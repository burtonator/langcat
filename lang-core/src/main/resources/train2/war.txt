https://war.wikipedia.org/wiki/Winaray

An Waray' (tinatawag gihapon nga Binisaya nga Binisaya nga Samarnon-Leytenhon o
Sinamar-Lineyte o Winaray o Waray-Waray) usa nga Binisaya nga pinulungan. Amo
ini an lumad o tuminungnong nga pinulungan ha kasagaran han Sinirangan Bisayas.

Sinisiring nga iton Waray may mga diperensya kun ikukumpara ini ha iba nga mga
yinaknan nga Binisaya, sugad hiton paggamit hin r imbis nga l, o di ngani h
imbis nga s. An Waray, waray gihapon iton "Kabaligtarang Ayos" nga may-ada naman
ha gramatika han Tagalog.

An Sanghiran san Binisaya ha Samar ug Leyte naghimo hin opisyal nga sistema hin
pagsurat, pero waray ini maipasamwak ha kadam-an. Dugang pa, an tagsa-manunurat
mayda mga kalugaringon nga sistema hin pagsurat. Komo resulta, asta yana, waray
pa iton yinaknan hin opisyal nga sistema hin pagsusurat nga ginkikila han
ngatanan, upod ini iton orthography.

Tungod liwat ha punctuation, iton pormal nga Waray nagamit danay hiton
punctuation han yinaknan nga Espanyol.

Iton Waray may-ada hin mga sinisiring nga diyalekto o dialects ngan
sub-dialects. Mag-iro-iba ini nga mga sub-dialects tungod ha ira pronunciasyon,
bukabolaryo, ngan hiton mga colloqualisms. An Winaray han Sidlangan nga Samar
sinisiring amo iton Winaray nga "matig-a" o "puro". An Winaray han Amihanan nga
Samar may-ada mga impluwensya hin yinaknan nga Bikolano. Iton Winaray ha
Amihanan nga Samar nagamit hiton s imbis nga h hin mga pulong gramatika sugad
hin case marker o pronoun. Ini na-iba naman kun ikukumpara ha iba nga nagamit
hiton h (ha → sa). Mayda nasiring nga ini nga karakteristiko han Winaray ha
Amihanan nga Samar impluwensya han Bikol. Pero sumala hin artikulo ni Dr. Carl
Rubino, iton s amo iton orihinal nga Winaray nga mangarabay o konsonante. Ini
mayda suporta dida han libro ni Padre Domingo Ezguerra han 1662 mahitungod han
Winaray ha Leyte nga nag-indikar nga han hadto s an ginagamit imbes nga h.
May-ada gihap iton mga diperensya ha bokabolaryo: an "sugad" ha Amihanan nga
Samar amo iton "siring" ha Winaray han Leyte. An Winaray han Leyte may-ada liwat
mga impluwensya hiton yinaknan nga Cebuano. Diri makukurian an usa nga Waray nga
taga-Sidlangan nga Samar nga maka-intindi iton Winaray han mga taga-Tacloban (o
kundi ngani an kabaligtaran), bisan may-ada danay mga colloquialisms nga diri
maiintindihan.



https://war.wikipedia.org/wiki/Biliran

An Biliran usa han mga gigutiayi nga mga probinsya o lalawigan han Pilipinas.
Nahamutangan ini ha Sinirangan nga Kabisay-an nga rehiyon. It Biliran usa nga
isla-nga-probinsya ngan nahamutangan la hin mga pira ka kilometros ha amihanan
han isla han Leyte. Naval an kapital han Biliran. Han una, an Biliran kabahin
han lalawigan han Leyte hangtod naging lain nga lalawigan an Biliran han tuig
1992.

Sumala han Mayo 2000 nga census, an Biliran mayda populasyon nga 140,274, amo
nga an probinsya, ika-lima nga giguti-ayi han katawhan nga probinsya han nasod,
ngan gigamayi ha bug-os nga rehiyon. Mayda mga 27,907 nga panimalay han
lalawigan nga an average nga kadako nga 5.02 ka tawo, hiruhitaasay la han
nasodnon nga average nga 4.99.

An mga taga-Biliran nayakan han Sinugboanon o Cebuano ngan Winaray. An Cebuano
nga yinaknan, ginagamit hin mga 57.79% han populasyon ngan an kasagaran ha ira
aadto han kalondan nga bahin han isla nga naatubang han Sugbo, samtang an
Winaray ginagamit hin 40.80% nga aada han sidlangan nga bahin han lalawigan ngan
ha isla han Maripipi.

An masurung nga pagpakabuhi han lalawigan amo an panagat o pangisda. Kaurugan
han mga bungto, labi na an Naval ngan Biliran, mag-upay an mga daungan hin mga
sakayan. Mayda 95 nga hectares of brackish water fishponds which produce prawns,
pasayan ngan bangus. Mayda liwat 30 ka hektaryas hin seawater mga maupay gamiton
para hin seaweed farming ngan 10 pa ka hektaryas para hin fishcage culture.

Tungod kay damo hin bukid an isla, an Biliran nakasuporta hin dirudilain nga mga
taramnan ha agrikultura. An mga mapaso-ay nga kapatagan puyde igtanom hin humay
ngan iba pa nga mga taramnan nga tropikal. An mahagkotay nga kabugkiran puyde
tamnan hin mga hagtaas-in-balor nga mga taramnan sugad hin cutflower ngan mga
dirudilain nga mga utanon nga gintatanom ha Syudad han Baguio o ha Syudad han
Tagaytay.

An mga nangungukoy dida mayda gihapon industriya hin hunting, pangahoy, ngan
manufacturing. An prinsipal nga raw material nga ginhihimo amo an luget ngan
lana hin lubi. Lakip han mga proseso nga goods an white clay ceramics, bulad,
raw gulaman, ngan citronella oil.

Lakip han waray pa kagamit nga mga natural resource han isla amo an geothermal
power ngan an damo nga sulfur ngan gypsum nga deposito.

An Biliran ginbahinbahin hin mga walo (8) nga munisipalidad o bungto. Labot la
han Maripipi, ngatanan han mga bungto ada ha Isla han Biliran samtang an
Maripipi isla-nga-bungto nga nahamutangan ha kanawayan o amihanan-nga-katundan.
An gidako-i nga bungto amo an Naval, an kapital. Maripipi an giguti-ayi nga
bungto.

An Biliran mayda kabug-osan nga kahaluag hin 555.4 ka kwadrado nga kilometros,
nga amo ini nga an Biliran an ika-upat nga giguti-ayi nga probinsya ha
Pilipinas. An duha nga dagko nga isla amo an Isla han Biliran ngan an Isla han
Maripipi.

Nahimutang an Isla han Biliran Island ha amihanan nga kaladwan tikang han Isla
han Leyte tabok han Estrecho han Biliran. Ha timugan (o salatan-sinirangan) amo
an Baybayon han Carigara, ha dumagsaan (o amihanan-sinirangan) amo an Dagat
Samar, ngan padayon pa, an Isla han Samar. Ha katundan amo an Dagat Bisaya ngan
an Masbate nahimutang hin mga 30 ka km ha kanawayon o amihanan-katundan.

Iton mga bungto han Naval ngan Caibiran la an mayda haglu-ag nga patag nga
maupay tamnan hin agrikultura. An Bukid Suiro, nga mayda kahataas hin 1,300 ka
metros amo an gihataasi nga punto dida han isla.

Han temprano nga bahin han panahon han Esyanol, an yana-tinatawag nga Isla han
Biliran gintawag nga Isla de Panamao (kun ha Winaray Purô han Pan-amaw). Ini nga
pulong nahahanungod hin klase nga etniko nga pukot. An ngaran yana nga Biliran
gintutuohan nga ginpili dida han mga namumutnga nga panahon han urhi nga mga
1600s ngan han temprano nga bahin han mga 1700. Sumala hin pipira nga
ginmantala, an ngaran nagtíkang hin usa nga klase nga banwa nga an tawag
borobiliran nga han una masurong dida han kapatagan han isla. Mayda liwat
alternatibo nga teorya nga nasiring nga an ngaran tinmikang han pulong nga
bilir, nga gintagan hin kahubaran hin daan nga Bisaya nga pagpurulongan o
diksyunaryo nga amo an “pag-ultan o ligid hin sakayan, vase o bisan ano nga
nalabaw, sugad hin ugat, o an agi mga ginhihimo han arado.” An diksyunaryo
naghahatag gihapon han pulong nga biliran komo alternatibo nga kasurat han
bilir. Ini nga teorya mayda suporta ha kaagi nga an Biliran amo an syahan nga
dagko-nga-scale nga hirimoan hin sakayan nga ginhimo dida han mga 1600. Mga
galleon ginhimo pagsuporta han Galleon nga Negosyo han Manila ngan Acapulco ha
Mexico.

An syahan nga bungto, nga an ngaran Biliran, gintukod han 1712. Hini nga
panahon, an isla kabahin han probinsya han Sugbo o Cebu. An Biliran, upod han
mga isla han Samar ngan Leyte ginhimo nga lain nga probinsya dida han 1735. Ha
pagtika-iha, han pagbulag han Samar ngan Leyte ngadto hin duha nga probinsya han
1768, an Biliran nahimo nga bahin han Leyte.

Dida han Gyera Pankalibotan II, an Biliran mayda kalugaringon nga mga puwersa
gerilya ha ilarom han Leyte nga pamuno ni Coronel Ruperto Kangleon. An mga
gerilya nga operasyon nakabulig hin dako han malinamposon nga paglugsong han mga
puwersa liberasyon han mga Americano ha Palo, Leyte, han Oktubre 20, 1944 ugsa
han Pakig-away ha Leyte Gulf.

Han Abril 8, 1959 ginpirma ngan nahimo nga balaod an Republic Act No. 2141 nga
naghimo han Biliran nga sub-probinsya han Leyte. An isla nahimo la nga iya
kalugaringon nga probinsya dida han Mayo 11, 1992 pinaagi han Republic Act No.
7160 ngan hin plebesito, ug yana an Biliran amo an usa han mga gibag-ohi nga mga
probinsya.



https://war.wikipedia.org/wiki/Samar

An Samar ngaran hin usa nga isla o puro ha Sinirangan nga Kabisay'an. Ngaran
liwat ini hin usa nga lalawigan nga ginngaranan han una nga Western Samar
(Iningles para hiton: Kalondan nga Samar o Katundan nga Samar). Ini nga artikulo
mahitungod han isla han Samar.

Iton Samar amo an pinaka-sinirangan nga isla ha Kabisay-an. Amo liwat ini an
ika-tulo nga gidako-i nga isla han Pilipinas. Iton isla nahabulag tikang ha isla
han Leyte han Estrecho han San Juanico (o San Juanico Strait), nga dida hiton
pinakahalipot nga tarabokan dinhi, mga duha la ka kilometros iton kahaluag.
Gindudugtong an Samar ha Leyte pinaagi han Tulay San Juanico. Iton Samar
nahamutangan ha timugan o habagatan-sinirangan tikang han Peninsula Bicol ha
Luzon (an gidako-i nga isla han Pilipinas). Iton Estrecho han San Bernardino
nagbubulag hiton Samar tikang ha Luzon. Ha salatan han isla han Samar amo an
Kalawdan o Golfo han Leyte. An kadagatan han Golfo han Leyte napadayon ngadto
hiton Dagat Pilipinhon, nga mabibilngan ha sinirangan han Samar ngan kabahin han
Kalawdan Pacifico.

Hi Antonio Pigafetta, usa nga inupod han ekspedisyon nira Fernando de
Magallanes, ginlista an ngaran han lugar nga "Zamal". Sumala han mga pipira nga
historiador, usa ini nga kasurat ni Pigafetta han ngaran nga "Samar".

Binisaya nga Winaray an lumad nga yinaknan ha Samar (tinatawag liwat ini nga
Binisaya nga Sinamar-Leytenhon o Lineyte-Samarnon). Kondi mayda mga bungto nga
Sinugboanon o Cebuano an ira yinaknan, ngan an kasagaran hini mga
isla-nga-bungto. Iton isla han Capul nga nalalakip han Northern Samar, mayda
nira kalugaringon nga yinaknan nga iton tawag Inabaknon.



https://war.wikipedia.org/wiki/Waray_(yinaknan)

An Waray' (tinatawag gihapon nga Binisaya nga Binisaya nga Samarnon-Leytenhon o
Sinamar-Lineyte o Winaray o Waray-Waray) usa nga Binisaya nga pinulungan. Amo
ini an lumad o tuminungnong nga pinulungan ha kasagaran han Sinirangan Bisayas.

Sinisiring nga iton Waray may mga diperensya kun ikukumpara ini ha iba nga mga
yinaknan nga Binisaya, sugad hiton paggamit hin r imbis nga l, o di ngani h
imbis nga s. An Waray, waray gihapon iton "Kabaligtarang Ayos" nga may-ada naman
ha gramatika han Tagalog.

An Sanghiran san Binisaya ha Samar ug Leyte naghimo hin opisyal nga sistema hin
pagsurat, pero waray ini maipasamwak ha kadam-an. Dugang pa, an tagsa-manunurat
mayda mga kalugaringon nga sistema hin pagsurat. Komo resulta, asta yana, waray
pa iton yinaknan hin opisyal nga sistema hin pagsusurat nga ginkikila han
ngatanan, upod ini iton orthography.

Tungod liwat ha punctuation, iton pormal nga Waray nagamit danay hiton
punctuation han yinaknan nga Espanyol.

Iton Waray may-ada hin mga sinisiring nga diyalekto o dialects ngan
sub-dialects. Mag-iro-iba ini nga mga sub-dialects tungod ha ira pronunciasyon,
bukabolaryo, ngan hiton mga colloqualisms. An Winaray han Sidlangan nga Samar
sinisiring amo iton Winaray nga "matig-a" o "puro". An Winaray han Amihanan nga
Samar may-ada mga impluwensya hin yinaknan nga Bikolano. Iton Winaray ha
Amihanan nga Samar nagamit hiton s imbis nga h hin mga pulong gramatika sugad
hin case marker o pronoun. Ini na-iba naman kun ikukumpara ha iba nga nagamit
hiton h (ha → sa). Mayda nasiring nga ini nga karakteristiko han Winaray ha
Amihanan nga Samar impluwensya han Bikol. Pero sumala hin artikulo ni Dr. Carl
Rubino, iton s amo iton orihinal nga Winaray nga mangarabay o konsonante. Ini
mayda suporta dida han libro ni Padre Domingo Ezguerra han 1662 mahitungod han
Winaray ha Leyte nga nag-indikar nga han hadto s an ginagamit imbes nga h.
May-ada gihap iton mga diperensya ha bokabolaryo: an "sugad" ha Amihanan nga
Samar amo iton "siring" ha Winaray han Leyte. An Winaray han Leyte may-ada liwat
mga impluwensya hiton yinaknan nga Cebuano. Diri makukurian an usa nga Waray nga
taga-Sidlangan nga Samar nga maka-intindi iton Winaray han mga taga-Tacloban (o
kundi ngani an kabaligtaran), bisan may-ada danay mga colloquialisms nga diri
maiintindihan.



https://war.wikipedia.org/wiki/Espanya

An Ginhadi-an han Espanya (Kinatsila ngan Gallego: Reino de España; Aragones:
Reino d'España; Asturianu: Reinu d´España; Kinatalan: Regne d'Espanya;
Vascongado: Espainiako Erresuma; Aranes: Regne d'Espanha) usa nga nasod nga
nahamutangan ha salatan-habagatan Europa. Ha katundan (ngan, ha Galicia,
salatan), sapit an Portugal. Ha salatan, sapit ini han Hibraltar ngan Marrueko.
Ha dumagsaan o amihanan-sinirangan, ha daplin han kabugkiran han Pirineos, sapit
iton Fransya ngan an guti-ay nga prinsipado han Andorra. Lakip hini an mga Islas
Baleares ha Dagat Mediterraneo, an Islas Canarias ha Kalawdan Atlantico, an mga
syudad han Ceuta ngan Melilla ha amihanan nga Africa, ngan in pipira nga mga
isla nga waray may na-ukoy ha Mediterraneo nga dapit han Estrecho han Gibraltar
nga tinatawag nga Plazas de soberanía, sugad han Islas Chafarinas, an mga
"kabato-an" (peñones) han Vélez ngan Alhucemas, ngan an guti-ay nga Isla Perejil
(gin-awayan). Ha dumagsaan o amihanan-sinirangan ha daplin han Pirineos, usa nga
gamay nga exclave nga bungto nga it ngaran Llívia ha Catalunya ginpapalibotan
hin teritoryo han Franses.



https://war.wikipedia.org/wiki/Europa

An Europe ginsisiring nga usa han mga pito nga kontinente nga, hini nga kaso,
mas kultural ngan politkal nga pagkakaiba kaysa hin fisioheyograpiko. Ha pisikal
ngan geolohiya, an Europa usa nga subkontinente o dako nga peninsula, nga
naghihimo hiton pinakakatundan nga bahin han Eurasia. An katubtoban han Europa
ha amihanan amo an Kalawdan Arctico, ha katundan an Kalawdan Atlantico ngan ha
salatan han Dagat Mediterraneo ngan han Caucasus. An katubtoban han Europe ha
siniringan diri klaro, pero ha tradisyon ini amo an watershed para han mga
Kabugkiran Ural ngan Dagat Caspian ha timugan o salatan-sinirangan: an mga Ural
ginsisiring han kadam-an nga heyograpiko ngan tektoniko nga tigaman nga nabulag
hiton Asya tikang han Europa.

An Europa amo an ikaduha nga gigutiayi nga kontinente han kalibutan ha kahaluag,
nga mga 10,430,000 ka kwadrado nga kilometro (4,020,000 ka kwadrado nga milya) o
2.0% han katunaan han Kalibutan, ngan ini darudako la kaysa han Australia. Ha
populasyon, amo ini an ikatulo nga gidakoi nga kontinente (an Asya ngan Africa
darudako) nga mayda populasyon nga labaw hin 705,000,000, o mga 11% ha
populasyon han kalibutan.



https://war.wikipedia.org/wiki/Lista_hin_mga_nasod

Ini in alpabeto nga lista hin mga nasod han kalibutan, upod in mga naglulugaring
nga mga estado (pati an mga ginkikilala ha langyaw ngan diri ginkikilala),
gin-uukyan nga mga dependiente nga mga teritoryo ngan mga area hin ispisyal nga
soberanya. Ginlalakip ngatanan nga kabahin ha ilarom han yakan-balaod han
nahalista nga nasod, upod an teritoryo, teritoryo nga katubigan (upod an mga
sulod nga mga katubigan ngan magsarapit nga mga zona), Exclusibo nga zona hin
pan-ekonomiya, continental shelf ngan ispasyo ha kalangitan. Para hin lista hin
mga naglulugaring nga mga nasod la, kitaa an lista han mga naglulugaring nga mga
estado.

It mga ngaran han mga nasod han lista ginhahatag ha Winaray ngan ginlalakip an
Winaray nga bersyon han halipot nga opisyal nga mga ngaran (e.g. Afganistan)
ngan hin Winaray nga bersyon han (haruhalaba) nga opisyal nga ngaran (e.g.
Islamico nga Republika han Afganistan). Diri karugsidngon nga it paglista hin
ngaran hini nga artikulo nga mayda opisyal nga paglantaw hin pagdebate hin
pagngaran kon mayda man.



https://war.wikipedia.org/wiki/Nederlandes

An Nederlandes o Países Bajos (ha Nederlandes: Nederland) usa nga nasod nga
sakop han Ginhadi-an han Nederlandes. (ha Nederlandes: Koninkrijk der
Nederlanden). Usa ini nga monarkiya konstitusyonal nga parlamentaryo nga
demokrasya. Nahamutang an Nederlandes ha Kanawayan nga Europa, ngan ginsasapitan
ini han Dagat Amihanan ha amihanan ngan katundan, han Belhika ha salatan, ngan
Alemanya ha sinirangan. An kapital han nasod amo an Amsterdam ngan an
lingkoranan han gobyerno amo An Haga (ha Nederlandes: Den Haag; Iningles The
Hague; Kinatsila: La Haya).

An Netherlands agsob tawagon nga Holanda, pero diri ini ginagamit ha pormal kay
an Amihanan ngan Salatan nga Olanda amo in duduha la han napulo kag duha han mga
lalawigan hini (kitaan an terminolohiya han "Nederlandes"). An pulong nga Dutch
gin-gagamit pagtawag han katawhan, han yinaknan, ngan bisan ano nga nahahanungod
han Nederlandes.

An literal nga kahulogan han ngaran nga Nederlandes amo an Ubós nga mga Katunaan
o Ubós nga mga Kanasoran.



https://war.wikipedia.org/wiki/Fisika

Iton físika, pesiká o pisiká (tikang han Griyego, φύσις (phúsis), "nature" ngan
φυσικός (phusikós), "natural"), an pinaka-fundamental nga siyensya natural,
nanginginlabot hiton mga batikan nga mga prinsipyo han Universo. Iton Físika
nanginginlabot hiton mga elementarya nga nakahimo han natural nga kalibutan
(e.g. matter, enerhiya, espasyo, ngan takna) ngan an ira mga interaksyon, pati
gihapon han pag-analisar han mga sistema nga naipapahayag hin klaro ha pamulong
hinin nga mga prinsipyo.

Nagtikang an Pesika bilang Pilosopiya-natural sadton Archaic period han Greece
(tuig 650 BCE – 480 BCE). An mga pilosopo sugad kan Thales naghanap hin
methodological na mga eksplenasyons san mga natural na phenomena. Naghatag sira
mga ideya nga ginpasarig san rason ngan obserbasyon, ngan daramo san kanra mga
hypotheses naprubaran san experimento; sugad san atomismo na naprubaran na tama
haros 2000 katuig tikang sa una gin-propose ni Leucippus ngan Democritus.

Nagin siyensya an Pesika sadton early modern Europe san paggamit nira san
experimental ngan quantitative na methods para ma-diskobre an yana
ginkokonsidera na laws of physics.

Sakob sa Klasikal na pesika an mga tradisyonal na mga sanga sugad san mechanics,
acoustics, optics, thermodynamics, ngan electromagnetism. Nanginginlabot an
Klasikal na mechaniks san mga butang na nagkikiwa ngan ginpapakiwa san pwersa,
ngan ginbabahin ini ngadto ha statics, kinematics, ngan dynamics; Ginbabahin
liwat an mechanics ngadto ha solid mechanics ngan fluid mechanics. Sa fluid
mechanics sakob an mga sanga na hydrostatics, hydrodynamics, aerodynamics, ngan
pneumatics.

An moderno na pesika nagpapakita san iba na konsepto san space, time, ngan
matter na prenesentar san klasikal na pesika. An duha na teoriya na nagdominar
sa moderno na pesika amo an Quantum theory ngan special theory of relativity.
Sakob san moderno na pesika an quantum mechanics.



https://war.wikipedia.org/wiki/Industriya

An industria (nga tikang han Linatin: industrius, "maduruto, mauyatom,
mabuhaton") amo an kabahin han ekonomiya nga nahanunungod han paghimo hin mga
baraligyaon. Amo ini an pagtápò han mga proseso ngan mga buruhaton nga may-ada
komo ira panuyo an pagtransformar han mga materya prima ngadto hin mga produkto
nga elaborado. Damo an magkadirudilain nga mga tipo hin mga industriya, segun
han mga produkto nga ginhihimo. Pananglitan, an industriya hin pagkaon
nahanunungod han mga paghimo han produkto nga karaonon sugad han keso, embutido,
linata, mga irimnon ngbp. Para hiton funsyon hini, an industriya kinahanglan hin
mga materya prima ngan kinukuhaan hin enerhiya para han pagtransformar hini nga
mga materya.

3. Lutu-a an kahoy ha bawbaw/sulud han puthau/lata nga surudlan nga may takup,
waray tubig nga ibubutang, butangi luhu an takup ngan pakalayuhi ha ilarum.
Samtang nag kakalayu an ilarum han surudlan may-ada magawas nga asu ha luhu,
dagkuti an mga luhu han takup, ini in magkakalayu nga luhu. Diri na ngani
magkalayu an mga luhu puydi na haunun kay uring na an sulud.

Pamiling hin puthau nga surudlan, abri an bawbaw, pakadtu ha tabi han dagat ngan
basyahi ansurudlan him tubig dagat, pagharing him kalayu u bangga, pagmapasu na
hinaring iglugar ha bawbaw han kalayu an puthau nga surudlan (may tulu nga
bangil para midyu natukal an surudlan) , pagkaladkad han tubig-dagat pasagdi la
ngadtu humubas. An mahisasalin amu in it stun Asin.



https://war.wikipedia.org/wiki/Siyensya_han_komputasyon

An siyensya han komputasyon (ha Iningles: computer science o computing science;
ha Kinatsila: ciencias de la computación) , amo an pag-aram han teoretiko nga
mga batikan han impormasyon ngan computasyon ngan an pag-implementa hini ngan
pag-aplikar hini ha mga sistema hin kompyuter. An siyensya han komputasyon mayda
damo nga mga naha-ilarom-nga-mga-larangan; mayda mga naghahatag hin enfasis han
komputasyon hin mga ispisipiko nga mga resulta (sugad hin kompyuter grafiks),
samtang mayda liwat iba nga mga larangan nga nahanunungod hiton mga kaangayan
hin mga computational problem (sugad han teorya hin computational complexity).
Mayda liwat mga larangan hini nga siyensya nga nahanunungod hiton mga aratupagon
ha pag-implementa hin mga komputasyon. Pananglitan, an programming language nga
yinaknan nanginginlabot han pagpahayag han mga komputasyon, samtang ha computer
programming, mga ispisipiko nga computer language gin-aaplika pagsolbar hin mga
ispisipko nga mga computational problem. Usa pa nga nahailarom-nga-larangan, an
human-computer interaction, nanginginlabot han mga aratopagon han paghimo han
mga kompyuter ngan computation nga magamitan han kadam-an.



https://war.wikipedia.org/wiki/Heyograpiya

An heyograpiya (ha Griyego γεια, "tuna" ngan γραφειν, "pagdeskribir" o
"pagsurat" o "pagmapa") amo an siyensya nga nag-aaram han kalibutan ngan han mga
kaangayan, mga sosyudad, ngan fenomena nga aada hini. Iton literal nga kahubad
han Griyego amo iton "pagdeskribir o pagsurat mahitungod han Kalibutan". Hi
Eratosthenes (275-195 B.C.) amo an syahan nga tawo nga naggamit han pulong nga
"heyograpiya".

Pagkuha hin usa nga sukulan para imu basihan han imu pitad. Ini nga sukulan in
sidngun ta nga pitad. An imu pitad ansya an sukul han usa nga sukulan. Sukla an
imu pitad kun nasagka ngan kun nalugsad. Gamit kompas paghimu han imu mapa.

Pagtikang mu paglakat kitaa kun diin an nurti. Kun atubangan mo an nurti lakat
tipakadtu ha nurti. Ihapa an imu pitad kun ada ka man ha patag. Kun naka-ihap ka
hin usa ka gatos (100) nga pitad ha patag tipakadtu ha nurti. Sumagka ka
kalim-an kag upat (54) nga pitad. Lumugsad napulu kag walu (18) nga pitad. Pag
abut mu ha tabi han dagat, itun an tutuban han tona. Igsurat 100 patag, 54 sagka
ngan 18 lugsad tipanurti.



https://war.wikipedia.org/wiki/Laos

An Laos o Lao (nga an opisyal nga ngaran Republika Demokratika Popular han Lao o
kon ha literal nga Winaray: Republika nga Demokratika han Katawhan han Lao; ha
Lao nga yinaknan: ສາທາລະນະລັດ ປະຊາທິປະໄຕ ປະຊາຊົນລາວ nga ha Romano nga kasurat
amo an Sathalanalat Pasathipatai Pasason Lao) usa nga ginpalibotan hin tuna nga
nasod ha Timugan nga Asya, nga ginsasapitan han Burma (Myanmar) ngan Tsina ha
kanawayan, han Vietnam ha sidlanan, han Camboya ha salatan, ngan Thailand ha
katundan. An kaagi han Laos natikang han Ginhadian han Lan Xang o Tuna hin Ribo
nga mga Gadya o Tuna hin Milyon nga mga Elepante, nga dida tikang han ika-14 nga
siglo tubtob han ika-18 nga siglo.

Katapos hin kolonyal nga panahon ha ilarom han Fransya, nagkaaada ini hin
paglugaring dida han 1949. Nagkaada hin maiha nga gyera sibil nga natapos hin
opisyal han pagdaog han komunista nga Pathet Lao ngan an ira pakaabot ha poder
dida han 1975, kondi an mga pag-aragway han mga durudilain nga mga hugpong
nagpadayon pa hin pira pa ka tuig.

Ha Lao nga yinaknan, an ngaran han nasod Meuang Lao. an Imperyal nga Franses nga
amo an naghimo han nasod nga kabahin han Franses nga Indotsina han 1893,
ginsurat an ngaran hin diri-ginluluwas nga "s", i.e. "Laos" (An Lao nga yinaknan
mismo waray kataposan nga 's' nga tunog, amo nga it mga Lao nga tawo ginluluwas
nira ini sugad han ira tuminongnong nga yinaknan). An agsob nga ginagamit nga
porma nga adhetibo amo an "Lao", e.g. "an Lao nga ekonomiya", diri an
"Laotianhon" nga ekonomiya - bisan man kon an "Laotian" gin-gagamit ha Iningles
pag-indikar han mga tawo han Laos nga diri malipat han Lao nga etniko nga grupo.

An Lao ginbahin ngadto hin mga 16 nga mga lalawigan (qwang) ngan an Vientiane
nga Kapital (Nakon Luang Vientiane):



https://war.wikipedia.org/wiki/Irak

An Irak o Iraq (جمهورية العراق > Jumhūrīyat al-`Irāq;كۆماری عێراق > Komara
`Îraqê) usa nga nasod ha Asya. An ulohan hini amo an syudad han Baghdad. Maabot
97% san popyulasyo san Irak na 36,000,000 an Muslim, kadam'an sini an Shias,
Sunnis, ngan etnik na Kurds.

Sadton 11 Nobyembre 1920, nagin mandato san League of Nation an Irak ilarum san
kontrol sa Britanya na gintawag State of Iraq. Gin'undung san Britanya an
Hashemite na hadi si Faisal I of Iraq, nagin tabog naman san Pransya tikang sa
Syria bilang Hadi. Sugadman, gin pili san awtoridad san Britanya an mga arabo na
Sunni para sa mga pwesto san gobyerno.

May'ada 18 na governorate o lalawigan an Irak (Arabic: muhafadhat (singular
muhafadhah); Kurdish: پارێزگا Pârizgah). An mga governorate ginsusubdividir
ngadto sin mga distrito (o qadhas). An Kurdistan sa Irak (Erbil, Duhok,
Sulaymaniyah ngan Halabja) mao lan legal na reheyon sa Irak na may kalugaringun
na gobyerno ngan quasi-official na sundalo na Peshmerga.



https://war.wikipedia.org/wiki/Hapon

An Japan o Hapon (ha Hinapon: 日本 nga kon ginRomanisar Nihon o Nippon, nga ha
opisyal nga tinatawag ha Hinapon nga 日本国 nga ha Linatin nga agi Nippon-koku o
Nihon-koku) usa nga kapuropod-an nga nasod ha Sinirangan nga Asya. Nahamutang
ini ha Kalawdan Pacifico ngan ha sidlangan han Dagat han Hapon, Republika nga
Popular han Tsina, Amihanan nga Korea, Salatan nga Korea ngan Rusya, tikang han
Dagat han Okhotsk ha amihanan ngadto han Sinirangan nga Dagat Tsina ngan Taiwan
ha salatan. An kasurat nga kanji nga amo an nahimo han ngaran han Hapon
nangangahulogan nga "nagtikang han adlaw", ngan amo ini nga agsob tawagon an
Hapon nga "Tuna han Nasidlang nga Adlaw".

An Hapon in may-ada 6,852 nga mga isla nga nasakop ngadto ha Pasipico nga
baybayon han Sinirangan Asya. An nasod, lakip an ngatanan nga mga isla nga
gindudumara hini, in aada ha butnga han mga latitud nga 24° ngan 46°N, ngan
longtitud 122° ngan 146°E. An gidadakoi nga mga puro, tikang ha amihanan ngadto
ha salatan, amo an Hokkaido, Honshu, Shikoku ngan Kyushu. An Ryukyu Islands, nga
naglalakip han Okinawa, in kadena hin mga isla ha salatan han Kyushu. Kun
ginbubug-os ini, gintatawag nga Kapuropud-an han Hapon.

An Japan mayda kap-atan kag pito nga mga prefektura, nga tagsa gindudumara hin
elehido nga gobernador, lehislatura ngan administratibo nga burukrasya. An tagsa
prefektura ginbahin-bahin ngadto hin mga syudad, mga bungto, ngan mga barrio.

An nasod yana may-ada administratibo nga pagreorganisa ha paghiusa hin damo nga
mga syudad, bungto ngan barrio. Ini nga proseso magreresulta in pag-iban han
ihap han mga sub-prefektura nga mga administratibo nga rehiyon ngan ginkikita
ini nga maka-iba hin mga garastohon ha administrasyon.

An mga prefektura agsbo nga gingugrupo ngadto hin mga rehiyon. Ini nga mga
rehiyon diri pormal nga gin-indikar, waray nira mga elehido nga mga opisyales
ngan diri hira mga pormal nga mga entidad. Kondi bisan pa, agsob an pag-grupo
han mga prefektura kon diin hira nahamutang ha heyograpiya. Tikang ha amihanan
ngadto ha salatan (inihap ha ISO 3166-2:JP nga ka-arreglo), an mga prefektura
han Hapon ngan an mga rehiyon nga agsob hira gin-gugrupo amo an:

An Karafuto, usa nga bahin han isla han Sakhalin ha amihanan tikang ha Hokkaidō
(waray ginpakita dida han mapa), kabahin han Japan tikang han 1907 tubtob han
Gyera Pankalibotan II. An bug-os nga isla han Sakhalin gindudumara na yana han
Rusya, pero mayda mga Hapones nga nasiring nga an Karafuto kabahin pa gihapon
han Hapon.



https://war.wikipedia.org/wiki/Leyte

An Leyte usa nga isla ha Sinirangan nga Kabisay-an. Amo ini an ika-walo han mga
gidagko-i nga isla o puro ha Kapurupod'an han Pilipinas.

Iton isla mga 180 ka kilometros (110 ka milyas) tikang ha amihanan ngadto ha
salatan ug mga 65 ka kilometros (40 ka milyas) dida hiton gihaluagi nga dapit.
Ha amihanan, harapit na ini malakip hiton isla han Samar, nga nahabulag la hiton
Estrecho han San Juanico nga iton kahaluag 2 ka kilometros (1.2 ka milyas) hin
mga pipira nga dapit hini. Iton Samar ug Leyte nahadugtong pinaagi han Tulay San
Juanico tikang ha Baranggay Cabalawan ha Syudad han Tacloban ngadto ha Santa
Rita, Samar. Iton isla nga probinsya hiton Biliran adto gihapon ha amihanan
hiton Leyte ngan nahadugtong ha isla han Leyte pinaagi hin tulay nga natabok
hiton Estrecho han Biliran. Ha salatan, nahamutangan an isla han Panaon ngan
sugad hiton mga isla han Biliran ug Samar, nahadugtong iton isla han Panaon ha
isla han Leyte pinaagi hin tulay tikang ha Liloan, Southern Leyte ha isla han
Panaon. Iton Leyte nahabulag hiton Mindanao pinaagi hiton Estrecho han Surigao.
Ha sidlangan, iton Leyte baga hin "nahaastras" tikang han Dagat Pilipinhon hiton
Kalawdan Pacifico, ha Samar ha amihanan-sidlangan ug Dinagat ha
salatan-sinirangan, nga iton kalawdan amo iton Golfo han Leyte o Kalawdan han
Leyte. Ha katundan iton mga Isla han Camotes ug Sugbo ngan Bohol.

An Biliran kabahin han una han probinsya han Leyte pero ginhimo ini nga
sub-probinsya. Han Mayo 11, 1992 nahimo ini nga bulag nga lalawigan.



https://war.wikipedia.org/wiki/Gresya

An Gresya o Grecia (ha Griyego nga yinaknan: Ελλάδα [kaluwas Ellada] o Ελλάς
[kaluwas Ellas]) nga kilalado ha opisyal nga Republika Hellenika (ha Griyego:
Ελληνική Δημοκρατία o Elliniki Dimokratia) usa nga nasod ha timugan o
salatan-sidlangan nga Europa. Nahamutang ini ha salatan nga dapit han Peninsula
Balkanika o Rawis han Balkanika. Mayda ini mga linea hin pagsapit upod han
Albanya, an Republika han Macedonia ngan Bulgaria ha amihanan, ngan han Turkeya
ha sidlangan. An Dagat Aegeo nahamutang ha sidlangan ngan salatan han mainland o
dig-on nga tuna han Gresya, samtang an Dagat Ionico nahamutang ha katundan. An
duha nga kabahin han Sinirangan nga Meditteraneo nga nahanunungod han Gresya
mayda damo nga mga isla, isleta ngan bato nga mga isla.

Ha administrasyon, an Gresya ginbahin ngadto hin mga rehiyon o periferya
(περιφέρειες ha Griyego) ngan ini ginbahinbahin ngadto hin kalim-an kag usa nga
mga prefektura o nomoi (ha Griyego nomos kon uusa nomoi kon sobra usa). Mayda
liwat usa nga autonomo nga estado, an Bukid Athos (ha Griyego: Όρος Άθως, Oros
Athos nga tinatawag liwat nga Άγιον Όρος, Hagion Oros, "Baraan nga Bukid"), nga
nagsasapit han periferya han Butnga nga Macedonia.



https://war.wikipedia.org/wiki/Berlin

An Berlin (Iningles nga kaluwas: /bɝːˈlɪn/; Inaleman nga kaluwas: [bɛɐˈliːn])
amo an ulohan nga siyudad ngan usa ha napulo kag-unom ha mga estado han
Alemanya. Tungod ini nga may-ada kadamo nga 3.4 milyones nga katawhan, an Berlin
amo in mayayakan nga gidadako-i nga syudad han Alemanya. Ikaduha ini ha kadamo
hin popyulasyon nga syudad ngan ikawalo ha kadamo hin popyulasyon ha lugar
urbano ha Unyon Europeo. Nahamutangan ha amihan-sinirangan han Alemanya, ini an
nahimo nga sentro han Berlin-Brandenburg nga lugar Metropolitano, nga may-ada 5
milyones nga tawo tikang ha labaw han 190 ka mga nasod. An katunaan han Berlin
aada ha Kapatagan han Europa nga naghahatag hin isaktuhay nga klima.
Ginpapalibutan han mga kagurangan, kaparkehan, kahardinan, kasalogan ngan
kalanawan, an katulo (1/3) han katunaan hini nga siyudad.

Siyahan nga naipatik han ika-13 siglo , an Berlin amo an sagunson nga naging
ulohan han Ginhadian han Prusya (1701-1918), an Imperyo han Alemanya(1871–1918),
an Republika han Weimar (1919–1933) ngan an Ikatulo nga Reich (1933–1945). Han
mga 1920, an Berlin amo an ikatulo ha gidadako-i nga munisipyo ha kalibutan.
Kahuman han Ikaduha nga Gyera Pankalibutan, natunga an syudad ha duduha ka
bahin; Sinirangan nga Berlin nga naging ulohan han Sinirangan nga Alemanya ngan
an Natondan nga Berlin nga naging exclabo han Natondan nga Aleman nga
ginpalibutan han Bungbong han Berlin (1961–1989). Kahuman han Utro nga pag-urusa
han Alemanya han 1990, an syudad nahibalik an pagiging ulohan han kabug-osan nga
Alemanya ngan hini kumarawat hin 147 ka mga langyaw nga embahada.

An ngaran Berlin waray kasabti kun diin nagtikang, pero poydi nakuha ha kadaan
nga yinaknan Polabo berl-/birl - "katunggan".



https://war.wikipedia.org/wiki/Islam

An Islam in usa nga monoteistico nga relihiyon nga ginsusumat han Qur’an, usa ka
texto nga gincoconsiderar han iya mga manurunod nga yinaknan nga pulong han
Diyos (Inarabo: الله‎ Allāh), ngan han iya mga tinutdo ngan normatibo nga
ehemplo (gintatawag nga Sunnah ngan ginbubug-osan han Hadith) ni Muhammad, nga
gincoconsiderar nira nga kataposan nga manaragna han Diyos. An manurunod hin
Islam in gintatawag nga Muslim.

An mga muslim in natoo nga an Diyos in usa ngan diri maikokompara ngan an iya
panuyoan in pagkaada in para hin pagsingba ha Diyos. An mga muslim in natoo nga
an Islam in completo ngan panngatanan nga bersyon han syahan nga panoo nga
ginsumat ha dirudilain nga panahon ngan lugar hadto pa, lakip an pamaagi kan
Abraham, Moses ngan Jesus, kun diin ira gincoconsiderar nga mga propeta. An mga
muslim in nagmimintinar nga an mga kasanhi nga mga mensahe ngan rebelasyon in
parte nasaliwanan o nakurakot ha pag-agi han panahon, pero gincoconsiderar nga
an Qur'an in waray kasasaliwani ngan kataposan nga bersyon han Diyos. An mga
konsepto han relihiyon ngan buruhaton in naglalakip han lima nga harigi han
Islam, kun diin an panguna nga mga konsepto ngan buruhaton nga pagsingba, ngan
pagsunod han balaod Islamico, in naupod hin haros ngatanan nga aspeto han
kinabuhi ngan katiringban, nga nahatag hin mga sagdon ha dirudilain nga mga
himangrawon sugad han pagbabangko ngan kaupayan, ngadto ha pakikipaggera ngan an
kalikopan.

Ginbabanabanahan nga 75-90% han mga Muslim in Sunni ngan 10-20% in Shia. Mga 13%
han mga Muslim in nag-uukoy ha Indonesia, an gidakoi nga nasod Muslim, 25% ha
Salatan nga Asya, 20% ha Butnga Sinirangan, 2% ha Butnga nga Asya, 4% ha
nagsasalin nga nasod ha Timugan Asya, 15% ha Sub-saharan Africa. Dagko nga
komunidad in mabibilngan ha Tsina ngan Rusya, ngan mga bahin han Europa. Nga
may-ada labaw ha 1.5 bilyon nga mga manurunod o labaw 22% han kanan kalibutan
populasyon han tuig 2009, An Islam an ikaduha nga pinakadako ngan usa ha mga
malaksi-tumubo nga mga relihiyon ha kalibutan.



https://war.wikipedia.org/wiki/Antropolohiya

An antropolohiya (tikang han Griyego nga pulong άνθρωπος, "tawo" o "persona")
amo an pag-aram hin katawhan (kitaa iton genus nga Homo). Ini nga larangan hin
pag-aram pankabug-osan o holistiko ha duha nga paglantaw: nahanunungod ini han
ngatanan nga katawhan ha tanan nga panahon ngan tanan nga mga larangan o
dimensyon han katawhan. Usa nga primarya nga pagkaiba hiton antropolihiya tikang
hiton iba nga humanistiko nga mga disiplina amo an enfansis han pagkumpara ha
mga dirudilain nga kultura. Pero ini nga pagkakaiba, nagtitika kontroberysal
ngan gindidinebatehan, ug iton mga pamaagi ha antropolohiya ginagamit na yana
han pag-aram hin usa nga sosyudad/grupo.

Ha Norteamerica, iton "antropolohiya" ginbahin ngadto hin upat nga larangan o
sub-disiplina:

Ha mga yana nga panahon, mayda pira nga mga programa nga antropolohiya nga
nagbahinbahin hini ngadto hin duha, usa nga naghahatag hin enfasis han
humanities ngan teorya kritikal, iton usa naghahatag hin enfasis ha mga syensyas
naturales ngan empirikal nga pag-obserba.



https://war.wikipedia.org/wiki/Hayop

Hayop, amo an mga multicellular ngan eukaryotic na mga organismo ilarum san
kahadian o kingdom Animalia (na gintatawag liwat na Metazoa). Permanente an
pang-ngurte san lawas bisan pa kun an iba naagi sin proseso na gintatawag na
metamorphosis. Kadam'an san hayop gintatawag na motile o nakagkiwa san
kalugaringun. Natanan na hayop kinahanglan kumaon san iba na orgnismo para
mabuhi (Heterotroph).

Kaurugan na phyla san hayop nagtikang magkaguwa sa fossil record bilang mga
marino na species sadton Cambrian explosion, mga 542 milyones katuig an
nakalabay. Nababahin an mga hayop sin daramo na grupo sugad san: vertebrate
(tamsi, mammal, ampibyan, reptilia, isda); mollusc (bibi, talaba, kugita, nuos,
kuhol); arthropod (ulalahipan, bayod, insekto o mananap, lawalawa, tapuso,
kinis, banagan, pasay); annelida (wati, linta); spongha; ngan bokya o salabay.

May'ada mga kinaiya an hayop na naiiba san iba na mga butang na may kinbuhi.
Eukaryotic ngan multicellular an mga hayop na naglalain sa kanra sa mga bacteria
ngan kadam'an san protista. An hayop amo in heterotrophic, ngan gintutunaw an
pagkaon sa sulod sa tiyan, na naglalain naman san mga hayop sa mga tanaman ngan
algae. Nalalain liwat an mga hayop sa tanaman, algae, ngan fungi sa kawara nira
matugas na cell wall. Motile an natanan na hayop maliban sa dito na stage sa
kanra kinabuhi. Naagi an embryo sa haros natanan na hayop sa blastula stage,
sayo na kinaiya na ekslusibo sa mga hayop.

Haros natanan na hayop naagi sin durudilain na porma sin sexual na reproduksyun.
May'ad an hayop sin pipira na specialized na reproductive cells, na naagi sin
meiosis para magin spermatozoa ug magin ova. Nagtitig'ub an spermatozoa ngan ova
para mabug'os an zygote, na nagiging bag'o na indibiduwal.

Heterotroph an natanan na hayop, karuyag-sidngon an kanra ginkakaon nagtitikang
ta sa iba na buhi na butang. Ginlalain-lain an mga hayop sa mga grupo sugad san
karniboro, erbiboro, omniboro, ngan parasite.

Ginbabanabana na an hayop nagtikang o nag-evolve tikang sa flagellate na
eukaryote. An gihihirani-i na nabubuhi na ugrupod amo an choanoflagellate, mga
collared flagellate na nan'iingun san choanocytes san pipira na spongha. Sigun
san mga molekular na pag'aram an hayop amo in sakob sa supergroup na gintatawag
na opisthokont, kun diin kagrupo niya an choanoflagellate, fungi ngan pipira na
parasitik na protista.

An una na mga fossil na pwede mag-representar na mga hayop nagkagawas sa Trezona
Formation sa Trezona Bore, West Central Flinders, South Australia. Ini na mga
fossil ginsisiring na mga sinauna na mga spongha. Nahiagiaan ini sa mga bato na
may edad na 665-milyones katuig.

An sumunod na posible na giuunahi na mga fossil san hayop nahiagian san
pagtangpus san Precambrian, mga 610 milyones katuig an nakalabay, ngan kilala na
Ediacaran o Vendian biota. Kudi makuri ini idugtung san mga nasunod na mga
fossils. An iba sini na represeentar na ninuno o ginikanan san mga moderno na
phyla pero lain na grupo, ngan posible liwat na diri ini hayop mismo. Lain pa
sini, kadam'an san mga nahihibaruan na mga phyla san hayop, tigda nagkagawas sa
Cambrian period, mga 542 milyones katuig an nakalabay. Gintatawag ini san iba na
Cambrian explosion, tungod san tigda ngan malaksi na pagdaramo san grupo san
hayop ug an pagbag'o san kondisyon na nagin posible an fossilization.

Gin tunga ni Aristotle an may kinubuhi ngadto sa hayop ngan tanaman, ngan
ginsundan ini ni Carolus Linnaeus (Carl von Linné) san una na hierarchical na
klasipikasyon. Tikang siton, gintikangan san mga biologists an pagtan'aw san mga
ebolusyunaryo na relasyon san mga organismo.

Sa orihinal na paagi ni Linnaeus, may ada tulo na ginhadian an hayop, ngan
ginbahinbahin ngadto sa classes san Vermes o ulod, Insecta o mananap, Pisces o
isda, Amphibia, Aves o katamsihan, ngan Mammalia. An urhi na upat yana gintig'ob
nadto sa phylum Chordata, ngan an iba ginbahinbahin ngadto san iba-iba na grupo.



https://war.wikipedia.org/wiki/Portugal

An Portugal (nga ha opisyal nga pagtawag Republika Portugesa; ha Kinatsila ngan
Pinortuges: República Portuguesa) usa nga nasod nga nahamutang ha habagatan o
salatan-katundan nga Europa dida han Peninsula Ibérica, ngan amo ini an
gikatundani o pinakakatundan nga nasod ha mainland nga Europa. Ginsasapitan an
Portugal han Espanya ha amihanan ngan sidlangan ngan han Kalawdan Atlantico ha
katundan ngan salatan. An Atlantico nga mga kapuropod'an han Azores ngan Madeira
lakip gihapon han Portugal.

An prinsipal nga administratiba nga pagbahinbahin han Portugal amo in 18 nga mga
distrito ha kontinente ngan duha nga mga autonoma nga rehiyon han Azores ngan
Madeira, ngan ini liwat ginbahin ngadto hin 308 nga mga munisipyo (concelho)
ngan 4,257 nga parokya (freguesia). An mga distrito nagpapabilin nga amo an
pinaka-importante nga pagbahinbahin han nasod, nga ginagamit nga base para hin
damo nga mga gamit ha administrasyon sugad ha mga elektoral nga mga distrito.

Ugsa han 1976, an duha nga kapuropod-an ha Atlantico mga lakip liwat han heneral
nga estruktura hin mga distrito portuges nga mayda la pagka-iba nga estruktura
administratiba nga nahabutang dida han Estatuto han Mga Distrito Autonomo han
Saragpit nga Mga Puro (Estatuto dos Distritos Autónomos das Ilhas Adjacentes),
nga naghatag han mga Junta General (Juntas Gerais) hin kalugaringon nga mga
gahom. Mayda tulo nga distrito autonomo han Azores ngan ha Madeira:

Katapos han 1976, an Azores ngan an Madeira nagkaada hin mga Estatuto hin
Autonoma nga Rehiyon, nga nagwara han pagbahinbahin hin mga distrito, ngan
nagkaada hin estatudo politiko-administratibo ngan mga organo hin kalugaringon
nga kagamhanan o gobyernos. An yana nga pagbahinbahin ha administratiba
nahabutang han tabula ha ubos.



https://war.wikipedia.org/wiki/Roma

An Roma amo in syudad ngan amo an ulohan han Italya ngan ini gihapon an
pinakadako ngan may gidamoi nga tawo nga syudad ngan comuna han nasod, nga
may-ada labaw han 2.7 ka milyones nga molupyo ha 1,285.3 ka km2 (496.3 sq mi).
An kanan syudad metropolitana nga sakop in pinakadako gihapon ha Italya nga
may-ada 4.2 milyones nga mga molupyo han Lalawigan han Roma. An syudad in
nahamutang ha butnga-katundan nga bahin han Rawis han Italya, ha dapit han Salog
Tiber ha sulod han Rehiyon han Lazio.

Kahuman han Butnga nga panahon, an Roma in pinamunoan han mga papa sugad kanda
Alejandro VI ngan Leon X, nga ginhimo an syudad ha usa ha mga dagko nga sentro
han Renasimyento ha Italya, kalakip an Florensya. An yana nga bersyon han
Basilica ni San Pedro in gintukod ngan an Sistine Chapel in ginpintar ni
Michelangelo. An mga bantog nga mga man-aarte ngan mga arkitekto, sugad kanda
Bramante, Bernini ngan Raffaello in nangukoy hin pipira nga mga panahon ha Roma,
nga nakabulig ha Renasimyento ngan arkitektura Barroco.

Han 2007, an Roma an ika-11-nga-ginkakadtoan nga syudad ha kalibutan, ika-3 ha
Unyon Europeo, ngan pinakaginkakadtoan nga syudad ha Italya.



https://war.wikipedia.org/wiki/Manila

An Manila (Tinag-alog: Maynila) an kapital nga syudad ha nasod Pilipinas. Aanhi
an mabaskog nga komersyo ngan lingkuranan han ehekutibo ngan hudikadura nga
sanga han nasudnon nga pamunuan. Aanhi liwat an damo nga mahinungdanon nga
landmark arkitektural ngan kultural han nasud. An Manila usa ha napulo kag unom
nga mga syudad nga naghihimo han Metro Manila, an National Capital Region. Han
2012, an Globalization and World Cities Research Network in naglilista komo usa
nga global city.

An Manila aada ha sinirangan nga baybayon han Manila Bay. Sumala han 2015 nga
senso, an Manila in ikaduha nga may pinakadamo nga populasyon nga may-ada
1,780,148 ka katawhan. An Manila amo an gisusuoki nga syudad ha kalibutan nga
may-ada 42,857 katawo kada kilometro kwadrado.

May-ada ini uunom ka mga distrito representante para han Kongreso han Pilipinas.
Dugang pa, an syudad in may-ada 16 ka mga distrito, ginngaranan: Binondo,
Ermita, Intramuros, Malate, Paco, Pandacan, Port Area, Quiapo, Sampaloc, San
Andres, San Miguel, San Nicolas, Santa Ana, Santa Cruz, Santa Mesa ngan Tondo.



https://war.wikipedia.org/wiki/Teknolohiya

An teknolohiya usa nga konsepto nga nahanungod hiton paggamit ngan kinaadman hin
mga garamiton ngan mga pagbuhat ngan tiunan-o an paka-apekto hini han abilidad
hin paggamit ngan pagkaangay hiton kalibungan. Ha sosyudad han katawhan, amo ini
an dangat han siyensya ngan inhenyeriya, bisan man kon in pira nga mga
pagpadukwag ha teknolohiya nahiuna hini nga duha nga konsepto. Iton teknolohiya
usa nga pulong nga an katinikangan tikang han Griyego nga pulong "technologia",
"τεχνολογία" — "techne", "τέχνη" ("paagi") ngan "logia", "λογία" ("pulong").
Kondi, diri masayon iton limitado nga kahubad hini nga pulong; an pulong nga
"teknolohiya" nanginginlabot gihapon hiton mga butang nga may gamit han katawhan
sugad han makina, hardware o mga garamiton, pero puyde gihapon maglakip hin mga
darudako nga mga tema, sugad hiton mga sistema, paagi hin pag-areglo, ngan mga
technique. Iton pulong puyde gihapon gamiton ha luob, o ha mga ispisipiko nga
mga larangan: sugad hini nga mga pananglitan han "teknolohiya ha paghimo",
"teknolohiya ha medisina".



https://war.wikipedia.org/wiki/Marso

An Marso amo an ikatulo nga bulan han tuig ha Gregoryano nga Kalendaryo ngan usa
han pito nga Gregoryano nga bulan nga mayda katloan kag usa (31) nga adlaw. Ha
Winaray, tinatawag gihapon ini nga bulan nga Karayapanhon.

Natikang iton Marso (ha astrolohiya, diri-sidereal) nga iton adlaw ada hiton
sinyas han Pisces ngan natapos dida hiton sinyas han Aries. Ha astronomiya, iton
adlaw natikang dida hiton kabitun-an han Aquarius ngan natapos dida hit
kabitun-an han Pisces.

Ha daan nga Roma, an Marso tinatawag nga Martius, ginngaranan tikang han Romano
nga diyos han pan-gubat o pan-gyera ngan an bulan ginkikita nga buynasan nga
takna pagtikang hin gyera. Tikang dinhe an ngaran ng Martius amo an nagin marzo
ha Kinatsila, ngan marso ha Winaray.

An March ha pagtikang amo an syahan nga bulan han Romano nga kalendaryo tungod
kay an mga tighagkot o invierno nga mga bulan han Enero ngan Pebrero diri angay
hin pan-gyera, nga amo an esensya hin bisan ano nga estado Italiko. An reporma
han kalendaryo ni Julio Cesar han 45 u.k. (45 BC/BCE) amo an nagtikang han tuig
nga dida han Enero 1. An tradisyon nga pagtikang han tuig ha Marso nagpadayon ha
iba nga mga nasod hin maiha. An Enero 1 ginhimo la nga Adlaw han Bag-o nga Tuig
ha Fransya han 1564. Gran Bretanya ngan an iya mga kolonya nagpadayon paggamit
han March 25 tubtob han 1752, an tuig mismo nga nagpili hira han Gregoryano nga
kalendaryo.

Ha kinadaan nga Helleniko nga sibilisasyon, an Marso tinatawag nga Anthesterion.
Ha daan nga Hinapon nga kalendaryo, tinatawag an bulan nga Yayoi (弥生). Ha
Finnish, tinatawag an bulan nga maaliskuu, nga diri nasasabtan kon tikang ini
diin.

Ha kasaysayan, lakip ha mga ngaran han Marso an Saxon nga pulong Lenctmonat,
ginngaranan tungod han equinox ngan han pagtitikahalaba han mga adlaw ngan an
nagin kasugad-in-ngaran han Lent. An mga Saxon natawag gihapon hanMarso nga
Rhed-monat (tikang han ira diyosa nga hi Rhedam); an mga hadto nga Briton
nagtawag han bulan nga hyld-monath (buot sidnong matunog o mabagyo).



https://war.wikipedia.org/wiki/Mehiko

An Mehiko (puyde liwat igsurat ha Winaray nga Méhiko o Mexico; kasurat ha
Kinatsila ngan pormal nga Winaray: México, puyde liwat igsurat nga Méjico) usa
nga nasod ha Amihanan nga Amerika. Usa ini nga konsitutusyonal nga federasyon
hin katloan kag duha nga mga entidad federativa. An opisyal nga ngaran han nasod
Estados Unidos Mehikanos (ha Kinatsila: Estados Unidos Mexicanos). Ginsasapitan
ini han Estados Unidos ha amihanan, han Dagat Caribe ngan Golfo han Mehiko ha
sidlangan, han Belize, Guatemala ha timugan o salatan-sidlangan ngan han
Kalawdan Pacifico ha katundan.

An Estados Unidos Mehikanos usa nga federasyon hin katloan kag usa (31) nga
gawasnon ngan soberano nga mga estado nga nahimo hin Paghiusa o Unyon nga
may-ada yakanbalaod han Distrito Federal ngan iba nga mga teritoryo. An tagsa
estado mayda kalugaringon nga batakan balaod ngan kongreso pati poder judicial
ngan an mga bungtohanon hin nan-eelehir o namimili ha direkta nga pagpili o
pagbotos hin gobernador para hin unom-ka-tuig nga panahon hin serbisyo, pati
liwat hin mga representante (diputados locales) ngado han ira mga tagsa-tagsa
nga mga kongreso hin estado, para hin tulo-ka-tuig nga panahon hin serbisyo. An
31 nga mga estado ngan an Distrito Federal tinatawag nga mga "entidades
federativas", ngan ini ngatanan patas hin representasyon dida han Kongreso han
Paghiusa o Kongreso han Unyon.

It mga estado Mehikano ginbahin liwat ngadto hin mga munisipyo (municipios), an
giguti-ayi nga opisyal nga politikal nga entidad dida han nasod, nga gindudumara
hin alkalde o "presidente han munisipyo" (presidente municipal), nga na-iilihir
han mga nangungukoy hin pluralidad. It mga munisipyo puyde pa igbahin ngadto hin
mga diri-autonomo nga mga delegasyon (delegaciones) o ha mga semi-autonomo nga
mga presidensya auxilyar (presidencia auxiliar).

Ha batakan balaod, an Syudad han Mehiko, komo kapital o ulohan han federasyon
ngan lingkoranan han mga gahom han Paghiusa o Unyon, amo an Distrito Federal,
usa nga ispisyal nga pagbahin ha politika ha Mehiko nga gintatag-iyahan han
federasyon hin bug-os ngan diri ngadto hin partikular nga estado, ngan sugad
man, mas limitado an lokal nga pagdumara hini kaysa han mga iba nga mga estado
han nasod. Bisan pa man, tikang han 1987 nagkaada ini hin sunod-sunod nga
pagtikadako nga grado hin autonomiya ngan yana, an mga nangungukoy hini
naka-elihir hin mangulo han gobyerno (Jefe de Gobierno) ngan hin mga
representante hin Asablea Lehislatiba hin direkta. Kondi an pagkaiba tikang han
iba nga mga estado amo nga an Distrito Federal waray konstitusyon kundi balaod
hin pan-gobyerno. An Syudad han Mehiko conterminous ngan coextensive han
Distrito Federal.



https://war.wikipedia.org/wiki/Balaud

An balaud (puyde gihapon igsurat nga balaod) in sistema hin mga sosyal nga
surundon nga may kusog pinaagi hin mga institusyon. It balaud nakaapekto hiton
pan-adlaw-adlaw nga kinabuhi ngan ha sosyudad hin damo nga paagi. Iton balaod
han kontrata amo iton naghahatag hit surundon hit mga butang tikang hiton
pagpalit hin ticket hin pagsakay ha pagbaligya hin swaption ha derivatives
market. Iton balaod han panag-iya (o property law) amo iton nagpapahayag hiton
mga katungod ngan burhaton nga nanginginlabot hiton pamalit, pamaligya, o
pamlite hiton real property sugad hit mga balay nga mga edifisyo.. Iton balaod
han trust nanginginlabot hiton mga asset nga ginhihipos para hiton investment
sugad hit mga pension fund. Iton balaod han tort nanginginlabot hiton pagbayad
kon in tawo o an ira tinag-iyahan nahingaraot. Kon iton paghingaraot
nacriminalisar hin kodigo pena, iton balaod han krimen naghahatag hiton paagi
nga diin iton estado nga porseguir ngan nagsisirot han nagbuhat kan pakaraot.
Iton batakan-balaod o balaod han konstitusyon naghahatag hin paagi han paghimo
hin mga balaod, han panalipod han katungdanan han katawhan ngan han pamili han
mga politikal nga representante, samtang an balaod han administrasyon nagtutugod
htion mga bungtohanon o molupyo hin pagkita han paagi han pamalakad han gobyerno
han ira gahom. An balaod han kanasoran (o balaod internasyonal) amo an
nag-aareglo han mga butang han mga soberano nga mga nasod-estado ha ngatanan nga
butang tikang ha negosyo, ha kalibongan ngan ha buhat militar.



https://war.wikipedia.org/wiki/Istanbul

Istanbul (/ˌɪstænˈbʊl/ o /ˌɪstænˈbuːl/ o /ɪˈstænbʊl/; Tinurkiya: İstanbul
[isˈtɑnbuɫ]), ha kasaysayan kilala gihapon komo Constantinople ngan Byzantium,
amo an may gidadakoi nga populasyon nga syudad ha Turkey ngan han mao nga nasod
sentro han ekonomiya, kultura ngan kasaysayan. An Istanbul usa nga
transcontinental nga syudad ha Eurasia, namumutang ha may Estrecho han Bosphorus
(nga nagbubulag han Europa ngan Asya) ha butnga han Dagat Marmara ngan Itom nga
Dagat. An sentro han pankomersyohan ngan pankasaysayan in namumutang ha may
Europeo nga dapit ngan (1/3) kat-tulo han iya populasyon in namumutang naman ha
may Asyano nga bahin. An syudad in sentro han pagdudumara han Istanbul
Metropolitan Municipality (nga cotermino han Lalawigan han Istanbul), kun diin
may-ada populasyon nga 14.7 milyones nga molupyo. An Istanbul in usa ha kanan
kalibutan may pinakadamo nga tawo nga syudad ngan nagraranggo liwat hin kanan
kalibutan ika-7 ha may pinakadamo nga molupyo ngan gidadakoi nga syudad han
Europa.

Ipakita an sayop: <ref> tags exist for a group named "lower-alpha", but no
corresponding <references group="lower-alpha"/> tag was found, or a closing
</ref> is missing



https://war.wikipedia.org/wiki/Cuba

An Republika han Cuba (ha Kinatsila: República de Cuba) usa nga nasod ha Dagat
han Antillas o Dagat Caribe. Ini nga nasod naglalakip han Isla han Cuba, nga amo
an gidako-i ngan ikaduha nga gidamo-i hin tawo nga isla han Antillas Mayores, an
Isla de la Juventud, ngan pipira nga mga gudti-gudti nga mga puro o isla nga
hagrani.

La Habana an gidakoi nga syudad ngan amo an kapital han nasod. An Santiago de
Cuba ngan Camagüey mga importante liwat nga mga Cubano nga syudad. Mga kilalado
liwat nga mga gurugudti nga mga bungto amo an: Baracoa (nga amo an syahan nga
gin-ukyan han Espanyoles ha Cuba), Trinidad (usa nga UNESCO nga sityo hin
herensya han kalibutan ), ngan Bayamo.

An Cuba mayda populasyon nga 11 ka ribo o milyon nga tawo ngan amo an gidamoi
hin populasyon nga islahanon nga nasod ha Caribe. An katawhan hini, kultura,
ngan mga kustumbre tikang hin mga dirudilain nga mga pinanguhaan sugad han: an
mga tuminongnong nga mga Taíno ngan Ciboney nga mga tawo; an panahon han
pagkolonisar han Espanya; an pagdara han Africano nga mga uripon; ngan an
kaharani hini han Estados Unidos.

An ngaran nga Cuba tikang han Taíno nga yinaknan ngan bisan man kon an iksakto
nga kahulogan diri klaro, puyde ini mahubad nga "an lugar nga diin an
mabinungahon nga tuna damo" (cubao ha orihinal nga Taíno), o kundi man an "dako
nga lugar" (coabana).

An nasodnon nga bukad amo an "flor de mariposa" (Bukad han Alibangbang) ngan an
nasodnon nga tamsi amo an Tocororo o an Cubano nga Trogon.

An Cuba mayda napulo kag upat (14) nga mga lalawigan o probinsya ngan usa nga
ispisyal nga munisipalidad (an Isla de la Juventud). Ini han una mga kabahin hin
unom nga darudako nga mga lalawigan: Pinar del Río, La Habana, Matanzas, Las
Villas, Camagüey ngan Oriente. An mga yana nga mga pagbahin-bahin baga hin sugad
han mga probinsya militar han panahon han Mga Gyera hin Paglugaring ha Cuba, nga
diin an mga lugar nga gidako-i hin samok ginbahin-bahin.

An mga lalawigan ginbahin-bahin pa ngadto hin usa ka gatos kapitoan (170) nga
mga munisipyo.



https://war.wikipedia.org/wiki/Wikimedia_Commons

An Wikimedia Commons (tinatawag gihapon nga "Commons" o "Wikicommons") usa nga
burutangan o repositoryo hin gawasnon nga sulod nga mga ladawan o image, sound
ug iba pa nga mga multimedia nga file. Usa ini nga proyekto han Wikimedia
Foundation. It mga file nga ginkakarga dinhi nga burutangan puyde magamit sugad
in mga ginkarga lokal nga mga file ha iba nga mga proyekto han mga Wikimedia nga
server, sugad han Wikipedia, Wikibooks ug Wikinews.

An proyekto gin-propose dida han Marso 2004 ug gintikang dida han Septyembre 7,
2004. Usa nga rason hini nga pagtukod hin usa nga burutangan o repositoryo amo
an hingyap nga diri gud magdamo an pagdurudoble hin mga pagbuhat ha mga
dirudilain nga mga Wikimedia nga proyekto ug yinaknan, nga nahihinabo kay an amo
la gihapon nga file kinahangalan igkarga ha tagsatagsa mga dirudilain nga mga
wiki ugsa han pagkamay-ada han Commons.

Iton posibilidad hin mga lokal nga pagkarga dida hiton mga server aada pa, pero
ini angay gamiton ha kaurugoan para hin mga materyales nga iton mga polisiya han
lokal nga proyekto natugot nga diri matutugotan ha ilarom han pag-lisensya nga
polisya han Commons sugad hiton fair use content. Tikang han 2005, an Wikimedia
Commons mismo diri natugot hin mga fair use o mga pagkarga ha ilarom hin
diri-gawasnon nga mga lisensya, upod an mga lisensya nga naglilimita han
pan-negosyo nga paggamit han materyales. Iton mga lisensya hin mga buhat nga
puyde ha Commons upod an GNU Gawasnon nga Dokumentasyon nga Lisensya o GNU Free
Documentation License, Creative Commons nga mga lisensya nga waray paggaud o
paglimita han paggamit, ug an public domain.



https://war.wikipedia.org/wiki/Sinirangan_nga_Kabisay-an

An Sinirangan nga Kabisay-an (tinatawag gihapon nga Sinirangan Bisayas) o
gintatawag liwat nga Rehiyon 8 amo an nagbubug-os han dagko nga isla han Leyte
ngan han Samar kaupod an Biliran ngan pipira pa nga gudti nga isla. Amo liwat
ini in usa han duha nga Rehiyon han Pilipinas nga waray kahipid nga Rehiyon nga
an giutan mao an tuna, kaparehas ini han Rehiyon han MIMAROPA. May-ada hin unom
(6) nga probinsya an Rehiyon VIII, amo an Biliran, Eastern Samar, Leyte,
Northern Samar, Western Samar, ngan Southern Leyte ug pito (7) nga mga syudad
amo an mga syudad nga Ormoc, Baybay, Maasin, Calbayog, Catbalogan, Borongan ngan
an Syudad han Tacloban nga amo an sentro nga syudad han Rehiyon. May populasyon
ini nga rehiyon naabot hin 3,912,936 an kabug-usan sumala 2010 nga senso.

Tulo an lumad nga yinaknan ha Sinirangan nga Kabisay-an. Ini amo an Winaray,
Sinugboanon, ngan Inabaknon.

An San Bernardino Strait amo an nagbubulag han Eastern Visayas tikang ha isa han
Luzon ug an Surigao Strait naman an ngadto dapit ha norte nga parte han
Mindanao. An iba pa nga isla han Visayas ginbubulag han dagat han Camotes, an
dapit sinirangan naman nga parte han rehiyon amo an direkta nga atubang hiton
kadagatan han Pasipiko. Naabot hin 2,156,285 ka ektarya ug 7.2% han kabug-usan
nga katunaan han nasod.

May-ada duha ka klase hin klima nga nag-aagi hini nga rehiyon base han sistema
nga Corona nga kasipikasyon:. Ikaduha nga klase (Type II) ngan Ikaupat nga klase
(Type IV). An type II amo an panahon nga mas damo iton mauran nga adlaw ug mga
bulan han tuig nga may pinakadamo nga uran an rehiyon, tikang Nobyembre ngadto
ka Enero. An Samar ngan Leyte amo an sugad hini an klase han klima. Tikang naman
Pebrero nada han Mayo asya iton panahon nga sobra ug kulang iton pag-uran
hanbug-os nga tuig, may-ada la naiihap nga haliputay iton mamara nga panahon. An
weste nga parte han Leyte ngan an tikang naman ha Motiong Samar ngadto ha San
Isidro ha Norte han Samar an may-ada ikaupat nga klase hin klima.

An Winaray nga Binisaya amo an pinulongan nga gamit han isla han Samar nga
Leyte. An Abaknon nga pinulongan tumikang ha mga molupyo han Capul ha Norte han
Samar, amo in waray kaparehas nga yinaknan ha bug-os nga rehiyon. An Cebuano nga
Binisaya amo naman an gamit han dako nga parte han Leyte tikang Weste, sentro ug
ha katimugan nga parte han Leyte.

Damo nga klase hin sayaw an makikit-an hini nga Rehiyon. Tikang ha Kuratsa
(Curacha), amo an sayaw han panguyab, Amenudo, Cha-cha, ngan an Tinikling nga
sayaw nasudnon han Pilipinas amo in nagtikang liwat hini nga rehiyon.



https://war.wikipedia.org/wiki/Pating

An pating (igbaw orden Selachimorpha)(Iningles:Shark) (Pambansa:Pating) amo an
isda nga mayda kalansay nga cartilage biskan bukog. Ini in nanganganak tag-upat
nga diri nambubunay. An pating amo in harani na igparatod san mga pagi.

May ada lahos 470 species an pating. An mga kilala na specie san pating amo an
great white shark, balanakon na pating, butanding, blue shark, mako shark, ngan
an hammerhead shark.

An ebidensya na nabubuhi an pating nagtitikang pa sadton Ordovician period,
450–420 milyon katuig an nakalabay, antes pa mabuhi an mga vertebrate sa tuna
ngan antes manudok an mga tanaman sa mga kontinente. Mga hingbis la an nakuha
san mga nauna na mga pating ngan diri natanan na paleontologists naayon na
nagtikang ini sa gipatingi, gindududahan na nagtikang ini na mga hingbis sa
thelodont agnathans.

An gin'aayunan na giaarugi na hingbis sa pating nagtitikang sadton 420 milyon
katuig an nakaagi, sa Silurian period. An kadam'an san mga moderno na pating
nagtitikang sadton 100 milyon katuig an nakalabay. Tango an kaurugan san mga
fossils na nahihiagian.

Naiiba an skeleton sa pating sa iba na isda ngan terrestrial vertebrates. May
ada an pating ngan pagi skeleton na cartilage ngan dagot. Matibay ngan flexible
an cartilage, ngan haros katunga la an bug'at kumpara sa tul'an mao na
nakakatrok ini kusog para sa pating. Tungud kay waray an pating mga gusok,
madali maruba an kanra dughan sa kalugaringun na bug'at pag'aada ini sa tuna.

Higlaba ngan suportado sin mga filaments na protina an parikpik san pating.
Gintatawag ini na filaments na ceratotrichia, na naingon san keratin sa sungay
ug buhok ngan barahibo san tamsi. Kadam'an sa pating may'ada walo na parikpik.

Sakob san superorder Selachimorpha an mga pating sa subclass Elasmobranchii ngan
Class Chondrichthyes. Sakob liwat sa Elasmobranchii an mga pagi; Sakob naman sa
Chondrichthyes an mga Chimaeras. Ginbabanabana na an mga pating polyphyletic:
nag'iiringun an itsur kudi magkakaiba an ninuno, ngan may mga pating na mas
harani an relasyon sa pagi kaysa sa iba na mga pating.

Guinbabahin an superorder Selachimorpha ngadto Galea (or Galeomorphii), ngan
Squalea. Sa Galeans sakob an Heterodontiformes, Orectolobiformes, Lamniformes,
ngan Carcharhiniformes. An Lamnoids ngan Carcharhinoids ginsasakob san sayo na
clade, pero naiimud sa mga bag'o na pag'aram na an Lamnoids ngan Orectoloboids
nahihiilarum sa sayo nga clade. An Squalea naman ginbabahin sa Hexanchoidei ngan
Squalomorpha. Sakob sa Hexanchoidei an Hexanchiformes ngan
Chlamydoselachiformes. Sakob sa Squalomorpha an Squaliformes angan an
Hypnosqualea. Pwede na inbalido an Hypnosqualea. Sakob sini an Squatiniformes,
ngan an Pristorajea, na posible liwat na inbalido, sugad man sakob sini an
Pristiophoriformes ngan an Batoidea.

Lahos 440 na species san pating na ginbabahin sa walo na order. An masunod na
listahan nagpapaimud san kanra ebolusyon tikang san gi'uunahi tubtob san
pinakamoderno na pating:



https://war.wikipedia.org/wiki/Catar

An Catar o Qatar (Inarabo: قطر‎) nga an opisyal nga pagtawag Estado han Catar
(Inarabo: دولة قطر‎ Dawlat Qatar) usa nga Arabo nga emirato ha Butnga nga
Sidlangan o Katundan nga Asya, nga na-okupar han guti nga Rawis o Peninsula han
Qatar ha dumagsaan nga labnasan han darudako nga Katadman o Peninsula
Arabohanon. Ginsasapitan ini han Arabya Saudi ha salatan; gawas hini an Golfo
Persyahanon nagpapalibot han estado. Usa nga estrecho han Golfo Persyahanon
nagbubulag han Qatar tikang han haraniayay nga purô-nga-nasod han Bahrain.

Ugsa han 2004, ginbahin-bahin an Qatar ngadto hin napulo nga mga munisipyo
(Inarabo: baladiyah), nga panalagsaon ginhuhubad nga mga gobernorato o
lalawigan:

Tikang han 2004, ginbahin-bahin an Qatar ngadto hin pito nga mga munisipyo. Usa
nga bag-o nga munisipyo, an Al Daayen, ginhimo ha ilarom han Resolusyon Ihap.
13, nga nahimo tikang hin mga bahin han Umm Salal ngan Al Khawr; ha sugad liwat
nga panahon, gin-usá an Al Ghuwariyah han Al Khawr; gin-usá an Al Jumaliyah han
Ar Rayyan; ngan an Jarayan al Batnah gintunga ngan ginbahin ngadto han Ar Rayyan
ngan han Al Wakrah.



https://war.wikipedia.org/wiki/Panakayan

Iton panakayan (tinatawag gihapon nga transportasyon) amo an padalagan hin mga
tawo, mga butang, mga senyal, ug impormasyon tikang hin usa nga lugar ngadto hin
iba. An pulong nga transportasyon tikang ha Latin nga mga pulong nga trans
("tabok") ug portare ("pagdara").

Iton panakayan damo iton mga aspeto: ini hira puyde mabahinbahin ngadto hin
tulo: infrastruktura, mga sarakyan, ug mga pagpadalagan o operasyon. Nalalakip
hiton infrastruktura an mga transport network sugad hin kakarsadahan, mga riles
hin tren, mga agi-anan ha kalangitan, mga kanal, mga pipeline ngbp. Iton mga
sarakyan sinisiring nga mga nasakay hiton mga network, sugad hiton mga auto, mga
bisikleta, mga bus, mga tren, mga idro. Iton pagpadalagan o mga operasyon amo an
nahanunungod han pag-kontrolar han sistema, sugad han mga senyales han trafik ug
mga ramp meter, mga railroad switch, air traffic control, ngbp, pati gihapon in
mga polisiya sugad in paagi pagbiling kwarta para han sistema (sugad
pananglitan, han paggamit hin mga toll o mga buhis han gasolina).

Kon ha haluag nga paglantaw, iton disenyo hiton mga network amo an trabaho han
civil engineering o inhenyeriya sibil ngan urban planning (pagplano han sawang).
An disenyo han mga sarakyan amo an nahanungod han mechanical engineering o
inhenyeriya mekanikal ug mga ispesyalizado nga mga subfield sugad han nautical
engineering ug aerospace engineering. An mga operasyon o pagpadalagan
ispisyalisado, pero ini bangid trabaho ini han operations research o systems
engineering.

Iton mga paagi o modo amo in mga kombinasyon hin mga network, mga sarakyan, ug
operasyon, ngan upod dinhe an pagbaktas, an sistema hin kakarsadahan, sistema
han riles, mga sakayan ha kadagatan ug mga moderno nga pagpalupad.



https://war.wikipedia.org/wiki/Ayam

An Ayam o idó (Iningles:Dog) (Pambansa:Aso) (Canis lupus familiaris) amo an usa
ka klase nga mammal nga kauropod ha pamilya Canidae. Ginaataman ini nga hayop
han mga tawo ha maiha na nga matahon. An mga ayam nagagamitan han katawhan ha
damo nga butang sugad ha trabaho, pagbantay ha panimalay nga alaga. Damo naayon
pag-alaga hin ayam kay makisasangkayon hira nga namamati ha tawo.

An ayam amo an Winaray, Hiligaynon, ngan Bikolano san hayop na gintatawag naman
ha Tagalog ngan Ilokano na "aso". Sa iba na parte han Samar ngan Leyte ug bisan
sa Bikol "ido" an gamit na termino para sa ayam.

An bata nga ayam amo an gintatawag nga "tiyô" o "idô" ha Winaray. Posible na usa
la an gintikangan han termino na Winaray na "ido" ngan han Cebuano iro ug an
Tausog na "iru'".

Sadton 1753, iguin-lista ni Carl Linnaeus sa mga klase san quadruped na pamilyar
ha iya an canis, an Latin na termino san ayam. Kaupod na mga specie sini na
gin-tala ni Linnaeus an fox (na gin-ngaranan niya na Canis vulpes), lobo (Canis
lupus), ngan an ayam (Canis canis). San mga sumunod na mga edition, gin-tanggal
ni Linnaeus an Canis canis ngan gin-pahilaba an lista niya san genus Canis, ngan
sadton 1758 kaupod san listahan an fox, mga lobo, ngan jackals ngan daramo na
ngaran san ayam, sugad san aegyptius, aquaticus, ngan mustelinus. Kaupod liwat
sini an duha na sikat na ngaran san ayam bilang usa na specie: an Canis
domesticus ngan Canis familiaris.



https://war.wikipedia.org/wiki/Tokyo

An Tokyo (Pinulongan Hapon: [toːkjoː] ( pamati-a), Ininglis /ˈtoʊki.oʊ/),
opisyal nga ngaran Tokyo Metropolis, amo an kapital han Hapon ngan usa han iya
47 ka mga prefektura. An Greater Tokyo Area an may gidadamoi nga tawo nga lugar
metropolitano han kalibutan. Dinhi nalingkod an Emperador han Hapon ngan an
pamunuan Hapon. Sakop ini han rehiyon Kantō ha salatan-sinirangan nga bahin han
panguna nga isla Honshu ngan ginlalakipan an Kapuropod-an Izu ngan Kapuropod-an
Ogasawara. Anay gintawag nga Edo, nagin de facto nga lingkuran han gobyerno
tikang han tuig 1603 han hi Shogun Tokugawa Ieyasu in ginhimo ini nga syudad iya
ulobuhatan. Nagin opisyal nga kapital katima la hi Emperador Meiji binalhin an
iya lingkuran pakadto hini nga syudad tikang an daan nga kapital nga Kyoto han
tuig 1868; ngan ini nga panahon an Edo in gin-utro pagngarana nga Tokyo. An
Tokyo Metropolis in natukod han tuig 1943 tikang ha pagtampo han anay Prefektura
Tokyo (東京府 Tōkyō-fu) ngan an syudad han Tokyo (東京市 Tōkyō-shi).

An Tokyo bisan agsob tinutodlok komo usa ka syudad, in opisyal nga kilala ngan
pinamumunuan komo usa ka "prefektura metropolitana", nga naiiba ngan gintampo an
mga elemento han usa ka syudad ngan usa ka prefektura, usa ka gahom nga para gud
la ha Tokyo. An pamunuan metropolitano han Tokyo in nagdudumara hin 23 ka mga
Pinaurog nga Ward han Tokyo (tagsa tagsa nga pinamumunuan komo usa ka
indibiduwal nga syudad), nga sakop han lugar han anay syudad han Tokyo san-o ini
igintampo ngan nagin prefektura metropolitana han 1943. An pamunuan
metropolitano in nagdudumara liwat han 38 ka mga munisipyo ha katundan nga dapit
han prefektura ngan han duduha nga kapurupod-an. May-ada 9 ka milyon katawo an
mga pinaurog nga ward, ngan may-ada populasyon nga lapos hin 13 milyones an
prefektura. An prefektura in lakip han kanan kalibutan may gidadamoi katawo nga
lugar metropolitano nga may-ada 37.8 milyones katawo ngan ini an kanan kalibutan
gidadakoi nga ekonomiya agglomerasyon urbano. Liman-an kat usa (51) han kanan
Fortune Global 500 nga mga kompanya in nakabase dinhi, an pinakahitaas han bisan
diin nga syudad han kalibutan. An Tokyo in ikatulo han International Financial
Centres Development IndexEdit. Ini nga syudad amo liwat an panimalay han pipira
ka mga telebisyon network sugad han Fuji TV, Tokyo MX, TV Tokyo, TV Asahi,
Nippon Television, NHK ngan an Tokyo Broadcasting System.

An Tokyo in nangunguna han Global Economic Power Index ngan ika-upat ha Global
Cities Index. Ini nga syudad senisiring nga usa ka alpha+ world city – ha lista
han kanan Globalization and World Cities Research Network 2008 nga imbentaryo -
ngan han tuig 2014, an Tokyo in numero uno han "Best overall experience" nga
kategorya han kanan TripAdvisor World City Survey (an syudad nangunguna liwat ha
masunod nga mga kategorya: "pagigin mabulignon han mga mulupyo", "kinabuhi ha
gab-i", "shopping", "lokal nga panakayan panpubliko" ngan "kalimpyohan han
kakalsadahan"). Han tuig 2015, an Tokyo an nakatala ha ika-11 han pinakamahal
nga syudad para han mga nangungukoy nga dayu, sumala han Mercer consulting firm,
ngan ika-11 liwat han kanan kalibutan pinakamahal it papliton nga syudad, sumala
han kanan Economist Intelligence Unit cost-of-living survey. Han tuig 2015, an
Tokyo in ginngaranan nga Most Liveable City han kalibutan han magasin nga
Monocle. Ginpasidunggan liwat han Michelin Guide an Tokyo hin pinakadamo nga
bituon Michelin ha bisan diin nga syudad han kalibutan. An Tokyo nangunguna ha
kalibutan ha Safe Cities Index. Ikatulo nga pinakamaupay nga syudad ha kalibutan
para han mag-aaram ha Unibersidad an Tokyo han 2016 nga edisyon han QS Best
Student Cities. An Tokyo nagdumara han 1964 Olimpiko han Katsirak, an 1979 G-7
summit, an 1986 G-7 summit, an 1993 G-7 summit, ngan magdudumara han 2020
Olimpiko han Katsirak ngan 2020 Paralympiko han Katsirak.

An Tokyo orihinal nga kilala ha ngaran nga Edo (江戸), nga it' kasirigngon
"estuaryo". Inin nga ngaran in ginbalyo ngadto ha Tokyo (東京 Tōkyō; 東 tō
"sinirangan", ngan 京 kyō "ulohan") han nagin ulohan han imperyo ha pag-abot ni
Emperador Meiji han tuig 1868, nga nasunod an kahigaraan han mga Sinirangan
Asyano nga nasod ha pagdugang hin pulong nga ulohan (京) ha ngaran han ulohan nga
syudad. Han uruunhan nga panahon Meiji, an syudad liwat in gintawag nga "Tōkei",
usa ka alternatibo nga kaluwas han kapareho nga Tsino nga mga agi nga
nagrerepresentar han "Tokyo", nga naghihimo hini nga kanji homograph. An iba nga
nabibilin nga opisyal nga pinulongan Ingles nga dokumento hin nagamit hit
pagbaybay nga "Tokei". Pero, ini nga kaluwas in diri na gingagamit yana.

Dida ha Tokyo in may-ada damo nga mga unibersidad, mga junior college, ngan mga
vocational school. Kadam-an han kanan Hapon pinakaprestihiyoso nga mga
unibersidad in aada ha Tokyo, upod an University of Tokyo, Hitotsubashi
University, Tokyo Institute of Technology, Waseda University, ngan Keio
University. An pipira ha gidadakoi nga mga nasodnon nga unibersidad ha in
masunod:

May-ada la usa nga diri-nasudnon nga unibersidad panpubliko: an Tokyo
Metropolitan University.

An mga panpubliko nga mga kindergarten, elementarya nga eskoylahan (mga tuig
1-6), Primera nga eskoylahan (7-9) in gindudumara han mga lokal nga ward o
buhatan han munisipyo. An mga panpubliko nga segundarya nga eskoylahan in
gindudumara han Tokyo Metropolitan Government Board of Education ngan tinatawag
nga "Metropolitan High Schools". Mayda liwat ha Tokyo hin damo nga mga
eskoylahan nga pribado tikang kindergarten ngadto ha high school.

Tungod nga ini in may-ada gidadakoi nga sentro han populasyon ha Hapon ngan
aanhi liwat an kanan nasod gidadakoi nga mga broadcaster ngan studio, an Tokyo
agsob ginbubuhat nga lugar para han damo nga mga Hapones nga salida, pasalida
han telebisyo, serye hin animasyon (anime), mga web comic, ngan libro nga komix
(manga). Han kaiju (monster movie) genre, an mga kiritaon han Tokyo in permi
naruruba han mga dumagko sugad han Godzilla ngan Gamera.

An iba liwat nga mga Hollywood director in ginhimo an Tokyo nga pinagbuhatan
para han pasalida ha Hapon. An iba nga bantog nga kahuman ha gera nga mga
pananglitan in Tokyo Joe, My Geisha, Tokyo Story ngan James Bond nga pelikula
You Only Live Twice; an mga bantog liwat ha pagkayana nga pananglitan in upod an
Kill Bill, The Fast and the Furious: Tokyo Drift, Lost in Translation, Babel,
ngan Inception.

Hi Haruki Murakami, usa ka Hapon nga manunurat, in nakabase an iba niya nga mga
nobela ha Tokyo (lakip dinhi an Norwegian Wood (novel)), ngan kan David Mitchell
syahan nga duha nga mga nobela number9dream ngan Ghostwritten in nagpapakita
hinin nga syudad. An kontemporaryo nga Briton nga pintor nga hi Carl Randall in
nag-ukoy hin 10 ka tuig ha Tokyo komo usa ka artista, naghihimo hin mga buhat
nga nagpapakita an mga syudad nga naghuhuruot ngan mga espasyo panpubliko.

Han 2016, an Tokyo in may-ada mga saragbot pagkakaruha o pakipagsangkay ha
masunod nga napulo kag-duha ka mga syudad ngan estado:



https://war.wikipedia.org/wiki/Enero

An Enero (tikang ha Linatin: ianuarius ngan sinurat ha Kinatsila komo enero) amo
an syahan nga bulan han tuig ha Kalendaryo Gregoriano ngan usa han mga pito nga
bulan Gregoriano nga mayda katloan kag usa (31) nga mga adlaw. Tinatawag liwat
ini nga bulan ha Winaray nga Paniniyahan.

Nagtitikang it Enero (ha astrolohiya) kon an adlaw dida hit senyas han Capricorn
ngan natatapos dida hiton senyas han Aquarius. Ha astronomiya, it adlaw natikang
dida hit constellation hiton Sagittarius ngan natatapos dida hit constellation
hiton Capricornus.

An ngaran nga Enero (tikang ha Linatin: ianuarius) gingaranan tikang kan Jano (o
Janus), an diyos Roman hin mga purtahan ug ganghaan.

An orihinal nga kalendaryo Romano mayda napulo (10) ka months (304 nga adlaw).
An mga Romano ginlalantaw nira an winter nga waray bulan. Dida han mga harani
700 BC an nagsunod kan Romulo (Romulus), hi Hadi Numa Pompilius, nagdugang han
mga bulan han Enero ug Pebrero nga nagresulta han kalendaryo nga mahasugad hin
tuig nga nakabase ha bulan o standard lunar year (354 nga adlaw). Tungod hin
pagtuo han mga Romano nga nadiri hin mga even number, gindugngan an kalendaryo
hin sua pa nga adlaw nga nagresulta hin 355 days. Bisan pa kon Marso amo an
orihinal nga syahan nga bulan, ginsalyo-an ini han Enero kay amo ini an bulan
han pagpili han mga consul.

It syahan nga adlaw han bulan kinikilala nga Adlaw han Bag-o nga Tuig o New
Year's Day ha Iningles.

Upod hiton mga ngaran ha kasaysayan para hiton Enero an orihinal nga ngaran
Romano, Ianuarius, an Saxon nga pulong Wulf-monath (buot sidngon wolf month o
bulan han wolf o loba) ngan an kan Carlomagno (Charlemagne) pagtawag nga
Wintarmanoth (winter / mahagkot nga bulan). Ha daan nga Hinapon nga kalendaryo,
an bulan tinatawag nga Mutsuki (睦月). Iton ika-duha nga adlaw han bulan tinatawag
nga Hatsuyume (初夢) ngan iton ika-7 nga adlaw Nanakusa (七草). Ha yinaknan nga
Finnish, an bulan tinatawag nga tammikuu, nga nanangahulogan "month of the oak"
o bulan han roble.

An syahan nga Lunes ha Enero tinatawag nga Handsel Monday ha Scotland ngan
amihanan nga Inglaterra (northern England). Ha Inglaterra, an tuig ha pag-uma
nagtikang dida han Plough Sunday dida hit Dominggo katapos hit Epiphany.

Iton Coming of age nga adlaw ha Hapon amo an ika-duha nga Lunes han Enero, para
han mga nagiging 20 an edad dida hiton bag-o nga tuig kalendaryo. Usa ini nga
national holiday. Dida ini nga adlaw tikang han 1948, pero ha pagtikang
ginsasaurog ini ha Enero 15 hangtod 1999, nga kon diin ginbalhin ini han
gobyerno Hapon tungod hin mga rason ha ekonomiya pinaagi ha paghimo hin durudamo
nga holiday nga magsunod.

Dida hiton pagano nga kaliding han tuig, an Enero natatapos dida hiton o harani
hiton Imbolc ha amihanan nga hemisferya ug Lughnasadh ha salatan nga hemisferya.



https://war.wikipedia.org/wiki/Sukarno

Hi Sukarno nga natawo ha ngaran nga Kusno Sosrodihardjo (Hunyo 6, 1901 – Hunyo
21, 1970) amo an syahan nga Mangulo o Presidente han Indonesia. Nagbulig hiya
nga makadaog an iya nasod hin paglugaring o independensya tikang han Nederlandes
ngan hiya an Presidente tikang han 1945 tubtob 1967. Nangulo hiya hin pagbalhin
han nasod ngadto hin paglugaring o pagkaindependyente. Napiritan hi Sukarno
paglusad tikang han iya puwesto. An nagpa-iwas ha iya tikang ha poder usa han
iya mga heneral nga hi Suharto, nga pormal nga nagin Mangulo o Presidente dida
han Marso 1967.

An kasurat nga "Sukarno" amo an opisyal nga pagsurat han iya ngaran tikang han
1947 pero an darudaan nga kasurat han iya ngaran nga Soekarno agsob pa gamiton,
kay napirma hiya nga naggamit han daan nga kasurat. Pero an opisyal nga mga
decreto han presidente ha Indonesia tikang han panahon han mga tuig 1947-1968,
nagmantala han iya ngaran nga nagamit han 1947 nga kasurat.

An mga Indonesian naghihinumdom gihapon ha iya nga Bung Karno. Sugad hin damo
nga mga Javanes, uusa la an ngaran niya, bisan man kon, ha mga kontexto
relihiyoso, agsob hiya tawagon nga Ahmad Sukarno o Achmed Sukarno.



https://war.wikipedia.org/wiki/Mahatma_Gandhi

Hi Mohandas Karamchand Gandhi (ha Gujarati: મોહનદાસ કરમચંદ ગાંધી; ginromanisar:
mohandās karamcaṃd gāndhī, IPA nga kaluwas: /moːhənd̪aːs kərəmtʃənd̪ gaːnd̪ʱiː/)
(Oktubre 2 1869 – Enero 30, 1948) usa nga nangunguna nga politikanhon ngan
ispiritwal nga namuno ha India ngan han Indian Independence Movement. Hiya an
ginsisiringa nga amay han India, ngan talagsa ginngangaranan nga "Bapu," nga
buot sidngon "amay" ha Gujarati. Hiya an pionyero ngan naghimo nga hinpit han
Satyagraha — pagsupil pinaagi hin mass civil disobedience o dako nga
diri-pagtuod nga sibil nga nahatukod ha ahimsa (bug-os nga waray-biyolensya) amo
an nagin usa han mga gimakusog nga pilosopiya han Indian Independence Movement,
ngan naghatag hi pag-aghat ha mga dirudilain nga mga movimiento para hin mga
katungod sibil ngan kagawasan ha bug-os nga kalibutan. Hi Gandhi kinikilala ngan
tinatawag ha India ngan ha bug-os nga kalibutan nga Mahatma Gandhi (ha Hindi:
महात्मा, / IPA nga kaluwas: məhatma /; tikang han Sanskrit, Mahatma: Harangdon
nga Kalag) ngan Bapu (ha damo nga mga Indianhon nga mga yinaknan, Amay o Tatay).



https://war.wikipedia.org/wiki/Venesya

An Venesya (ha Initalyano: Venezia, Venesyano: Venesia o Venexia; ha Kinatsila:
Venecia; ha Iningles: Venice) usa nga syudad ha amihanan nga Italya, an kapital
han rehiyon han Veneto. Upod han Padua, nalalakip an syudad han Padova-Venesya
nga Metropolitano nga Area (nga may populasyon nga 1,600,000). Ha kaagi, an
syudad usa ng naglulugaring nga nasod. Kilalado an Venesya nga "La Dominante",
"Serenissima", "Hada o Reyna han Adriatico", "Syudad hin Tubig", "Syudad hin Mga
Tulay", ngan "Syudad hin Kapawa". Ginsisiring hin agsob nga usa ini han mga
gimahusayi nga syudad ha kalibutan.

An syudad naglalakip hin 18 nga mga gudti-gudti nga puro o isla dida han
bangalogon nga Laguna han Venesya ha daplin han Dagat Adriatico ha dumagsaan nga
Italya. An maarat hin tubig nga laguna nahamutang ha butnga han mga ganghaan han
Po (ha salatan) ngan han Piave (ha amihanan) nga mga Salog. Nalalakip han
banabana hin populasyon nga of 272,000 ka molupyo an populasyon han bug-os nga
comune han Venesya; mga 62,000 ka molupyo han kaagihanon o historiko nga syudad
han Venesya (Centro storico); 176,000 ka molupyo ha Terraferma (ha literal nga
Winaray "dig-on nga tuna"; an tawag han Mainland), nga kaurogan didto han dako
nga frazione han Mestre ngan Marghera; ngan 31,000 ka molupyo nga naukoy han iba
nga mga puro o isla dida han laguna.

An Republika han Venesya usa nga importante nga gahom ha kadagatan dida han
Butnga nga Panahon ngan Renasimyento, ngan usa nga lugar hin pagtirok para hin
paglansar para han mga Cruzadas ngan han Pag-awayan han Lepanto, ngan usa
gihapon nga importante nga sentro hin komersyo (labi na hin seda, grano ngan
komersyo hin panakot) ngan arte dida han ika-13 nga siglo tubtob han kataposan
han ika-17 nga siglo.



https://war.wikipedia.org/wiki/Polonya

An Polonya (ha Kinatsila: Polonia, ha Iningles: Poland, ha Polako: Polska) usa
nga nasod nga nahamutang ha Butnga nga Europa, ha butnga han Alemanya ha
katundan, han Republika Tseka ngan Eslovakya ha salatan, Ukranya ngan
Bielorrusya ha sinirangan, ngan han Dagat Baltic, Lituanya, ngan Rusya (pinaagi
han Kaliningrad Oblast exclave) ha amihanan. Iton Polonya nagsasaro hin
katubtoban ha kadagatan upod han Dinamarka ha Dagat Baltic. Warsovya an kapital
han nasod. An Polonya nagin api han Unyon Europeo tikang han Mayo 1 2004.

An estado Polako gintukod hin sobra 1,000 ka tuig hadto ha ilarom han Dinastiya
Piast, ngan nakaabot han bulawanon nga panahon dida han harani han kataposan han
ika-16 nga siglo ha ilarom han Dinastiya Jagielloniano, han panahon nga an
Polonya usa han mga gidako-i, girikohi, ngan pinakagamhanan nga mga nasod ha
Europa. Han 1791 an Sejm han Polako-Lituano nga Mankomunidad nagpailarom han
Batakan-Balaod han Mayo 3 o Konstitusyon han Mayo 3, an syahan nga moderno nga
nakodipikar nga konstitusyon, ngan ikaduha ha kalibotan sunod han Konstitusyon
han Estados Unidos. Waray la mag-iha nga nagsunod, an nasod nawara katapos han
pagbahin-bahin hini han mga hagrani nga nasod nga amo an Rusya, Austrya, ngan
Prusya. Nahibalik an paglugaring hini dida han 1918 han pagkatapos han Syahan
nga Pankalibotan nga Gyera komo an Ikaduha nga Republika Polaka. Pagkatapos han
Ikaduha nga Pankalibotan nga Gyera nahimo ini nga komunista nga satellite nga
estado han Unyon Sovietika nga tinatawag nga Republika han Katawhan han Polonya.
Han 1989 an syahan nga gawasnon-hin-bahin nga mga pinili-ay han kaagi han
Polonya katapos han Gyera Pankalibotan II nagtapos han Solidaridad (Solidarność)
nga pakigbisog para hin kagawasan ngan nagresulta han kapirde han mga namumuno
nga komunista han Polonya. An yana nga Ikatulo nga Republika Polaka gintukod,
ngan ginsundan pagkatapos hin pira ka tuig han pagsurat hin bag-o nga
konstitusyon dida han 1997. Han 1999 an Polonya nag-accede ha NATO, ngan han
2004 inmapi ini han Unyon Europeo.

Ha opisyal nga pagtawag, iton nasod kilalado nga Republika han Polonya, ha
Polako Rzeczpospolita Polska. An pulong nga Rzeczpospolita amo an ngaran ha
kaagi ngan kasaysayan nga padayon an paggamit tikang han ika-16 nga siglo dida
han Polako-Lithuanian nga Mancomunidad, nga usa nga pinili-ay nga monarkiya. An
pulong nga Rzeczpospolita puyde mangahulogan nga "mancomunidad" o commonwealth o
puyde gihapon "republika", samtang an kahubad ngadto ha Polako han pulong nga
"republika", republika. Dida han pamuno han komunista tikang han 1952 tubtob
1989 an opisyal nga ngaran han nasod amo an Republika han Katawhan han Polonya
(Polska Rzeczpospolita Ludowa), nga amo la an panahon nga waray gamita an
opisyal nga pagtawag tikang ha kaagi ngan kasaysayan.



https://war.wikipedia.org/wiki/Pan-uuripon

Iton pan-uuripon in usa ka legal o sistema pan-ekonomiya ha ilarom kun diin into
tawo in gintatrato komo butang. Bisan pa man iton mga balaod ngan mga sistema in
nagkakadurudilaindain, komo butang, iton mga uripon in puyde mapalit ngan
mabaligya. Iton mga uripon in puydi kapton tikang ha takna han ira pagkadakop,
pagpalit o pagkatawo, ngan gintatanggalan hin katungod magbaya, magdiri hit
pagtrabaho o mag-aro hin suhol. Ha kasaysayan, iton pan-uuripon in ginkikilala
han mga institusyon han kadam-an nga sosyudad; ngan ha mas bag-o nga panahon,
iton pan-uuripon in gindidire na han balaod ha ngatanan nga mga nasod, pero
napadayon la gihapon ini ha buhat tungod han pagkautang, serfdom, suruguon ha
panimalay nga ginpipriso, pipira nga mga pag-ampon kun diin an mga kabataan in
napipiritan magtrabaho komo mga uripon, mga bata nga sundalo, ngan pinirit nga
pag-asawa. An pan-uuripon in opisyal nga diri legal ha ngatanan nga mga nasod,
pero may-ada la gihapon ginbabanabanahan nga 20 milyos hangtod 36 milyones nga
mga uripon ha bug-os nga kalibutan. An Mauritania an pinakakataposan nga
hurisdiksyon nga opisyal nga gindidiri han balaod an pan-uuripon (ha 1981/2007),
pero mga 10% o 20% han iya popyulasyon in ginbabanabanahan nga nabubuhi hin
pagkauripon.

May-da na pan-uuripon san-o pa an sinurat nga kasaysayan ngan ini in may-ada ha
kadam-an nga mga kultura. Kadam-an han mga uripon ha pagkayana in uripon ha
utang, labi na ha Salatan Asya, nga nagpapailarom tungod han utang han mga
nangungutang, danay naabot pa bisan hin pipira nga henerasyon. An human
trafficiking in panguna nga gingagamit hin pagpipirit han mga kababayin-an ngan
kabataan ngadto ha industriya han sex.



https://war.wikipedia.org/wiki/Mamalya

Mammalia (Mammalia) in uska classis han Chordata. An Mammalia in nahilalakip ha
phylum nga Chordata, ngan regnum nga Animalia. An classis nga Mammalia
naglalakip hin 4835 ka mga species, sumala ha Catalogue of Life.

An mamalya usa ka klase nga bertebrado nga hayop kun diin an mga babaye may suso
nga nahatag hin gatas para ha ira anak, ngan nabalhas, may buhok, may tulo nga
butnga nga tul-an han talinga para makabati, ngan may neocortex nga rehiyon ha
utok. Kaapi han mamalya an gidadagkui na hayop sa kalibutan sugad han mga
balyena. kaupod liwat dinhi an elepante, karabaw, kulalaknit ngan yatot.

An tulo na ordo na mayaon gidaram'i na membro amo an; Rodentia (kawat, yatot,
porcupines, beavers, capybaras ngan iba pa na ngongutkot na mamalya), Chiroptera
(kulalaknit, ngan kabog), ngan Soricomorpha (shrews, moles ngan solenodons)

An "Principles of Classification and a Classification of Mammals" (AMNH Bulletin
v. 85, 1945) ni George Gaylord Simpson an orihinal na ginkuhan san taxonomiya na
nalista. Ginlatag ni Simpson an sistema san mammal origins ngan mga relasyones
na gingamit tubtob sa katangpusan san 20th century. Sumunod san klasipikasyun ni
Simpson, gin-recalibrate an paleontological record, ngan san mga sumunod na mga
tuig nagbag'o an sistema ngan theoretikal na pagimud san systematization mismo,
tungod san san bag'o nga konsepto nga cladistics. Bisan kun nagin kinadaan o
outdated na an klasipikasyun ni Simpson, mao pa ini gihapon an ginsusunod na
official classification san mga mamalya.

Sadton 1997, komprehensibo na gin rebisa nira Malcolm C. McKenna ngan Susan K.
Bell an pagklasipika san mga mamalya nga nagresulta sa McKenna/Bell
classification. An ira libro sa 1997 na Classification of Mammals above the
Species Level, amo an pinaka komprehensibo na buhat hasta yana hiunong san
systematics, relasyones, ngan mga panhitabo san natanan na taxa san mamalya,
mapabuhi o extinct.



https://war.wikipedia.org/wiki/Haiti

An Haiti (ha Frinanses Haïti; kaluwas ha Frinanses aiti; Haitiano nga Kreyol:
Ayiti), nga tinatawag hin opisyal nga Repubika han Haiti (Frinanses: République
d'Haïti ; Haitiano nga Kreyol: Repiblik Ayiti), usa nga nasod nga nayakan hin
Kreyol ngan Frinanses ha Caribe. Upod han Republika Dominicana, na-okupa ini han
isla han La Espanyola (Hispaniola), dida han Antillas Mayores nga kapuropod-an.
An ngaran nga Ayiti (Tuna ha hitaas) amo an tuminongnong o lumad nga ngaran ha
Taíno o Amerindiano para han isla. An gihataasi nga punto han nasod amo an point
is Pic la Selle, ha 2680 ka metro (8793 ka pie). An bug-os nga kahaluag han
Haiti mga 27,750 ka kwadrado nga kilometro (10,714 ka kw nga mly) ngan an
kapital hini amo an Port-au-Prince.

An kabutang han Haiti ha rehiyon, kaagi, ngan ethnolingguwistiko nag-iiba tungod
hin damo nga mga rason. Amo ini an syahan nga independyente o naglulugaring nga
nasod ha Latinoamérica, an syahan nga post-kolonyal nga independyente nga nasod
nga pinamunoan hin itom ha kalibutan ngan amo la nga nasod nga diin an
independensya nakuha komo kabahin hin malinamposon nga rebelyon hin uripon. An
Haiti amo la liwat an independyente nga nasod ha mga Amerika nga diin an
kasagaran nayakan hin Frinanses, ngan usa upod hin duduha la (upod han Kanada)
nga nagdesignar han Frinanses nga opisyal nga yinaknan; an iba nga mga
nayakan-hin-Frinanses nga mga kanasoran mga tabok-han-dagat nga mga departamento
o kolektibidad han Fransya.

An Republika han Haiti ginbahinbahin ha administratiba ngadto hin napulo nga mga
departamento (département ha Frinanses). An mga departamento ginbahin pa ngadto
hin kap-atan kag usa (41) nga mga arrondissement, ngan 133 nga mga commune.



https://war.wikipedia.org/wiki/Carl_Linnaeus

Hi Carl Linnaeus (23 Mayo 1707 – 10 Enero 1778), kilala gihapon han iya pagtahod
nga ngaran nga Carl von Linné, in uska Swedeno nga botanista, magtarambal ngan
zoolohista, nga naglatag han mga pondasyon han moderno nga iskima han binomial
nga pag-ngaran. Hiya an sinisiring nga amay han moderno nga taksonomiya, ngan
hiya liwat an sinisiring nga usa ha mga amay han moderno nga ekolohiya. Kadam-an
han iya mga sinurat in nakalatin, ngan an iya ngaran ha Linatin in Carolus
Linnæus (katima han tuig 1761 nagin Carolus a Linné).

An Swisa nga pilosopo nga hi Jean-Jacques Rousseau in nagpadangat hin mensahe ha
iya: "Sidngi hiya nga waray ako nababaroan nga tawo nga mas labaw ha iya dinhi
ha tuna." An Aleman nga manunurat nga hi Johann Wolfgang von Goethe in nagsurat:
"Labot la kanda Shakespeare ngan Spinoza, waray gud ako nababaroan ha nagkamatay
nga mas nakaimpluwensiya ha akon." An Swedeno nga awtor nga hi August Strindberg
in nagsurat: "Ha ungod la, hi Linnaeus in usa maniniday nga nahitabo la nga
naturalista". Ha iba liwat nga mga pagdayaw, hi Linnaeus in gintatawag nga
Princeps botanicorum (Prinsipe han mga Botanista), "An Pliny han Amihanan," ngan
"An Ikaduha nga Adan".

Hi Carl Linnaeus in natawo ha baryo han Råshult ha Småland, Suwesya han 23 Mayo
1707. Hiya an suhag nira Nils Ingemarsson Linnaeus ngan Christina Brodersonia.
An iya amay an syahan han ira lahi nga ginmamit hin permamente nga apelyido.
San-o ito, an iya kanuno-nunoan in ginmamit han patronimiko nga sistema han
pagngaran han mga nasod Eskandinabya: an iya amay in ginngaranan nga Ingemarsson
sunod han iya amay Ingemar Bengtsson. Han takna nga hi Nils in ginkarawat ha
Unibersidad han Lund, kinahanglan niya nga kumuha hin apelyido. Iya gingamit an
Linatan nga ngaran Linnæus tikang ha higante nga puno han linden , nga tinmubo
ha ira panimalay. Ini nga ngaran in ginbaybay nga lakip an æ nga ligatura. Han
natawo hi Carl, ginngaranan hiya nga Carl Linnæus, nga upod an iya amay
apelyido. An anak in permi liwat ginbabaybay ini nga maylakip nga æ nga
ligatura, mapakinamot man nga pagsurat han dokumento ngan mapaimprenta. An kan
Carl patronimiko in Nilsson unta, magawas nga Carl Nilsson Linnæus.



https://war.wikipedia.org/wiki/Vietnam

An Vietnam, nga an opisyal nga pagtawag amo an Republika Sosyalista han Vietnam
(ha Vietnames: Cộng hòa Xã hội Chủ nghĩa Việt Nam), amo an pinakasidlangan nga
nasod ha Indotsina nga peninsula ha Timugan nga Asya. Ginsasapitan ini han Tsina
ha amihanan, han Laos ha kanawayan, ngan Cambodia ha habagatan. Ha sidlangan nga
dapit han nasod nahamutang an Dagat Salatan Tsina. Tungod hin populasyon nga
labaw hin 87 ka ribo o milyon, an Vietnam amo an ika-13 nga gidamoi hin tawo nga
nasod han kalibotan. An nasod nahalista dida han "Sunod nga Napulo kag Usa" nga
mga ekonomiya; sumala han mga estadistika han gobyerno, an pagtubo han GDP mga
8.17% han 2006, an ikaduha nga gimalaksihi nga rata hin pagtubo ha mga nasod ha
Sidlangan nga Asya ngan amo an gimalaksihi ha Timugan nga Asya.

Ha mga siglo han kaagi, an Vietnam gintawag hin mga damo ka lain nga mga ngaran:
Văn Lang dida han Hùng Vương nga Dinastiya, Âu Lạc dida han Dinastiya An Dương
Vương, Van Xuan dida han Anterior Lý nga Dinastiya, Đại Cồ Việt dida han Đinh
nga dinastiya ngan Anterior Lê nga Dinastiya. Tikang han 1054, an Vietnam
gintawag nga Đại Việt (Dako nga Viet). Dida han panahon han Hồ nga Dinastiya, an
Vietnam gintawag nga Đại Ngu. Dida han 1804, hi Hadi Gia Long nagplano paggamit
han ngaran nga Nam Việt para han Vietnam pero an Qing nga dinastiya han Tsina
waray inmuyon ngan ginbalhin ini ngadto han Việt Nam. Ha Iningles ngan
Kinatsila, an duha nga silaba ginsurat nga usa nga pulong: Vietnam. Tikang han
1839 tubtob 1945, hi hadi Minh Mạng ginbalhin an ngaran nga Việt Nam ngadto ha
Đại Nam.

An ngaran nga Việt Nam gin-gamit para hini nga nasod ugsa ini mahimo nga opisyal
nga ngaran dida han "Dư địa chí" ni Nguyễn Trãi nga ginsurat dida han 1435 ngan
bangin bisan pa han sarusayo pa nga panahon. An "Việt" amo an ngaran han gidakoi
nga etniko nga grupo ha Vietnam; an Kinh (người Kinh) ngan "Nam" nangangahulogan
nga "an Sur" o "an Salatan", nga nagpapahayag han pagkasoberano han Vietnam
tikang ha Tsina (nga gintatawag nga "Norte nga nasod" o "Amihanan nga nasod" han
mga Vietnames nga katawhan).



https://war.wikipedia.org/wiki/Republika_han_Irlanda

An Republika han Irlanda (ha Ininglis: Republic of Ireland; ha Irlandes nga
Gaelic: Poblacht na h'Eireann) usa nga nasod ha Europa.

An estado han Irlanda nahimo hin karuhaan kag unom (26) nga tradisyonal nga mga
kondado (Iningles: county) nga ginagamit pa ha kultural ngan pan-isports nga
kontexto, ngan ha postal nga kagamit. Ini diri pirme parehas han mga
administratibo nga pagbahinbahin. Pira nga mga tradisyonal nga kondado
gin-restruktura ngadto hin mga bag-o nga administratiba nga mga pagbahinbahin.
An Kondado Dublin ginbahin ngadto hin tulo nga bulag nga administratibo nga
kondado dida han dekada han mga 1990 ngan an Kondado Tipperary ginbahin ngadto
hin duha dida han mga dekada han 1890. Ini naghahatag ha yana hin karuhaan kag
siyam nga administratibo nga kondado ngan lima nga syudad. An lima nga syudad —
Dublin, Cork, Limerick, Galway, ngan Waterford — lain an pagdumara tikang han
iba nga dapit han ira tagsa-tagsa nga mga kondado. Lima nga munisipyo (Iningles:
borough) — Clonmel, Drogheda, Kilkenny, Sligo ngan Wexford — mayda autonomiya ha
sulod han kondado. Samtang an Kilkenny usa nga munisipyo, nagpabilin dinhi an
katungod ha balaod nga magtawag hit kalugaringon nga syudad.

An mga konstituyente o distrito elektoral han Dáil sumala han balaod kinahanglan
magsunod han mga linea han kondado, tubtob han mahimo. Amo nga an mga kondado
nga darudamo hin populasyon daro damo in mga distrito elektoral (e.g. Limerick
Sidlangan/Katundan) ngan mayda mga distrito elektoral nga nahimo tikang hin
sobra usa nga kondado (e.g. Sligo-North Leitrim), kondi, diri tinatabok an mga
linea han kondado.

An mga kondado gintampo ngadto hin mga rehiyon para hin estadistika nga mga
gamit.

Ipakita an sayop: <ref> tags exist for a group named "note", but no
corresponding <references group="note"/> tag was found, or a closing </ref> is
missing



https://war.wikipedia.org/wiki/Politika

An politiká (Iningles:Politics) (Pambansa:Pulitika) amo an proseso nga diin mga
grupo hin mga tawo naghihimo hin mga desisyon danay an konseho nga gin-botos han
tawo an nahimu disisyun danay liwat pag-lugi han tawo pina-agi han laway nga
libak. Bisan kon ini nga pulong ginagamit ha kasahiran ha mga buruhaton ha sakob
hin mga gobyerno sibil, iton politika nakikit-an gihapon ha ngatanan nga mga
buruhaton hin katawhan, upod ha mga institusyon hin korporasyon, akademiko, ngan
panrelihiyon.

An politika amo an "mga sosyal nga relasyon nga nahanunugod hin pamuno o gahum"
ngan nahanunungod ini han pagdumara hin unit ha politika, ngan ha mga paagi ngan
mga taktika nga ginagamit paghimo ngan pag-aplika hin polisiya.

An siyensya hin politika (o mga estudyo ha politika) amo an pag-aram hin
pamatasan ha politka ngan nagkikita ini han pagkuha ngan pag-aplika hin gahum.
Upod han mga larangan hin pag-aram nga harani han siyensya hin politika amo an
pilosopiya hin politika, nga namimiling hin rationale para hin politika ngan in
etiko hin pamatasan publiko, ngan administrasyon publika o pagdumara hin publika
nga nanginginlabot han mga pamatasan han pan-gobyernohan.



https://war.wikipedia.org/wiki/Per%C3%BA

An Peru (ha Kinatsila ngan pormal nga Winaray; Perú; ha Quechua ngan Aymara:
Piruw) nga an opisyal nga pagtawag Republika han Peru (ha Kinatsila: República
del Perú) usa nga nasod ha katundan nga Salatan nga Amerika. An syudad han Lima
an kapital han nasod. Ginsasapitan ini ha amihanan han Ecuador ngan Colombia,
han Brasil ha sidlangan, han Bolivia ha timugan, han Chile ha salatan, ngan han
Kalawdan Pacifico ha katundan. Mayda ini komplehado nga heyograpiya tikang han
kahitasan han Cordillera de los Andes ngan han mga sulog han Pacífico, nga
nagdangat hin mga klima ngan kiritaon nga magdirudilain sugad han desierto nga
mga dapit, an mga kahitas-an han Andes o an selva tropical han katubigan
amazónica, nga naghahatag han nasod hin teritoryo nga dako hin pagkadirudilain
hin mga natural nga katig-ayunan.

An teritoryo Peruano amo an lugar han Norte Chico mga sibilisasyon, usa han
gima-ihai ha kalibutan, ngan han Imperyo Inca, an gidako-i nga estado ha
Pre-Columbina nga Amerika. An Imperyo Espanyol nagsakop han rehiyon dida han
ika-16 nga siglo ngan an nagtukod hin virreinato, nga naglakip han kadam-an han
mga kolonya Espanyola ha Salatan nga Amerika. Katapos han pagkaada hin
independensya dida han 1821, an Peru nagkaada hin mga panahon hin kasamokan ha
politika ngan ha finansya pati gihapon hin mga panahon hin estabilidad ngan
pagdukwag han ekonomiya.

An populasyon han Peru gin-estimar nga 28 ka milyon ngan ini multi-etniko nga
naglalakip hin mga Tuminongnong o Lumad, mga Europeo hin katulinan, mga Asyan
ngbp. Bisan man kon Kinatsila an opisyal nga yinaknan, damo nga mga tawo nayakan
hin Quechua, Aymara o iba pa nga mga lumadnon nga mga yinaknan.

An Peru ginbahin ngadto hin mga 25 ka rehiyon ngan an probinsya han Lima. An
tagsa rehiyon mayda na-elehido nga gobyerno nga mayda mangulo ngan konseho nga
nasirbe hin upat-ka-tuig. An mga yana nga rehiyon han Peru amo an mga han una
tinatawag nga departamento ngan agsob pa gamiton an daan nga pagtawag kondi an
opisyal nga designasyon ha ira mga rehiyon ngan mayda hira mga gobierno
regional. Ini kabahin han proseso hin pagdesentralisar ngan pagrehiyonalisar han
Peru.

An mga gobyerno rehiyonal naplano han pagpadukwag han rehiyon, nagbubuhat hin
mga proyekto hin public investment ngan nagpapanguna hin mga buruhaton ha
ekonomya ngan nagdudumara han tinatag-iyahan han publiko. An probinsya han Lima
gindudumara hin konseho hin syudad.



https://war.wikipedia.org/wiki/Ecuador

An Ecuador nga an opisyal nga pagtawag Republika han Ecuador (ha Kinatsila:
República del Ecuador), usa nga nasod nga nahamutang ha kanawayan o
amihanan-katundan nga dapit han Salatan nga Amerika. Usa ini nga representatiba
nga demokratiko nga republika. Ginsasapitan ini han Colombia ha amihanan, han
Peru ha sidlangan ngan ha salatan, ngan han Kalawdan Pacifico ha katundan. Usa
ini han duha nga nasod ha Salatan nga Amerika (upod han Chile) nga waray linea
upod han Brasil. Lakip liwat han nasod an Islas Galápagos ha Pacifico, mga 965
ka kilometro (600 ka milyas) ha katundan tikang han mainland. An Ecuador natabok
han linea nga ecuador, ngan tikang hini ginkuha an ngaran, ngan mayda ini
kahaluag nga 25,6371 ka kwadrado nga kilometro (98,985 nga kwadrado nga milyas).
An kapital hini amo an Quito; an gidako-i nga syudad hini amo an Guayaquil.

An Ecuador ginbahin ngadto hin karuhaan kag upat (24) nga mga lalawigan o
probinsya, ngan ini ginbahinbahin ngadto hin mga kanton (ha Kinatsila canton).
An mga kanton liwat ginbahin ngadto hin mga parokya (parroquia). An mga parokya
puyde mga urbana (sugad han kapital han lalawigan) o mga rural (an nahabilin nga
teritoryo han mga lalawigan).



https://war.wikipedia.org/wiki/Argentina

An Argentina (kaluwas "ar-hen-TI-na"; puyde liwat igsurat ha Winaray nga
Arhentina), nga tinatawag hin opisyal nga Republika Argentina (puyde liwat
Republika nga Arhentihanon; ha Kinatsila República Argentina), usa nga nasod ha
Salatan nga Amerika o América del Sur, nga nahimo komo usa nga federasyon hin 23
nga mga lalawigan ngan hin usa nga naglulugaring nga syudad o syudad nga may
autonomo. Amo ini an ikaduha nga gidako-i nga nasod ha Salatan nga Amerika ngan
ika-walo ha kalibutan hin kahaluag hin katunaan ngan amo an gidakoi ha mga nasod
nga nayakan hin Kinatsila, bisan man kon an Mehiko, Colombia ngan Espanya
darudako pa hin katawhan o populasyon. An kahaluag hini ha kontinente amo in
2,766,890 ka kilometro, butnga han kabugkiran han Andes ha katundan ngan han
salatan nga Kalawdan Atlantico ha sidlangan ngan salatan. An Argentina
ginsasapitan han Paraguay ngan Bolivia ha amihanan, han Brasil ngan Uruguay ha
dumagsaan o amihanan-sidlangan, ngan Chile ha katundan ngan salatan. An
Argentina nag-angkon liwat hin 969,464 ka kilometro han Antarctica, nga
tinatawag nga Antartica nga Argentina, nga naglalakip gihapon han mga pag-angkon
han Chile (Teritoryo Antarctico Chileno) ngan han Reino Unido (Teritoryo
Antarctico Britanico); an ngatanan nga mga pag-angkon mahitungod han Antarctica
ginsuspendir han Tratado Antarctico han 1961.



https://war.wikipedia.org/wiki/Albert_Einstein

Hi Albert Einstein (pagluwas/ˈælbərt ˈaɪnstaɪn/; German: [ˈalbɐt ˈaɪnʃtaɪn]  (
listen); 14 Marso 1879 – 18 Abril 1955) amo in uska anay teyoriko-fisika,
pilosopo ngan manunurat nga haluag-nga-ginkikilala komo usa ka maimpluwensya ha
mga gibabantogi nga syentipiko ngan ha mga may-naadman han ngatanan nga panahon.
Agsob hiya ginngangaranan-ha-pagtahod komo amay han kabag-ohan nga pisika.
Kinmarawat hiya han Pasidungog Nobel ha Fisika han 1921 "para han iya mga
iginbuhat ha Teyoritiko-Fisiko, labi na an paghalikawat ngan pagpasayod han
balaod han epekto han fotoelektriko.

Upod han iya mga nabulig ha fisika an Pinaurog ngan Kasahiran nga mga teyorya
han relatividad, an pagtukod han cosmolohiya-relativistico, an syahan nga
kahuman-Newtonhanon nga pagpahilarom-pa, an pagbaton han perihelyo-nga-precesyon
han Merkuryo, an pagtigo han pagbantad han lamrag tungod han hulog-bug-át (lente
gravitasyonal), an syahan nga flaktuwasyon-disipasyon-teyorem nga nagbabaton han
Brownhanon nga pagkiwa han mga molekula, an teyoryo foton ngan an duhalidad han
balod-partikulo, an teyorya kwantum ha pagkiwa atomika ha mga solido, an
waray-puntos nga konsepto han enerhiya, an semi-klasiko nga bersyon han
Schrödinger ekwesyon, ngan an teyorya kwantum han uska monatomic gas nga
nagtitigo han kondensasyon nira Bose-Einstein.

Ginmantala ni Einstein an labaw ha 300 syentipiko ngan labaw ha 150 nga
diri-syentipiko nga mga buhat; gindugngan niya pagsurat ngan unoran nga
nagkomento ha dirudilain nga pilosopo ngan politiko nga mga himangrawon. An iya
pagkabaltok ngan pagpauna amo an naghimo ha pulong nga "Einstein" nga
igkasirigngon han henyo.



https://war.wikipedia.org/wiki/Venezuela

An Venezuela, nga an opisyal nga pagtawag an Republika Bolivaryana han Venezuela
(ha Kinatsila: República Bolivariana de Venezuela), usa nga nasod ha amihanan
nga labnasan han Salatan nga Amerika.

An nasod amo in kontinental nga mainland ngan damola-ay nga mga isla o puro nga
nahamutang tikang han labnasan han Venezuela ha Dagat Caribe. An nasod
ginsasapitan han Guyana ha sidlangan, han Brasil ha salatan, ngan han Colombia
ha katundan. An Trinidad ngan Tobago, Grenada, St. Lucia, Barbados, Curaçao,
Bonaire, Aruba, San Vicente ngan an Grenadinas ngan an Leeward Antilles
nahamutang ha amihanan, ha lawod tikang han Venezolano nga labnasan. An kadako
hini 916,445 ka km² nga mayda populasyon hin mga 28,200,000. An kapital hini amo
an Caracas. Nahamutang ini ha tropika ngan harani han ekuator ha Amihanan nga
Hemisfero.

An Venezuela usa nga kasanhi nga kolonya Espanyola, nga naglugaring tikang han
1821. Mayda ini ginkakaagawan han Guyana nga teritoryo, ngan an kaurog hini
nahanungod han Essequibo nga lugar, ngan ginkakaagan liwat an Venezuela han
Colombia mahitungod han Golfo han Venezuela. Han 1895, katapos han pagkabaton
han linea upod han Guyana, ginsumite ini hin waray gindadapigan nga komisyon,
nga dida han 1899 naghimo hin desisyon nga kaurogan nahaupay han Guyana. An
Venezuela sinisirng nga usa han mga 17 nga mga pinaka-biodiverso nga mga nasod.

An Venezuela upod han mga pinakaurbanisado nga mga nasod ha Latinoamerica; an
kadam-an han mga Venezolano naukoy dida han mga syudad ha amihanan, labi na dida
ha Caracas an kapital nga syudad nga amo liwat an gidako-i nga syudad han nasod.
Mga iba nga dagko nga mga syudad amo an Maracaibo, Valencia, Maracay,
Barquisimeto ngan Syudad Guayana. An Venezuela amo liwat in mabiblingan hin
magkadirudilain nga kamananapan ha dirudilain nga protektado nga mga habitat.

An Venezuela ginbahin ngadto hin mga karuhaan kag tulo (23) nga mga estado, usa
nga distrito hin kapital (distrito capital) nga naglalakip han syudad han
Caracas, an mga Dependensya Federal (Dependencia Federal kon ha Kinatsila, usa
nga ispisyal nga teritoryo), ngan an Guayana Esequiba (nga ginkakaagawan upod
han Guyana). An Venezuela ginbahinbahin pa ngadto hin 335 nga mga munisipyo
(municipio); ini liwat ginbahinbahin ngadto hin sobra usa ka yukot nga mga
parokya (parroquia). An mga estado gintirok ngadto hin siyam nga mga
admininistratiba nga rehiyon (region administrativa), nga gin-establecer hin
decreto hin mangulo. Ha kaagi, an Venezuela nag-angkon liwat han tanan nga
teritoryo han Guyana nga katundan han Salog Essequibo; ini nga 159,500 ka
kwadrado nga kilometro (61,583 nga kwadrado ng milyas) nga katunaan gintawag nga
Guyana Esequiba o an Zona en Reclamación (an "zona nga ginbabawi").



https://war.wikipedia.org/wiki/Tsina

An Tsina usa nga maiha na nga sibilisasyon nga an mga katubtuban ada hin dako
nga dapit ha Sinirangan nga Asya.

Han 1949, ha katapos hin dako nga pag-away dida han Gyera Sibil han Tsina, duha
nga politikal nga mga entidad an ginmawas nga mayda "Tsina" ha ira mga ngaran:

An Tsina amo an usa han mga gimaiha-i nga nagpapadayon nga mga sibilisasyon han
kalibutan ngan ha dako nga bahin han naglabay ka duha nga mga yukot nga tuig usa
han mga gidako-i ngan mga abansado o nahauna nga mga sibilisasyon ha kalibutan,
tubtob han dekada han 1850 nga diin waray ini makaabot han industryal nga
rebolusyon. Ha pagsunod hini, an imperyalismo, mga panggubat o mga gyera ngan
mga gyera sibil nakaguba han nasod ngan han ekonomiya tubtob han kataposan han
gyera sibil han 1949. Han mga 1950 nga dekada, an pagbalhin ha mga polisiya hin
ekonomiya ha Republika han Tsina (Taiwan) nagbalhin han purô ngadto hin madukwag
nga ekonomiya nga industryalisado nga oriented ha teknolohiya. Ini nahimo nga
usa han mga sinisiring nga Upat nga Asyano nga mga Tigre upod han Hong Kong,
Salatan nga Korea ngan Singapura. Ha kontinental nga Tsina, han mga 1970 nga
dekada, an mga reporma nga kilalado nga Upat nga Pagmodernisar nagmodernisar han
pag-uma, han industriya, han teknolohiya, ngan defensa, nga ha urhe naghimo han
Kanan Katawhan Republika ngadto hin usa han mga dagko nga kagamhanan. An Tsina
ginkikita nga tinikangan hin damo nga dagko nga mga imbento. Ini gihapon mayda
han usa han mga gimaihai nga paagi hin pagsurat.

Ha kaagi, an kultural nga impluwensya han Tsina inmabot han bug-os nga
Sinirangan nga Asya, nga diin an Tsino nga relihiyon, mga pamatasan, ngan mga
paagi hin pagsurat gin-gamit ha dirudilain nga mga katubtoban han mga hagrani
nga nasod sugad han Hapon, Korea ngan Vietnam.



https://war.wikipedia.org/wiki/Pinersyano

An Pinersyano (پارسی) in uska Iniran nga yinaknan ha sulod han Inindo-Iniran nga
sanga han Inindo-Yinoropeo nga mga yinaknan ngan amo la nga Sur-Katundan nga
Iniran nga yinaknan. Ini in panguna nga yinaknan ha Iran (Persia), nga sapit nga
Afghanistan (ha pagkabuhatanon in ginkikilala komo Dari tikang 1958 tungod han
mga panpolitika nga mga rason, Tajikistan (ha pagkabuhatanon ginkikilala komo
Tinajiki nga Pinesyano tikang ha Sobyet nga panahon tungod gihapon hin mga rason
panpolitika, ngan pipira nga iba nga mga rehiyon nga may pagkahisumpay ha
kasaysayan nga nagpailarom ha impluwensya han mga Persyano. An Pinersyano in
ginklaklasipika komo uska nagpapadayon nga Butnga nga Pinersyano, an buhatonon
nga panrelihiyon ngan panliterarya nga yinaknan han Sassanid nga Persia, ito
liwat ngahaw in nagpapadayon han Kadaan nga Pinersyano, an yinaknan han
Achaemaid nga Imperyo Persyano. An Pinersyano in uska plurisentriko nga
yinaknan, ngan an iya gramatiko in pareho han damo nga kontemporaryo nga mga
yinaknan Yinoropeo. An Pinersyano in gintatawag liwat hito nga ngaran tungod
nagtikang ini ha ulohan han Imperyo Achaemenid, Persis (Fars o Pars), amo nga
Pinersyano (Finarsi o Pinarsi).



https://war.wikipedia.org/wiki/Papa_Benedicto_XVI

Hi Papa Benedicto XVI (ha Latin: Benedictus PP. XVI), nga natawo ha ngaran nga
Joseph Alois Ratzinger han Abril 16, 1927 ha Marktl, Bavaria, Alemanya, amo yana
in Papa-Emerito o Papa-Emeritus han Singbahan Katoliko. Hiya amo an ika-265 nga
papa, nga namuno han Simbahan Katoliko Romano, ngan soberano han Syudad han
Vaticano nga Estado tikang han 2005 kutob 2013. Na-elihido hiya han Abril 19,
2005 hin papal nga conclave, nagsaurog han iya Pag-Inagurar hin Papa nga Misa
han Abril 24, 2005, ngan pormal nga nagkarawat han iya katedral, an Basilica ni
San Giovanni in Laterano, han Mayo 7, 2005.

Usa hiya han mga sikat nga kilalado nga mga teyolohiko tikang han mga 1960s ngan
damo in sinurat, ginlalantaw hiya nga harani nga konserbatibo nga kaupod han
nag-una ha iya nga papa nga hi Papa Juan Pablo II. Nagsirbe hiya komo propesor
hin mga dirudilain nga mga unibersidad ha Alemanya, ngan experto ha teolohiya
han Ika-Duha nga Konsilyo Vaticano ugsa magin Arzobispo han Munich ngan
Freising, ngan dida han panahon han iya ka-elihir komo Papa, amo an Prefect han
Katig-uban para han Doktrina han Pagtuo (o Kongregasyon para han Doktrina han
Pagtuo) ngan Dekano han Kolehiyo han mga Kardinal.

Han iya papado (o papacy), hi Benedicto XVI naghatag hin dako nga emphasis han
iya kinikita nga pagkinahanglan han Europa nga bumalik ngadto hin mga batikan
nga Kristohanon nga prinsipyo, nga baton han nagtitikadako nga ka
diri-pagKristyanisar ngan pagsekularisasyon ha damo nga mga dukwag nga nasod (o
developed nations) nga diin an humanismo sekular dako an impluwensya.

Han 11 Pebrero 2013, nagpasamwak hi Papa Benedicto dida hin usa nga konsistoryo
nga mabiya o ma-renunsya hiya han pagka-Papa dida hit 28 han Pebrero han 2013.
Ha pagtuman hini, nagin-epektibo an iya pagrenunsya o pag-abdikar dida han 8:00
pm han gab-i han 28 han Pebrero 2013. It tawag kan Benedicto katapos han iya
panahon-hin-pagka-Papa: Iya Santidad, Benedicto XVI Papa-Emerito o
Papa-Emeritus.



https://war.wikipedia.org/wiki/Manuel_L._Quezon

Hi Manuel Luis Quezon y Molina (Agosto 19, 1879 - Agosto 1 1944) amo an syahan
nga mangulo o presidente han Mankomunidad Pilipinhon o Philippine Commonwealth.
Hiya an sinisiring nga ikaduha nga mangulo han Pilipinas sunod kan Emilio
Aguinaldo.

Ipinanganak si Manuel L. Quezon sa Baler, Tayabas (tinatawag na yana Aurora)
sadton 19 Agosto 1878. Ang tunay niya na ngaran Manuel Luis M. Quezon. Anak hiya
nina Lucio Quezon ngan Maria Dolores Molina, pareho mga paratutdo. Nagtapos siya
ng pag-eskwela sa Colegio de San Juan de Letran sadton 1893. Kaapi siya sa mga
nag-alsa kontra sa mga Kastila. Nakigsamok liwat siya kaupod an Pilipino na
Nasyonalista sadto Gyera Pilipino-Amerikano kabulig ni Emilio Aguinaldo.

Sadto 1906, nagin gobernador sya sa probensya sa Tayabas, kudi nagbitiw para
mangumpanya para sa Asambleya ha Pilipinas, kun diin siya naman an nagin pinuno
ha Asambleya. Tikang 1909 tubtob 1916, siya an nagin komisyonero sa Estados
Unidos para sa Pilipinas. Sini na panahon naipasa an Jones Act.

Nagkasakit tuberkulosis si Quezon ngan namatay sa Saranac Lake, Franklin
Country, New York sadton 1 Agosto 1944 sa edad na 66. ginlubong an iya minatay
sa Arlington National Cemetery kudi ginliwat sa Manila North Cemetery ngan
gialiwat otro ngadto sa monumento sa Quezon Memorial Circle.



https://war.wikipedia.org/wiki/Isda

An Isda amo an usa ka hayop nga ugsob mabilngan ha dagat ug ha matab-ang nga
tubig, may butaktok, may hasang, ngan hingbis. May ada lahos 32,000 na species
an isda.

Daramo na klase sin isda an mahihiagian sa palibot sa Pilipinas. An mga masunod
amo an mga kilala na isda; bangus, tarukitok, pating, tambantamban, lahing,
karpa, kipot, tangigi, unas, pantat, haruan, matambaka, buraw, sagision, iito,
tilapia, bangkulis, iliw, malasugi, sapsap, baraka, bakoko, balanak ngan
galunggong .

Una na ginuwas an isda sadton Cambrian explosion, mga 530 milyon katuig an
nakalabay. An mga una na isda sigun san mga fossil record amo in digto, waray
sulang, ngan armored, ngan gintatawag na ostracoderms. Extinct na haros an linya
san mga waray sulang na isda. Sayo na extant clade, an lampreys an napareho san
mga sadton wara sulang na isda. Sa Placoderm fossils an una mga sulang san isda
ginuwas, san panahon sa Silurian. Ngan ginsundan na ini san pagkaguwas ngan
pagdaramo san mga pating.

Ginbabahin sa tulo na extant class ngan an extinct danay sakob san tulo na
extant og may kalugaringun na class sa traditional na klasipikasyon san mga
isda:

Kadam'an san isda nakuha hangin pinaagi san hasang na ada sa ligid sa
ngala-ngala san isda. May'ada mga mali-ulang na struktura an hasang na tinatawag
na filaments. An kada filament may'ada capillary network na may darako na
surface area para san pagsalyo oxygen sa carbon dioxide. Nakuha an isda hangin
pinaagi sa pahigop tubig na mayaman sa oxygen ngan ibubuga pagawas sa hasang. Sa
iba na isda, an agos san dugo baliktad na direksyon san agos san ginhigop na
tubig, an countercurrent exchange. Ginbubuga san hasang an oxygen-poor na tubig
pagawas. An isda sugad san pating ngan lamprey, mayada daramon na gawasan an
hasang. An bony fish o tonukon na isda may'ada la sayo na gawasan an hasang na
natatakpan san operculum.

An bata pa na bichir may'ada hasang na nakagawas, napareho ini san larva na
ampibyan.

May'ada closed-loop circulatory system an isda. Ginbobomba an dugo sa
kasing-kasing sa bug'os na lawas. An kadam'an sa isda may kasing-kasing na may
upat na parte, kaupod an duha na chambers ngan an suluran ngan guwaan. An una na
parte amo an sinus venosus, usa na manipis na sac na kolekta san dugo tikang sa
mga ugat antis ipaagus ngadto sa ikaduha na parte, an atrium, na usa na darako
na chamber o kwarto. Nagseserbi an atrium na one-way na antechamber, nagdadara
san dugo pakadto san ikatulo na parte, an ventricle. An ventricle amo in usa na
thick-walled, ngan maskulado na kwarto ngan nagbobomba san dugo pakadto sa
ikaupat na parte, an bulbus arteriosus, usa na dako na tubo, ngan paguwas san
kasing-kasing. An bulbus arteriosus nagkokonekta sa aorta, kun diin naagi an
dugo pakadto sa hasang para sa oxygenation.

An hingbis san isda nagtitikang sa mesoderm (panit); pareho sini an struktura sa
tango.



https://war.wikipedia.org/wiki/Geneva

An Geneva o Ginebra (Frinanses: Genève, IPA: [ʒə.nɛv]; Inarpitan: Genèva,
IPA: [dzəˈnɛva]), Initalyano: Ginevra, Rinomansh: Genevra ngan Inaleman: Genf;
IPA: [gɛnf][note 1]; ha Kinatsila: Ginebra; ha Iningles: Geneva) amo an ikaduha
nga gidamo-i hin molupyo nga syudad han Swiza (sunod han Zurich) ngan amo an
gidamo-i hin molupyo han Romandiya, an nayakan-hin-Frinanses nga bahin han
Swiza. Nahamutang ini diin an Rhone nagawas han Danaw Geneva, amo ini an ulohan
o kapital han Republika ngan Canton han Geneva. An munisipyo (ville de Genève)
mayda populasyon (hadton June 2012[update]) nga 192,385, ngan an canton
(République et Canton de Genève, nga naglalakip han syudad) mayda 468,194 ka
molupyo. Han 2007, an urbano nga kahaluag, o agglomération
franco-valdo-genevoise (Dako nga Geneva o Grand Genève ha Frinanses) mayda
1,240,000 ka molupyo hin 189 ka munisipyo ha Swiza ngan ha Fransya. An kahaluag
hin ekonomiya nga "Dako nga Geneva-Bern nga kahaluag" mayda 2.9 ka milyon nga
molupyo.

Ipakita an sayop: <ref> tags exist for a group named "note", but no
corresponding <references group="note"/> tag was found, or a closing </ref> is
missing



https://war.wikipedia.org/wiki/Astronomiya

It Astronomiya (Griyego: αστρονομία = άστρον + νόμος, astronomia = astron +
nomos, kon ha literal, "balaod han mga bituon") amo an siyensya hit fenomena ha
kalangitan nga natikang ha gawas han atmosferya han Kalibutan. Igin-aaram dinhi
an mga pagtikang, ebolusyon, ngan pisikal ngan kemikal nga mga propyedad han mga
butang ha kalangitan. Ha guti-ay nga sumat, it Astronomiya mahitungod hiton
paghibaro kon ano iton nahihinabo ha gawas han Kalibutan. An Astronomiya amo
iton usa han mga pinakadaan nga mga siyensya nga mayda metodolihya siyentipiko
nga dida na han panahon han Kadaan nga Grecia nga posible nga mayda na han
sarusayo in mga advanced nga mga tekniko hin paglantaw (kitaa iton
arkaeoastronomiya).

It Astronomiya usa hiton mga siyensya nga kon diin iton mga amateur mayda pa
aktibo nga papel, labi na dida hiton pakadiskubre ngan pagbantay hin mga nalabay
(transient) nga phenomena. Iton Astronomiya diri angay hunahunaon nga amo la
gihap ini hiton astrolohiya, nga natuo nga iton mga mahihinabo ha tawo ngan mga
buhat han katawhan mayda koneksyon han mga kahimutangan han mga butang ha
kalangitan—bisan kon inin duha nga mga buruhaton parehos an gintikangan, mag-iba
ini; it mga astronomer nagamit hiton paagi nga siyentipiko o scientific method,
samtang iton mga astrologers diri.

Ini in usa nga idiya/hibabru-an kun ikaw/kita in nakaruyag mahibaru han
takna/oras ug ibba pa.

Kun ha pan-sanglit an tawo ha kalibutan in punu na, ngain nga planeta hira
makadtu? Diin hira makaka-biling han ibba nga tatamakan? Kun tika-ubus na an
ngatanan ha kalibutan.



https://war.wikipedia.org/wiki/Albanya

An Albanya o Albania (ha Inalbanes: Shqipëri/Shqipëria, Gheg nga Inalbanes:
Shqipnia/Shqypnia), nga an opisyal nga ngaran Republika han Albanya o Republika
han Albania (ha Inalbanes: Republika e Shqipërisë) usa nga nasod haha timugan
nga Europa, ha rehiyon han Balkans. Ginsasapitan ini han Montenegro ha
kanawayan, han Kosovo[a] ha dumagsaan,han Republika han Masedonia ha sinirangan
ngan han Gresya ha salatan ngan timugan. Mayda ini labnasan ha Dagat Adriatico
ha katundan, ngan han Dagat Ionianahon ha habagatan. Ini mga diri naabot hin
72 km (45 mi) tikang ha Italya, tabok han Estrecho han Otranto nga nadugtong han
Dagat Adriatico ngadto han Dagat Ioniahanon. An kapital han nasod amo an Tirana.

An Albanya usa nga api han NU, NATO, Organization for Security and Co-operation
in Europe, Conseho han Europa, World Trade Organisation, Organisation of the
Islamic Conference ngan usa han mga nagtukod nga mga api han Pagkahiusa para han
Mediterraneo. An Albania usa nga posible nga kandidato hin pag-aksedir ngadto
han Unyon Europeo tikang han Enero 2003, ngan pormal ini nga nag-aplikar para
hin pag-api han UE dida han ika-28 han Abril 2009.

An Albanya usa nga parlamentarya nga demokrasya ngan usa nga transisyon nga
ekonomiya. An ulohan han Albanya, Tirana, amo an urukyan hin mga 600,000 han mga
3,000,000 ka tawo han nasod. Mga gawasnon-nga-market nga reporma nagbuklad han
nasod ngadto hin investment tikang ha langyaw, labi na ha pagpadukwag ha
infrastruktura hin enerhiya ngan panakayan. Ginpili an Albanya nga amo an igbaw
nga nasod dida han talaan han Lonely Planet hin napulo nga igbaw nga nasod para
han 2011.



https://war.wikipedia.org/wiki/Salatan_nga_Korea

An Salatan nga Korea o Habagatan nga Korea (ha Iningles: South Korea, Kinatsila:
Corea del Sur), nasod ha Sidlangan nga Asya. It opisyal nga ngaran hini
Republika han Korea. Mga 99,274 km² an dako nga kabahin han Kapuropod'an Han.
Seoul an kapital han nasod. An Salatan nga Korea nahamutangan ha habagatan nga
dapit han peninsula han Korea. Ha amihanan han probinsya amo an nasod han
Amihanan nga Korea ngan ha sidlangan, an Dagat han Sidlangan o an Dagat han
Hapon. Iton lumad nga pinulongan han kadam'an amo iton Koreano.

Ha Koreano, gintatawag ini nga Daehan Minguk (대한민국, 大韓民國). It hamubo nga ngaran
Hanguk (한국, Han nga nasod, kasagaran ginggagamit pagtawag hiton Korea) o Namhan
(남한, Salatan nga Han, pagtawag hiton Salatan nga Korea.) Kitaa iton Ngaran han
Korea.

An dako nga administratibo nga pagbahinbahin ha Salatan nga Korea amo an mga
lalawigan, mga metropolitano nga syudad (naglulugaring-hin-pagdumara nga mga
syudad nga diri kalakip hin bisan ano nga lalawigan), ngan usa nga ispisyal nga
syudad.



https://war.wikipedia.org/wiki/Punit

An aborsyon o pagkapunit in pag-undang hin pagbuburod pinaagi hin pagtanggal o
pagpirit maigawas tikang ha tagoangkan an usa ka fetus o embryo san-o ini may
akos lugaring nga mabuhi. Ini in puyde mahinabo nga mapunit la, nga agsob
tinatawag nga “miscarriage” o napunitan. Puyde liwat ini buhaton, kun diin ini
gintatawag nga “induced abortion” o pagpunit. An termino nga aborsyon agsob
gingagamit ha pagpunit han pagbuburod han tawo. An parehas nga pamaagi kun an
fetus may akos na mabuhi mag-usahan, in gintatawag ha medisina nga “late
termination of pregnancy” o pag-undang han titapos nga pagbuburod.

An moderno nga medisina in nagamit hin medikasyon o mga pamaagi hin surgery para
hit pagpunit. An duha nga medikasyon mifepristone ngan prostaglandin in sugad ka
natalab hit pamaagi hin surgery ha syahan nga trimester. Samtang bisan an
paggamit hin mga medikasyon in epektibo ha ikaduha nga trimester, an mga pamaagi
hin surgery in nagawas nga mas may hamubo nga kadelikadohan. An birth control o
pagkontrol hin panganganak, lakip an pill ngan intrauterine devices in puydi
tikangan dayon kahuman hit aborsyon. Iton aborsyon ha mauuswag nga lugar in
mayda halaba nga kasaysayan ha mga magtalwas nga mga pamaagi ha medisina kun
gintutugotan han lokal nga balaod. Iton mga diri komplikado nga aborsyon in diri
nakakahatag hin panmaihaan nga problema ha panhunanahuna o ha kalawasan. An
World Health Organization in nagrerekomenda nga magkamayda hin sugad hini
katupong nga talwas ngan legal nga aborsyon para han ngatanan nga kababayin-an.
Iton diri talwas nga aborsyon, lugod in nagreresulta hin ginbabanabanahan 47,000
nga pagkamatay hit mga nanay ngan 5 milyones nga nasusulod ha hospital kada tuig
ha bug-os nga kalibutan.

Ginbabanabanahan nga 44 milyones nga pagpunit in nahihitabo ha bug-os nga
kalibutan kada tuig, ngan haros makatunga hinin in ginbubuhat hit diri talwas
nga pamaagi. An porsyento han pagkapunit in gutiay la an nabag-o tikang 2003
tubtob 2008, kahuman hit sunod-sunod nga pag-ubos ha naglabay nga mga dekada
tungod han nakakarawat hin kaaradman bahin han family planning o pagplano hit
pamilya ngan pag-upay han birth control. Han 2008, kwarenta porsyento han kanan
kalibutan kababayen-an in puyde legal nga magpapunit ha “bisan ha ano nga
rason”. Mayda lugod ini mga limitasyon ha paunan-o na kaiha it pagbuburod.

Iton pagpunit in mayda halaba nga kasaysayan. Ini in ginbubuhat hin durudilain
nga mga pamaagi, lakip na iton mga herbal medicine, an paggamit hin magtarom nga
higamit, pisikal nga trauma, ngan iba pa nga mga minat-an nga pamaagi tikang ka
tikang pa. An mga balaod nga nagpapalibot hiton aborsyon, kun makapira la ito
mabubuhat, ngan ira kahimtang pankultura o panrelihiyon in nagkakauruiba-iba ha
durudilain nga lugar han kalibutan. Ha pipira nga konteksto, iton pagpapapunit
in legal base hin mga espisipiko nga mga kondisyon, sugad hin incest, paglugos,
mga problema hit fetus, mga kahimtang sosyoekonomika o ha kadelikadohan ha
panlawas hit nanay. Ha kadam-an nga bahin han kalibutan, mayda prominente nga
kontrobersiya panpubliko ha bawbaw hit moral, etikal, ngan mga legal nga isyu
hit aborsyon. An mga natipa hit aboryon kasagaran nasering nga iton embryo o
fetus in usa ka tawo nga may katungod mabuhi ngan poyde makumpara it pagpunit ha
pagpatay. An mga nasuporta naman hit katungod hit pagpunit in nagduduon han
kanan babaye katungod nga makapagdesisyon hin mga butang nga nanginginlabot hit
iya kalugaringon lawas ngan nagduduon liwat hin katungod pantawo ha
pankasahiran.



https://war.wikipedia.org/wiki/Misay

An misay o udíng; Catarman nga Winaray: iding; Pambujan ngan San Roque nga
Winaray: ipo o kuying (Iningles: cat; Tinag-alog: pusa; Sinugboanon: iring) amo
an mammal nga hayop nga kauropod han pamilya Felidae na gamay na predatory
carnivorous species han crepuscular mammal na gintatagan hin importansiya han
mga tawo. Damo it nagaalaga hin misay kay mahilig magdakop ini hin mga yatot na
amo it naruruyagan hin kasagaran kay naiibanan it mga yatot ha balay. It mga
misay kay upod-upod na han mga tawo ha 9,500 ka tu-ig.

Usa ka hanas nga predetora o predator, an misay kay kaya mag mangayam sobra ha
1,000 ka species ng pagkaon. Pwede nimo mapahanas an misay hin mga ginagmay nga
sugo, pareha han kanan ayam. May mga misay na natudlu-an na paghimo hit mga
simple na mani-obra, pareha hit pag-abre hin doorknob patin toilet handles.

Una na ginklasipika an iding na Felis catus ni Carolus Linnaeus han iya ika-10
na edition sa Systema Naturae na gin publisar sadton 1758. Pero tungud han
phylogenetics, ginklaklasipika an iding na usa nga subspecie san ilahas na Felis
silvestris.



https://war.wikipedia.org/wiki/Colombia

An Colombia nga ha opisyal nga pagtawag Republika han Colombia (ha Kinatsila:
República de Colombia), usa nga nasod ha kanawayan o amihanan-katundan nga
Salatan nga Amerika o América del Sur. Ginsasapitan an Colombia ha sidlangan han
Venezuela ngan Brasil; han Ecuador ngan Peru ha salatan ; han Dagat Caribe ha
amihanan; ha kanawayan han Panama; ngan han Kalawdan Pacifico ha katundan. An
Colombia mayda liwat mga pag-ultan ha dagat upod han Jamaica, Haiti, an
Republika Dominicana, Honduras, Nicaragua ngan Costa Rica. An amo an ika-26 nga
gidako-i nga nasod ha kalibutan ngan an ika-upat nga gidako-i ha Salatan nga
Amerika (sunod han Brasil, Argentina, ngan Peru). Amo ini an ika-29 nga gidako-i
hin populasyon nga nasod ha kalibutan ngan an ikaduha nga gidako-i ha Salatan
nga Amerika, sunod han Brasil. An Colombia amo an mayda han ikatulo nga gidako-i
nga populasyon nga nayakan hin Inespanyol o Kinatsila ha kalibutan sunod han
Mehiko ngan Espanya.

An Colombia ginbahin ngadto hin katloan kag duha (32) nga mga departamento ngan
usa nga distrito hin kapital, nga gintatratar komo usa nga departamento (an
Bogotá amo liwat an kapital han departamento han Cundinamarca). An mga
departamento ginbahin-bahin pa ngadto hin mga munisipyo, nga an tagsa hini mayda
lingkoranan hin munisipyo, ngan an mga munisipyo liwat ginbahin ngadto hin mga
corregimiento. An tagsa departamento mayda lokal nga kagamhanan o gobyerno upod
hin gobernador ngan asamblea nga direkta nga na-elihido hin upat-ka-tuig nga
pagsirbe. An tagsa munisipyo pinamunoan hin alkalde ngan konseho, ngan an tagsa
corregimiento hin elehido nga corregidor.

Dugang han kapital, siyam nga mga syudad gindesignar nga mga distrito (baga hin
mga ispisyal nga munisipyo), tungod hin mga ispisyal nga nagpapaiba nga kinaiya
hinin nga mga syudad. Ini nga mga syudad amo an Barranquilla, Cartagena, Santa
Marta, Cúcuta, Popayán, Tunja, Turbo, Buenaventura ngan Tumaco. Mayda mga
departamento nga mayda mga lokal nga administratibo nga mga ubos nga pagbahin,
nga diin an mga bungto nga damo hin tawo ngan mga munisipyo mga hagrani (sugad
pananglitan ha Antioquia ngan Cundinamarca). Kon diin an mga departamento mayda
gamay nga populasyon ngan mayda mga problema hin seguridad (sugad pananglitan
han Amazonas, Vaupés ngan Vichada), mga ispisyal nga adminstratibo nga pagbahin
ginagamit, sugad hin "departamento ngacorregimientos", nga baga hin sagol hin
munisipyo ngan hin corregimiento.



https://war.wikipedia.org/wiki/Catalu%C3%B1a

An Catalunya (an ngaran ha Kinatalan) o Cataluña (an ngaran ha Kinatsila) nga ha
Aranes Catalonha; Ininglis: Catalonia; nga puyde liwat igsurat ha Winaray nga
Katalunya, usa nga komunidad autonoma han Espanya nga nahamutang ha dumagsaan
nga dapit han Península Ibérica ngan nahimo ini han mga lalawigan o probinsya
han Barcelona, Girona, Lleida ngan Tarragona. Na-okupa ini hin teritoryo nga mga
32,000 km² nga ginsasapitan ini ha amihanan han Francia (Mediodía-Pirineos ngan
Languedoc-Rosellón) ngan Andorra, hn Dagat Mediterraneo ha sidlangan nga diin
mayda ini labnasan hin mga 580 ka kilometro. Ginsasapitan ini ha salatan han
Comunidad Valenciana (Castellón), ngan ha katundan, ginsasapitan ini han Aragón
(Zaragoza, Teruel ngan Huesca). Nahamutang an Catalunya hin estratehika nga
kamutangan nga naghahatag hin kaupayan nga pagkadugtong han mga teritoryo han
natutubigan nga patag han Mediterraneo ngan han kontinental nga Europa. An
kapital han Catalunya amo an syudad han Barcelona.

Ha Catalan nga teritoryo mayda naukoy ha yana nga mga 7,364,078 ka persona hin
mga 946 ka munisipyo nga diin 63 mayda labaw hin 20,000 ka molupyo (nga diin
naukoy in mga 70 ka porsyento han Catalanan nga katawhan). Duha nga ikatulo nga
bahin han katawhan naukoy ha Rehiyon Metropolitana han Barcelona. Ini usa nga
teritoryo nga denso ngan hataas nga na-industriyalisado, namumuno hini nga
sektor ha Espanya tikang han siglo XIX ngan an ekonomiya hini amo an
pinaka-importante ha mga komunidad autonoma, nga na-henerar hin 18,7% han
PIB/GDP han Espanya, ngan amo an ika-upat ha PIB per cápita, sunod han País
Vasco, Navarra ngan Comunidad de Madrid.

An Catalunya dida han Butnga nag Panahon usa han mga prinsipal nga teritoryo han
Corona de Aragón. Upod han pag-ubos han Corona nag-ubos liwat an Catalunya, nga
diin waray ini makabalik tubtob han pag-industrialisar. An kaagi hini ngan an
yinaknan hini gintatagad nga birilhon han mga molupyo hini ngan para hin
kadam-an amo an basehan han ira identidad kolektiba.



https://war.wikipedia.org/wiki/Tel_Aviv

Tel Aviv-Yafo (Pinulongan Hebreo: תֵּל אָבִיב-יָפוֹ‎, [tel a'viv jafo],
Pinulongan Arabo: تل أَبيب-يافا‎‎) usa nga dako nga syudad ha Israel, na
nagmumutang han kanan nasod Mediterrano nga baybayon. Kilala ini nga sentro
pan-finansyal ngan technology hub han Israel, nga may-ada popyulasyon nga
432,892, nahimo nga kanan Israel ikaduha nga gidadakoi nga syudad. An Tel Aviv
an gidadakoi nga syudad ha rehiyon Gush Dan han Israel. An Tel Aviv liwat an
namumutnga han konsentrasyon han mga high-tech nga ginkikilala nga "Silicon
Wadi".

Pinamumunuan an Tel Aviv han Munisipyo han Tel Aviv-Yafo, nga hi Ron Huldai an
mangulo. Namumutang dinhi an kadam-an nga langyawanon nga embahada. An Tel Aviv
in usa nga global city, ngan ika katloan kag walo nga mahinungdanon nga sentro
pan-finansyal ha kalibutan. An Tel Aviv kilala nga may-ada ikatulo ha gidadakoi
nga ekonomiya ha bisan ano nga syudad ha Butnga Sinirangan nasunod la ha Abu
Dhabi ngan Kuwait City, ngan may-ada ika katloan kag usa ha pinakamahal mabuhi
nga syudad ha kalibutan. Ginduduaw an syudad hin sobra uska milyones nga
langyawanon nga bisita kada tuig. Kilala nga "An Syudad nga Diri Nakaturog" ngan
usa nga "party capital", may-ada ini marisyo nga kinabuhi ha gab-i ngan 24-oras
nga kultura.

An syudad in natukod ha tuig 1909 han mga Hudeo nga dayaw ha ligid ligid han
kadaan nga duungan nga syudad han Jaffa (Pinulongan Hebreo: יָפוֹ‎ Yafo).
Ginngaranan ini kahuman han Hebreo nga paghubad han kan Theodor Herzl 1902 nga
nobela, Altneuland, kasirigngon "Daan nga Bag-o nga Tuna". An kanan syudad
moderno nga kabablayan in nahitukod na han tig 1886, an syahan amo an Neve
Tzedek. An mga dayaw nga kasagaran mga Hudeo nga refugee an nagpalaksi han
pagdako han Tel Aviv nga nabayaan lugod an Jaffa, nga an kadam-an han
popyulasyon in mga Arabo. An Tel Aviv ngan Jaffa in gintampo ngan nagin usa nga
munisipyo han tuig 1950, duha la katuig kahuman natukod han Estado han Israel.
Sinisiringa nga kanan Tel Aviv Busag nga Syudad, ginkilala nga UNESCO World
Heritage Site hadton 2003, ini in pinanmumutangan han gidadako nga konsentrasyon
hin Istilo Pan-internasyonal nga mga Istruktura (Bauhaus ngan iba nga may
pagkahisumpay nga mga istilo pan-arkitektura). ther related modernist
architectural styles).



https://war.wikipedia.org/wiki/Richard_Wagner

Hi Wilhelm Richard Wagner (Inaleman nga kaluwas: [ˈʁiçaʁt ˈvaɡnɐ]; Mayo 22 1813,
Leipzig, Alemanya – Pebrero 13 1883, Venesya, Italya) usa nga Aleman nga
kompositor, konduktor, direktor hin teatro ngan ensayista o parag-gumalaysay,
nga kilalado hin dako tungod han iya mga opera (o "drama hin musika", nga amo an
tawag hini ha urhe nga panahon). Nag-iiba hi Wagner tikang hin kadam-an nga iba
nga mga harangdon nga mga kompositor hin opera nga diin, hiya amo an nagsurat
han scenario ngan han libretto para han iya mga sinurat.

An mga ginkomposo ni Wagner, labi na an mga tikang han iya urhe nga panahon,
kilalado tungod hin kontrapunto nga textura, hilarom nga khromatismo, mga
harmonya ngan pag-orkestrar, ngan makarit nga paggamit hin mga leitmotif: mga
tema ha musika nga gin-pahiunong hin mga ispisipiko nga mga tawohan, mga lugar o
mga elemento han istorya. Nanguna hi Wagner hin mga pagpadukwag ha yinaknan ha
musika sugad hin extremo nga khromatismo ngan madali-hin-pagbalhin nga mga
sentro hin tono, nga naka-dara han pagpadukwag han Europeo nga klasikal nga
musika.

Gintransformar ni Wagner an paghunanhuna ha musika pinaagi han iya ideya hin
Gesamtkunstwerk ("bug-os nga buhat ha arte"), an sintesis han ngatanan nga kanan
siday, visual, musika ngan drama, nga ginpanguna han iya upat-nga-opera nga
siklo nga Der Ring des Nibelungen (1876). Agod niya maipasundayag ini nga iya
mga sinurat ha iya pag-imahinar, gintukod ni Wagner an iya kalugaringon nga
balayan hin opera, an Bayreuth Festspielhaus.



https://war.wikipedia.org/wiki/Pebrero

An Pebrero amo an ika-duha nga bulan han Kalendaryo Gregoriano. Hurawbisbis iton
alternatibo nga ngaran hini nga bulan ha Winaray. Amo ini an gihaliputi nga
bulan Gregoriano ngan amo la ini nga bulan nga iton kahalaba karuhaan kag walo
(28) o karuhaan kag siyam (29). Iton bulan mayda 29 ka adlaw basta leap year,
kon iton ihap o numero hiton tuig puyde matunga ha upat (labot la hiton mga tuig
nga puyde matunga hiton 100 ngan diri hiton 400). Ha iba nga mga tuig, an bulan
mayda 28 ka adlaw.

An bulan nga Pebrero ginngaranan tikang han diyos Romano nga hi Februus, an
diyos han purifikasyon. An Enero ug an Pebrero amo an kataposan ngan mga bulan
nga gindugang dida han kalendaryo Romano, tungod kay an mga Romano han una,
ginlalantaw nira an winter nga takna hin waray bulan. Ini nga pagbalhin (ha
pagdugang han mga bulan han Enero ug Pebrero) ginhimo hi Numa Pompilius ha mga
700 BC agod mahatungod an kalendaryo hin standard lunar year. An kan Numa
Februarius mayda 29 ka adlaw (30 kon leap year). Hi Cesar Augusto kuno,
nagtanggal hin usa nga adlaw tikang han Pebrero ngan gindugang ini ngadto han
bulan han Agosto, (nga ginbalyo-an an ngaran tikang ha Sextilis ha dungog han
iya kalugaringon), agod nga an kan Julio Cesar (Julius Caesar) bulan nga Hulyo
diri magkakamay-ada hin darudamo nga adlaw. Pero diri gud dako iton prueba ha
kasaysayan nga nasuporta hini.

An Pebrero amo an katapusan (ha ngaran) nga bulan han kalendaryo Romano, kay an
tuig han una, nagtikang dida han Marso. Mayda mga regular nga panahon nga an mga
sacerdote o kapadi-an Romano namumutang hin intercalary month, nga an ngaran
Mercedonius, katapos han Pebrero agod mahatungod an tuig han mga season.

Ha mga ngaran han Pebrero ha kasaysayan, upod dinhi an Anglo-Saxon nga mga
pulong Solmoneth (sun month o bulan han adlaw) ug Kale-monath (ginngaranan para
han cabbage) pati gihapon an kan Carlomagno (Charlemagne) pagtawag hini nga
bulan nga Hornung. Ha daan nga Hinapon nga kalendaryo, it ngaran han bulan
Kisaragi (如月, 絹更月 or 衣更月). Tinatawag gihapon ini ha panalagsa Mumetsuki (梅見月) o
Konometsuki (木目月). Ha yinaknan nga Finnish, an ngaran han bulan helmikuu, nga
nangangahulogan "bulan han perla".

Iton Iningles nga ngaran han bulan "February" ginluluwas nga diri ginpapatingog
it syahan nga r, ("Febuary"), hin damo nga mga nayakan hit Iningles. Bangin ini
tungod hiton dissimilation o analogical change nga na-impluwensya han "January"
(ngaran ha Iningles para hit Enero).



https://war.wikipedia.org/wiki/Medya_panmasa

An Medya panmasa usa nga pulong nga gin-gamit pagtawag hin seksyon han media nga
ispisipiko nga ginplano ngan ginhimo nga makaabot hin damo nga mga mananambong
sugad hin populasyon hin nasod-nga-estado. Gintikang ini paggamit ha Iningles
nga yinaknan dida han dekada han mga 1920 han pagtikang hin nasodnon nga mga
network hin radio, mass-circulation nga mga peryodiko ngan mga revista, bisan pa
kon an mass media nakada na ugsa nagin masurong ini nga pulong. An pulong nga
media publiko o public media mayda baga hin sugad nga kahubad: ini amo an bug-os
nga mga public mass distributor hin mga sumat ngan pagpaliaw ha mga media sugad
hin mga peryodiko, telebisyon, radyo, pagpasamwak, nga nakinahanglan hin pag-api
hin unyon sugad ha Newspaper Guild ngan AFTRA, ngan mga text publisher o mga
nagmamantala hin teksto. An konsepto hin mass media komplikado ha pira nga
internet nga media kay ha yana mga indibidwal nga mga tawo mayda na paagi hin
potential nga maginkilalado hin sugad ka klase han mga han una para la hin mga
pinili nga grupo hin mass media nga mga producer. Upod hini nga mga internet
media an mga personal nga websayt, podcast ngan blog.



https://war.wikipedia.org/wiki/Atenas

An Atenas o Athens (Moderno nga Griniyego: Αθήνα, Athína; IPA: [aˈθina];
Katharevousa: Ἀθῆναι, Athinai; Kahadto nga Griniyego: Ἀθῆναι, Athēnai), amo an
kapital ngan gidako-i nga syudad ha nasod han Gresya. Ini nangunguna ha
periferya han Attica; komo usa han mga gima-iha-i nga syudad han kalibutan, ngan
an nahasurat nga kaagi mayda pagkaiha hin mga 3,400 ka tuig.

Ha Kahadto nga Griniyego, an ngaran han Atenas: Ἀθῆναι (Athinai), nga
nahanunungod han ngaran han dyosa nga hi Atenea o Athena (Attiko Ἀθηνᾶ Athena
ngan Ionico Ἀθήνη Athene). An ngaran han syudad ha plural nga porma, sugad han
Θῆβαι (Thēbai), Μυκῆναι (Mukēnai), ngan Δελφοί (Delphoi).

Han ika-19th nga Griyego, Ἀθῆναι (Athinai) pormal nga gin-utro pagbalik nga amo
an ngaran han syudad. Tikang han opisyal nga pagbiya han Katharevousa nga
Griyego dida han dekada han mga 1970, an porma nga Αθήνα (Athína) amo an nagin
opisyal nga porma han ngaran han syudad.



https://war.wikipedia.org/wiki/Tacloban

An Syudad han Tacloban usa nga Highly Urbanized City (HUC) han Sinirangan
Bisayas paagi han Presidential Proclamation No. 1637. Gawas na ini nga syudad
han jurisdiksyon han probinsya han Leyte. Han amihanan han syudad an bungto han
Babatngon, ha salatan o habagatan an bungto han Palo. Ha katundan han syudad
mabibilngan an bungto han Alangalang. An Tacloban nahamutangan ha Baybayon han
Kankabatok (o Kankabatok Bay) ngan Baybayon han Panalaron ha Estrecho han San
Juanico o San Juanico Strait. Ha sidlangan han syudad, tabok han Estrecho de San
Juanico, mabibilngan an isla o puro han Samar. Iton mga bungto han Samar nga
tabok han Tacloban, amo an Basay ngan Santa Rita.

Mayda lain nga teoriya hi Dr. Rolando Borrinaga mahitungod han ngaran nga
Kabatok. Siring niya, nga an Tacloban, amo an resulta tikang han pag-usa hin
duduha nga mga baranggay, an baranggay Kankabatok (nga ha pagtikang dida hiton
Baranggay San Fernando yana) ngan an baranggay Kanhuraw (an baranggay nga diin
nahimutang an City Hall). Ha Binisaya nga Winaray, iton "kabatok" (o 'kapatok')
nangangahulogan nga kaaway, amo nga an literal nga kahulogan han "Kankabatok"
"an gintatag-iyahan han kaaway". Siring ni Dr. Borinaga, an baranggay Kanhuraw,
kabahin han ginhadi-an ni Kandaya nga naglalakip hin mga bahin ha Leyte ngan
Samar. An mga baranggay nga kaaway han Kanhuraw ngan Kandaya amo an Kankabatok.
(Dugang pa ni Dr. Borrinaga, amo kuno ini an rason nga mayda mga hagrani nga
baranggay nga baga sugad liwat it ngaran sugad han Campetic (o Kan Pitik) nga
nangangahulogan gintatag-iyahan ni Pitik ngan Candahug (o Kan Dahog) nga
karugsidngon gintatag-iyahan ni Dahog).

An Kankabatok nagtikang komo usa nga barrio han Basay, Samar. Nahibulag ini nga
nahimo nga lain nga bungto.

An ngaran nga Tacloban nakuha daw tikang hin usa nga pamaagi hin pangisda o
panagat nga masurong han una dida hini nga bungto nga tinatawag panaklob. An
ngaran nga Tacloban nangangahulogan nga diin nananaklob.

Han pag-abot han mga Americano, an Tacloban amo an gingamit nga base of
operations han mga Americano han ira mga opensiba-militar ha Samar dida han
Panahon han Gyera nga Pilipinhon-Americano. An Camp Bumpus nga yana dida
nahimutang an Leyte Park Hotel amo an campo militar han mga Americano. (Ginkuha
an ngaran han campo tikang hin sundalo nga hi Bumpus nga usa han namatay dida
han Nahinabo ha Balangiga o Balangiga Incident).

Ha 12 han Hunyo 1953, an Tacloban nahimo nga syudad katapos han pagpirma ni
Presidente Elpidio Quirino han balaod nga nagbalhin han Tacloban tikang hin
bungto ngadto hin syudad. An syahan nga alkalde han syudad hi Ildefonso Cinco.

Ha ekonomiya, iton Tacloban usa han mga pinakamalaksi nga natubo nga mga syudad
ha Pilipinas. Dinhi nahamutangan an gidako-i nga luparan han rehiyon ngan mayda
nahasalipdan nga duruungan o puerto hin mga barko. An produkto nga dako ha
pag-export amo an lugit o kopra. Nagtukod an gobyerno hin zona ekonomika
(economic zone), an Eastern Visayas Regional Growth Center (EVRGC) agod makuha
an kadam-an hin mga katpong ug edukado nga mga trabahante. Iton mga investor ha
EVRGC gintataga-an hin mga tax exemption ug incentive, ug iba pa nga mga
pribilehiyo, tikang han mga gobyerno nasyonal ug lokal.

An usa liwat nga naka-upay hini para hiton mga investor amo an paggamit hin
elektrika koryente han syudad tikang han dako nga Tongonan Geothermal Power
Plant, nga damo iton nakukuha nga koryente nga diri gud duro naapektohan han mga
presyo han lana ha kalibutan. Damo gihapon iton katigayunan hin tubig (water
resources). An Tacloban amo liwat an ganghaan ngadto han Leyte Industrial
Development Estate ha Isabel, nga didto nahimutangan an Philippine Phosphate
Fertilizer Plant, an gidako-i nga factory hin fertilizer ha Asia, ug an
Philippine Associated Smelter and Refining Company, an gidako-i nga copper
procesing plant ngan nasod.

Dida hit syudad nahamutangan in mga dagko nga mga institusyon hin pag-aram
(educational institution) nga ginpapaluyo han gobyerno sugad hiton University of
the Philippines Tacloban, an Leyte Normal University, an Eastern Visayas State
University (nga han una amo an Leyte Institute of Technology), ug an Leyte
National High School (nga gin-agnayan nga Leyte High). An National Maritime
Polytechnic, kilalado komo usa han mga nangunguna ha teknolohiya nga mga
iskwehan nga maritime ha Asia adto liwat ha Tacloban, nahamutangan ha Baranggay
Cabalawan, sapit la hiton Tulay San Juanico. Harani liwat an UP School of Health
Sciences (nga nahamutangan ha Palo, Leyte). Ha mga pribado nga iskwelahan nga
adto o harani ha Tacloban, lakip hini an RTR Foundation (an gidako-i nga medical
school han rehiyon), an Asian Development College, an Holy Infant College, an
Leyte Colleges, an St. Paul's Business Schools (adto liwat ha Palo, usa han mga
gidako-i, kon ha populasyon han mga istudyante, nga mga business schools ha
gawas hit Manila), an AMA Computer College, STI, an St. Scholastica's College,
an Alpha-Omega Learning Center, an Leyte Progressive High School, an Sacred
Heart College, ug an UCFLP Pre-elementary School.

An Tulay San Juanico, amo an gihalaba-i nga tulay ha Pilipinas ngan nadugtong
ini hiton Tacloban ngadto hit ika-tulo nga gidako-i nga isla han Pilipinas, an
isla han Samar. An Tulay San Juanico 2.1 ka kilometero, nahamutangan ha
Baranggay Cabalawan ug usa han mga dagko nga kiritaon han mga turista dinhi nga
syudad. Ha syudad gihapon nahimutangan an Price Mansion ug an Redoña Residence
nga amo an mga gin-ukyan nira General Douglas MacArthur ug Presidente Sergio
Osmeña han pagbalik han mga Americano ha Pilipinas dida han Ika-Duha nga Gyera
Pangkalibotan. Iba nga mga kiritaon nga hagrani amo an Katedral han Palo
(nahamutangan ini Palo, Leyte mga 11 ka kilometros tikang ha Tacloban); an
mansyon ni Imelda Marcos nga baga hin sugad han Versailles; an MacArthur
National Park (nahamutangan ini ha Baranggay Candahug ha Palo, Leyte mga 6-7 ka
kilometros tikang ha Tacloban), mga World War II nga site ug memorial, ngan mga
pipira nga mga baybayon o beaches nga napalibot hit syudad ug mga hagrani nga
mga bungto.



https://war.wikipedia.org/wiki/TGV

An TGV amo an kanan Fransya train à grande vitesse; kon ha literal "tren nga
dako an kalaksi". Gindebelop ini han Alstom ngan SNCF, ngan ginpapalakad han
SNCF, an companyiya nasyonal nga riles han Fransya, ini nadugtong hin mga syudad
ha Fransya, labi na an Paris, ug ha pipira nga mga hagrani nga kanasoran, sugad
han Belhika ug Suisa. Mga TGV ha ilarom hin iba nga mga ngaran nandudugtong
hiton Fransya ngadto ha Alemanya ug ha Paises Bajos (Thalys) ug ha Reino Unido
(Eurostar). Mga tren nga nagsubad han TGV nga disenyo ginpapadalagan gihapon ha
Salatan nga Korea (Korea Train Express o KTX), ha Espanya (AVE) ug ha Estados
Unidos (Acela Express). It mga TGV nga tren ginhihimo ha kasagaran han Alstom,
ha yana talagsa upod han bulig han Bombardier.

Iton TGV tren hin pasahero, labot la hiton mga pipira nga mga TGV nga ginagamit
para hin mga postal nga karga tingadto ngan balik han mga syudad han Paris ug
Lyon ha Fransya.

An ideya nga magkamayada hin TGV una ginsuhestyon dida han mga 1960. An syahan
nga prototype, kinikilala nga TGV 001, ginpapaandar hin mga gas turbine ngan
nakuha han iya kalugaringon nga elektrisidad tikang han lana, pero katapos han
1973 nga krisis enerhiya ngan han sinmunod nga paghataas han presyo han lana,
nahimo na ini nga diri-praktikal.

An syahan nga hingpit nga elektrikal nga prototype nakumpleto dida han 1974, ug
an final nga bersyon napadara dida han 1980 ngan nagtikang an serbisyo ha
publiko dida han ruta nga nadugtong han Paris ngan Lyon ha Septyembre 27 1981.
An mga syahan nga mga pinili nga mga mamaralit hin tiket amo an mga negosyante
nga nabiyahe hini nga ruta; an TGV para ha ira madurudali nga solusyon kaysa han
mga regular nga tren, mga auto, o mga idro. Waray la mag-iha an paghalu-ag han
client base ngadto han mga iba dida han populyason, nga naruyag hin praktikal
ngan malaksi nga paagi pagbiyahe tikang ha syudad ngadto hin lain nga syudad.

Tikang hini, mga dedicated nga linea ha mga ruta Tours/Le Mans, Calais, Bruselas
ngan Marsella gin-abrehan. Mayda linea ngadto ha Estrasburgo nga ginhihimo, pati
gihapon in mga dedicated nga linea hin hagtaas-nga-kalaksi ngadto ha Colonia
ngan Amsterdam. Mayda pa mga plano ha mga sumurunod nga nga magdugang hin mga
ekstensyon han linea ngadto ha Espanya ngan Italya. Usa nga hataas-kalaksi nga
linea ngadto ha Londres tikang ha Folkestone ginhihimo gihapon, nga ginagamitan
han engineering expertise han SNCF.

Diri an TGV an syahan nga pan-negosyo nga hataas-in-kalaksi nga serbisyo hin
tren, kay an Hapon nga Shinkansen nagdugtong han Tokyo ngan Osaka tikang han
Oktubre 1 1964, mga haros napulo kag pito (17) ka tuig ugsa igpadalagan an
syahan nga mga TGV.

An TGV usa han mga gimalaksihi nga mga komersyal nga ginpapadalagan nga mga
konbensyonal nga tren han kalibotan, pero amo ini an gimalaksi ha kalibutan kon
ada ini ha ilarom han test condition: han 1990 nakaabot ini hin mga kalaksi nga
515.3 ka kilometros ha tagsa oras (320.2 ka milyas ha tagsa oras) nga ginamit
hin pinahalipot nga tren (duha nga power car ngan tulo nga pasahero nga carro).

Dida han Nobyembre 28 2003 an TGV nagdara han ika-usa ka bilyon nga pasahero
tikang han pagtikang han pagpadalagan han 1981. An ika-duha ka bilyon maabtan
daw dida hiton tuig 2010.

An Amsterdam ngan an Colonia daan na ginsisirbisyoan han Thalys nga mga TGV nga
tren nga nadalagan hin ordinaryo na riles, ngaran ini nga mga pagsumpay
gin-upgrade ngadto hin riles para hin hataas-in-kalaksi. It London ha yana
ginsisirbisyoan han Eurostar nga mga TGV nga tren nga nadalagan hin hagtaas nga
kalaksi pinaagi han mayda-na-nakumpleto nga Channel Tunnel Rail Link ngan ha
ordinaryo nga kalaksi ha mga regular nga riles ha mga suburb han London, bisan
kon iton Eurostar magamit hin kumpleto-nga-bulag nga linea pagkatapos hiton
Section 2 han sumpay makumpleto.



https://war.wikipedia.org/wiki/Mga_Nasod_han_Kalibutan

Ini in alpabeto nga lista hin mga nasod han kalibutan, upod in mga naglulugaring
nga mga estado (pati an mga ginkikilala ha langyaw ngan diri ginkikilala),
gin-uukyan nga mga dependiente nga mga teritoryo ngan mga area hin ispisyal nga
soberanya. Ginlalakip ngatanan nga kabahin ha ilarom han yakan-balaod han
nahalista nga nasod, upod an teritoryo, teritoryo nga katubigan (upod an mga
sulod nga mga katubigan ngan magsarapit nga mga zona), Exclusibo nga zona hin
pan-ekonomiya, continental shelf ngan ispasyo ha kalangitan. Para hin lista hin
mga naglulugaring nga mga nasod la, kitaa an lista han mga naglulugaring nga mga
estado.

It mga ngaran han mga nasod han lista ginhahatag ha Winaray ngan ginlalakip an
Winaray nga bersyon han halipot nga opisyal nga mga ngaran (e.g. Afganistan)
ngan hin Winaray nga bersyon han (haruhalaba) nga opisyal nga ngaran (e.g.
Islamico nga Republika han Afganistan). Diri karugsidngon nga it paglista hin
ngaran hini nga artikulo nga mayda opisyal nga paglantaw hin pagdebate hin
pagngaran kon mayda man.



https://war.wikipedia.org/wiki/Enero_1

An Enero 1 an ika-1 nga adlaw han tuig han Kalendaryo Juliano ug kalendaryo
Gregoriano. Ha alternatibo nga pagngaran ha Winaray, Paniniyahan 1. Iton pulong
nga tuig han kalendaryo o calendar year amo an kabutang han mga bulan, tikang
Enero tubtob Disyembre. An syahan nga adlaw han medieval nga Juliano nga tuig ha
kasagaran dida hin adlaw nga diri Enero 1. Ini nga adlaw ginpili nga syahan nga
adlaw han tuig Juliano han tanan nga Katundan nga Europa nga mga kanasuran labot
la han Inglaterra dida han mga 1450 ug 1600. An kalendaryo Gregoriano nga
ginpagawas dida han 1582 waray magmando nga an Enero 1 amo an New Year's Day o
an syahan nga adlaw han ihap hini nga tuig. Bisan man kon an Inglaterra
nagtikang han ihap han iya tuig dida han Marso 20 (Lady Day o Adlaw han
Annunciacion), dida han butnga han ika-13 nga siglo ug 1752, an Enero 1 gintawag
nga New Year's Day, ngan kaupod han Pasko ngan ha panalagsaon, Twelfth Night
(Ika-Napulo kag Duha nga Gab-i), usa nga holiday nga mahinhatag hin mga hatag o
regalo. Mayda pa 364 nga adlaw (365 kon leap year) nga nahabilin hit tuig.



https://war.wikipedia.org/wiki/Baghdad

An Baghdad (Inarabo: بغداد‎, Baġdād, IPA: [bæɣˈdæːd]) in ulohan han Republika
han Irak, nganhin igkasipareho it tetoryo ha Governorato han Baghdad. An
populasyon han Baghdad han 2011 in ginbabanabanahan nga 7,216,040, nga nahimo
nga may-ada pinakadamo nga tawo nga syudad han nasod. Ini an gidadakoi nga nasod
han Iraq, ngan ikaduha nga gidadakoi nga syudad ha Kalibutan Arabo (nasunod la
ha Cairo, Ehipto), ngan ikaduha nga gidadkoi nga syudad ha Katundan nga Asya
(sinmunod la ha Tehran, Iran).

Nahamutang ha may Salog Tigris, an syudad in gintukod ha ika-8 gatostuig ngan
naging ulohan han Kalipo han Abbasid. Ha sulod han gutiay nga panahon tikang ha
pagkatukod, an Baghdad in tinmubo ngadto ha us'ka mahinungdanon nga kultural,
komersyal, ngan intelektuwal nga sentro han Kalibutan Islamico. Ini in labot ha
puy-anan hin pipira nga panguna nga institusyon academica (sugad han Balay han
Kabaltok) nga naghatag hin kalibutanon nga reputasyon ha syudad komo an "Sentro
han Pag-aram". Ha bug-os nga pag-agi han Hitaas nga Butnga nga Panahon, an
Baghdad in gincoconsiderar nga gidadakoi nga syudad ha kalibutan nga may'da
ginbabanabanahan nga populasyon nga 1,200,000 nga katawhan. An syudad in ginruba
ha mga kamot han Imperyo Mongol ha 1258, nga nagbunga hin pag-ubos nga
pinmadayon hin pipira nga mga gatos-tuig tungod han agsob nga mga sakit ngan
dirudilain nga mga susronod nga mga imperyo. Han paghatag hin pagkilala han Iraq
komo us'ka naglulugaring nga syudad (anay Britanico nga Mandato han Mesopotamia)
ha 1938, an Baghdad in hinayhinay nga nakabawi han iya pipira nga mga anay
prominente komo us'ka mahinungdadnon nga sentro han kultura Arabo.

May'da pipira nga magkaribal nga mga pagduso mahiunong ha specifico nga
etimolohiya han ngaran Baghdad. An gimahitatapori ngan an pinakahaluag nga
pagkarawat ha mga ini in an ngaran in us'ka Butnga nga Pinersyano nga gindugtong
nga pulong hiton Bag "diyos" + dād "ginhatag", nga nahuhubad ngadto ha "ginhatag
han Diyos" o "kanan Diyos regalo", nga nagawas an Kayanaan nga Persiyano Baɣdād.
Ini in mas nagtikang ha Kadaan nga Persiyano.

An us'ka mas maluya nga tigo in ginkuha ha pinagdugtong nga Pinersiyano nga Bağ
"hardin" + dād "baysay", nahuhubad ha "An baysay nga Hardin",

Mayda liwat nangunguna nga pagduso in an ngaran in nagtikang ha Butnga nga
Pinersyano nga Bāgh-dād "An Ginhatag nga Hardin". An ngaran in ugsa-Islamico
ngan an mga katikangan in diri sayod, pero ini in nahisumpay ha inmagi nga mga
panimungto, nga waray bisan ano nga politikal o komersyal nga gahom, nga
naghihimo ini nga haros bag-o nga pagtukod ha panahon han mga Abbasid.

Pero an Baghdad, komo us'ka ngaran, in natawag komo Baghdadu ha Assyriano nga
cuneiform nga panuratan han ika 9 nga gatos tuig UC, ngan an Babylonon nga mga
tisa in nagdadara hin Ginhadianon nga Palutop ni Hadi Nebuchadnezzar (ika-6 nga
gatos tuig UC).

Han 30 Hulyo 762, hi kalipa Al Mansur in nagsugo ha pag-ayad han syudad ngan ini
in nahitindog ha ilarom ha pagbantay han Barmacidas. Gintoohan ni Mansur nga an
Baghada in perfecto nga syudad para maging lohan han imperyo Islamico ha ilarom
han mga Abasida. Ginhigugma ni Mansur hin duro an lugar nga hiya in nabatian nga
sinmiring, "Ini lagi an syudad nga akon igtutukod, kun hain ako maukoy, ngan kun
diin an akon mga manurunod in mamumuno pagkasunod".



https://war.wikipedia.org/wiki/Syudad_han_Vaticano

An Syudad han Vaticano nga ha opisyal nga pagtawag Estado han Syudad han
Vaticano (ha Initalyano: Stato della Città del Vaticano ; ha Linatin: Status
Civitatis Vaticanæ) [tʃitˈta del vatiˈkaːno] usa nga ginpalibotan hin tuna nga
soberano nga syudad-nga-estado. An teritoryo hini amo in ginpalibotan hin
bungbung nga enclave ha sakob han syudad han Roma. Ha kadako nga 44 ka hektarya
(108.7 nga acre) amo ini an giguti-ayi nga naglulugaring nga estado han
kalibutan.

Ginhimo ini pinaagi han Kasabotan han Letran (puyde liwat tawagon nga Pacto de
Letrán o Lateran Treaty) han 1929 nga bag-o nga entidad. An kataposan nga
nahabilin han kasanhi (756 tubtob 1870) nga mga Estados Pontificios ginbug-os
nga ginlakip ngadto han Italyano nga estado, nga han una usa nga ginhadi-an,
dida han 1870, nga amo gihapon an naglakip hin iba nga mga estado nga Italyano
sugad han Duha nga Sicilias, nga nagin nagsunod-nga-estado han ngatanan hini nga
mga estado ha mga katungod ngan mga obligasyon.

An Syudad han Vaticano usa nga diri-gin-ereder, nga gin-eelihir nga monarkiya
nga ginpapamunoan han Obispo han Roma — an Papa Katolika. An gihataasi nga mga
funsyonaryo han estado hini mga kapadi-an han Simbahan Katolika. Amo ini an
soberano nga teritoryo han Santa Sede (ha Linatin: Sancta Sedes; ha literal nga
Winaray: Baraan nga Lingkoranan o Baraan nga Lingkoran) ngan dinhe nahimutang an
Palasyo Apostoliko — an opisyal nga urukyan han Papa — ngan han Curia Romana.
Amo nga, samtang an lingkoranan han simbahan (katedral) han Papa komo Obispo han
Roma (an Basilika han San Juan Letrán) nahamutang ha gawas han mga bungbong
hini, ha Roma, an Syudad han Vaticano amo an sinisiring nga kapital hin gobyerno
han Simbahan Katolika.



https://war.wikipedia.org/wiki/Sugbo

An Sugbo (kon ha Kinatsila Cebu) usa nga isla-nga-probinsya o lalawigan han
Pilipinas nga nahamutangan ha Butnga nga Kabisay-an nga rehiyon. An kapital hini
amo an Syudad han Sugbo o Cebu City. Iton Sugbo halaba nga diri-haluag nga isla
nga mga 225 ka kim iton kahalaba tikang ha amihanan ngadto ha salatan ngan
ginpapalibotan in mga 167 nga gudtigudti nga mga hagrani nga isla, sugad han
Isla han Mactan, Bantayan, Daanbantayan, an mga Isla han Camotes, nbp.

Iton Sugbo usa han mga pinakamainuswagon nga mga lalawigan han nasod. An
metropolitan nga area han Syudan han Sugbo o Cebu City (nga upod hini nga
metropolitan nga area an mga syudad han Mandaue ug Lapu-Lapu) ika-duha la hiton
Metro Manila ha kadamo hiton populasyon ha bug-os nga nasod.

An Sugbo nahamutangan ha sinirangan han Isla han Negros; ha sinirangan han Sugbo
amo an Isla han Leyte ngan ha timugan o habagatan-sinirangan amo an isla ngan
probinsya han Bohol. Ginsasapitan an Sugbo han Estrecho han Sugbo ha sinirangan
(nahabutnga ini han Sugbo ngan Bohol) ug han Estrecho han Tañon ha katundan
(nahabutnga han Sugbo ngan Negros).

An Sugbo ginsisirbisyo-an han Mactan-Cebu International Airport, nga
nahamutangan ha Syudad han Lapu-Lapu, mga treinta minutos nga drive tikang ha
sentro han Syudad han Sugbo.



https://war.wikipedia.org/wiki/Pamunuan

An gobyerno, punuan o kagamhanan in natudlok ha mga magbaralaod, mga
magdudumara, ngan mga magtutuhay ha administratibo nga burokrasya nga nakapot
han estado ha usa ka takna, ngan ha sistema han punuan kun diin hira
ginorganisa. An punuan in nahimo nga pamaagi kun diin an polisiya han estado in
ginpapadig-on, lakip liwat an mga mekanismo para han paghimo hin polisiya han
estado.

An pulong nga gobyerno in nakuha tikang ha Linatin nga pan-unod gubernare, nga
may-ada kasirigngon nga "pamuno" o "pagdumara".

An mga estado in ginseserbi han purupadayon ngan sunodsunod nga dirudilain nga
mga punuan. Tagsa nasunod nga punuan in ginbubug-osan hin usa ka lawas hin mga
indibiduwal nga nakapot han paghimo hin desisyon politikal. An ira mga
katungdanan, amo an pagpadig-on hin mga balaod, paghimo hin bag-o nga balaod,
ngan pagtuhay han diri-pagkakauroyon. Ha mga sosyudad, ini nga grupo in agsob
lugaring-nga-nagpapadayon o klase hereditarya. Ha iba nga sosyudad, sugad han
mga demokrasya, an papel han politika in nagpapadayon, pero may-ada damo nga
nagsurusalyo o pirmaninti nga mga tawo nga nakapot ha posisyon.

An ibba nga bahin hin Gobyerno an mga tawo nagkakatitiruk ha usa nga lugar para
mag-uru-istorya pina-agi hin magkadurudilain nga idiya. Kun annu an damu an
natangdu ansiya an disisyun han ngatanan labi na kun para ha konstitusyun han
nasyun. An ira munisipyu ansya in boluntaryu burubalyu la an mga mulupyu. Kun
may-ada ipapadara ngadtu ha ibba nga lugar ini in surusalyu liwat ha sulud han
ihap han mga mulupyu.



https://war.wikipedia.org/wiki/Mangulo_han_Estados_Unidos

An Mangulo han Estados Unidos o Presidente han Estados Unidos (ha Ininglis:
President of the United States) amo an nangungulo-hin-bansa o estado ngan
nangungulo-han-kagamhanan o gobyerno han Estados Unidos ngan amo an gihataasi
nga opisyal ha politika han Estados Unidos ha impluwensya ngan pagkilala. An
Mangulo amo an nangungulo han ehekutibo nga sanga han federal nga kagamhanan o
gobyerno federal ngan uusa ini han duha nga mga opisyal ngan napipili ha bug-os
nga nasod (an usa pa nga opisyal amo an Sugbong-Mangulo han Estados Unidos.

Upod han mga kagamhanan ngan mga buruhaton, an Artikulo II han Konstitusyon han
Estados Unidos nagtutugon han Mangulo nga "tuptop hin tuman" (faithfully
execute) han balaodnon federal, naghihimo han Mangulo nga Komandante-en-Hefe han
armado-nga-kusog han Estados Unidos, nagtutugot han Mangulo hin pagpili ngan
pagnominar hin mga opisyal ha ehekutibo ngan maghuhukom nga sanga han kagamhanan
pinaagi ha sagdon ngan pagtugot han Senado han Estados Unidos, ngan nagtutogot
han Mangulo nga maghatag hin pagkuha-hin-sirot (pardon) ngan
pagpugong-hin-pagsirot (reprieve).

Han Enero 20, 2017, hi Donald Trump nahimo nga amo an ika-karuhaan-kag-lima ngan
yana-nga-Mangulo.



https://war.wikipedia.org/wiki/Ma%C3%ADs

An maís (Iningles:Corn) (Pambansa:Mais) (Zea mays) amo an miyembro han banay han
banwa nga Poaceae. An Zea mays in uska species han Liliopsida nga ginhulagway ni
Carl von Linné. An Zea mays in nahilalakip ha genus nga Zea, ngan familia nga
Poaceae. Waray hini subspecies nga nakalista.

Gin'uuma an mais ha bug'os sa kalibutan, ngan mas damo an naaani na mais sa kada
tuig kaysa san iba na mga grain. An Estados Unidos na ani san 40% san
naproprodyus sa kalibutan; An iba pa na nasod na dagko an ani amo an Tsina,
Brazil, Mehiko, Indonesia, India, Fransya ngan Argentina. Inaabot 817 milyon
tolenada an gin'ani sadton tuig 2009—labaw san gin'ani na paray (678 milyon
tolenada) ngan trigo (682 milyon tolenada).

Sangkap an mais ha paghimo han mga pagkaon han mga Mehikano sugad han tortillas,
tamale, pozole, atole,taco, quesadilla, chilaquiles, enchilada ngan iba pa. An
Popcorn amo in usa nga klase hin mais na naputok kun ginpapaso.

An gawgaw nga tikang ha mais pwede mahimo na plastics, tela, adhesive, ngan iba
nga produkto kemikal. Pwede liwat pagkuhaan hin alcohol an mais na sangkap ha
biofuel.



https://war.wikipedia.org/wiki/Lalawigan_Pilipinhon

An lalawigan (o probinsya) an pinakauna na yunit hin lokal na gobyerno hin
Pilipinas. Ha tuig 2002, mayda 79 na lalawigan. An mga lalawigan nagugrupo ha 17
ka rehiyon ngan ginbubuo hin mga syudad ngan bungto.

Ha kagustuhan na marepresentar ha lehislatura, an mga lalawigan natutunga ha usa
o damo pa ka distrito. An na syudad o lalawigan naaapi hini na mga distrito. Usa
ka representante an narepresentar ha usa ka distrito ha Kapulungan hin mga
Representante. An tanan nga mga distrito may-ada gihapon board members ha
Provincial Board.

Tigamnan 1: Sumala han Pebrero 20, 1995, ginpadig-on an gin-proposar nga balaod
ha pagtutunga han Isabela ha Isabela del Norte ngan Isabela del Sur. Waray
kadayon an pagtunga.

Tigamnan 2: Nahimo an Negros del Norte tikang ha Negros Occidental hadton Enero
3, 1986. Gindeklara na an pagkakahimo hini diri naayon ha ginsaligan nga balaod
o batakan-balaod hadton Hulyo 11, 1986, ngan ini na duha ka probinsya nabalik
gihapon ha pagiging usa ka probinsya hadton Agosto 18, 1986.



https://war.wikipedia.org/wiki/Jamaica

An Jamaica usa nga isla-nga-nasod han Antillas Mayores, nga 234 ka km (145 ka
mi) hin kahalaba ngan mga 80 ka kilometro (50 ka milya) hin kahaluag nga
nahamutang ha Dagat Caribe. Ini mga 145 ka kilometro (90 ka milya) ha salatan
tikang ha Cuba, ngan 190 ka kilometro (120 ka milya) tikang han isla han La
Espanyola (La Española) o Hispaniola, nga diin an Haiti ngan an Republika
Dominicana nahamutang. An mga lumad o tuminongnong nga mga nayakan-hin-Arawakan
nga Taíno nga nmga molupyo nagngaran han isla nga Xaymaca, nga nangangahulogan
nga "Tuna hin Kahoy ngan Tubig", o "Tuna hin mga Burabod". Usa ini nga kasanhi
nga gintatag-iyahan han Espanya nga an ngaran Santiago, nga nagin kolonya han
Jamaica han Korona han Britanya. Ini amo an ikatulo nga gidamoi hin tawo nga
nasod nga nayakan hin Iningles ha Amihanan nga Amerika sunod han Estados Unidos
ngan Kanada. Nagpapabilin ini nga ginhadi-an han Mankomunidad.

An Jamaica ginbahin ngadto hin napulo kag upat (14) nga mga parokya (Iningles
parish), nga gintitirok ngadto hin tulo nga mga kondado ha kaagi nga waray
panginlabot ha pagdumara.



https://war.wikipedia.org/wiki/Halas

An halas o dupóng (Iningles: snake) usa ka reptilya han orden Squamata ngan
ubos-orden Serpentes. An sawa ngan ibingan amo an mga halimbawa san halas na
agsub maiimdan ha Samar.

An fossil na makikilala na kanan halas una na nabuhi sadton Cretaceous period.
An giaagapi na fossil san halas nagtikang sa Utah ngan Algeria, na
nagrepresentar sa genera Coniophis ngan Lapparentophis. Inin mga lugar na
gintikangan sini na mga fossil nagkakaedad sadton Albian ug Cenomanian san
panahon sa kaurhian san Cretaceous, haros 112 tubtob 94 milyones katuig an
nakalabay. Sugad man, an sayo nga lugar sa Algeria nagkakaedad sin sin 125
tubtob 112 milyones katuig an nakalabay.

May'ada lahos sa 2,900 na specie san halas na mahihiagiaan tikang ha Arctic
Circle ha Scandinavia ha norte tubtob timog ha Australia. Mahihiagian an halas
sa natanan na kontinente maliban ha Antarctica. Mahihiagian liwat ini sa
kadagatan, ngan sa higtaas na lugar sugad san Himalayan Mountains ha Asya.:143
Daramo na puro na kun diin wara halas, sugad san Ireland, Iceland, ngan New
Zealand (kudi an dagat sa libot san New Zealand pirmi ginbibisita san
yellow-bellied sea snake ngan san banded sea krait).



https://war.wikipedia.org/wiki/Gautama_Buddha

Hi Siddhārtha Gautama (Sanskrit: सिद्धार्थ गौतम; Pali: Siddhattha Gotama) in
anay ispirituwal nga manurutdo tikang ha ubos-nga-kontinente han Indya, nga an
iya mga tinutdo natukod an Buddhismo. Haros ngatanan nga nahigaraan nga
Buddhismo, hiya in gindudunggan komo an Labaw nga Buddha (P. sammāsambuddha, S.
samyaksaṃbuddha) han aton panahon, "Buddha" in may-ada kasirigngon nga "an
nagpukrat" o "an nalamragan".[note 1] An oras nga natawo hiya ngan kamatayan in
waray kasasabti: urog nga unhan nga ika-20 nga gatostuig nga historyano in
nagpepetsa han iya kinabuhi ha 563 BCE ngadto ha 483 UC, pero ha mas bag-o nga
opinyon in nagpepetsa han iya kamatayan ha butnga han 486 ngan 483 BCE o, sumala
han iba, ha kabutngaan han 411 ngan 400 UC. Base han pipira nga arkelohikal nga
pananabutan nga mga sinurat, hi Buddha in natawo ha Lumbini, kabag-ohan nga
Nepal, nga uska UNESCO world heritage site. An iba nga pananabutan arkeyolohikal
in nagtitigo nga hi Buddha in natawo ha Kapilavastu ha Piprahwa, Uttar Pradesh,
kabag-ohan nga Indya o Kapileswara, Orissa, kabag-ohan nga India. Hiya in
nanudlo ha mga rehiyon han sinirangan nga dapit han Indya sugad han Magadha ngan
Kośala.

Ha Hinduismo, hiya in gindudunggan komo usa ha napulo nga mga avatar han Diyos
Vishnu.. Hiya in gindudunggan komo diyos o manaragna ha iba nga mga relihiyon
han kalibutan o mga denominasyon sugad han kiwa relihiyosa nga Ahmadiyya
Islamico ngan panuo Bahá'í.



https://war.wikipedia.org/wiki/California

An California (i /kæl ɪˈfɔrnjə/) usa nga estado nga nahamutang ha Katundan nga
Labnasan han Estados Unidos. Amo ini ha yana an estado nga gidamo-i hin
katawhan, ngan an ikatulo ha kadako hin kahaluag hin tuna (sunod han Alaska ngan
Texas). Amo ini an balayan han kanan nasod ikaduha ngan ika-unom nga gidako-i
nga lugar estadistika ha census (Los Angeles nga Metropolitano nga Kahaluag ngan
Bahia han San Francisco nga Kahaluag), ngan han walo han kanan nasod kalim-an
nga gidamo-i hin katawhan nga mga syudad (Los Angeles, San Diego, San Jose, San
Francisco, Fresno, Sacramento, Long Beach ngan Oakland). An ulohan nga syudad
amo an Sacramento.

An naglalainlain nga heyograpiya han California naglalakip tikang han Labnasan
han Pacifico ha katundan, ngadto han Sierra Nevada nga mga kabugkiran ha
sinirangan—tikang han Pula-nga-kahoy–Douglas-fir nga mga kagurangan han
kanawayan, ngadto han Disyerto Mojave nga mga kahaluag ha timugan. An butnga han
estado amo an Butnga nga Siong, usa nga kahaluag hin pag-uma. Ha California
nahamutang an gihataasi ngan gi-ubosi nga mga lugar han nagsasaragpit nga
Estados Unidos (Bukid Whitney ngan Kamatayan nga Siong), ngan ini amo an mayda
ikatulo nga gihalabai nga labnasan han ngatanan nga mga estado (sunod han Alaska
ngan Florida). Masurong it mga linog tungod han kahamutang han estado ha ligid
han Singsing hin Kalayo han Pacifico: mga 37,000 an nahitalaan ha tagsa tuig.

An ngaran nga California han una gintawag hin dako nga kahaluag han Amihanan nga
Amerika nga gin-angkon han Espanya nga naglakip han damo nga bahin han yana nga
Habagatan nga Estados Unidos ngan han rawis han Baja California. Ha pagtikang
han urhe nga bahin han ika-18 nga siglo, an kahaluag nga tinatawag nga Alta
California, nga amo an teritoryo han California ha amihanan han Baja nga Rawis,
ginkolonisar han Imperyo nga Espanyol komo kabahin han Bag-o nga Espanya. Han
1821, an Alta California nagin kabahin han Mehiko katapos han malinamposon nga
panggubat o pangyera hini para hin paglugaring. Waray mag-iha katapos han
pagtikang han Mehikano-Amerikano nga Gyera han 1846, mayda grupo hin mga
mangurukoy nga mga Amerikano ha Sonoma nga nagdeklara hin naglulugaring nga
Republika han California ha Alta California. Bisan man kon ini waray mag-iha, an
bandera hini amo an nanguna para han yana nga bandera han estado han California.
An pagdaog han Amerikano dida han gyera nagdangat han Tratado han Guadalupe
Hidalgo, nga diin ginhatag han Mehiko an Alta California ngadto han Estados
Unidos. An mga katundan nga kahaluag han Alta California amo an nahimo nga
estado han California, nga ginpaapi nga ika-31 nga estado han Septyembre 9,
1850.

An Pagdali para hin Bulawan ha California nga nagtikang han 1848 dinmangat hin
mga dagko nga pagbalhin ha katilingban ngan demograpko, nga diin damo nga mga
paginmigrar tikang han Estados Unidos ngan ha langyaw ngan an nagsunod nga
pagdukwag han ekonomimya. Mga importante nga pagpadukwag han syahan nga bahin
han ika-20 nga siglo naglakip han pagsaka han Los Angeles komo sentro han
industriya hin pagpali-aw ha Amerika, ngan an pagtubo hin dako ngan naglalakip
han estado nga sektor hin turismo. An urhe nga bahin han ika-20 nga siglo
nagdangat han pagpadukwag han mga sektor hin teknolohiya ngan impormasyon, nga
makikit-an han pagpadukwag han Siong han Silicon. Dugang han malinamposon nga
industriya ha pag-uma, mga iba pa nga mga amot han ekonomiya hini upod an
aeroespasyo, edukasyon, ngan pag-manufacture. Kon usa nga nasod an California,
ini amo an ikawalo nga gidakoi nga ekonomiya han kalibutan ngan an ika-35 ka
kadamo hin katawhan nga nasod. Mga hapit katunga han presko nga bunga han
Estados Unidos gintatanom ha California, ngan nangunguna gihapon ini ha pagtanom
hin mga utanon.



https://war.wikipedia.org/wiki/Bakterya

An bakterya amo an usa ka dako nga grupo hin tig-usa ka selula nga kagaw. An
Bacteria in uska genus han Insecta. An Bacteria in nahilalakip ha familia nga
Diapheromeridae. Nasakop ini sin darako na domain san prokaryotic na
mikroorganismo. Gamay ini ngan magkadurudilain an korte, sugad san sphere, rods
ngan spiral. Usa ini san mga nauna na porma san kinabuhi sa kalibutan, ngan
presente ini sa daramo na klase sin habitat. Naukoy ini sa baras, sa tubig, sa
acidic hot spring, ngan radioactive waste, ngan higlarum na parte san crust san
Kalibutan. Nabubuhi liwat an bakterya na symbiotic ngan parasitic sa mga tanaman
ngan hayop. Nabubuhi ini sira bisan sa mga manned spacecraft.

An ninuno san mga moderno na bakterya amo an mga unicellular na microorganismo
na mga una na mga porma san kinabuhi sa Kalibutan, 4 kabilyones katuig an
nakakalabay. Sadton 3 kabilyones katuig an nakalabay, microscopic natanan na
organismo, ngan an bakterya ngan an archaea an mga dominante na porma san
kinabuhi. Bisan kun may'ada sin fossil an bakterya, sugad san stromatolite, an
kawara sin distinctive morphology san bakterya mao an rason na diri ini magamit
san pag-eksaminar san kasaysayan san ebulosyun san bakterya, og ihap san edad
san oras san pagtikang san partikular na specie san bakteria. Bisanpaman, an
gene sequences pwede magamit san pag-reconstruct san phylogeny san bakterya,
ngan sa mga pag'aram nagsusumat na an bakterya una na binulag tikang sa linyada
san archaea/eukaryote.

Ipakita an sayop: <ref> tag defined in <references> has group attribute "" which
does not appear in prior text.



https://war.wikipedia.org/wiki/Alaska

An Alaska (i /əˈlæskə/) amo an gidako-i nga estado han Estados Unidos ha
kahaluag. An Juneau amo an kapital nga siyudad ha nasabi nga Estado. Nahamutang
an Alaska ha kanawayan nga kadaplinan han kontinente han Amihanan nga Amerika,
ngan sapit an Canada ha sidlangan, an Kalawdan Artico ha amihanan, ngan an
Kalawdan Pacifico ha katundan ngan salatan, ngan ah Rusya unhan pa ha katundan
tabok han Estrecho han Bering. Mga katunga han mga 710,231 ka molupyo han Alaska
(sumala han 2010 nga Census han Estados Unidos) naukoy ha sakob han
metropolitano nga kahaluag han Anchorage. An Alaska amo an gigutiayi hin
padot-hin-katawhan o densidad hin populasyon han Estados Unidos.

Ginpalit an Alaska tikang han Imperyo nga Ruso han Marso 30, 1867, hin bayad nga
$7.2 ka ribo o milyon ($113 ka ribo o milyon ha yana nga mga dolar) ha mga
tagduha ka sentimo ha tagsa akre ($4.74/km²). An tuna nag-agi hin pipira nga mga
pagbalhin ha pagdumara ugsa ini magini usa nga organisado (o gin-incorporar) nga
teritoryo dida han Mayo 11, 1912. An Alaska amo an nagin ika-49 nga estado han
Estados Unidos dida han Enero 3, 1959.

An ngaran nga "Alaska" (Аляска) daan na gin-gamit han panahon han pagkolonisar
han Rusya, nga diin gin-gamit anay ini para la han rawis o katarman o peninsula.
Ginkuha ini tikang han Aleut nga pulong nga alaxsxaq, nga nangangahulogan "the
mainland" (an dako nga tuna) o kun ha mas literal, "an butang nga diin an buhat
han dagat ginkakadto". Tinatawag gihapon ini nga Alyeska, an "dako nga tuna",
usa nga Aleut nga pulong nga tikang han amo gihapon nga ugat.



https://war.wikipedia.org/wiki/Victor_Hugo

Hi Victor-Marie Hugo (Frinanses nga pagluwas: [viktɔʁ maʁi yˈɡo]) (Pebrero 26
1802 – Mayo 22 1885) usa nga Franses nga maniniday, dramaturgo, novelista,
maggugumalaysay, artista hin visual, tawo han estado, aktibista hin katungdanan
han katawhan ngan magpapahayag han Romantisismo nga paggi-os ha Fransya.

Ha Fransya, an kakilalado ni Hugo nahabatikan hin dako dida han iya ginpagawas
nga mga siday ngan drama, ngan ikaduha la ha iya mga nobela. Ha damo nga mga
volumen hin siday, an Les Contemplations ngan an La Légende des siècles amo in
dako an pagkarawat han mga kritiko, ngan hi Hugo agsob nga gintatawag nga amo an
gimakariti nga maniniday nga Franses. Ha gawas han Fransya, an iya kilalado nga
mga sinurat amo an mga nobela nga Les Misérables ngan an Notre-Dame de Paris
(nga kilalado ha Iningles nga The Hunchback of Notre Dame).

Bisan man kon konserbador hiya ha iya pagkabata, hi Hugo binmalhin ngadto ha
walá ha politika ha pag-agi han mga dekada; hiya nagin makusog nga nasuporta han
republikanismo, ngan an iya mga sinurat naghihisgot han kadam-an nga mga sosyal
ngan artistiko nga mga uso han iya panahon. Ginlubong hiya ha Panthéon.



https://war.wikipedia.org/wiki/Sinirangan_Bisayas

An Sinirangan nga Kabisay-an (tinatawag gihapon nga Sinirangan Bisayas) o
gintatawag liwat nga Rehiyon 8 amo an nagbubug-os han dagko nga isla han Leyte
ngan han Samar kaupod an Biliran ngan pipira pa nga gudti nga isla. Amo liwat
ini in usa han duha nga Rehiyon han Pilipinas nga waray kahipid nga Rehiyon nga
an giutan mao an tuna, kaparehas ini han Rehiyon han MIMAROPA. May-ada hin unom
(6) nga probinsya an Rehiyon VIII, amo an Biliran, Eastern Samar, Leyte,
Northern Samar, Western Samar, ngan Southern Leyte ug pito (7) nga mga syudad
amo an mga syudad nga Ormoc, Baybay, Maasin, Calbayog, Catbalogan, Borongan ngan
an Syudad han Tacloban nga amo an sentro nga syudad han Rehiyon. May populasyon
ini nga rehiyon naabot hin 3,912,936 an kabug-usan sumala 2010 nga senso.

Tulo an lumad nga yinaknan ha Sinirangan nga Kabisay-an. Ini amo an Winaray,
Sinugboanon, ngan Inabaknon.

An San Bernardino Strait amo an nagbubulag han Eastern Visayas tikang ha isa han
Luzon ug an Surigao Strait naman an ngadto dapit ha norte nga parte han
Mindanao. An iba pa nga isla han Visayas ginbubulag han dagat han Camotes, an
dapit sinirangan naman nga parte han rehiyon amo an direkta nga atubang hiton
kadagatan han Pasipiko. Naabot hin 2,156,285 ka ektarya ug 7.2% han kabug-usan
nga katunaan han nasod.

May-ada duha ka klase hin klima nga nag-aagi hini nga rehiyon base han sistema
nga Corona nga kasipikasyon:. Ikaduha nga klase (Type II) ngan Ikaupat nga klase
(Type IV). An type II amo an panahon nga mas damo iton mauran nga adlaw ug mga
bulan han tuig nga may pinakadamo nga uran an rehiyon, tikang Nobyembre ngadto
ka Enero. An Samar ngan Leyte amo an sugad hini an klase han klima. Tikang naman
Pebrero nada han Mayo asya iton panahon nga sobra ug kulang iton pag-uran
hanbug-os nga tuig, may-ada la naiihap nga haliputay iton mamara nga panahon. An
weste nga parte han Leyte ngan an tikang naman ha Motiong Samar ngadto ha San
Isidro ha Norte han Samar an may-ada ikaupat nga klase hin klima.

An Winaray nga Binisaya amo an pinulongan nga gamit han isla han Samar nga
Leyte. An Abaknon nga pinulongan tumikang ha mga molupyo han Capul ha Norte han
Samar, amo in waray kaparehas nga yinaknan ha bug-os nga rehiyon. An Cebuano nga
Binisaya amo naman an gamit han dako nga parte han Leyte tikang Weste, sentro ug
ha katimugan nga parte han Leyte.

Damo nga klase hin sayaw an makikit-an hini nga Rehiyon. Tikang ha Kuratsa
(Curacha), amo an sayaw han panguyab, Amenudo, Cha-cha, ngan an Tinikling nga
sayaw nasudnon han Pilipinas amo in nagtikang liwat hini nga rehiyon.



https://war.wikipedia.org/wiki/Chile

An Chile usa nga nasod ha Salatan nga Amerika. An opisyal nga ngaran hini
Republika han Chile (ha Kinastila: República de Chile) ngan an kapital hini am
an Santiago de Chile.

Naglalakip an Chile hin halaba ngan halipot-hin-kahaluag nga franha hin tuna nga
kilalado nga Chile continental, ha butnga han Kalawdan Pacifico ngan han
Cordillera de los Andes, nga nahamutang ha butnga han 17º29'57' ha Salatan ngan
56º32'S hin latitud (Islas Diego Ramírez), ginsasapitan ha amihanan han Perú,
han Bolivia ngan Argentina ha sidlangan, ngan han Paso Drake ha salatan. Dugang
pa, an Chile mayda teritoryo hin mga isla-isla ha Kalawdan Pacífico, sugad han
Archipiélago Juan Fernández, Sala y Gómez, Islas Desventuradas ngan an Isla de
Pascua (nga nahamutang ha Polinesia), nga nabug-os hin kahaluag nga 755,838.7 ka
km².

Ha lain nga bahin, an Chile nag-aangkon hin soberaniya hin zona han Antarctica
nga 1,250,257.6 ka km², nga tinatawag nga Territorio Chileno Antártico ngan
naglalakip ha butnga han mga meridiano 90º ngan 53º ha Katundan nga pinahalaba
an limite meridional tubtob han Salatan nga Polo. Inin nga pag-angkon
ginsuspendir han pakigsabot nga ginestableser han Tratado Antártico, bisan man
waray igrenunsyar han nasod ini nga pag-angkon. Tungod han presensya han nasod
ha Salatan nga Amerika, Oceanía ngan ha Antártida, an Chile puyde sidngon nga
usa nga nasod nga trikontinental.

Han 1979, an Chile ginbahin ha politika ngadto hin napulo kag tulo nga mga
rehiyon nga ginbahinbahin ngadto hin mga probinsya ngan ini liwat ginbahin bahin
ngadto hin mga comuna. Ha yana, an nasod mayda 15 nga mga rehiyon, 53 nga mga
probinsya ngan 346 nga mga comuna ha bug-os. An tagsa usa hini nga mga rehiyon
mayda ihap o numero nga romano nga gin-asignar ha pagtikang kon ika-ano hira ha
orden tikang ha amihanan ngadto ha salatan, gawas la han Región Metropolitana de
Santiago. Dida han 2007 han paghimo hin duha nga bag-o nga mga rehiyon, an
pag-ihap nawara hin kagamat ngan mayda yana proyekto ha balaod nga nagpaplano
hin pagkuha hini nga tipo hin pagdemoninar.



https://war.wikipedia.org/wiki/Che_Guevara

Hi Ernesto Guevara de la Serna (Hunyo 14, 1928 (opisyal nga petsa) – Oktubre 9,
1967), nga kilalado komo Che Guevara o el Che, amo in Argentino-ha-katawo nga
rebolusyonaryo nga Marxista , politiko, ngan Cubano nga namuno hin gerilya. Komo
batan-on, hi Guevara nag-aram hin medisina ngan nagsudoy ha bug-os han Latin
America, mga binuhat nga nakadara ha iya hin direkta nga pakakita han
kakablasanon nga kabutangan hin kadam-an. Pinaagi hini nga mga eksperyensya,
nakumbinse hiya nga rebolusyon la an makasolbar han waray-igualidad han rehiyon,
nga nagdara ha iya nga mag-aram mahitungod han Marxismo ngan han iya kahi-apil
han rebolusyon sosyal han Guatemala ha ilarom ni Presidente Jacobo Arbenz
Guzmán.

Ha pag-ikaiha, hi Guevara nahimo nga api han kan Fidel Castro Kagiusan han 26
han Julio nga nakakuha hin poder ha Cuba han 1959. Katapos hin pagsirbe hin mga
dirudilain nga mga importante nga puesto han bag-o nga gobyerno ngan pagsinurat
hin pira nga mga barasahon ngan libro mahitungod han teorya ngan praktika han
gerilya nga pan-gyera, hi Guevara linmakat tikang ha Cuba han 1965 agod
mag-aghat hin mga rebolusyon, ha syahan didto ha Congo-Kinshasa (nga ginngaranan
ha pagka-iha nga Republika Demokrata han Congo) ngan sunod ha Bolivia, nga diin
nadakpan hiya hin usa nga gin-organisa-hin-CIA nga operasyon. Ginpatay hi
Guevara han Ehersito nga Boliviano ha La Higuera harani ha Vallegrande han
Oktubre 9 1967. An mga partisipante ngan mga saksi han mga panhinabo han iya
kataposan nga mga takna natestigos nga an mga nagdakop ha iya nagpatay ha iya,
posible nga agod waray publiko nga trial katapos hin pagpriso ha Bolivia.

Katapos han iya kamatayon, hi Guevara nahimo nga simbolo han socialista nga mga
pakigbisog rebolusyonaryo ha palibot han kalibutan. In litrato ni Guevara nga
ginkuha ni Alberto Korda (ha tu-o) nagkamay-ada hin haluag nga pagpasamwak ngan
pagmodifikar, ngan amo an gintawag nga "pinakasikat nga litrato han kalibutan
ngan simbolo han ika-20 nga siglo."



https://war.wikipedia.org/wiki/Busan

An Metropolitan nga Syudad han Busan(부산광역시), nga kilalado gihapon nga Pusan(부산)
(ginluluwas nga ˈpuˈsɑn) amo an gidako-i nga puerto o daungan hin barko nga
syudad ha Salatan nga Korea. An Busan mayda populasyon nga 3.65 ka milyon ngan
amo ini an ikaduha nga gidako-i nga metropolis ha Salatan nga Korea, sunod han
Seoul. Nahamutang an syudad ha pinakatimugan nga dapit han Peninsula han Korea
ngan naatubang han Estrecho han Korea. An pinaka-damo hin tawo nga mga dapit han
syudad nahamutang hin pipira nga mga siong ha butnga han Salog Nakdong ngan
Salog Suyeong, nga mayda mga bukid nga nagbubulag hin pira han mga distrito. Ha
pagdumara, gindesignar ini nga metropolitano nga syudad. An metropolitano nga
kahaluag han Busan ginbahin ngadto hin napulo kag lima nga mga administratibo
nga mga distrito ngan usa nga kondado.

Han 1957 an Busan nagtikang hin paggamit hin pagbahinbahin nga sistema ha
paghijmo hin 6 nga gu: Busanjin-gu, Dong-gu, Dongnae-gu, Jung-gu, Seo-gu, ngan
Yeongdo-gu.

Ha yana, an Busan ginbahinbahin ngadto hin 15 nga gu (mga distrito) ngan 1 nga
gun (kondado).



https://war.wikipedia.org/wiki/Beijing

An Beijing (kaluwas /beɪˈdʒɪŋ/ o /beɪˈʒɪŋ/ han Iningles; Tsinino: 北京; pinyin:
Běijīng, IPA: [pèɪtɕíŋ] ; Wade-Giles: Pei3ching1 o Pei3-ching1) (ginkikilala
gihapon ha ngaran nga Peking (/piːˈkɪŋ/ o /peɪˈkɪŋ/) ngan agsob ginsusurat
gihapon nga Pekin) amo in uska metropolis ha Amihanan Tsina ngan amo an ulohan
han Kanan Katawhan Republika han Tsina. Gindudumara komo uska munisipyo ha
ilarom han direkta nga pamumuno han sentro nga kagamhanan, an Beijing in
ginsasapitan han lalawigan han Hebei ha amihanan, katundan ngan salatan ngan
gutiay nga bahin ha sinirangan, ngan ginsasapitan liwat han munisipyo han
Tianjin ha salatan-sinirangan. An Beijing in usa ha uupat nga hinungdanon nga
hadton-ulohan han Tsina.

Ginsunog an Zhongdu han mga Mongol han tuig 1215 nga kun tawagon yana nga
Aragway han Beijing. Kahuman ha tuig 1264, han pag-andam han pagsakop han
ngatanan nga Tsina para makatukod han Dinastiya Yuan, hi Kublai Khan in
nagdesider nga utrohon pagayad ini uruamihanan ha butnga han ulohan han Jin,
ngan han tuig 1272, iya ginhimo ini nga syudad nga iya ulohan ha ngaran nga Dadu
(大都, Tsinino han "dako nga ulohan"), o Daidu para han mga Mongol, nga ginbaybay
nga Cambaluc o Cambuluc ha mga kasuratan ni Marco Polo. Natima pag-ayad an Dadu
han tuig 1293. An pagbuot ni Kublai Khan in nagpaupay an kahimtang han syudad
nga nahamutang ha amihanan nga dapit han Tsina. An kabutngaan han Dadu in
nahamutang ha amihanan nga dapit han kabag-ohan nga butnga han Beijing. Mayda
mga nagpabilin nga mga panahon han Yuan nga mga bungbong nga ha pagkayana
natindog la gihapon, ngan ginkikiala hira nga Tucheng (土城 literal nga
kasirigngon, an 'tuna nga bungbong').

Hi Prinsipe Dorgon in nagtukod han Dinastiya Qing nga naging direkta nga sumunod
han Ming, ngan an Beijing in nagpabilin la gihap nga ulohan han Tsina. An mga
emperador han Qing in ginpaupay an balay imperyal, pero ha kadamoan, an mga
balay han Ming ngan an panngatanan nga pagkaayos in nagpabilin nga waray
pagbag-o. An Beijing hinin nga panahon in ginkikilala ha ngaran nga Jingshi, nga
igkasiringon nga Gemun Hecen han Manchu, an klasiko nga Tsinino nga nobela Inop
han Pula nga Kwarto in nagpapadayag nga aada ha Beijing han unhan nga mga tuig
han pamumuno han Qing (kataposan han mga 1600 nga katuigan).



https://war.wikipedia.org/wiki/Shinkansen

An Shinkansen (Hinapon: 新幹線) usa nga network hin hataas-in-kalaksi nga riles nga
linea ha Hapon. An syahan nga linea, an Tōkaidō Shinkansen, nag-abre dida han
1964. An network tikang hadto ginpadako agod mahisumpay an kadam'an han mga
dagko nga syudad ha mga isla han Honshu ngan Kyushu nga mayda pagpadalagan hin
mga kalaksi nga tubtob 300 ka kilometro ha tagsa oras.

An ngaran ha Iningles nga bullet train (kon ha Winaray bala nga tren) usa nga
paghubad ha Katundan han Hinapon nga pulong dangan ressha (弾丸列車), nga amo an
ngaran han proyekto samtang ginpaplano pala ini dida han mga 1940s. An yana nga
ngaran nga Shinkansen kon ha literal nangangahulogan nga "Bag-o nga Trongko nga
Linea" ngan amo kon ha teknikal nga pagiruistorya ngaran la hiton mga surundan
han riles, samtang iton mga tren ngahaw gintatawag ha opisyal nga ngaran nga
"Super Express" (超特急 chō-tokkyū). Kondi ha adlaw-adlaw nga kinabuhi, ini nga
pag-distinguir talagsa la himo-on bisan ha Hapon.

Dida han paghihimo han Shinkansen nga network, diri pirme posible nga ighimo han
linea nga magsumpay ngadto hin ada na nga daan nga estasyon ngan tungod hini,
usa nga bag-o nga ikaduha nga estasyon ginhimo. Tungod hini, damo han mga
Shinkansen nga estasyon (eg. Shin-Yokohama Station ngan Shin-Osaka Station)
mayda han pagtikang nga sumpay o prefix nga shin- ha ira ngaran, pero ini nga
pulong shin nangangahulogan la nga "bag-o" ha Hinapon ngan diri direkta nga
paaliday han Shinkansen.

An Hapon amo an syahan nga nasod nga naghimo hin mga dedicated nga mga linea hin
riles para hin hataas-in-kalaksi nga pagbiyahe. Tungod han kadamo hin kabugkiran
han nasod, an ada na nga daan nga network mga 3 ft 6 in gauge (1,067 mm) narrow
gauge nga mga linea, nga ha kaurugan nasubay hin diri diritso nga mga ruta ngan
diri puyde ma-ipagamit hin haruhagtaas nga mga kalaksi. Tungod hini, an Hapon
darudako an pagkinahanglan hin mga bag-o nga mga hagtaas-in-kalaksi nga mga
linea kaysa hin mga nasod nga an ada na nga daan nga standard gauge o halu-ag
nga gauge nga sistema hin riles darudako an higayon hin pag-upgrade. Ha pagkaiba
han mga darudaan nga mga linea, an Shinkansen nga mga linea standard gauge, ngan
nagamit hin mga tunnel ug viaducts pag-agi ngan paglampas hin mga obstakulo,
imbes nga libuton.

An paghimo han syahan nga banda han Tokaido Shinkansen han ruta nga namumutnga
han Tokyo ngan Osaka nagtikang han 1959. Gin-abrehan an linea han Oktubre 1,
1964, igo la nga maka-abot han Tokyo Olympics. An linea dayon nga
naginmalinampuson, nakaabot han ika-100 ka ribo (o ika-100 ka milyon) nga
pasahero nga waray pa mag-tuló ka tuig han Hulyo 13, 1967 ngan nag-abot han
ika-syahan nga bilyon nga pasahero han 1976.

An syahan nga mga Shinkansen nga tren ginpadalagan hin mga kalaksi speeds nga
tubtob 200 ka kilometros ha tagsa oras (125 ka milyas ha tagsa oras), ngan ini
ginpadugang an kalaksi nga makaabot hin 220 ka kilometros ha tagsa oras (135 ka
milyas ha tagsa oras). Mayda pa hini nga mga tren, upod han ira itsura nga
maypagka-bala, nga ginagamit pa para hin mga serbisyo han ruta nga namumutngaan
han Hakata ngan Osaka. Usa nga carro hin pagmaneho tikang hin usa han mga
orihinal nga mga tren ada na yana han British National Railway Museum ha York.

Damo nga mga sumurunod nga modelo han tren nagsunod han syahan nga klase,
kasagaran an tagsa modelo mayda kalugaringon nga nag-iiba nga itsura. It mga
Shinkansen nga tren yana nadalagan hin regular ha mga kalaksi nga tubtob 300 ka
kilometros ha tagsa oras (185 ka milyas ha tagsa oras), ngan nahaupod ini han
mga gilalaksihin nga mga tren nga ginpapadalagan ha kalibutan, upod han Frances
nga TGV, Espanyol nga AVE ngan Aleman nga ICE nga mga tren.

An orihinal nga plano nga an Shinkansen magdara hin mga panpasahero ngan mga
pankarga o freight nga tren ha adlaw ngan gab-i. Iton Shinkansen nga mga linea
nadara la hin mga sarakyan nga tren. Nagsisira an sistema tikang hiton katutnga
hit gab-i ngadto hiton 06:00 kada adlaw agod magkamayda hin maintenance. An mga
pipira nga mga tren nga nabiyahe pa ha gab-i ha Hapon nadalagan dida hiton daan
nga narrow gauge nga network nga parallel hiton Shinkansen.

Han 2003, JR Central nagpasamwak nga an average nga oras hin pag-abot han
Shinkansen mga nahaabot hin mga 0.1 minutes o 6 ka segundo han gin-iskedyul nga
oras. Upod na dinhe an ngatan nga natural ngan kanan tawo nga aksidente ngan mga
sayop ngan ginkalkula tikang han tanan nga mga 160,000 ka biyahe han Shinkansen.
An nahauna nga record tikang ha 1997 ngan mga 0.3 ka minutos o 18 ka segundo.

An syahan nga derailment o kahagawas han riles hin Shinkansen nga tren ha
serbisyon para han manarakay nahinabo dida han Chuetsu nga Linog han Oktubre 23,
2004. Walo tikang han napulo nga carro han Toki Numero 325 nga tren dida han
Joetsu Shinkansen nahagawas han riles ha harani han Nagaoka nga Estasyon ha
Nagaoka, Niigata. Pero waray may nasamaran o namatay han mga 154 nga manarakay.
[1]



https://war.wikipedia.org/wiki/Republika_Dominicana

An Republika Dominicana (puyde liwat ha literal nga Winaray: Republika nga
Dominicana o Dominicana nga Republika ha Kinatsila: República Dominicana;
Iningles: Dominican Republic) usa nga nasod ha isla han Hispaniola, kabahin han
kapuropod-an han Antillas Mayores ha rehiyon han Caribe. An katundan nga ikatulo
nga bahin han isla amo an nasod han Haiti, amo nga an Hispaniola usa han mga
isla han Caribe nga okupado hin duha nga nasod, upod han Saint Martin. Ha
kahaluag ngan populasyon, an Republika Dominicana amo an ikaduha nga gidako-i
isla-nga-nasod (sunod han Cuba), nga mayda 48,442 ka km² ngan hin mga 9.5 ka
ribo o milyo nga tawo.

An ngaran hini tikang han ulohan nga syudad han Santo Domingo, nga ginngaranan
ni Bartolomé Colón han Agosto 5, 1498 komo La Nueva Isabela, Santo Domingo del
Puerto de la Isla de la Española, nga ginngaran tikan han usa o posible nga duha
ha dungog han baraan nga adlaw nga Dominggo (an Linatin nga pulong Dominicus
nangangahulogan "an kanan Ginoo (adlaw)") ngan Santo Domingo de Guzmán, ngan an
adlaw hin pyesta Agosto 4.

An Republika Dominicana ginbahinbahin ngadto hin katloan kag usa (31) nga mga
probinsya o lalawigan. Ha dugang pa, an nasodnon nga kapital, an Distrito
Nacional (Nasodnon nga Distrito), ada ha sakob han Santo Domingo.

An mga lalawigan ginbahin ngadto hin mga munisipyo (ha Kinatsila: municipios;
kon usa municipio). Amo ini an ikaduha nga nivel ha politika ngan administratibo
nga pagbahin han nasod.



https://war.wikipedia.org/wiki/Papa_Juan_Pablo_II

Hi Papa Juan Pablo II (Linatin: Ioannes Paulus PP. II ), natawo nga Karol Józef
Wojtyła (giharani-i nga kaluwas ha Winaray: KA-rol YU-zef voy-TI-wa;
Pinolako: [ˈkarɔl ˈjuzɛf vɔjˈtɨwa]) (Mayo 18, 1920 – Abril 2, 2005) naghadi komo
papa han Simbahan Katoliko hin hapit karuhaan kag pito (27) nga tuig, tikang han
Oktubre 16 1978 tubtob han iya kamatayon. An iya amo an ika-duha nga giiha-i nga
mga papado. Han Mayo 13 2005, hi Papa Benedicto XVI, nga sinmunod nga papa kan
Juan Pablo II, ginhimo nga diri kinahanglan o (ginwaive) an lima nga tuig nga
paghulat ugsa igpresenta in kaso para hin beatipikasyon (o pagdeklara nga
bulahan) nga igbuklad. An opisyal nga proseso han pagbeatipikar nagtikang ha
Diosesis han Roma han Hunyo 28, 2005. [1] Hiya an siyahan nga diri-Italyano nga
papa tikang han ika-16 nga siglo. An syahan nga bahin han iya paghadi,
natigamnan han iya pagtipa han Komunismo, ngan hiya ha panalagsaon ginsisiring
nga usa han mga puwersa nga nakagresulta han kabungkag han Unyon Sovietika.

Ha lain nga mga bahin, an iya concern para han mga kablas, han mga magluya, ngan
han mga nag-aantos, ngan an iya paglantaw han gyera, violencia, sirot hin
kamatayon, ebolusyon, pagpasaylo han utang han kalibotan, upod han iya pag-uyon
hin pagbisita hin mga nasod nga Sosyalista, ug an iya makusog nga mga relasyon
hin mga lideres hin diri-Katoliko nga mga simbahan ngan diri-Kristohanon nga mga
relihiyon (ekumenismo) ginlantawan han iba nga pagpamatuod nga usa hiya nga
"liberal".

An iya pag-affirma han maiha na nga doktrina Kristiano nga an aborto,
pagkabayot, sexual nga mga relasyon, ngan kontrasepsyon nga mga inmoral, an iya
pagpadayon han tradisyon nga pag-ordenar la hin mga lalake ha pagka-padi, an
pagtutdo nga an mga divorciado o mga habulag nga mga tawo diri makag-asawa hin
otro nga waray deklarasyon hin nullity, nga an tama la nga sakrametal nga
pag-asawa puyde la hin usa na lalake ngan usa nga babaye, an paghatag hin
empahsis han kaupayan han pagpadayon han disiplina han mandatory nga priestly
celibacy, ngan an iya pagtipa han sekularismo ginlalantaw hin mga iba nga
nagpapamatuod nga hiya "konserbador".



https://war.wikipedia.org/wiki/La_Rioja_(Espanya)

An La Rioja (ha literal nga Winaray: An Rioja) usa nga komunidad autonoma han
Espanya, nga nahamutang dida han amihanan nga dapit han Península Ibérica.
Kabahin ini han siong han Ebro dida han zona septentrional o amihanan nga zona
ngan han Sistema Ibérico dida ha salatan. An komunidad uusa la an lalawigan o
probinsya, an probinsya han La Rioja ngan mayda ini 174 ka munisipyo. An kapital
hini Logroño ngan an katawhan hini ginbanabana nga mga 317,501 ka molupyo (INE
2008).

Ginsasapita ini han País Vasco ha amihanan (lalawigan han Álava), han Navarra ha
dumagsaan, han Aragón ha timugan (mga lalawigan han Zaragoza) ngan han Castilla
y León ha habagatan (mga lalawigan han Burgos ngan Soria).

Ini an kahadto nga katunaan han mga tribu nga dida ugsa han panahon han mga
Romano sugad han mga Berones, mga Pelendones ngan an mga Vascones, ngan katapos
han reconquista tikang han mga musulman o muslim, an teritoryo han yana nga
komunidad nagin lakip han Ginhadi-an han Nájera-Pamplona ngan han Navarra, nga
nagin sakop ha urhe nga panahon han Ginhadi-an han Castilla. Nahamutang an La
Rioja hin pagtunga nga padumara han Burgos ngan Soria tubtob han 1833 han
paghimo-a han lalawigan han Logroño, nga gin-iba an ngaran ngadto han lalawigan
han La Rioja han 1980 ha ilarom han konstitusyon komo usa nga komunidad autonoma
nga uusa la an lalawigan katapos han pag-aprobar han Estatuto de San Millán han
1982.



https://war.wikipedia.org/wiki/Higugma

An higugma (Iningles:Loved) (Pambansa:Minahal) amo an ginaabat o ginaagihan
mahitungod han paghatag hin makusog nga palangga o palandong ngan pagiging awil
ha usa ka tawo o butang.

1. ABUGHO Abugho,tunok iton han gugma ta, Yoyang Abugho, sakit ito han at’
kalag, Yoyang Abugho, nagagamit nala tungod tigaman nga waray Ako na usa gugma
nga uroy Bisan la kita sumiplat hin waray sulod, Yoyang Asay pa ba kon
magpahunit upod hin kiro , Yoyang Aadto ha kasingkasing in nagkukulog, Yoyang
Pagpakulogon ko kay an akon.

2. Alas Nueve Y Medya Las nueve y media kon di an gab-i daw katutnga na Ngan ha
imo tambu-anan aadi nagsusumpa, nagsusumpa Kundi ha urhi saymo igbalos an
paglingo Tungod han gugmang kinabuhi baya ko. Kun di kay sa-ad man nimo Iday Nga
uunungan mo gud Tubtub han im kamatay Hinuhulat ko nga ikaw mahahabaro manta Ha
urhi nga adlaw Pagtuman hadlot sa-ad ta.

3. BALITAW L- Solibang ko ngay-an hi ikaw daraga Ako uli tawo nga waray asawa
Kon magkakauyon inin at fortuna Masaka ha padi, mapa-esposada.

B- Pastilan gad, Idoy, iton nga gugma mo Putsa gadla anay dahon hin banana Kon
magpakiana hi Nanay Tatay mo Sidnga la nga hipon pinaka pudiot mo.

L- Pastilan gad, Iday, ayao hin baribad Kay nagtitidugang it akon karuyag Akon
igpanangil it pisi nga linubag Mag raraputas gudla diri mababadbad.

B- Iton imo baba nga naglalabura Nga nag yiyinakan hin puros la buwa Kon di ko
kahadlok, kahadlok hin gaba

L- Bisan ka gad, Iday, igsulod hin kahon Takpan hin maupay nga diri kita-on
Maghihimo ako barina nga dagum Palalatayan ko magtam-is nga pulong.

B- Palipak dao, Idoy, baga ka in aming Salit nadiri gud it ak’ kasingkasing It
nadidiri-an hit’ ak’ kasingkasing Di ka ngan’ ma-aram magtanum hin saging.

L- Kon amo lat it’ dinidirian Mag uuma ako hin kahiluagan Magtatanum ako saging
nga lakatan Sab-a, costa, baloy, tindok ug bangaran

B- Pastilan gad, Idoy, ayao pag ginu-ol Kay makakawang la it’ ‘im mga pulong It
dinidiri-an hit akon pariente Tawo ka hin adlaw, nalupadka hin gab-i.

4. DINUMDUM KO IKAW Kon harapit na adlaw, matunod Ngan haimo hirayo ako,
Nagputok an kakulba ha dughan Ngan an kamingaw assay gud dako; Pagtikang han
panuro han tun-og Ha bukad, nga dahon panhumog, Inin luha daw burabod Waray
hunong hin pagtubod. Kon nadangat an an gab-i Nadugang an kamingaw Labis kon
nabati Panhuni han kalaw; Pagpula han sidlangan Pagpunias han adlaw Ngan
pagkalpad han maya Dinumdum ko ikaw. Nainup koha inmagi nga adla In himaya nga
hingpit gayud Labi a/na kon upod ka pagtan-aw Han kapusok han mga balud; Kundi
ay, nadungang an kasamdong Ngan an lipay nangingiba-iba Ha kakulop ngan an
paglaum Ibaligya mo ha iba. Salit pagsalidsalid. Han mapawa nga adlaw Ha higtaas
nga bukid Taup an kasilaw; Han panhuni han gangis Upod an kamingaw Duyog ha
pagtangis Dinumdum ko ikaw.

4. GIN-HILOM KO Gin-hilom ko an pagbati Han basuni nga ak guin inantos, ahay
Hain daw la an himaya Nga testigos han langit, han tuna, ahay Nag siring ka nga
la-omi Hadton gugma nga diri mabalhin Kay an kalipay ngahangyap han dughan Nga
guin lala-oman han akon kalag.

5. GUGMA Inin kinabuhi amo an burabod han mga pagturaw Kay dinhi ha tuna an mga
kasakit waray gud paghuraw Amo la an gugma aton guin lina-oman tambal han
kabangis Han kanan kabuhi bugtong nga hinungdan nga amo an pagtangis An dughan
kon may bido, may masakit han at kalag Labi na kon kulop na han adlaw pag halag
An luha nga magtin-aw namimiyog ha mata Kondi tungod an gugma nagmamalipay kita
May gugma han pagtawa May gugma han pagtu-ok An turaw gugma man Paglaum say
pa-man May gugma han pagharoy An lipay gugma gad Kahiblun han panhayhay Kon an
gugma waray An matam-is nga gugma Say ha aton nag-agak Ha haluag nga dagat Han
kurit ngatanan Han kaparong han lamrag Didto na ha lubnganaw Waray gad ka-ubos
Gugma an tubos.

6. HINGANDOY Bisan diin ak’ pahuway Bian diin ak nga siok An matahum mo nga
dagway Ha dumdum ko naluok Butnga han panmurobout Butnga han pag-aampo An im’
ladawan ha akon bout Say nagtitinaputapo. Ambot kon aanhon ko Ambot kon mag-aano
Hin paghingandoy ako napupuno An akon guinmahal Hin hingpit ugh in tikos
Hinihigugma ko hin tim-os.

7. MAG-ASAWA KAMI Mag-asawa kami nga diri kuri-an Masukot mag-away, madali
hiolo-an Bisan la an taklap guin didiscusyonan Danay may balbagay hin
hakatdayonan Haluag an am oma nga waray gud tanum Salit ministibles an am
pakalamon Kon hain an punsyon alla hay que comer Kay ini nga kakablas no kay
porque tener May ganados kami, an am ayam an yatot Que hacienda en total amas
que kapatan Con Molino en lugar ngan ua nga bukatat Que una hacienda tambien hin
mga lakatan Haluag an am oma nga waray gud tanum Salit ministibles an am
pakalamon Kon hain an punsyon alla hay que comer Kay ini nga kakablas no kay
porque tener Ha amon tuna urog it kugon nga tanum Guin liguid-ligiran hin mga
kalungkogong Un poco de haropay, mucho amorsecos Kay ito kan apoy iguin togon

7. PANHAYHAY Hadto imo ako guin saaran, saad nga sugad hin inop Budhi kay waray
ka pagtuman hadton guin lala-oman, ay Hinin kalag na lingo Salit mga mata kay
hupong na, rutay rutay ha mga pagtu-ok Pabay-e nga manhayhay an gugma ha sakob
hinin dughan, ay Nga hin pagturaw tugob Waray ako pamamaladong nga maabuti ini
nga adlaw Nga ako magmamasamdong panumdum hadton nanaglabay Paghitukso han
higugma, pagsulog han mga luha Imo man talingoha, ay, nga ako mamatay Guin
pug-an mo an kasingkasing an ngatanan nga pagmayoyo Imo man la nagy-an tuyo an
pagdarahog nga mabangis Pamati-a an panhayhay, pagpahingutas hin aganay Han
makalit nga gugma, ay, nga ak guin tatangis Gugma, kay imo man ak guinlingo
Gugma nga waray ka pa-id Gugma, kay imo man ak guinlingo Kay bis’ diri ako
mabuhi, ay Ha pag-antos iga-id.

8. SMAILING (Babae) Bisan ka gud, idoy, maguro-smailing Kay dinidire ka hit ak
kasingkasing An dinidire-an hit ak kasing-kasing Kay di ka ma-aram nagtanum hin
saguing

(Lalaki)Ma-aram gad ako magtanum hin saguing Pero waray bunga, puros la
saring-sing Guin tututdo-an ako nira Nanay Tatay Pagkabikab han tuna, paglubong
han saguing



https://war.wikipedia.org/wiki/Arag%C3%B3n

An Aragón usa nga komunidad autonoma han Espanya, nga tikang han ginhadi-an ha
kaagi nga amo gihapon an ngaran ngan han butnga nga tramo han siong han Ebro.
Ini nahamutang ha amihanan ngan ginsasapitan ini han Fransya ngan han mga
komunidad autonoma han Castilla-La Mancha, Castilla y León, Cataluña, La Rioja,
Navarra ngan Comunidad Valenciana. Ginkilala ini dida han Estatuto han
autonomiya hini nga usa nga nasyonalidad ha kaagi.

An Ginhadi-an han Aragón upod han Kondado han Barcelona (Cataluña), an
Ginhadi-an han Valencia ngan an Ginhadi-an han Mallorca amo an api han Korona
han Aragón ha kaagi. Tikang han 1978 usa ini nga komunidad autonoma nga
espanyola, nga nahimo tikang han mga probinsya han Huesca, Teruel ngan Zaragoza,
ngan mayda 32 nga mga comarca nga usa nga delimitasyon hin comarca. An kapital
hini amo an syudad han Zaragoza. An 23 han Abril ginsasaorog an fiesta ni San
Jorge, adlaw han Aragón.

Tikang han 2 han Agosto han 1999, hi Marcelino Iglesias Ricou (PSOE) amo an
presidente autonomiko han Aragón upod hin koalisyon han PAR (Partido Aragonés).



https://war.wikipedia.org/wiki/Andorra

An Andorra nga an opisyal nga ngaran Prinsipado han Andorra (Kinatalan:
Principat d'Andorra, Kinatsila: Principado de Andorra;Frinanses: Principauté
d’Andorre) tinatawag gihapon nga Prinsipado han mga Siong han Andorra
(Kinatalan: Principat de les Valls d'Andorra) usa nga guti-ay nga, ginpalibotan
hin tuna nga prinsipado ha habagatan o salatan-katundan nga Europa, nahamutangan
ha sinirangan nga Pirineos nga kabugkiran ngan ginsasapitan han Fransya ngan
Espanya. Ha una isolated, yana iton nasod malinamposon nga nasod tungod han
turismo ngan iton status hini komo tax haven. Iton Andorra diri angay iglipat
hiton Comune di Andora.

Ginhimo ini ha ilarom hin karta dida han 988, ngan an yana nga Prinsipado nahimo
dida han 1278. Kilalado ini nga usa nga prinsipado kay usa ini nga diarka o
monarka nga pinamunoan hin duha nga igkasi-prinsipe - an Obispo han Urgell ngan
an Mangulo han Fransya.

An ngaran nga "Andorra" posible nagtikang tikang hin Navarro nga pulong
andurrial, nga kon ighubad tuna nga banwa-on.



https://war.wikipedia.org/wiki/Sun_Yat-sen

Hi Dr. Sun Yat-sen (Tradisyonal nga Inintsek: 孫中山; Pinyin: Sūn Zhōngshān; o "Sun
Yixian" Pinyin: Sūn Yìxiān) (Nobyembre 12, 1866 – Marso 12, 1925) usa nga Intsek
nga rebolusyonaryo ngan namuno ha politika nga agsob tawagon nga "amay han
moderno nga Tsina". Hi Sun mayda importante nga kabahin han urhe nga pagkahulog
tikang ha poder han Qing nga Dinastiya dida han 1911. Hiya an syahan nga
probisyonal nga presidente o mangulo han Republika han Tsina dida han pagtukod
hini han tuig 1912 ngan iya gihapon ha urhe nga panahon an usa han mga nagtukod
han Kuomintang (KMT) nga diin nagsirbe hiya nga amo an una nga namuno hini. Hi
Sun usa nga tawo nga nakapag-usa hin damo dida han Tsina katapos han Imperyo,
ngan yana nag-iiba hiya ha mga Intsek nga mga politiko han ika-20 nga siglo nga
diin gintatagaan hiya hin dungog ha Mainland nga Tsina ngan ha Taiwan.

Bisan man kon hi Sun ginkikita nga usa han mga giharangdon nga mga namuno han
yana nga Tsina, an iya kinabuhi ha politika usa nga nagpipinadayon nga
pakig-away ngan agsob nga pagka-exilio. Katapos han malinamposon nga rebolusyon,
madali hi Sun nahulog tikang ha poder dida han bag-o nga gintukod nga Republika
han Tsina, ngan namuno hiya hin sunod-sunod nga mga rebolusyonaryo nga gobyerno
nga pag-ato han mga warlord nga nagkontrola hin dako nga bahin han nasod. Waray
mahi-abot hi Sun han panahon nga an iya partido nakahimo han pagkonsolidar hin
poder han nasod. An iya partido, nga naghimo anay hin alyansa han mga Komunista,
nagtunga ngadto hin duha ka mga grupo katapos han iya kamatayan. An importante
nga nahabilin ni Sun ada han iya pagpadukwag hin politikal nga pilosopiya nga
kilalado nga Tulo nga mga Prinsipyo han Katawhan (nasyonalismo, demokrasya, ngan
an pagpakabuhi/kamutangan han katawhan).



https://war.wikipedia.org/wiki/Sucre

An Sucre, nga tinatawag hin opisyal nga La Ilustre y Heróica Sucre (An Mapawa
ngan Bayanihon nga Sucre), nga kilalado han una nga: Charcas, La Plata ngan
Chuquisaca (nga yana amo an ngaran han departamento nga diin nahamutang an
syudad) amo an kapitalha konstitusyon ngan ha kaagi han Bolivia. Amo ini an
lingkoranan han Corte Suprema de Justicia, han Tribunal Constitucional, han
Consejo de la Judicatura ngan han Fiscalía General han República. Dinhi liwat
nahamutang an lingkoranan han Tribunal Agrario Nacional ngan han Asamblea
Constituyente, amo liwat ini an kapital han departamento han Chuquisaca. An
syudad mayda populasyon nga mga 230.000 ka molupyo ngan mabibilgnan ini ha
butnga nga dapit ha salatan han nasod hin kahitaas nga 2800 ka metros. Tinatawag
liwat ini nga La Ciudad Blanca (An Busag nga Syudad).

An syudad iginngaran ha dungog ni Antonio José de Sucre, usa han mga nasodnon
nga bayani han Bolivia.

An Sucre tinatawag nga La Ciudad Blanca nga buot sidngnon an "An Busag nga
Syudad". Tinatawag liwat ini nga "An Syudad han Upat nga Ngaran". An tagsa
ngaran narepresenta hin ispisipiko nga panahon han kaagi han syudad.



https://war.wikipedia.org/wiki/Sim%C3%B3n_Bol%C3%ADvar

Hi Simón José Antonio de la Santísima Trinidad Bolívar y Palacios (Hulyo 24,
1783 – Disyembre 17, 1830) usa nga rebolusyonaryo nga namumuno han America del
Sur. Hiya an ginsiring nga namuno han pakigbisog para han independensya han mga
yana nga nasod han Venezuela, Colombia, Ecuador, Peru, Panama ngan Bolivia,
iginkikita hiya nga bayani hini nga mga nasod nga ha kaurugan nan iba nga bahin
han Hispano America. Natawo hiya ha Caracas, Venezuela. Han 1802, nag-asawa hiya
kan María Teresa Rodríguez del Toro y Alaysa nga namatay hin yellow fever (dulaw
nga hiranat o darag nga hiranat) katapos hin usa ka tuig ngan waray hiya
mangasawa hin otro. Hiya an syahan nga presidente han Bolivia han
ka-independente hini tikang han Espanya dida han 1824. Hi Bolivar kilalado nga
amo an George Washington han hispano nga America del Sur. Ha Kinatsila,
tinatawag hiya nga "El Libertador", An Libertador.

An dugo aristokrata ni Bolívar tikang han La Puebla de Bolibar (o Bolíbar), usa
nga gamay nga baryo ha Vasco nga condado han Vizcaya, an gintikangan han ira
apelyido. Han mga 1600, may bahin han ira karikohan nga tikang han mga bulawan
ngan tanso nga mina ha Salog Aroa ha Venezuela. Han mga 1500, mayda mga
impormasyon mahitungod hin kamay-ada hin bulawan nga ginhurobhurob ha mga salog
Yaracuy, Santa Cruz, ngan Aroa. Han 1605, nasabtan in mga mas sigurado nga
kahamutangan hin mga ore, labi na hin gamay nga siong nga lateral han Salog Aroa
sapit han La Quebrada de Las Minas. Han 1632, ginmina anay in bulawan, nga
nagresulta hin mga kadiskubre hin dagko nga deposito hin tanso. Han mga uruurhi
nga mga 1600, an tanso gin-exportar han ngaran nga "Cobre Caracas". Ini nga mga
mina nagin tag-iya han pamilya ni Simón Bolívar. Ha urhe nga bahin han iya
rebolusyonaryo nga panginabuhi, gin-gamit ni Bolívar in bahin han ganansya
tikang han mineral agod mabaydan an mga rebolusyonaryo nga gyera ha Salatan nga
Amerika. Kondi bisan pa, an pagin-prominente han ira pamilya mas labaw pa kaysa
han ira pagkariko. Pananglitan, an Katedral han Caracas, nga gintukod han 1575,
mayda kapilya ha ligid nga gindedikar han pamilya ni Simón Bolívar. [1]

Ini nga kontexto an natawhan ni Simón Bolívar ha Caracas, ha yana nga nasod han
Venezuela, hin aristokratiko nga pamilya, ngan gintutdoan hin mga dirudilain nga
mga tutor katapos han kamatay han iya mga kag-anak. Upod han mga tutor niya amo
hi Simón Rodríguez, nga diin an iya mga ideya nga estilo hin pagtutdo dako hin
impluwensya kan Bolívar.

Katapos han kamatay han iya mga kag-anak, kinmadto hiya ha Espanya han 1799 agod
magtapos han iya edukasyon. Didto, nag-asawa hiya kan María Teresa Rodríguez del
Toro y Alaysa han 1802, pero dida hin halipot nga pagbalik ha Venezuela han
1803, namatay hiya hin dulaw nga hiranat. Binmalik hi Bolívar ha Europa han 1804
ngan mayda tiempo nga kabahin hiya han mga bilin han serbisyo ni Napoleon.

Hi Bolívar binmalik ha Venezuela han 1807 ngan, han paghimo-a ni Napoleon han
iya bugto nga hi Joseph Bonaparte Hadi han Espanya uga han mga kolonya hini dida
han 1808, inmapi hiya dida han pag-ato nga mga junta ha Salatan nga Amerika.

An junta han Caracas nagdeklara hin independensya o paglugaring dida han 1810,
ngan hi Bolívar kinmadto ha England in diplomatiko nga misyon. Binmalik ha
Venezuela hi Bolívar han 1811. Kondi dida han Hulyo 1812, an mangulo han junta
nga hi Francisco de Miranda nagsurender ngan hi Bolívar kinmalagiw ngadto ha
Cartagena de Indias. Hini nga panahon ginsurat ni Bolívar an iya Manifiesto de
Cartagena.

Han 1813, katapos makakuha hin militar nga puwesto ha Nueva Granada ha ilarom
han pagdumara han Kongreso han Tunja, namuno hi Bolívar han pagsalakay han
Venezuela dida hanMayo 14. Amo ini an katinikangan han kilalado nga Campaña
Admirable. Sinmakob hiya han Mérida han Mayo 23, katapos han pag-okupar han
Trujillo dida han Hunyo 9. Katapos hin unom ka adlaw, dida han Hunyo 15, iya
gindikta an iya kilalado nga Dekreto hin Gyera tubtob ha Kamatayan (Decreto de
Guerra a Muerte). Nabawi hin otro an Caracas dida han Agosto 6, 1813, nga diin
ginproklamar hiya nga El Libertador, ngan naproklama an Ikaduha nga Republika
Venezolana.

Hi Bolívar ginranggo nga #48 han kan Michael H. Hart lista hin mga
pinakaimpluwensyal nga tawo ha kasaysayan. Brian Wang.



https://war.wikipedia.org/wiki/Metro_Cebu

An Metropolitano nga Kahaluag han Cebu (ha Iningles: Cebu Metropolitan Area) o
Metro Cebu amo an main nga urban center o sawang han isla nga probinsya han
Sugbo. An sentro hini amo an Syudad han Sugbo, an gimaiha-i nga syudad ha
Pilipinas. Nahamutang an Metro Cebu ha ligid han butnga nga sidlangan nga bahin
han isla, lakip an harani nga Isla han Mactan. Han bug-os nga probinsya, an
Metro Cebu naglalakip hin 20 por ciento han kahaluag han katunaan ngan 57.5 ka
por ciento han katawhan (2000 nga census).

An Metro Cebu usa nga metropolitan area nga nahamutnga ha Syudad han Sugbo, an
kapital han Probinsya han Sugbo ngan an kapital han rehiyon han Butnga nga
Kabisay-an nga naglalakip hin napulo kag duha nga mga nagpapalibot nga mga
kasyudaran ngan kabungto-an. An Metro Cebu usa han mga opisyal nga gindesignar
nga metropolitan nga kahaluag ha Pilipinas, upod han Metro Manila, nga amo an
National Capital Region (ha Winaray: Rehiyon han Nasodnon nga Kapital).

¹2000 Census Tigamni: Han October 2005, mga development planner tikang han
Regional Development Council 7 (Konseho han Pagpadukwag han Rehiyon 7),
Metropolitan Cebu Development Council (Konseho han Pagpadukwag han Metropolitan
Cebu) nga pinamunoan han Gobernador han Probinsya han Sugbo ngan han mga Lokal
nga mga Unit hin Gobyerno han Sugbo nagpahaluag han katubtuban han Metro Cebu
nga maglakip han Syudad han Danao, ngan han mga bungto han San Fernando and
Carcar.

An kapitolyo han probinsya, an sentral nga distrito hin pannegosyo, mga
importante nga mga institusyon hin pag-aram ngan han daungan ha panglangyaw
nahamutang ha Syudad han Sugbo samtang an mga importante nga kompanyiya hin
industriya ngan mga factory nahamutang ha Syudad han Mandaue. An aeropuerto
panlangyaw ngan an export processing zone (zona hin pagproseso hin panglangyaw)
nahamutang ha Syudad han Lapu-Lapu ha Isla han Mactan. An Syudad han Danao usa
nga syudad hin panmina samtang an Syudad han Talisay usa nga syudad hin
pan-ukyan nga iton pagpakabuhi hini tikang hin mga gagmay ngan medium nga kadako
nga mga negosyo.



https://war.wikipedia.org/wiki/Masa

Ha pisika, an masa (tikang ha kadaan nga Griniyego nga μᾶζα) agsob natudlok ha
bisan diin ha uupat nga propertidades han materya, kun diin nakikit-an ha
pagexperimento nga kaparehas ha: inertial mass, active gravitational mass ngan
passive gravitational mass. Ha pan-adlawadlaw nga gamit, an masa agsob
gintatagan hin kahulugan nga bug-at, pero ha syentipiko nga paggamit, natudlok
hira ha lain nga propertidades.

An inertial mass han usa ka butang amo an naghahatag hin akselerasyon kun
gintatagan hin aplikado nga pwersa. Sumala kan Isaac Newton ikaduha nga balaod
han mosyon, kun an lawas han masa m gintatagan hin pwersa F, an iya akselerasyon
a ginhahatag han F/m.

Masasabtan liwat kun ano ka kusog hit nahihimo o naaapertuhan han gravitational
field pinaagi han usa ka lawas han masa. Kun an syahan nga lawas nga masa m1
ginbubutang ha kahirayo r tikang ha ikaduha nga lawas nga masa m2, an syahan nga
lawas amo in nakakaeksperyensya hin nagpapadukot nga pwersa F pinaagi han

kun diin an G amo an sangkalibutanon nga konstant han grabitasyon, nga patas ha
6.67×10−11 kg−1 m3 s−2. Ini amo danay an gintatawag nga gravitational mass (kun
an paglalain amo an kinahanglan, an M amo an ginhihimo nga tigaman han active
gravitational mass ngan an m amo liwat an passive gravitational mass). An
pautro-utro nga pageksperimento tikang ha ika 17 siglo amo an nagpapabilin nga
magpatas an inertial ngan gravitational mass. Aada ini han pagkapatas nga
prinsipyo o equivalence principle han Pan-ngatanan nga teyorya han relatividad.

An Nalalain nga teyorya han relatividad amo in nahatag hin ginkakasumpayan dida
ha masa han usa nga lawas ngan han iya enerhiya (E = mc2). An Masa amo an
tinirok nga kantidad. Ha panlantaw han usa nga nagoobserbar, an masa diri poydi
mahimo, diri liwat poydi maruba, ngan an Nalalain nga teyorya han relatividad
diri nagbabalyo hini nga kasabotan. Pero, an relatividad nagdudugang nga an
ngatanan nga klase han enerhiya mayda associated mass, ngan ini nga masa
gindudugang ha sistema kun gindudugngan hin enerhiya, ngan an associated mass
giniiban ha sistema kun an enerhiya nabaya. Ha reaksyon nukleyar, pananglitam an
sistema diri nagiging naiban hin kadako hangtod an enerhiya natatalwas
mahitungod han reakyon amo an gintutugotan makabaya kun diin liwat an missing
mass nadadara upon han enerhiya, nga mayda liwat kalugaringon nga masa.

Ha bawbaw han kalibutan, an bug-at W han usa ka butang amo an ginkakasumpayan
didto ha iya masa m han

kun diin an g amo an akselerasyon mahitungod han kanan kalibutan gravitasyon,
nga patas han ginbabanabanahan nga 9.81 m s−2. An kanan butang bug-at nadependar
han iya kalibongan, pero an masa kay diri : an butang nga may masa nga 50
kilogramo natimbang hin 491 newton ha bawbaw han kalibutan; pero ha bawbaw han
Bulan, an parehp nga butang nga may pareho nga masa nga 50 kilogramo, natimbang
nala hin 81.5 newton.



https://war.wikipedia.org/wiki/Ludwig_van_Beethoven

Hi Ludwig van Beethoven (ginbunyagan Disyembre 17, 1770 – Marso 26, 1827) usa
nga Aleman nga kompositor ngan pianista. Ginkikila hiya nga usa han mga
gimaupayi nga kompositor hin musika klasikal, ngan usa hiya nga importante nga
persona han takna han pagbalhin nga nahabutnga han mga takna Klasikal ngan
Romantiko ha musika. An iya kasikat ngan genius nag-inspirar ngan
nag-aghat--ngan ha damo nga mga kaso nakapakulba--hin mga sumurunod nga mga
henerasyon hin mga kompositor, musikero, ngan mga mananambong.

Natawo hiya ha Bonn, Alemanya, binmalhin ngadto ha Viena, Austrya, han mga una
nga bahin han iya mga pagka-beynte, ngan didto inmukoy, nag-aram ha ilarom kan
Joseph Haydn ngan dayon nga nagkamay-ada kasikat komo virtuoso nga pianista. Han
urhe nga bahin han iya mga pagka-baynte nagtikang an iya pagkabungol, bisan pa
nagpadayon pa gihapon hiya paghimo hin mga kilalado nga mga obra maestra han
bug-os han iya kinabuhi ngaran sugad ini nga iya kakuri-an, bisan pa man han
ka-absoluto an iya pagkabungol. Nagtrabaho hiya komo freelance nga kompositor,
pag-arreglo hin mga subscription nga mga konserto ngan ginsuporta hiya hin pira
nga mga riko nga mga sponsor nga nagkita han iya mga abilidad nga
extraordinaryo.



https://war.wikipedia.org/wiki/Hidroheno

Iton hidroheno in uska elemento kimikal nga may kimikal nga tigaman nga H ngan
ihap atomiko nga 1. May-ada atomiko nga bug-at nga 1.00794 u, an hidroheno in
gigagaani nga elemento ha taramdan peryodiko. An iya monatomiko nga portma (H)
in gidadamoi nga sustansya kimikal ha uniberso, nga naglalakip hin
ginbabanabanahan 75% han ngatanan nga masa barynoniko. An diri-salin nga mga
bituon in panguna nga hinimo ha hidroheno ha kahimtang plasma. An kasagaran nga
isotope han hidroheno, nga gintatawag nga protium (ngaran talagsahon la gamiton,
tigaman 1H), in may-ada usa nga proton ngan sero nga neutron.

An Hidroheno nga gas nahurma hin mabutu nga sagul kun hiya in upat ngadtu
kapituan kag upat (4-74) porsiyento nga gin-sasagulan hin ayri ngan ha Klorin
kun isagul lima ngadtu kaisyaman kag lima porsiyento. An sinagul puydi pabutuhun
hin kiskis,pasu u an kalamrag han adlaw. An paglugaring pag-butu han Hidroheno
nahihimu kun an ayri in may-kapasu nga duha ka gatus kaunuman silsyu 260C

An puru nga Hidroheno-Oksiheno nga kalayu na hatag/nalamrag hin ultra-ubi nga
pawa ngan kun dadamu-on an pagsagul han Oksiheno harus diri mahihikit-an an
kalayu han mga mata. An kalayu han Hidroheno ha iba nga kondisyon na-kulur hin
Muyâ, nag-papaabat nga kalayu hiya nga llanu.



https://war.wikipedia.org/wiki/Ceuta

An Ceuta usa nga syudad autonoma han Espanya, nga nahamutang ha mga labnasan han
Dagat Mediterraneo. Nahamutang ini ha labnasan han Afrika ha may sinirangan nga
ganghaan han estrecho han Gibraltar. Ginsasapitan ini ha amihanan, sidlangan,
ngan ha salatan han Dagat Mediterraneo ngan ha katundan han Marruecos. An nasod
han Marruecos nagbanhaw han pag-angkon hini komo kabahin han teritoryo hini ngan
tungod han kaharani ha heyograpiya (upod han Melilla ngan iba nga mga Espanyol
nga teritoryo nga gudti nga mga entidad ha amihanan han Afrika). An Gobyerno han
Espanya waray makignegosyar hin bisan ano nga tipo mahitungod han istatus hini,
ngan ini kabahin han ginhadi-an iberiko tikang han siglo XV, konkretamente
tikang han 1415 upod han pagconquistar han Ceuta komo kabahin han Ginhadi-an han
Portugal.

An syudad han Ceuta nakakuha hin kalugaringon nga autonomiya han 1995, bisan man
kon ini ginkilala nga syudad autonoma dida han Konstitusyon Espanyola han 1978.
An katawhan hini han tuig 2008 mga 78,320 ka molupyo , ngan mayda densidad hin
4,101 ka molupyo ha tagsa km², hin teritoryo nga 19.3 ka km2 hin kahaluag nga
diin nangungukoy mga Kristohanon, Muslim, Hudiyo, ngan mga Pakistani ngan Indio.
An mga nangungukoy nahamutang dida han istmo ngan kabahin han Campo Exterior. An
nukleo han sentro nahamutang harani han puerto ngan harani han Bukid Hacho.
Tungod han estratehika nga kamutang han puerto han Ceuta, mayda ini importante
nga papel dida hit agi-an han Estrecho, komo ha pagdugtong han Dagat
Mediterraneo ngan han Kalawdan Atlantico.

An katinikangan han ngaran nga Ceuta puyde makita han pagtawag nga ginhatag han
mga Romano han pito nga mga bukid han rehiyon (Septem Fratres). De Septem >
Septa > Ceita > Ceupta > Ceuta. An mga heyografo ngan historyador han Kahadto
waray magkutlo han toponimo han populasyon kundi usa ha ira, hi Pomponio Mela,
naghatag hin pagpahibaro han pekulyaridad nga orografika han Katundan han Almina
upod han pito nga mga montikulo nga simetriko nga tinawag nga mga Pito nga
Magbugto. Tungod han kaharani ha fonetika, mayda nasiring nga an ngaran tikang
han ihap nga Septem (Linatin para hit pito) nga ginkuha an toponimo nga Ceuta.



https://war.wikipedia.org/wiki/Buddha_Yodfa_Chulalok

Hi Buddha Yodfa Chulalok nga natawo ha ngaran nga Thong Duan ngan kilalado
gihapon ha ngaran nga Rama I (agsob gindudugang an pagtawag nga Harangdon), amo
an hadi han Siam (Thailand) tikang 1782 ngadto han 1809. Ha Thai, an iya ngaran
nahasurat nga พระบาทสมเด็จพระพุทธยอดฟ้าจุฬาโลกมหาราช

Ha Latin nga abakadahan o alpabeto, it iya ngaran puyde gihapon igsurat nga
Puttha Yotfa Chulalok. Iton Chulalok ha panalagsaon ginsusurat gihapon nga
Chulaloke.

Natawo hiya ha Ayutthaya han Marso 20 1737 nga anak ni Phra Aksorn Sundara
Smiantra, usa nga nobleman han Ginhadi-an han Ayutthaya. Gintutuohan nga hiya
mayda Thai, Intsik, Persiano, ngan bisan Griyego han iya pamilya, pero waray pa
ini mapamatuod. An iya ngaran han iya katawo Thong Duang. Katapos han iya
pagtu-ón hin templo nga Buddhista, an iya amay nagpadara ha iya nga magsirbe nga
alalay han tawo nga magigin hadi nga hi Hadi Utumporn. Didto, ginkakilala niya
an iya sangkay nga hi Sin, nga amo an magigin Hadi Taksin. Katapos han kabungkag
han Ayutthaya inmapi hiya han mga kasundalohan ni Taksin, ngan nakilala hiya han
ngaran nga Chao Phraya Chakri. An ngaran nga Buddha Yodfa Chulalok ginngaran ha
iya katapos han iya kamatayan ni Hadi Nangklao (Rama III).

Samtang hi Chakri heneral ni Taksin, hiya an nagsalakay ngan nagdaog han Wieng
Jan (Vientiane) han 1778/79, ug an nasod han Laos nahamutang ha ilarom han
ka-vassal, ngan iya ginkuha an Emerald Buddha hini ngan ginbalhin ngadto ha
Thonburi. Han 1782, hi Taksin gindeklara nga lurong katapos hin golpe de estado
o coup d'etat ngan ha pagtikaiha ginpapatay. Hi Yodfa nakapuwesto ha poder ngan
nag-establisar han Chakri nga Dinastiya. Ginkoronahan hiya han Abril 6 ha ngaran
nga Rama I; iton petsa yana adlaw hin pagsaurog nga publiko ha Thailand.

Hi Hadi Rama I nagpadayon han kan Taksin buhat nga pagtalwas han bag-o nga
nahiusa nga nasod tikang han mga pagsalakay han Burma, ngan hiya nagpirde hin
mga pipira nga pagsalakay han mga taga-Burma. Ha kultura, hi Rama I ginbalik
niya an pagtukod han mga tradisyon han nasod pinaagi hin pagbiling ngan pagtirok
hin mga Buddhista nga mga sinurat nga nawara han kasamok katapos han pagbungkag
han Ayutthaya nga ginhimo han mga taga-Burma han 1767. Ginbalhin liwat niya an
kapital tikang han kan Taksin kapital nga Thonburi ngan naghimo hiya han bag-o
nga kapital nga Bangkok. Ha iya palasyo, an Wat Phra Kaew gintukod agod igbalay
an Emerald nga Buddha, ngan naghimo hiya hin bag-o nga kodigo hin balaod, an
Libro han tulo nga selyo. Ginpili niya ngan ginbutang ha iya puwesto an
Patriarka Suprema han Thai nga Buddhismo. Tungod kay hilig niya an literatura,
nagsurat gihapon hiya hin Thai nga bersyon han Ramayana epos nga tinatawag
Ramakian.

Namatay hiya han Septyembre 7, 1809, ngan an nagsunod ha iya komo hadi an iya
anak nga hi prinsipe Isarasundorn, nga nagin Hadi Rama II (Buddha Loetla
Nabhalai).



https://war.wikipedia.org/wiki/Animalia

Hayop, amo an mga multicellular ngan eukaryotic na mga organismo ilarum san
kahadian o kingdom Animalia (na gintatawag liwat na Metazoa). Permanente an
pang-ngurte san lawas bisan pa kun an iba naagi sin proseso na gintatawag na
metamorphosis. Kadam'an san hayop gintatawag na motile o nakagkiwa san
kalugaringun. Natanan na hayop kinahanglan kumaon san iba na orgnismo para
mabuhi (Heterotroph).

Kaurugan na phyla san hayop nagtikang magkaguwa sa fossil record bilang mga
marino na species sadton Cambrian explosion, mga 542 milyones katuig an
nakalabay. Nababahin an mga hayop sin daramo na grupo sugad san: vertebrate
(tamsi, mammal, ampibyan, reptilia, isda); mollusc (bibi, talaba, kugita, nuos,
kuhol); arthropod (ulalahipan, bayod, insekto o mananap, lawalawa, tapuso,
kinis, banagan, pasay); annelida (wati, linta); spongha; ngan bokya o salabay.

May'ada mga kinaiya an hayop na naiiba san iba na mga butang na may kinbuhi.
Eukaryotic ngan multicellular an mga hayop na naglalain sa kanra sa mga bacteria
ngan kadam'an san protista. An hayop amo in heterotrophic, ngan gintutunaw an
pagkaon sa sulod sa tiyan, na naglalain naman san mga hayop sa mga tanaman ngan
algae. Nalalain liwat an mga hayop sa tanaman, algae, ngan fungi sa kawara nira
matugas na cell wall. Motile an natanan na hayop maliban sa dito na stage sa
kanra kinabuhi. Naagi an embryo sa haros natanan na hayop sa blastula stage,
sayo na kinaiya na ekslusibo sa mga hayop.

Haros natanan na hayop naagi sin durudilain na porma sin sexual na reproduksyun.
May'ad an hayop sin pipira na specialized na reproductive cells, na naagi sin
meiosis para magin spermatozoa ug magin ova. Nagtitig'ub an spermatozoa ngan ova
para mabug'os an zygote, na nagiging bag'o na indibiduwal.

Heterotroph an natanan na hayop, karuyag-sidngon an kanra ginkakaon nagtitikang
ta sa iba na buhi na butang. Ginlalain-lain an mga hayop sa mga grupo sugad san
karniboro, erbiboro, omniboro, ngan parasite.

Ginbabanabana na an hayop nagtikang o nag-evolve tikang sa flagellate na
eukaryote. An gihihirani-i na nabubuhi na ugrupod amo an choanoflagellate, mga
collared flagellate na nan'iingun san choanocytes san pipira na spongha. Sigun
san mga molekular na pag'aram an hayop amo in sakob sa supergroup na gintatawag
na opisthokont, kun diin kagrupo niya an choanoflagellate, fungi ngan pipira na
parasitik na protista.

An una na mga fossil na pwede mag-representar na mga hayop nagkagawas sa Trezona
Formation sa Trezona Bore, West Central Flinders, South Australia. Ini na mga
fossil ginsisiring na mga sinauna na mga spongha. Nahiagiaan ini sa mga bato na
may edad na 665-milyones katuig.

An sumunod na posible na giuunahi na mga fossil san hayop nahiagian san
pagtangpus san Precambrian, mga 610 milyones katuig an nakalabay, ngan kilala na
Ediacaran o Vendian biota. Kudi makuri ini idugtung san mga nasunod na mga
fossils. An iba sini na represeentar na ninuno o ginikanan san mga moderno na
phyla pero lain na grupo, ngan posible liwat na diri ini hayop mismo. Lain pa
sini, kadam'an san mga nahihibaruan na mga phyla san hayop, tigda nagkagawas sa
Cambrian period, mga 542 milyones katuig an nakalabay. Gintatawag ini san iba na
Cambrian explosion, tungod san tigda ngan malaksi na pagdaramo san grupo san
hayop ug an pagbag'o san kondisyon na nagin posible an fossilization.

Gin tunga ni Aristotle an may kinubuhi ngadto sa hayop ngan tanaman, ngan
ginsundan ini ni Carolus Linnaeus (Carl von Linné) san una na hierarchical na
klasipikasyon. Tikang siton, gintikangan san mga biologists an pagtan'aw san mga
ebolusyunaryo na relasyon san mga organismo.

Sa orihinal na paagi ni Linnaeus, may ada tulo na ginhadian an hayop, ngan
ginbahinbahin ngadto sa classes san Vermes o ulod, Insecta o mananap, Pisces o
isda, Amphibia, Aves o katamsihan, ngan Mammalia. An urhi na upat yana gintig'ob
nadto sa phylum Chordata, ngan an iba ginbahinbahin ngadto san iba-iba na grupo.



https://war.wikipedia.org/wiki/Ampibyan

Amphibia (Amphibia) in uska classis han Chordata. An Amphibia in nahilalakip ha
phylum nga Chordata, ngan regnum nga Animalia. An classis nga Amphibia
naglalakip hin 6439 ka mga species, sumala ha Catalogue of Life. An ampibyan in
may mahagkot nga dugo nga mga hayop, nga kun bata pa aada ha tubig nahinga, ngan
kun gurang na nahinga hit hangin.

An una na dako na grupo san mga ampibyan nadevelop sadton Devonian period, mga
370 milyon katuig an nakalabay, gikan san mga lobe-finned fish pareho san yana
na coelacanth ngan lungfish, na gintubuan sin mga multi-jointed mali-tiil na
paripik na may kuramoy ngan ginagamit nira pagkamang sa ilarum sa dagat. May mga
isda na nagkamay'ada primitibo na baga para makabulig sa kanra pagginhawa sa
hangin sa mga Devonian swamps na kulang sin oxygen. Ginamit liwat nira an kanra
makusog na parikpik pagbutwa sa tubig ngan pagtungtong sa mamara na tuna. Sa
kadayunan, an kanra tul'anan na parikpik nag-evolve para magin siki ngan nagin
ninuno san natanan na tetrapod, kaupod na an mga moderno na ampibyan, reptilya,
katamsihan, ngan mammal. Bisan kun nakakamang sira sa mamara na tuna, kadam'an
sini na mga prehistoric na tetrapodomorph na kaisdaan naistar pa gihapon sa
tubig. Nagtikang madevelop an kanra baga, pero naginhawa pa gihapon gamit an ira
hasang.

An sayo san mga nauna na mga primitibo na ampibyan amo an Ichthyostega. May'ada
in irong ngan mas efficiente na baga. May'ada ini upat na magtibay na tiil, may
liog, may ikog na may parikpik ngan bungo na pareho san lobe-finned na isda, an
Eusthenopteron. Nag-evolve an mga ampibyan para makagawas sa tubig sin mas
hilaba na panahon. Nag-improve an kanra mga baga ngan nagbug'at ngan nagrig'on
an kanra maga tul'an.

Sakop sa class Amphibia an natanan na tetrapod vertebrates na diri amniotes.
Binabahin an ampibya sa tulo na subclasses, duha sini an extinct:

An kadamo sa species sa kada grupo na depende sa taxonomic classification na
ginsusunod. An duha na pinakakomon na sistema amo an klasipkasyon na gin sunod
sa website AmphibiaWeb, University of California (Berkeley) ngan an
klasipikasyon san herpetologist na si Darrel Frost ngan an American Museum of
Natural History



https://war.wikipedia.org/wiki/Saga_pedo

An Saga pedo in uska species han Orthoptera nga syahan ginhulagway ni Peter
Simon Pallas hadton 1771. An Saga pedo in nahilalakip ha genus nga Saga, ngan
familia nga Tettigoniidae. Ginklasipika han IUCN an species komo nadudultan.
Waray hini subspecies nga nakalista.

Ipakita an sayop: <ref> tag with name "col27186" defined in <references> is not
used in prior text. Ipakita an sayop: <ref> tag with name "col27189" defined in
<references> is not used in prior text. Ipakita an sayop: <ref> tag with name
"col27190" defined in <references> is not used in prior text. Ipakita an sayop:
<ref> tag with name "col27191" defined in <references> is not used in prior
text. Ipakita an sayop: <ref> tag with name "col27198" defined in <references>
is not used in prior text. Ipakita an sayop: <ref> tag with name "col27779"
defined in <references> is not used in prior text. Ipakita an sayop: <ref> tag
with name "col29150" defined in <references> is not used in prior text. Ipakita
an sayop: <ref> tag with name "col29344" defined in <references> is not used in
prior text. Ipakita an sayop: <ref> tag with name "col30680" defined in
<references> is not used in prior text. Ipakita an sayop: <ref> tag with name
"col33939" defined in <references> is not used in prior text. Ipakita an sayop:
<ref> tag with name "col33942" defined in <references> is not used in prior
text. Ipakita an sayop: <ref> tag with name "col33945" defined in <references>
is not used in prior text. Ipakita an sayop: <ref> tag with name "col34068"
defined in <references> is not used in prior text. Ipakita an sayop: <ref> tag
with name "col34069" defined in <references> is not used in prior text. Ipakita
an sayop: <ref> tag with name "col34370" defined in <references> is not used in
prior text. Ipakita an sayop: <ref> tag with name "col34388" defined in
<references> is not used in prior text. Ipakita an sayop: <ref> tag with name
"col34412" defined in <references> is not used in prior text. Ipakita an sayop:
<ref> tag with name "col34497" defined in <references> is not used in prior
text. Ipakita an sayop: <ref> tag with name "col42871" defined in <references>
is not used in prior text. Ipakita an sayop: <ref> tag with name "col42881"
defined in <references> is not used in prior text. Ipakita an sayop: <ref> tag
with name "col43523" defined in <references> is not used in prior text. Ipakita
an sayop: <ref> tag with name "col44057" defined in <references> is not used in
prior text. Ipakita an sayop: <ref> tag with name "col44152" defined in
<references> is not used in prior text. Ipakita an sayop: <ref> tag with name
"col44242" defined in <references> is not used in prior text. Ipakita an sayop:
<ref> tag with name "col44243" defined in <references> is not used in prior
text. Ipakita an sayop: <ref> tag with name "col44244" defined in <references>
is not used in prior text. Ipakita an sayop: <ref> tag with name "col44245"
defined in <references> is not used in prior text. Ipakita an sayop: <ref> tag
with name "col44246" defined in <references> is not used in prior text. Ipakita
an sayop: <ref> tag with name "col44247" defined in <references> is not used in
prior text. Ipakita an sayop: <ref> tag with name "col44248" defined in
<references> is not used in prior text. Ipakita an sayop: <ref> tag with name
"col34309" defined in <references> is not used in prior text. Ipakita an sayop:
<ref> tag with name "col42892" defined in <references> is not used in prior
text.



https://war.wikipedia.org/wiki/Papa_P%C3%ADo_XII

Hi Papa Pío XII (ha Linatin: Pius PP. XII), natawo nga Eugenio Maria Giuseppe
Giovanni Pacelli (Marso 2, 1876 – Oktubre 9, 1958), naghadi komo Papa han
Simbahan Katoliko ngan soberano han Syudad han Vaticano tikang han Marso 2, 1939
tubtob han iya kamatayon han 1958. An iya pamuno han Simbahan Katoliko dida han
panahon han Gyera Pankalibutan II ngan An Holocaust, nagpapabilin nga
himangrawon hin nagpapadayon nga kontrobersya ha kaagi ngan kasaysayan.

Ugsa han pagkorona ha iya komo papa, hi Pacelli nagsirbe komo padi, papal
nuncio, ngan Kardinal nga Maghirilom han Estado, nga diin nagtrabaho hiya
pagkumpleto hin mga tratado ha iba nga mga kanasoran, labi na an Reichskonkordat
upod han Alemanya.

Hi Pío usa han mga pipira la nga mga Papa ha dipala naiha nga kaagi nga naggamit
han iya Papal nga Infalibidad pinaagi han pagmantala hin apostoliko nga
konstitusyon, Munificentissimus Deus, nga naghatag hin paghubad o pamahayag ex
cathedra han dogma han Asunsyon han Bulahan nga Birhen Maria. Hiya gihapon an
nagpromulgar hin kap-atan kag unom nga mga encyclical, upod an Humani Generis,
nga nagpapabilin hin kahanungod han kanan Simbahan posisyon han evolusyon. Hiya
gihapon an nag-eliminar han Italyano nga mayoriya han Kolehiyo han mga Kardinal
dida han Gran Konsistoryo.

Ha urhe nga bahin han kinabuhi, na-among hiya han diri maupay hga pag-ataman hin
medical ngan han mga pag-embalsamar nga mga tekniko ni Riccardo Galeazzi-Lisi.
Hi Papa Pío XII ginkikita nga amo an kataposa nga tinuod nga Papa han kadam-an
nga mga sedevacantista. Mayda liwat nagpapadayon nga pakigbisog nga igkanonisar
hiya.



https://war.wikipedia.org/wiki/Pagsirot_hin_kamatayon

An pagsirot hin kamatayon (Ingles: Capital punishment o death penalty) in usa ka
legal nga pamaagi kun diin it usa ka tawo in ginpapapatay han estado komo usa
nga pagsirot han usa ka krimen. An judicial decree nga it usa ka tawo in
ginsisirotan hini nga pamaagi in usa ka sentensya hin kamatayon, samtang an
pagbuhat gud hini in usa nga execution. An mga krimen nga nagreresulta hin
pagsirot hin kamatayon in ginkikilala komo capital crimes o capital offenses. An
termino nga capital in nagtikang ha Latin nga capitalis, nga may kasirigngon
"hiunong han ulo" (natudlok ha pagbitay hin pagpugot).

An pagsirot hit kamatayon, ha mga naglabay, in ginbubuhat han kadam-an nga
sosyudad, komo usa ka pagsirot hit mga kriminal, ngan mga disidente han politika
o relihiyon. Ha kasaysayan, an pagbuhat hit sentensya hin kamatayon in agsob may
lakip nga pagkastigo, ngan it pagbitay in agsob ginbubuhat ha publiko.

Ha pagkayana, may-ada 58 nga mga nasud in aktibo nga nagbubuhat hin pagsirot hin
kamatayon, 98 nga mga nasod in de jure nga diri na ginpapatuman para han
ngatanan nga mga krimen, 7 an diri na ginpapatuman para han mga yano nga krimen
la (ginpapadayon la liwat para hit mga pinaurog nga mga sala sugad hin krimen ha
gyera), ngan 35 an de facto nga waray na nagpatuman (waray gumamit hini ha diri
maubos hit napulo ka mga tuig ngan/o nagpapailarom ha moratoryum). An Amnesty
International in nag-aasoy nga kadam-an nga mga nasud in mga abolisyonista; ha
ngatanan, ini nga katig-uban in nag-aasoy nga 140 ka mga nasod in abolisyonista
ha balaod o pagpatuman. Ginbabanabanahan nga 90% han ngatanan nga pagbitay ha
kalibutan in nahihitabo ha Asya.

Haros ngatanan nga mga nasod ha kalibutan in gindidire an pagbitay hit mga
indibiduwal kun an edad in diri pa naabot hit 18 anyos ha takna han pagbuhat han
ira mga krimen; tikang 2009, Iran, Saudi Arabia ngan Sudan la an nagpapabilin
nga nagbubuhat hiton nga mga pagbitay. Iton nga klase hiton pagbitay in
gindidire ha ilarom han balaodnon pankanasoran.

Iton pagsirot hin kamatayon in nagdadara hin aktibo nga kontrobersya ha
durudilain nga mga nasod ngan mga estado, ngan an mga posisyon hinin in puyde
magkakadurudilaindain bisan ha sakob hin usa nga ideolohiya politikal o rehiyon
kultural. Ha sakob han Unyon Europeo nga mga api nga estado, an Artikulo 2 han
Charter of Fundamental Rights of the European Union in gindidiri an paggamit hit
pagsirot hin kamatayon. An Konseho han Europa, nga may-ada 47 nga mga api nga
estado, in gindidire liwat an paggamit hin pagsirot hin kamatayon han ira mga
miyembro.

An United Nations General Assembly in nagpadig-on, ha mga tuig 2007, 2008 ngan
2010, hin diri-nagkakahigotan nga mga resolusyon nga nagtatawag para han usa ka
kalibutanon moratoryum hin mga pagbitay, nga may-ada panlantaw hin kadayunan nga
abolisyon. Bisan damo na mga nasod in diri na nagpapatuman hin pagsirot hin
kamatayon, labaw hit 60% han kanan kalibutan katawhan in molupyo ha mga nasod
kun diin it mga pagbitay in nanhihitabo, sugad han Kanan Katawhan Republika han
Tsina, Indya, Estados Unidos han Amerika ngan Indonesia, upat ha may gidadamoi
nga katawhan nga mga nasod ha kalibutan, nga nagpapadayon la gihapon hin
paggamit hit pagsirot hin kamatayon (pero ha India, Indonesia ngan ha damo nga
mga estado han Estados Unidos, ini in talagsaon la nga ginbubuhat). Ngatanan ini
nga upat nga mga nasud in nagbotos kontra han mga resolusyon han General
Assembly.

An pagbitay hin mga kriminal ngan kaaway pulitka in gingamit han haros ngatanan
nga mga sosyudad- para han pagsirot han krimen ngan pagpugong hin pan-ato ha
pulitika. Ha kadam-an ng amga nasod nga nagbubuhat hin pagsirot hin kamatayon
ginrereserba ini para han pagpatay, pagespiya, treason, o kalakip hin hustisya
militar. Ha pipira nga mga nasod han krimen seksuwal, sugad hin rape,
pangangaliwa, incest ngan sodomy, in nagdadara hin pagsirot hin kamatayon, sugad
liwat han mga krimen panrelihiyon sugad han apostasy ha mga nasod Islamiko (an
pormal nga paglikay han relihiyon han estado). Ha kadam-an nga mga nasod nga
nagamit hin pagsirot hin kamatayon, an drug trafficking in usa liwat nga capital
offense. Ha Tsina, an human trafficking ngan mga seryoso nga kaso hin korapsyon
in ginsisirotan hin pagsirot hin kamatayon. Ha mga militar palibot ha kalibutan,
an mga court martial in nagpapataw hin pagsirot hin kamatayon para han mga sala
sugad han pagkakagaon, pagbaya, insubordination ngan mutiny.

An paggamit hin pormal nga pagbitay hin nagtikang pa han katikangan han sinurat
nga kasaysayan. Kadam-an han makasaysayan nga mga record ngan durudilain nga
primitibo nga binuhatan han mga tribo in nagpapakita nga an pagsirot hin
kamatayon in bahin han ira sistema panhustisya. An mga pagsirot han komunidad
para han nagkasala in agsob naglalakip hin pagbayad han nakasala, paglamba,
pag-iwas ha pag-atubang, pagpalayas ngan pagbitay. Agsob, iton pagbayad ngan
pag-iwas ha pag-atubang in puydi na para han ira hustisya. An pagbaton han
krimen nga ginbuhat han sapit ng amga tribo o kumunidad in agsob naglalakip hin
pormal nga pag-aro hin pasaylo, pagbayad o madugo nga bulos-bulosay.

Iton madugo nga bulos-bulosay in nahihitabo kun an pag-aayos ha butnga han mga
banay o tribo napakyas o waray didto an sistema hin pag-aayos. Ini nga porma hin
hustisya in agsob nabubuhat san-o an pagkamayda hin sistema hin pag-aayos nga
nakabase ha estado o organisado nga relihiyon. Ini in puyde magresulta tikang ha
krimen, diri pagkakaarasya ha tuna, o usa ka kodigo hin dungog. "Iton mga
pagbuhat hin pagbulos in nagpapakita hin kapas han katawhan han sosyudad nga
lugaring nga makaato ngan magpakita ha mga kaaway (sugad liwat han mga bangin
magin batos sunod) nga an pagpakasala han mga butang, mga katungod o ha tawo in
diri magpapabilin nga waray pag-sirot." Pero, an nahihitabo, agsob makuri
masabtan kun ini in usa ka gera hin pagbulos ngan kun ini in usa ka konkista.



https://war.wikipedia.org/wiki/Navarra

An Navarra (ha Vascongado, Nafarroa; Ininglis ngan Frinanses: Navarre) usa nga
komunidad foral han Espanya (usa nga komunidad autonoma nga mayda kalugaringon
nga rehimen nga foral) nga nahamutang didto ha amihanan han Península Ibérica,
nga tinatawag hin opisyal nga Komunidad Foral han Navarra (ha Kinatsila:
Comunidad Foral de Navarra; ha Vascongado: Nafarroako Foru Komunitatea).
Ginsasapitan ini ha amihanan han Fransya (departamento han Pirineos Atlánticos),
han komunidad autonoma han Aragón ha sidlangan ngan timugan (mga probinsya han
Huesca ngan Zaragoza), han La Rioja ha salatan ngan han País Vasco (mga
probinsya han Álava ngan Guipúzcoa) ha katundan. Mayda ini exclave (Petilla de
Aragón) nga ginpapalibotan han lalawigan aragonesa han Zaragoza. Amo ini an
teritoryo nga nahauungod han Alta Navarra han Renasimyento (an Baja Navarra
kabahin han Fransya)

Ini nahimo hin 272 nga mga munisipyo ngan an ihap han katawhan hini mga 619,114
ka molupyo (2008), nga diin mga usa nga ikatulo nga bahin naukoy dida han
kapital nga syudad han Pamplona (195,769 ka molupyo), ngan labaw hin katunga
dida naukoy han area metropolitana han nasabi nga syudad (328,511 ka molupyo).



https://war.wikipedia.org/wiki/Napoles

Mga koordinado: 40°50′42″N 14°15′30″E﻿ / ﻿40.84500°N 14.25833°E﻿ / 40.84500;
14.25833

An Syudad han Napoles (ha Initalyano: Napoli; ha Napulitano: Napule; ha
Kinatsila: Nápoles; ha Iningles: Naples; Linatin Neapolis) amo an kapital han
lalawigan han Napoles ngan han rehiyon han Campania ha Nasod han Italya. An
syudad kilalado tungod han dako nga kaagi, arte, kultura ngan gastronomiya hini,
nga diin dako an importansya hini han kaurogan nga bahin han existensya hini;
mga labaw hin 2,800 ka tuig na ini kaiha. An Napoles nahamutang hin mga
nahamutnga hin duha nga lugar nga volcaniko, an bulkan nga Bukid Vesuvius ngan
an Flegreiano nga mga kahaluagan, nahamutang ha labnasan ha ligid han Golfo han
Napoles.

Gintukod ini han mga Kahadto nga Griyego ha ngaran nga "Νεάπολις", Neápolis (nga
buot signon "Bag-o nga Syudad"), ngan importante ini ha Magna Graecia ngan sunod
nga kabahin han Republika Romana ha butnga nga lalawigan han Imperyo. An syudad
nahailarom na hin damo nga mga sibilisasyon nga kinmada ngan inmiwas. nga diin
an tagsa nagbilin hin impluwensya ngan ha yana, an sentro han syudad ha kaagi
ginlista han UNESCO nga World Heritage Site o Patrimonio de la Humanidad.

An Napoles amo an kapital nga syudad hin ginhadi-an nga amo gihapon an ngaran
tikang han 1282 tubtob 1816, nga ha una amo an Ginhadi-an han Napoles ngan sunod
han paghiusa upod han Sicilia amo ini an kapital han Duha nga Sicilia tubtob han
paghiusa han Italya.



https://war.wikipedia.org/wiki/Kugit

An kugit o kugit ha pagsurat amo ini pandugang nga tigaman hin agi o letra.
Agsob liwat tinatawag ini nga diakritiko nga tigaman. Ini gin-gagamit basi
hatagan hin ispisyal nga kahulogan in mga agi o sinurat.

Ha Winaray mayda tulo nga kugit nga ginagamit ha pagsurat. Agsob ini gamiton ha
daan ngan pormal nga Winaray. Ginagamit ini pagtigaman han kaluwas hin pulong ha
Winaray. Ini nga mga kugit amo an.

Dida han iya Mga Lagda Han Pagsurat Han Aton Pinulongan, hi Vicente I. de Veyra
nagpahayag han paggamit han mga dirudilain nga kugit. Mahiunong han kugit nga
matarom, ini daw "aada babawbawan hadton laton nga nahulogan han kusog ha
pagluwas han usa ka pulong". An kugit nga pagpasangko ngan kugit nga bari
ginagamit la ha kataposan nga laton (sílaba o syllable). Mahiunong han kugit nga
pagpasangko, ini "aadto gagamita ha mga tiringgan nga pinasangko ha but-ol an
pagluwas". Ngan han kugit nga bari, siring ni de Veyra, aadto ine nga kugit
gagamita kon nagkakatagpo ha usa ngahaw nga laton an kusog han pagluwas ug an
pagpasangko han tiringgan". Siring pa ni de Veyra nga kinahanglan gamiton an mga
kugit kay kon diri gamiton ini ha pagsurat hin pamulong "magkakasrandag la an
kusog ha pagluwas han tagsa nga iya laton"



https://war.wikipedia.org/wiki/Kobe_Bryant

Hi Kobe Bean Bryant (natawo Agosto 23, 1978) usa nga Amerikano nga All-Star nga
shooting guard nga namulay para han Los Angeles Lakers dida han National
Basketball Association (NBA). Mayda malinamposon nga karera ha basketbol ha
haiskul o iskwela sekundariya hi Bryant katapos nakilala hiya han iya pagpili
nga umapi han NBA katapos hin pag-gradwar. Ginpili hiya nga ika-13 nga overall
pick han 1996 NBA Draft han Charlotte Hornets, katapos ginbalhin ngadto han Los
Angeles Lakers. Hi Bryant ngan an iya hadto nga igkasi-Laker nga hi Shaquille
O'Neal amo an nagdara han Lakers ngadto hin tulo nga sunod-suinod nga NBA nga
championship tikang han 2000 tubtob 2002. Katapos han pag-iwas ni O'Neal katapos
han 2003–04 season, hi Bryant amo an nagin basehan ha Lakers franchise. Nanguna
hiya ha NBA hin paghimo hin puntos dida han 2005–06 ngan 2006–07 nga mga season.
Han 2006, hi Bryant nakahimo hin 81 nga punto dida hin mulay nga an kabangga han
Lakers an Toronto Raptors, nga amo an gihataasi han karera niya ngan an ikaduha
nga gihataasi hin kadamo hin puntos nga nahimo hin usa nga mulay ha kaagi han
NBA,. Ikaduha la ini han kan Wilt Chamberlain 100 ka punto nga pagmulay. Nagdaog
hi Bryant han iya ika-upat nga NBA nga championship han 2009, han iya pagdara
han Lakers ngadto han ira ikanapulo-kag-lima nga titulo. Nakadaog gihapon hiya
han iya syahan nga Finals MVP nga pasidungog.



https://war.wikipedia.org/wiki/Klasikal_nga_musika

An Klasikal nga musika amo an hilapad nga termino nga agsob natudlok ha
puno-nga-sanga han musika nga ginhimo o may gintikangan ha mga tradisyon han
Katundan nga musika para ha singbahan o diri ngani ha sekular nga musika, nga
naupod han hilawig nga panahon nga banabana gintikangan ha ika siyam ka siglo
kutob ha kayanaan.

1. LIMUKON NGAN PUNAY May duha nga tamsi, limukon ngan punay Nga naghihilumlum
hin gugma nga tunay Waray aring-aring, bis’ nag-aandulaw Kay an mga tamsi waray
pinulungan Waray gud yayaknon waray paal iday Kundi may hinigugma nga inuunungan
Nga nagsisitangdo, nagsisipagtuman. Daw sugad hin puthaw nga bato-barani Karuyag
mahangkop ngan magkahirani Basi maglarga hin usa nga salag Nga pakakamatyan
hadto irs saad.

2. AN PAGKADARAGA An pagkadaraga daw sugad hin bukad dinhi ha kalibutan May-ada
pagrakdang kon daw tigurang na iya katapusan May usa nga tiaw nagpingot hin usa
nga biyu-os Ug ha kadayunan katapos pag pusil iya binaya-an Salit dire, dire ako
mapahugay la Han ngaran nga sangkay nagsa-ad hin buwa Gabay lugod, gabay lugod
mawaray sangkay Basila matibway an ak’ pagkauray Balon ha kamatay.

3. MARIPOSA Alibangbang nga malipayon Sa tanaman naghapon-hapon Ukoy anay ngan
pamati-a An akon tugon Kalipay mo say guin biling Upod an ak kasing-kasing Kay
an tadong han lupad mo Kasunod an minahal ko Dagat ug baybayon an aagi-an Sa
kakawayanan ka ha hapon Bisan san-o ka la mahi-uli Isumat gad an kakabos ning
palad ko

4. ENERO Enero, Febrero, Marzo, Abril, Mayo, Junio, Julio, Agusto, Septiembre,
Oktubre Noviembre, Deciembre Lubi-lubi.

5. DAW NASUSUNOG Daw nasusunog, sidsid han langit Pati an dagat guindadadala-it
Bangin ha unahan may nagka-ingin Namadlus huyob hinin hangin Iton nga balud,
iton nga balud Mulayan han dagat Nga-di ha kalawdan, nagbabalat-bangat An gab-I
madulom, an gabi madulom Ha dagat naranggat Nga nakakali-aw mga dumaragat Adto
an adlaw, nagliguid-liguid Didto huhuron luyo han bukid Bunyog pag-uli an
katamsihan Nahadlok bangin kagab-ihan Di ak’ magtatangis, di ak’ magtatangis Han
kawaray banig An guin tangisan ko An waray ka dirig Ini nga lawas ko Nag
hibig-hibig Daw sugad hin bata nagpuropulilid.

6. DI AK’ NAHUHULOP Di ak’ nahuhulop han tiempo amihan Halu-ag an leyte nga
pagpipilian Kada sabado damo an bunyagan Ini nga lawas ko hi-ara han angan-angan
Di ak nahuhulop han tiempo amihan Damo an sundalo nga pagpipili-an Pipili-on ko
an binansilan kay maupay, Intoy Pagturo-tambiran.

7. O BULAN O bulan ay gad anay ka tu-nod Kay igintatangis ko an mang kasakit
Kindi huhulaton ko la, nga sumidlit an adlaw Kay basi say magtambal ay Han akon
kapiraw. An tun-og nga daw luha han langit Tuyo man nga pagpupoy ha mga sakit,
Nga iguinhaharoy ko la dida han mga sulhog, Nagbulong han kabido ko na duroy
pagsulog. Pasudla na in usa nga imo sulhog Ngadto han higda-an Han akon pinili
Buligi ako, bulig gad ha iya pagsangpit Kay basi intawon ma-wad-an Han guin
a-antos ko nga mapa-it.

8. TIKBUBULAN May tamsi nga tikbubulan Gutiay ko la madakpan Lugaring ay, ay
hinsasalipad Han lubi nga kalanyugan. Kun diri hi abaniko Tapon na inin lawas ko
Lawas ko ay, ay madidismayo Han balhas nga di masyado.

9. SMAILING PAKPAK Smailing pakpak Ulunan taklap Higda-an kat-re Han adlaw gab-I
Tukob na sudlot Kan Inday pugtot Idog, idog nga-di Kay baga mahagkot.

10.INDAY Inday kon waray ka la magyaga-yaga Kinasal na kita yana May-ada na
naton bata, ay, nga bata Nagdurodulagan ha tuna Inday, Inday nakain-ka Han
kasunog han monyika Pito ka tuig an paglaga An aso waray kita-a



https://war.wikipedia.org/wiki/Iloilo

An Iloilo usa nga probinsya o lalawigan han Pilipinas nga nahamutangan ha
Katundan nga Kabisay-an nga rehiyon. An kapital hini amo an Syudad han Iloilo
nga nahamutangan an lalawigan ha timugan o habagatan-sinirangan nga dapit han
isla han Panay, ginsasapitan han probinsya han Antique ha katundan ug han Capiz
ha amihanan. Diri la hirayo tikang han timugan nga dapit amo an
isla-nga-probinsya han Guimaras ug tabok han Kalawdan han Panay o Golfo han
Panay ug Estrecho han Guimaras amo an probinsya han Negros Occidental.

An mga taga-Iloilo tinatawag nga mga Ilonggo (ginsusurat gihapon nga Ilongo) ug
an ira yinaknan tinatawag nga Ilonggo, nga kinikilala ha formal nga ngaran nga
Hiligaynon. Iton mga taga-Capiz nayakan gihapon hin Hiligaynon. Iton Hiligaynon
sinisiring nga usa nga yinaknan nga mahusay pamati-on.

Tungod han kasaysayan hini komo usa nga importante nga puerto, damo nga mga
Ilonggo mga mestizo, o mga tawo nga mayda sagol nga dugo Espanyol.

An distrito han Jaro ha Syudad han Iloilo kilalado tungod hiton marisyo hini nga
fiesta.

(Ini nga impormasyon naglalakip hin mga kinuha tikang han Opisyal nga Websayt
han Syudad han Iloilo)

An ngaran nga Irong-irong nahamutang dida han Maragtas, usa nga grupo hin mga
tinirok nga dokumento nga nag-istorya mahitungod hin mga leyendo han kadaan nga
Panay. An Maragtas gintirok ni Pedro Monteclaro ngan an ginhihisugtan hini
mahitungod han pag-abot han napulo nga mga datu nga tikang ha Borneo ngadto ha
Panay nga nakigbalyo hin bulawan para han mga kapatagan han isla tikang hin
lokla nga Ati nga datu o hefe.

Sumala han Maragtas, hi Datu Puti ngan han iya mga igkasi-Datu, upod han ira mga
pamilya (banay ngan panimalay), mga mangugubat (o kasundalohan) ngan mga uripon,
nangagkalagiw tikang han tiraniya ni Sultan Makatunao han Borneo, ngan inmabot
dida han lugar nga yana amo an bungto han San Joaquin. Hini nga panahon, an
Panay gin-ukyan hin mga lumad nga mga katawhan nga mga hagmubo ngan magsirom an
panit nga tinatawag mga "Ati" nga ginpamunoan ni Hadi Marikudo ngan Reyna
Maniwangtiwang. Ginbaligya ni Hadi Marikudo an kapatagan han Panay ha presyo hin
bulawan nga saduk, usa nga halaba nga kwentas (manangyad) ngan iba pa nga mga
dirudilain nga mga butang. Katapos han pagbaligya, an mga Atis kinmadto han mga
kabugkiran ngan an mga bag-o nga nangabot dida na nag-ukoy.

Usa hini nga mga taga-Borneo nga datu nga hi Datu Paiburong, gintagaan daw han
teritoyro han Irong-Irong (nga yana amo an Iloilo). Sumala han opisyal nga
kasaysayan, mga 300 ka tuig ugsa han pag-abot han mga Katsila, an mga taga-Panay
nag-ukoy hin mainuswagon ngan ha kamurayaw ha ilarom hin gobyerno ngan mga
balaod. Usa daw hini nga mga balaod an sinisiring nga Kodigo ni Kalantiaw.

Han mga 1960, nasabtan han iskolar nga hi William Henry Scott nga an Kodigo ni
Kalantiaw, hinimo-himo la ni Jose Marco. An Maragtas gihapon nga sinurat ni
Pedro Monteclaro, sumala hin mga research hin pipira nga mga iskolar sugad kan
Scott nasabtan nga mga tinirok la nga mga leyendo (legend) la.

Han 1566, an mga Katsila o Espanyol nga pinamunoan ni Miguel Lopez de Legaspi
kinmada ha Panay ngan nagtukod hin mga urukyan ha Ogtong (nga yana amo an Oton,
Iloilo). Ginpili niya hi Gonzalo Ronquillo nga amo an deputy nga encomiendero.
Hi Ronquillo dida han 1581 amo an nagbalhin han puesto han poder Espanyol ngadto
ha La Villa de Arevalo, usa nga sitio nga ginngaranan ha dungog han iya
gintikangan nga bungto ha Avila, ha Espanya. Han 1700 tungod han mga
binalikbalik nga pagsalakay han mga Moro nga pirata, mga Dutch ngan Ingles nga
privateer, an mga Katsila namalhin ngadto han baranngay han Irong-Irong nga
harani han ganghaan han salog, nagtukod hira han Fuerza San Pedro (o Fort San
Pedro).



https://war.wikipedia.org/wiki/Galicia

An Galicia (nga agsob liwat ginsusurat ha Galego nga Galiza) usa nga komunidad
autonoma han Espanya, nga nahamutang ha kanawayan o amihanan-katundan han
Península Ibérica ngan nahimo ini han mga lalawigan o probinsya han La Coruña,
Lugo, Ourense ngan Pontevedra. Ha heyograpiya, ginsasapitan ini ha amihanan han
Dagat Cantábrico, han nasod han Portugal ha salatan, han Kalawdan Atlantico ha
katundan ngan han Principado de Asturias ngan Castilla y León (mga lalawigan han
Zamora ngan León) ha sidlangan.

Nahalakip ha Galicia an kapuropod-an han islas Cíes, an kapuropod-an han Ons,
ngan an kapuropod-an han Sálvora, sugad hin iba nga mga isla o puro sugad han
Cortegada, Arosa, an kapurupod-an han Sisargas, o an kapuropod-an han Malveiras.

An Galicia mayda 2.78 ka ribo o milyon nga mga molupyo (2008), nga mayda
distribusyon hin katawhan nga diin an dako nga bahin nahamutang han katunaan ha
butnga han Ferrol ngan Vigo. An Santiago de Compostela amo an kapital han
Galicia nga mayda estatuto nga ispisyal, ha sakob han lalawigan han La Coruña.

An himno han Galicia, Os Pinos, ha pagpadayag ni Eduardo Pondal, nareferir han
Galicia komo nasod ni Breogán, usa nga Kelta nga bayani. An Estatuto hin
Autonomiya, dida han syahan nga artikulo, natawag han Galicia komo usa nga
nacionalidad histórica o nasyonalidad ha kaagi..



https://war.wikipedia.org/wiki/Fernando_de_Magallanes

Hi Fernando de Magallanes nga kilalado gihapon nga Hernando de Magallanes (ha
Pinortuges: Fernão de Magalhães, Ininglis: Ferdinand Magellan; 1480 – Abril 27,
1521, Mactan, Sugbo) usa ka Portuges nga explorador o maglalayag. Hiya usa nga
maglalayag nga namiling ngan nakalayag hin agi-an pan-katundan tikang ha Europa
pangadto ha Molucas (Maluku o Kapuropod-an hin Panakot) ha Indonesia. An nasabi
nga paglayag amo gihapon an syahan nga higayon han paglibot-nga-paglayag han
Kalibutan. Waray niya ini mahuman nga paglayag kay ginpatay hiya ha away han mga
tuminongnong o lumad nga Sugboanon ni Lapu-Lapu didto ha Mactan. Bisan pa,
nakapadayon hin paglayag an iya mga kaupod nga pinamunoan ni Sebastian del Cano
nga waray mamatay.

Tungod kay nahingadto na hi Magallanes ha Kapuropod-an hin Panakot o Spice
Islands ha lain nga expedisyon ugsa han iya pan-katundan nga paglayag,
sinisiring nga hiya an syahan nga tawo nga nakaagi ha tanan nga mga meridyano
han kalibotan.

Hi Magallanes gihapon an syahan nga Europeo nga maglalayag nga nakatabok han
Kalawdan Pasipiko, ngan syahan nga Europeo nga nahingadto ha Sinirangan nga
Kabisay-an ngan Sugbo, nga waray pa ini makilala han mga taga-Katundan.

Han 270 ka tawo nga nahailarom han iya pagdumara han nasabi nga expedisyon, 18
la ang nakabalik ha Espanya nga diin hira nagtikáng. Pinamunoan hira ni Juan
Sebastián Elcano, nga nagsaliwan kan Magallanes han kamatay niya.



https://war.wikipedia.org/wiki/Chen_Shui-bian

Hi Chen Shui-bian (nahig-araan nga Tsinino: 陳水扁; pinyin: Chén Shuǐbiǎn;
Tinaiwanes: Tân Chúi-píⁿ) (natawo Oktubre 12, 1950) usa nga kasanhi nga Taiwanes
nga politiko nga amo an ika-10 ngan ika-11-nga-panahon nga Mangulo han Republika
han Tsina tikang 2000 tubtob 2008. Hi Chen, nga api han Partido Progresibo
Demokratiko (PPD) nga ha kahi-araan nasuporta hin independensya han Taiwan,
nagtapos hin labaw hin kalim'an nga tuig hin pagdumara han Kuomintang (KMT) ha
Taiwan. Ha pag-agnay, tinatawag hi Chen nga A-Bian (阿扁; Ābiǎn; Tinaiwanes: 阿扁仔
A-píⁿ-à).

Inmapi ha politika hi Chen han 1980 komo usa nga abogado ngan nakilala hiya
tungod han iya magkusog nga mga argumento; tungod han iya panginano mahiunong
han reporma para han sistema nga politikanhon, inmapi hi Chen ha politika nga
api han kagiusan nga Tangwai ngan na-elihido hiya ngadto han Konseho han Syudad
han Taipei han 1981. Ginbilanggo hi Chen han 1985 tungod hin libel komo editor
han tagsemana nga naugop-hin-demokrasya nga revista nga Neo-Formosa. Nahinabo
ini katapos han pagmantala hin barasahon nga nagkritikar kan Elmer Feng,usa nga
propesor hin pilosopiya ha unibersidad nga ha urhe napili nga magbabalaod ha
ilarom han Kuomintang. Katapos han pagpagawas ha iya tikang ha bilanggoan, hi
Chen napili nga api han Magbabalaod nga Yuan han 1989, ngan Alkalde han Taipei
han 1994.

Nagdaog hi Chen han 2000 nga pinili-ay hin mangulo dida han Marso 18 nga diin
nakakuha hiya hin 39% là han botos komo resulta hin pagkabublag hin mga faksyon
ha sakob han Kuomintang, han pagdalagan ni James Soong ha pagka-mangulo komo usa
nga independente o naglulugaring nga kandidato patko han ginpili han partido nga
hi Lien Chan. Hi Chien amo an nagin syahan ngan ha yana an amo la nga
diri-Kuomintang nga nagkapot han paglingkod hin mangulo. Bisan kon hi Chen
nakakarawat hin hagtaas nga pagranggo hin pag-uyon ha mga survey han syahan nga
mga semana han iya panahon-hin-pag-alagad, an iya pagkapopular nahulog tungod
hin mga pagtahap hin pangurakot ha sakob han administrasyon ni Chen ngan han
diri paka-pasa hin pamalaod ha Magbabalaod nga Yuan nga kontrolado han oposisyon
nga KMT. Han 2004, han iya kampanya hin pagpareelihir, napusil hi Chen samtang
nangangampanya.

Han Septyembre 11, 2009, ginsirotan hi Chen hin pagkabilanggo hin panginabuhi
ngan ginmultahan hiya hin NT$200 ka milyon (US$6.13 ka milyon) ha mga pagtahap
hin pagdesfalko (embezzlement), pagkarawat hin bayad nga coecho o suborno
(bribe), ngan bunak hin salapi o lavado hin salapi (money laundering), nga
nanginlabot hin kabug-osan nga US$15 ka milyon (NT$490 ka milyon) samtang dida
hiya ha paglingkod tikang han 2000 tubtob 2008. Sumala han mga naugop kan Chen,
ini nga pagprosegir gindara tungod hin panmulitika. Hi Chen amo an syahan nga RT
nga mangulo nga ginsirotan hin pagkabilanggo.



https://war.wikipedia.org/wiki/Alabama

An Alabama (i /ˌæləˈbæmə/) usa nga estado nga nahamutang ha timugan o
salatan-sinirangan nga rehiyon han Estados Unidos han Amerika. Ginsasapitan ini
han Tennessee ha amihanan, han Georgia ha sinirangan, han Florida ngan han Golfo
han Mexico ha salatan, ngan han Mississippi ha katundan. An Alabama ika-30 ha
pagranggo ha bug-os nga kahaluag hin katunaan ngan ika-duha ha kadako han sulod
nga mga katubigan hini. Ika-23 an estado ha katawhan nga mayda 4.7 ka ribo o
milyon nga mga molupyo han 2009.

Tikang han Amerikano nga Gyera Sibil tubtob han Gyera Pangkalibotan II, an
Alabama, sugad hin damo nga mga estado ha Salatan, nag-antos hin kakurian ha
ekonomiya, parte kay tungod hin padayon nga pagdepende ha pag-uma. Bisan man ha
pagdukwag hin mga dagko nga industriya ngan mga sentro nga urbano, an mga
interes nga mga rural hin busag nagdominar han mga magbabalaod han estado tubtob
han mga 1960s, an mga interes nga urban ngan mga Afrikano-nga-Amerikano kulang
hin representasyon. Katapos han Gyera Pangkalibotan II, nakatagamtam an Alabama
hin pagpadukawag pinaagi han pagbalhin han ekonomiya han estado tikang ha
pag-uma ngadto hin dirudialin nga mga interes ha pag-manufacture nga magbug-at,
ha pagkuha hin mineral, ha pag-aram, ngan ha teknolohiya. Dugang pa, an pagtukod
o an pagpadukwag hin mga damolaay nga mga instalasyoon militar, labi na an kanan
U.S. Army ngan U.S. Air Force, nakadugang ha mga trabahon han estado.

Gin-agnayan an Alabama hin diri-opisyal nga agnay nga Yellowhammer State (Estado
han Yellowhammer), tungod han tamsi han estado hini. Kilalado liwat an Alabama
nga "Heart of Dixie" (Kasingkasing han Dixie). An kahoy han estado amo an Pino
hin halaba-hin-dahon, an bukad han estado amo an Camellia. An ulohan han Alabama
amo an Montgomery. An gidako-i nga syudad ha katawhan amo an Birmingham. An
gidako-i nga syudad ha kahaluag hin tuna amo an Huntsville. An gima-ihai nga
syudad amo an Mobile, nga gintukod hin mga Franses nga mga kolonista.



https://war.wikipedia.org/wiki/AVE

An AVE, (usa nga acronym han Alta Velocidad Española nga kon igliteral, "Hataas
nga Kalaksi Espanyol" nga napaaliday han pulong ha Kinatsila nga ave nga
nangangahulogan nga "tamsi") amo in usa nga hataas in kalaksi nga tren nga
nakaabot hin mga kalaksi nga tubtob 300 ka kilometros ha tagsa oras hin
dedicated nga track.

Diri ini sugad han iba nga network han mga riles ug tren ha Espanya nga nagamit
hin broad-gauge, kay an AVE nagamit hin Europeo nga standard gauge, nga natugot
hin direkta nga pagsumpay ha gawas han Espanya ha pagtika-iha. Ngatanan nga mga
tren nga AVE ginpapamalakad ha yana han RENFE, an Espanyol nga companyiya estado
hin riles, pero posible nga iton mga pribado nga mga kompanyiya tugotan
pagdumara hin mga linea ha mga sumurunod nga panahon.

An AVE nagtikang hin serbisyo nga nasumpay han Madrid ngan Sevilla dida han
Abril 21 1992, nga may distancia hin 471 ka km, nga an oras hin biyahe 2.5 ka
oras.

Mayda mga nagsiring nga an gobyerno PSOE nagpili han Frances nga Alstom nga bid
imbes nga an Siemens ug Talgo nga mga bid tungod hin mga rason nga politikal
imbes nga teknikal, pagpahalipay han gobyerno Frances tungod han pagbulig hini
hin pagdakop hin mga ETA nga mga aktibista nga nananago ha tabok han tubtoban o
frontera ha Salatan nga Francia. Tungod kay didto ginhimo ha Sevilla an 1992
World's Fair amo nga ini an ginpili nga syahan nga linea han AVE, pero mayda mga
akusasyon nga an namumuno han gobyerno Espanyol nga hi Felipe González nga
taga-Sevilla nagpabor han iya kalugaringon syudad.

Iton kalaksi han mga tren han AVE, upod han mga kamamahal nga mga presyo hin
real property ha Madrid amo an rason kon kay-ano an mga nananakay ha Madrid nga
napili pag-ukoy ha Ciudad Real, an syahan nga estasyon tikang ha Madrid dida han
Linea Madrid-Sevilla.



https://war.wikipedia.org/wiki/Tarlac

An Tarlac usa nga ginpalibutan hin tuna nga lalawigan o probinsya han Pilipinas
nga nahamutang ha Butnga nga Luzon nga rehiyon. An kapital hini amo an Syudad
han Tarlac. An Tarlac nasapit han Pangasinan ha amihanan, han Nueva Ecija ha
sidlangan, han Pampanga ha salatan, ngan han Zambales ha katundan.

Sumala han census han tuig 2000, an Tarlac mayda populasyon nga 1,068,783. An
densidad han populasyon mga 350/km². An Kapampangan gin-gagamit han katunga han
populasyon ngan an Ilokano gin-gagamit hin 41%. An Tinag-alog ginagamit gihapon.

An Tarlac ginbahin ngadto hin napulo kag pito (17) nga mga bungto ngan usa (1)
nga syudad. Ini nga mga pagbahin, ginbahin pa ngadto hin 510 ka baranggay. An
lalawigan mayda tulo nga mga distrito kongresyonal.

Nahamutang an lalawigan ah butnga han mga butnga nga patag han Luzon,
ginpalibutan hin tuna hin upat nga mga lalawigan: han Nueva Ecija ha sidlangan,
han Pangasinan ha amihanan, han Pampanga ha salatan, ngan han Zambales ha
katundan. Mga 75% han lalawigan patag samtang an nahabilin, mga bungtod tubtob
kabugkiran.

Sugad han iba nga mga dapit han Butnga nga Luzon, an lalawigan mayda duha nga
mga panahon: an tighuraw tikang han Nobyembre tubtob han Abril ngan an tig-uran
para han nahabilin nga bahin han tuig.



https://war.wikipedia.org/wiki/Talaan_hin_mga_Mangulo_han_Estados_Unidos

Ha ilarom han Batakan Balaud han Estados Unidos, an Mangulo han Estados Unidos
in an ulo han estado ngan ulo han kagamhanan han Estados Unidos. Ha pagiging
pinuno han sanga hit tagapagpatuman ngan ulo han kagamhanan federal ha
pankabug-osan, an mangulohan in an gihataasi nga buhatan political han Estados
Unidos ha impluwensiya ngan pagkakilala. Hiya liwat an Pinuno-nga-Tagasugo ha
Nakaarmas nga Kusog han Estados Unidos. An mangulo in diri direkta nga ginpipili
ha upat-ka-tuig nga termino han Kolehiyo Electoral (o ha pinaagi han Camara de
Representante kon an Kolehiyo Electoral in diri makahatag hin mayorya absoluta
ha bisan hin-o nga tawo). Tikang ha pagratifica han ika-duhakanapulo-kagduha nga
pagliwan han Batakan Balaud han Estados Unidos ha 1951, waray tawo an poyde
mapili ha buhatan han mangulo ha labaw ha duha ka beses. Kun linmingkod ha labaw
han duha ka mga tuig ha termino nga may nahauna, diri na gintutugutan ini nga
tawo nga mapili utro ha labaw han usa nga piniliay. Ha pagkamatay, pagbul-iw hit
pwesto, o ha pagkatanggal tikang ha buhatan han mangulo nga nalingkod, an
Sugbong Mangulo an masunod nga makapot han buhatan.

      Waray partido       Federalista       Demokratiko-Republikano
      Demokratiko       Whig       Republikano

An gi-urhi-i nga kamatay hin kasanhi nga mangulo amo an kan Gerald Ford
(1974–1977) dida han Disyembre 26, 2006, edad 93.

Ipakita an sayop: <ref> tags exist for a group named "n", but no corresponding
<references group="n"/> tag was found, or a closing </ref> is missing



https://war.wikipedia.org/wiki/Syudad_han_Tacloban

An Syudad han Tacloban usa nga Highly Urbanized City (HUC) han Sinirangan
Bisayas paagi han Presidential Proclamation No. 1637. Gawas na ini nga syudad
han jurisdiksyon han probinsya han Leyte. Han amihanan han syudad an bungto han
Babatngon, ha salatan o habagatan an bungto han Palo. Ha katundan han syudad
mabibilngan an bungto han Alangalang. An Tacloban nahamutangan ha Baybayon han
Kankabatok (o Kankabatok Bay) ngan Baybayon han Panalaron ha Estrecho han San
Juanico o San Juanico Strait. Ha sidlangan han syudad, tabok han Estrecho de San
Juanico, mabibilngan an isla o puro han Samar. Iton mga bungto han Samar nga
tabok han Tacloban, amo an Basay ngan Santa Rita.

Mayda lain nga teoriya hi Dr. Rolando Borrinaga mahitungod han ngaran nga
Kabatok. Siring niya, nga an Tacloban, amo an resulta tikang han pag-usa hin
duduha nga mga baranggay, an baranggay Kankabatok (nga ha pagtikang dida hiton
Baranggay San Fernando yana) ngan an baranggay Kanhuraw (an baranggay nga diin
nahimutang an City Hall). Ha Binisaya nga Winaray, iton "kabatok" (o 'kapatok')
nangangahulogan nga kaaway, amo nga an literal nga kahulogan han "Kankabatok"
"an gintatag-iyahan han kaaway". Siring ni Dr. Borinaga, an baranggay Kanhuraw,
kabahin han ginhadi-an ni Kandaya nga naglalakip hin mga bahin ha Leyte ngan
Samar. An mga baranggay nga kaaway han Kanhuraw ngan Kandaya amo an Kankabatok.
(Dugang pa ni Dr. Borrinaga, amo kuno ini an rason nga mayda mga hagrani nga
baranggay nga baga sugad liwat it ngaran sugad han Campetic (o Kan Pitik) nga
nangangahulogan gintatag-iyahan ni Pitik ngan Candahug (o Kan Dahog) nga
karugsidngon gintatag-iyahan ni Dahog).

An Kankabatok nagtikang komo usa nga barrio han Basay, Samar. Nahibulag ini nga
nahimo nga lain nga bungto.

An ngaran nga Tacloban nakuha daw tikang hin usa nga pamaagi hin pangisda o
panagat nga masurong han una dida hini nga bungto nga tinatawag panaklob. An
ngaran nga Tacloban nangangahulogan nga diin nananaklob.

Han pag-abot han mga Americano, an Tacloban amo an gingamit nga base of
operations han mga Americano han ira mga opensiba-militar ha Samar dida han
Panahon han Gyera nga Pilipinhon-Americano. An Camp Bumpus nga yana dida
nahimutang an Leyte Park Hotel amo an campo militar han mga Americano. (Ginkuha
an ngaran han campo tikang hin sundalo nga hi Bumpus nga usa han namatay dida
han Nahinabo ha Balangiga o Balangiga Incident).

Ha 12 han Hunyo 1953, an Tacloban nahimo nga syudad katapos han pagpirma ni
Presidente Elpidio Quirino han balaod nga nagbalhin han Tacloban tikang hin
bungto ngadto hin syudad. An syahan nga alkalde han syudad hi Ildefonso Cinco.

Ha ekonomiya, iton Tacloban usa han mga pinakamalaksi nga natubo nga mga syudad
ha Pilipinas. Dinhi nahamutangan an gidako-i nga luparan han rehiyon ngan mayda
nahasalipdan nga duruungan o puerto hin mga barko. An produkto nga dako ha
pag-export amo an lugit o kopra. Nagtukod an gobyerno hin zona ekonomika
(economic zone), an Eastern Visayas Regional Growth Center (EVRGC) agod makuha
an kadam-an hin mga katpong ug edukado nga mga trabahante. Iton mga investor ha
EVRGC gintataga-an hin mga tax exemption ug incentive, ug iba pa nga mga
pribilehiyo, tikang han mga gobyerno nasyonal ug lokal.

An usa liwat nga naka-upay hini para hiton mga investor amo an paggamit hin
elektrika koryente han syudad tikang han dako nga Tongonan Geothermal Power
Plant, nga damo iton nakukuha nga koryente nga diri gud duro naapektohan han mga
presyo han lana ha kalibutan. Damo gihapon iton katigayunan hin tubig (water
resources). An Tacloban amo liwat an ganghaan ngadto han Leyte Industrial
Development Estate ha Isabel, nga didto nahimutangan an Philippine Phosphate
Fertilizer Plant, an gidako-i nga factory hin fertilizer ha Asia, ug an
Philippine Associated Smelter and Refining Company, an gidako-i nga copper
procesing plant ngan nasod.

Dida hit syudad nahamutangan in mga dagko nga mga institusyon hin pag-aram
(educational institution) nga ginpapaluyo han gobyerno sugad hiton University of
the Philippines Tacloban, an Leyte Normal University, an Eastern Visayas State
University (nga han una amo an Leyte Institute of Technology), ug an Leyte
National High School (nga gin-agnayan nga Leyte High). An National Maritime
Polytechnic, kilalado komo usa han mga nangunguna ha teknolohiya nga mga
iskwehan nga maritime ha Asia adto liwat ha Tacloban, nahamutangan ha Baranggay
Cabalawan, sapit la hiton Tulay San Juanico. Harani liwat an UP School of Health
Sciences (nga nahamutangan ha Palo, Leyte). Ha mga pribado nga iskwelahan nga
adto o harani ha Tacloban, lakip hini an RTR Foundation (an gidako-i nga medical
school han rehiyon), an Asian Development College, an Holy Infant College, an
Leyte Colleges, an St. Paul's Business Schools (adto liwat ha Palo, usa han mga
gidako-i, kon ha populasyon han mga istudyante, nga mga business schools ha
gawas hit Manila), an AMA Computer College, STI, an St. Scholastica's College,
an Alpha-Omega Learning Center, an Leyte Progressive High School, an Sacred
Heart College, ug an UCFLP Pre-elementary School.

An Tulay San Juanico, amo an gihalaba-i nga tulay ha Pilipinas ngan nadugtong
ini hiton Tacloban ngadto hit ika-tulo nga gidako-i nga isla han Pilipinas, an
isla han Samar. An Tulay San Juanico 2.1 ka kilometero, nahamutangan ha
Baranggay Cabalawan ug usa han mga dagko nga kiritaon han mga turista dinhi nga
syudad. Ha syudad gihapon nahimutangan an Price Mansion ug an Redoña Residence
nga amo an mga gin-ukyan nira General Douglas MacArthur ug Presidente Sergio
Osmeña han pagbalik han mga Americano ha Pilipinas dida han Ika-Duha nga Gyera
Pangkalibotan. Iba nga mga kiritaon nga hagrani amo an Katedral han Palo
(nahamutangan ini Palo, Leyte mga 11 ka kilometros tikang ha Tacloban); an
mansyon ni Imelda Marcos nga baga hin sugad han Versailles; an MacArthur
National Park (nahamutangan ini ha Baranggay Candahug ha Palo, Leyte mga 6-7 ka
kilometros tikang ha Tacloban), mga World War II nga site ug memorial, ngan mga
pipira nga mga baybayon o beaches nga napalibot hit syudad ug mga hagrani nga
mga bungto.



https://war.wikipedia.org/wiki/Samar_(pur%C3%B4)

An Samar ngaran hin usa nga isla o puro ha Sinirangan nga Kabisay'an. Ngaran
liwat ini hin usa nga lalawigan nga ginngaranan han una nga Western Samar
(Iningles para hiton: Kalondan nga Samar o Katundan nga Samar). Ini nga artikulo
mahitungod han isla han Samar.

Iton Samar amo an pinaka-sinirangan nga isla ha Kabisay-an. Amo liwat ini an
ika-tulo nga gidako-i nga isla han Pilipinas. Iton isla nahabulag tikang ha isla
han Leyte han Estrecho han San Juanico (o San Juanico Strait), nga dida hiton
pinakahalipot nga tarabokan dinhi, mga duha la ka kilometros iton kahaluag.
Gindudugtong an Samar ha Leyte pinaagi han Tulay San Juanico. Iton Samar
nahamutangan ha timugan o habagatan-sinirangan tikang han Peninsula Bicol ha
Luzon (an gidako-i nga isla han Pilipinas). Iton Estrecho han San Bernardino
nagbubulag hiton Samar tikang ha Luzon. Ha salatan han isla han Samar amo an
Kalawdan o Golfo han Leyte. An kadagatan han Golfo han Leyte napadayon ngadto
hiton Dagat Pilipinhon, nga mabibilngan ha sinirangan han Samar ngan kabahin han
Kalawdan Pacifico.

Hi Antonio Pigafetta, usa nga inupod han ekspedisyon nira Fernando de
Magallanes, ginlista an ngaran han lugar nga "Zamal". Sumala han mga pipira nga
historiador, usa ini nga kasurat ni Pigafetta han ngaran nga "Samar".

Binisaya nga Winaray an lumad nga yinaknan ha Samar (tinatawag liwat ini nga
Binisaya nga Sinamar-Leytenhon o Lineyte-Samarnon). Kondi mayda mga bungto nga
Sinugboanon o Cebuano an ira yinaknan, ngan an kasagaran hini mga
isla-nga-bungto. Iton isla han Capul nga nalalakip han Northern Samar, mayda
nira kalugaringon nga yinaknan nga iton tawag Inabaknon.



https://war.wikipedia.org/wiki/Quezon

An Quezon usa nga probinsya o lalawigan han Pilipinas nga nahamutang ha
CALABARZON nga rehiyon ha Luzon. An lalawigan ginngaranan ha dungog ni Manuel L.
Quezon, an ikaduha nga Presidente han Pilipinas, ngan an kapital hini amo an
Syudad han Lucena. Diri nahamutang dinhe an Syudad han Quezon ngan diri angay
iglipat an Syudad han Quezon ngan an Lalawigan han Quezon: an Syudad han Quezon
nahamutang ha Metro Manila, in rehiyon ha katundan han CALABARZON, samtang an
Lalawigan han Quezon nahamutang ha sinirangan nga CALABARZON.

An Quezon nahamutang ha timugan o salatan-sidlangan han Metro Manila ngan
ginpapalibotan ini han lalawigan han Aurora ha amihanan, han Bulacan, Rizal,
Laguna ngan Batangas ha katundan ngan han mga Camarines nga lalawigan ha
sidlangan. An Quezon nahamutang hin istmo nga nagbubulag han Bicol nga Peninsula
tikang han darudako nga bahin han Luzon. Nalalakip gihapon han lalawigan an
Kapuropod-an han Polillo ha Dagat Pilipinhon.

In dako nga karadto-an hin mga turista han probinsya amo an Bukid Banahaw. An
bukid mayda sinisiring nga ispiritwal nga mistisismo. Damo nga mga relihiyoso
nga cult ngan mga relihiyoso nga mga organisasyon ada hit mga kabugkiran ngan
damo nga mga Katoliko nabisita hit bukid ha panahon han Semana Santa.

An Quezon ginbahin ngadto hin kap-atan (40) nga mga bungto ngan usa (1) nga
syudad.



https://war.wikipedia.org/wiki/Palo,_Leyte

An Palo usa nga ikatulo nga klase nga bungto ha probinsya o lalawigan han Leyte
ha Sinirangan nga Kabisay-an nga rehiyon ha Pilipinas. Suma la han 2000 census,
mayda ini populasyon nga 47,982 ka tawo ha 9,272 nga panimalay.

An bungto amo an sinisiring nga linkoranan han Katolisismo han probinsya han
Leyte. An mga opisina han eklesyastiko nga pamuno-an han Arsodiosesis han Palo,
an urukyan han arsobispo, pati gihapon an sekondaryo, tertiaryo, ngan teolohiya
nga mga seminaryo han archdiocese adto ha Palo.

An Palo amo gihapon an sinisiring nga sentro han gobyerno han Rehiyon 8, nga amo
an mga isla han Leyte, Samar, ngan Biliran bisan kon an sentro han rehiyon ug an
kapital adto ha Syudad han Tacloban. Ini kay tungod haros ngatanan han mga
opisina rehiyonal han mga ahensya han gobyerno ug mga institusyon adto ha Palo
ha may Baranggay Candahug.

An Palo sinisiring nga usa han mga bungto nga nahamutangan hin duro ha
kasaysayan ngan kaagi han Leyte. Amo ini an lugar nga diin hi Heneral Douglas
MacArthur naglugsong han iya pagbalik ha Pilipinas upod an mga fuerza Amerikano
ug Pilipinhon dida han 1944. An Hill 522, usa nga bungtod nga harani han sawang
han bungto, amo an lugar hin dako nga pakig-away han mga Allied ngan mga Hapon
nga fuerza dida han Ika-Duha nga Gyera Pankalibotan. An metropolitano nga
katedral han archdiocese, nga nahamutangan ha tabok han munisipyo han Palo,
gingamit nga ospital para han mga nasamaran nga mga Pilipino ug Americano nga
fuerza. Mayda yana memorial dida han beach site ha Baranggay Candahug nga diin
naglungsong hira MacArthur ngan han iya kasundalohan, nga tinatawag nga
MacArthur Park o Parke MacArthur.



https://war.wikipedia.org/wiki/Nicolas_Sarkozy

Hi Nicolas Sarkozy, nga natawo ha ngaran nga Nicolas Paul Stéphane Sarközy de
Nagy-Bocsa han Enero 28, 1955 ha Paris, Fransya, usa nga Franses nga politiko
nga amo an ika-23 nga presidente o mangulo han Fransya. Komo Presidente, hiya
amo gihapon in ex officio nga Igkasi-Prinsipe han Andorra ngan amo an Gran
Maestro han Franses nga Légion d'honneur.

Hiya an namumuno han UMP, ngan hiya an na-elihir o napili nga Presidente han
Republika Franses han Mayo 6, 2007 katapos han pagpirde han kandidato han
Partido Sosyalista nga hi Ségolène Royal dida han 2007 nga pinili-ay, ngan
nagtikang hiya han iya pagkapresidente dida han Mayo 16. Napirdi hiya dida han
2012 nga pinili-ay ngan ginsundan hiya ni François Hollande.

Kilalado hi Sarkozy tungod han iya pagkakonserbador ha balaod ngan pagpatadong
nga mga butang ngan han iya pagkaruyag hin bag-o nga modelo hin ekonomiya para
han Fransya, ngan naghimo hiya hin mga suhestyon nga an nasod magkaada hin mas
liberalisado nga ekonomiya, nga magkuha hin pagsubad tikang han Amerikano ngan
British nga mga ehemplo. Hiya an nag-alagad nga Ministro han Interior han
Fransya tubtob Marso 26, 2007. An iya agnay nga Sarko gin-gamit han mga
nasuporta ha iya ngan han mga natipa ha iya.



https://war.wikipedia.org/wiki/Kardinal_(Katolisismo)

Iton kardinal in usa nga hitaas nga opisyal han Singbahan Katolika agsob usa nga
gin-ordenar nga obispo, ngan pan-singbahan nga prinsipe han Singbahan Katolika.
An mga kardinal ha katig-uban tinatawag nga Kolehiyo hin mga Kardinal, ngan ini
hira komo usa nga katig-uban napili hin bag-o nga papa. An mga buruhaton han mga
kardinal naglalakip han pagtambong hin mga kirigta han Kolehiyo ngan an ira
pag-andam pagbulig ha tinagsa o ha mga grupo-grupo ngadto han apapa kun naaro
hiya han ira sagdon. Kadam-an nga mga kardinal mayda mga dugang nga buruhaton,
sugad hin pamuno hin diosesis o arkidiosesis o pagpadalagan hin departamento han
Curia Romana.

An usa pa nga buruhaton hin kardinal amo an pagpili hin papa kun, tungod ha
kamatayon o ha pagbiya ha paglingkod, an sede nagigin bakante. Han 1059, an
katungod han pagpili han papa nagpabilin han nangunguna nga kapadian han Roma
ngan han mga obispo han pito nga suburbikaryo nga mga sede. Dida hit sede
vacante, an panahon tikang han kamatay o pagrenunsya han papa ngan han pagpili
han masunod ha iya, an adlaw-adlaw nga pagdumara han bug-os nga Singbahan
ginkakaptan han Kolehiyo han mga Kardinal. An katungod hin pagsakob han konklave
hin mga kardinal nga mapili hin papa ha yana limitado la ngadto han waray pa
umabot hin edad nga 80 ka tuig dida han adlaw han kamatay o pagrenunsya han
papa.

An pulong nga cardinal han una gin-gamit pagtawag ngadto hin bisan hin-o nga
padi nga permanente nga nahabutang o gin-inkardenar hin singbahan, o ha
espesipiko ngadto hin nangunguna nga padi hin importante nga singbahan, ngan ini
nahabasi han Linatin nga pulong nga cardo (bisagra), nga nangangahulogan nga
"prinsipal" o "manguna" o "paginsyahan". Gingamit ini nga kahulogan han pulong
han mga tikang ika-siyam nga gatostuig han mga padi han tituli (parokya) han
diosesis han Roma. In nahabilin hin mga kardinal han una ginpabilin han
Singbahan han Inglaterra, nga diin an titulo han "kardinal" ginkakaptan pa
gihapon han duha nga nangunguna nga api han Kolehiyo han Minor nga mga Kanon han
Katedral ni San Pablo.

Han ika-12 nga gatostuig nagtikang an pagbuhat nga pagbutang hin mga
ekklesiastiko tikang ha gawas han Roma komo mga kardinal, nga diin tagsa usa
ginbutang hin singbahan ha Roma komo iya singbahan titular, o kundi man
mahidugtung ha usa han mga suburbikaryo nga mga diosesis samtang inkardendado
hin diosesis nga gawas han kanan Roma.



https://war.wikipedia.org/wiki/Ilocos_Norte

An Ilocos Norte (literal nga Winaray: Amihan nga Ilocos) usa nga probinsya han
Pilipinas nga nahamutangan ha Ilocos nga Rehiyon ha Luzon. An kapital hini amo
an Syudad han Laoag ngan nahamutangan ini ha kanawayon o amihanan-katundan nga
pag-ultan han isla han Luzon, nasapit han Cagayan ngan Apayao ha sinirangan,
ngan Abra ngan Ilocos Sur ha salatan. An Ilocos Norte naatubang han Dagat
Salatan Tsina ha katundan ngan an Estrecho han Luzon ha amihanan.

An Ilocos Norte kilalado nga amo an lugar nga natawhan ni kasanhi-nga-Presidente
Ferdinand E. Marcos, nga namuno hin awtoritaryan nga pamuno han nasod dida han
urhe nga katunga han iya pagka-presidente. An pamilya Marcos mayda popularidad
dida han probinsya. An Ilocos Norte kilalado gihapon nga karadtuan hin turista
ha amihanan, nga dinhe nahamutangan an Fort Ilocandia, usa nga kanan
labaw-nga-klase nga beach resort nga sikat ha mga langyawanon, ngan Pagudpud.

An Ilocos Norte ginbahin ngadto hin karuhaan kag usa (21) nga mga bungto ngan
duha (2) nga syudad.



https://war.wikipedia.org/wiki/Cristina_Fern%C3%A1ndez_de_Kirchner

Hi Cristina Elisabet Fernández de Kirchner (Kinatsila nga kaluwas: [kɾisˈtina
eˈlisaβet ferˈnandes ðe ˈkiɾʃneɾ]  ( listen); natawo 19 Pebrero 1953), kilalado
nga Cristina Kirchner o CFK,[note 1] amo an ika-55 ngan yana nga Mangulo han
Argentina ngan balo han kasanhi nga Mangulo Néstor Kirchner. Hiya an syahan nga
napili nga babaye nga mangulo, an ikaduha nga babaye nga nagkapot han puwesto
(sunod kan Isabel Martínez de Perón, 1974–1976) ngan syahan nga babaye nga utro
nga napili. Usa nga Justicialista, nag-alagad hi Fernández hin usa nga panahon
komo Nasodnon nga Diputado ngan tulo nga panahon komo Nasodnon nga Senador para
han mga lalawigan han Santa Cruz ngan Buenos Aires.

Hi Fernández usa hiya nga tuminongnong han La Plata, Buenos Aires ngan
naggradwar han Universidad Nacional de La Plata. Ginkakilala niya an iya bana
dida han iya pag-aram, ngan binmalhin hira ngadto ha Santa Cruz basi magtrabaho
komo mga abogado. Han Mayo 1991, napili hiya ngado han lehislatura han
lalawigan. Han panahon tikang han 1995 kutub 2007, nabalik hiya hin kapili ha
Kongreso Nasodnon han Argentina, komo Nasodnon nga Diputado ngan Nasodnon nga
Senador. Han pagkamangulo han iya bana nga hi Nestor Kirchner (2003–2007) hiya
an Primera Dama. Napili hi Fernández nga kandidato hin pagkamangulo han Frente
para la Victoria han 2007.

Han Oktubre 2007 nga piniliay nga kasahiran nakakuha hiya hin 45.3% han botos
ngan hin 22% nga biya han iya giharanii nga kabangga, nga diin nalikyan in
runoff nga piniliay. Gin-inagurar hiya dida han 10 Disyembre 2007, ngan otro nga
napili hin ikaduha nga panahon-hin-pag-alagad han syahan nga vuelta han Oktubre
2011 nga pinili-ay nga kasahiran, hin 54.1% ngan 37.3% nga labaw han sunod nga
kandidato, hi Hermes Binner. An mga kritiko han pagdumara ni Kirchner nagtahap
hini nga mayda pangurakot, crony nga kapitalismo, paghimo-himo-hin diri tuod nga
mga estadistika publiko, pag-harass han naglulugaring nga media han Argentina
ngan paggamit han ahensiya hin buwis komo pamaagi hin pag-''censor''.



https://war.wikipedia.org/wiki/Carmen_Monarcha

Hi Carmen Monarcha (natawo han Agosto 27, 1979 ha Belém, Pará, Brasil) usa nga
opera nga magkaranta.

Natawo hin pamilya nga mahilig hin arte ha amihanan nga Brazil, it iya amay usa
nga manunurat ngan it iya iroy usa nga Brasilenya nga magkaranta. Nahibaro hiya
tikang hin pagkabata nga magtocar han cello ngan han piano ngan ha pagtikang
nag-aram anay nga maging concert nga cellista. Pero nagtikang hiya pagpadukwag
han iya tingog ha pagkanta ngan nagtikang hiya pagkuha hin mga leksyon ha
Brasil. Dida han pagsubay han iya karera ha musika ginkakilala hiya han iya
igkasi-Brasilenya nga magkaranta nga hi Carla Maffioletti. Sunod han pagtapos
niya han iya pag-iskwela, hiya ngan hi Maffioletti kinmadto ha Maastricht, ha
Paises Bajos (o Nederlands) para hin dugang pa nga vocal training. Samtang hiya
didto, hi Monarcha ginkuha nga vocalista han orchestra nga lider nga hi André
Rieu nga umupod pagbiyahe ha Europa ngan han United States upod han Johann
Strauss nga Orchestra.

Nakakarawat hi Monarcha hin mga dungog komo nagdaog han Bidu Sayão Vocal
Competition, usa nga dako nga internasyonal nga kompetisyon hin karanta nga
ginbubuhat ha tagsa-tuig ha Brasil nga ginngaranan ha dungog han pinakasikat nga
opera nga magkaranta hiton nga nasod nga hi Bidu Sayão.

Han kakumpleto na an iya pag-aram ha Paises Bajos, hi Monarcha inmuli ha Brasil
pero binmalik ha Europa agod magin soloista para han kan Rieu 2003 nga tour ngan
nagpabilin na iya upod han orchestra tikang hadton nga panahon. Usa hiya
soprano, ngan nagkanta hiya ha pipira han kan Rieu mga album ngan dida liwat
hiya han kan Rieu mga PBS nga broadcast ha telebisyon ha Estados Unidos.
Nakakarawat hiya hin dungog tungod han iya interpretasyon han "O Mio Babbino
Caro" tikang han kan Puccini Gianni Schicchi.

Hi Carmen Monarcha nagkanta gihapon han "Habanera" tikang han Carmen, para han
PBS.



https://war.wikipedia.org/wiki/Bolivia

An Bolivia (nga an opisyal nga pagtawag Plurinasyonal nga Estado han Bolivia
(Quechua: Bulivya Mamallaqta, Kinatsila: Estado Plurinacional de Bolivia,
IPA: [esˈtaðo pluɾinasjoˈnal de βoˈliβja] Aymara: "Wuliwya Suyu"), usa nga
ginpalibutan hin tuna nga nasod ha butnga nga Salatan nga America. Amo ini an
gipobrihi o gikablasi nga nasod ha Salatan nga Amerika. Ginsasapitan ini han
Brasil ha amihanan ngan ha sinirangan, han Paraguay ngan Argentina ha salatan,
han Chile ha habagatan o salatan-katundan, ngan han Peru ha katundan.

Ugsa han Europeo nga pagkolonisar, an Andeano nga rehiyon han Bolivia kabahin
han Imperyo Inca – an gidako-i nga estado han Ugsa-kan-Colon nga Amerika. An
Imperyo Espanyol naglupig han rehiyon dida han ika-16 nga siglo. Han dako nga
bahin han panahon han pagkolonisar han Espanyol, ini nga teritoryo gintawag nga
Igbaw nga Peru ngan ilarom ini han Virreinato han Peru, nga naglakip han
kadam-an han mga kolonya han Espanya ha Salatan nga Amerika. Katapos han
pagpasamwak hin paglugaring han 1809, nagsunod in 16 ka tuig hin panggubat o
gyera ugsa han pagtukod han Republika, nga ginngaran ha dungog ni Simón Bolívar,
han 6 han Agosto 1825. Nag-agi an Bolivia hin mga panahon hin instabilidad ha
politika, mga diktadura ngan mga kakurian ha ekonomiya.

An Bolivia usa nga demokratiko nga republika nga ginbahin ngadto hin siyam nga
mga departamento. An heyograpiya hini nagkakadirudilain tikang han mga bugkid
han Andes ha Katundan, ngadto han Sinirangan nga mga Ubos-nga-Katunaan, nga
nahamutang ha Amazon nga Basin. Usa ini nga nagpapadukwag nga nasod, nga mayda
Namumutnga nga Human Development Index nga score, ngan hin nivel hin pagkakablas
nga mga 60%. An dagko nga mga buruhaton ha ekonomiya hini naglakakip han
pag-uma, forestry, panagat, pagmina, ngan paghimo hin mga butang sugad hin mga
textile, mga panapton, mga gin-refine nga mga metal, ngan hin refined petroleum.
Damo hin mineral an Bolivia, labi na ha tin.

An populasyon han Bolivia, nga ginbanabana ha 10 ka milyon o 10 ka ribo,
multietniko, nga naglakakip hin mga Amerindyo, Mestizo, Europeo, ngan mga
Afrikano. An pinulongan nga ginagamit hin kasagaran Kinatsila, bisan man kon an
Aymara ngan an Quechua nga mga pinulongan agsob gihapon gamiton ngan ini nga
tulo, pati in 34 nga iba pa nga mga tuminongnong nga pinulongan opisyal. An damo
nga ihap in dirudilain nga mga kultura ha sakob han Bolivia nagpadako ha
pagkadirudilain ha arte, panluto, literatura ngan musika.

Ginngaranan an Bolivia ha dungog ni Simón Bolívar, usa nga manguna dida han
Espanyol nga Amerika nga mga gyera hin panlugaring. Hi Antonio José de Sucre
ginpapili ni Bolívar nga mag-angkon han Igbaw nga Peru (an yana-nga-adlaw nga
Bolivia) ha ilarom han bag-o nga Republika han Peru, o kundi man paghiusa han
Naghiusa nga mga Lalawigan han Rio de la Plata, o pagdeklara nga formal hin
paglugaring tikang han Virreinato han Peru nga nagdominar han dako nga bahin han
rehiyon. Pinmili hi Sucre nga maghimo hin bag-o nga nasod, ngan, ha pagbulig han
mga lokal nga katawhan, ginngaranan ini ha dungog ni Simón Bolívar.

Kundi, an orihinal nga ngaran han bag-o nga nasod Republika han Bolívar. An
ngaran waray anay magbalhin ngadto hin Bolivia tubtob hin pira ka adlaw ha urhe
nga diin hi konggresista Manuel Martín Cruz nagproponer: "Kon tikang kan Romulus
an Roma, tikang kan Bolívar an Bolivia" (Kinatsila: Si de Rómulo Roma, de
Bolívar Bolivia). Kinmagat an ngaran ngan gin-aprobahan ini han Republika dida
han 3 han Oktubre 1825.

Han 2009, in bag-o nga konstitusyon nagbalhin han ngaran han nasod tikang han
"Republic of Bolivia" ngadto han "Plurinasyonal nga Estado han Bolivia" ha
pagkilala han multi-etniko nga kinaiha han nasod ngan han ginpahitaas nga
kamutang han mga tuminongnong ngan lumad nga katawhan han Bolivia ha ilarom han
bag-o nga konstitusyon.

An Bolivia ginbahin ngadto hin 9 nga mga departamento, 112 nga mga probinsya,
327 nga mga munisipyo ngan 1,384 nga mga kanton (cantón), nga nakakuha hin dako
nga autonomiya ha ilarom han Balaod hin Desentralisasyon (ha Kinasila: Ley de
Descentralización Administrativa) han 1995.



https://war.wikipedia.org/wiki/Bisaya

An mga Bisaya usa nga grupo hin mga katawhan tikang ha Pilipinas. An kadam-an ha
ira nangungukoy ha Kabisay-an ngan amihanan-sidlangan o dumagsaon nga Mindanao
pero mayda liwat mga iba nga namalhin ha iba nga mga dapit ha Pilipinas. Damo
nga mga katawhan ha Pilipinas mga Bisaya an katulinan ngan yinaknan. An gidagkoi
hini nga mga katawhan amo an mga nayakan hin Sinugboanon, Hiligaynon ngan
Winaray. Ini nga mga yinaknan mga ginklasipika nga mga Austronesyano, bisan kon
diri magkakaintindihan ini nga mga yinaknan ha tagsa usa. Labaw hin 40% hin mga
Pilipino mayda Bisaya nga katulinan.

It mga Bisaya nagtatawag hit ira kalugaringon nga Bisaya pinaagi ha yinaknan o
katulinan. Pananglitan, in Sugboanon nga mayda Intsek o Espanyol nga katulinan
matawag ha iya kalugaringon nga Bisaya tungod kay an iya yinaknan nga Binisaya
nga Sinugboanon, usa nga Binisaya nga yinaknan. Mayda liwat iba nga Bisaya it
ira pagkita hit ira kalugaringon tungod hin katulinan; usa nga taga-Manila
pananglitan matawag hit iya kalugaringon nga Bisaya bisan kon diri maaram
magbinisaya kay tungod it iya katulinan Bisaya. Iton katulinan usa gihapon nga
paagi nga nakasiring nga damo an mga Binisaya nga yinaknan. Tikang hini nga
paglantaw, usa diri Bisaya tungod kay nakayakan hiya hin Binisya kundi Binisaya
it iya yinaknan kay Bisaya hiya. Amo nga damo nga mga katawhan puyde makatawag
hit ira yinaknan nga Binisaya kay hira ngatanan Bisaya.

It mga Bisaya natawag hit ira mga tagsatagsa nga mga yinaknan nga Binisaya. Iton
pulong nga "Binisaya" nangangahulogan nga "paagi han Bisaya" ngan ginagamit
gihapon ini hin Bisaya nga paagi hin pagluto ngan panambal diri la ha yinaknan.
Iton kalipong hiton kagamit ngan kahulogan han mga pulong nga "Bisaya" ngan
"Binisaya" tungod han kakulangan han Iningles ngan Tinag-alog nga mga yinaknan
nga amo la an mga yinaknan nga mayda opisyal nga status ha nasod. Ha Iningles
iton mga pulong nga "Bisaya" ngan "Binisaya" ginhuhubad hin parehas ha Iningles
nga "Visayan" ngan ha Tinag-alog nga "Bisaya".

Ini nga lista ha ubos naglilista han mga Pilipinhon nga mga yinaknan nga
tinatawag nga Bisayan o Binisaya han Summer Institute of Linguistics. Bisan man
kon ngatanan hini lakip han amo la gihaon nga pamilya hin yinaknan nga Binisaya,
diri ngatanan nga mga nagamit hini natawag hit ira kalugaringon nga Bisaya. Iton
mga Tausug pananglitan, nagamit la han ngaran nga "Bisaya" pagtawag hin mga
Kristyano nga mga Bisaya.

Ha mga Binisaya, iton Kabisay-an nahahanungod han mga Bisaya nga katawhan ngan
han mga katunaan o lugar nga ira gintatag-iyahan o gin-uukyan. Pero an kahubad
ha Iningles nga "Visayas" gingagamit la ha pagtawag han mga lugar. Tikang hin
geopolitikal nga paglantaw, an rehiyon han Kabisay-an amo an mga nasunod nga mga
kapuropod-an: Panay, Romblon, Guimaras, Negros, Sugbo (Cebu), Bohol, Siquijor,
Leyte, Biliran ngan Samar.



https://war.wikipedia.org/wiki/Arkohol

An mga arkohol o alkohól amo an mga organic compound nga hinimo tikang ha grupo
alkyl nga may usa o labaw ha usa nga mga grupo hydroxyl (-OH) nga nakadukot ha
mga atoma karbon.

Daramo an pinaggagamitan san alkohol. Mahihiagian ini sa mga irimnun (alak),
gamit bilang fuel, ngan daramo na mga seyentipiko, medikal ngan indutriyal na
gamit.

May ada 1–50% ethanol by volume an mga alkoholik na irimnun, ngan ginkukunsumo
ini sa tawo tikang pa sadton pre-historic time. An iba na alkohol sugad san
2-methyl-2-butanol ngan γ-hydroxybutyric acid ginkukunsumo liwat san ira
psychoactive na epekto.

An 50% v/v (by volume) na solusyon san ethylene glycol sa tubig ginagamit bilang
antifreeze.

Ginagamit an ethanol na antiseptic para pag-disinfect sa panit antes turokan sa
injection, kaupod an iodine. Nauuso liwat an mga ethanol-based na sabon sa mga
restaurant ngan alcohol-based na hand sanitizers.

An mga alkohol sugad san ethanol ngan methanol ginagamit bilang fuel, ug
ginhahalo san gasolina na tinatawag naman na gasohol.

Ginagamit an alkohol bilang preservative para sa mga specimens sa syensya ngan
medisina.

Daramo an pinaggagamitan san alkohol sa industriya ngan syensya bilang reagent
ngan solvent. Gamit an alkohol bilang sangkap san paghimo sin daramo na produkto
sugad san mga bulong, pahumot, vegetable essences sugad san vanilla.



https://war.wikipedia.org/wiki/Arizona

An Arizona (i /ærɪˈzoʊnə/; Ninavaho: Hoozdo Hahoodzo; O'odham: Alĭ ṣonak); usa
nga estado nga nahamutang ha habagatan o salatan-katundan nga rehiyon han
Estados Unidos. Kabahin gihapon ini han katundan nga Estados Unidos ngan han
bukid nga katundan. An ulohan ngan gidako-i nga syudad han estado amo an
Phoenix. An ikaduha nga gidako-i nga syudad amo an Tucson, ngan ini ginsusundan
ha kadako hin walo nga syudad ha metropolitano nga kahaluag han Phoenix: Mesa,
Glendale, Chandler, Scottsdale, Gilbert, Tempe, Peoria, Surprise ngan han Yuma
ha Kondado han Yuma.

An Arizona amo an ika-48 nga estado ngan kataposan han magsarapit nga mga estado
nga ginpasulod han Union, nga nakakuha hin pagka-estado dida han Pebrero 14,
1912. Kilalado an Arizona tungod han disyerto nga klima hini, mga magpaso nga
mga katsirak o verano, ngan di-gud-duro nga mga kathagkot o winter, kundi mayda
liwat ini mga kagurangan hin pino ngan mga kabugkidan ha hitaas nga kahagnaan,
nga mayda mas mahagkotay nga panahon kaysa ha ubos nga mga disyerto.

An Arizona usa han mga estado nga Upat ka Eskina. Sapit ini han New Mexico,
Utah, Nevada, ngan California, mayda pagkadugtong ha Colorado, ngan mayda
389-mile (626 km) nga internasyonal nga pag-ultan ha mga estado han Sonora ngan
Baja California ha Mehiko. Amo ini an gidako-i nga ginpalibotan hin tuna nga
estado han Estados Unidos ha kadamo hin katawhan. Dugang pa han Grand Canyon,
mayda damo pa nga iba nga mga nasodnon nga kagurangan, mga parke, ngan mga
monumento nahamutang ha sakob han estado, samtang labaw hin ika-upat nga bahin
han teritoryo hini mga Federal Trust Land (Tuna nga Gin-entrega nga Federal) nga
amo an gin-uukyan han Nasod Navajo, han Hopi nga tribo, han Tohono O'odham,
Apache ngan Yaqui nga mga katawhan ngan iba pa nga mga dirudialin nga Yuman nga
mga tribo, sugad han Yavapai, Quechan ngan Hualapai.



https://war.wikipedia.org/wiki/Xi_Jinping

Hi Xi Jinping (kaluwas [ɕǐ tɕînpʰǐŋ], Tsinino: 习近平; natawo 15 Hunyo 1953) amo an
Mangulo han Kanan Katawhan Republika han Tsina, Maghirilom nga Kasahiran han
Partido Komunista han Tsina, ngan an Mangulo han Namumutnga nga Komisyon
Militar. Komo Maghirilom nga Kasahiran han Partido, ex officio nga api gihapon
hiya han Permanente nga Komite han Politburo han PKT, an de facto nga gihataasi
nga nahimo hin mga desisyon ha Tsina.

Anak hiya han beterano nga komunista nga hi Xi Zhongxun, ngan hi Xi Jinping
sinmaka tikang ha mga ranggo ha politika ha mga lalawigan ha daplin han dagat ha
Tsina. Nag-alagad hiya nga Gobernador han Fujian ha butnga han 1999 ngan 2002,
sunod komo Gobernador ngan hefe han partido han harani nga lalawigan han
Zhejiang ha butnga han 2002 ngan 2007. Sunod han pagpaiwas ha puwesto kan Chen
Liangyu, ginbalhin hi Xi ngadto ha Shanghai komo hefe han partido hin madali la
nga panahon han 2007. Ginpasaka hi Xi ngadto han hataas nga pamunoan han Oktubre
2007, nga gin-andam nga magsunod kan Hu Jintao.

Hi Xi yana amo an nangunguna han ikalima nga henerasyon hin pagpamuno ha Kanan
Katawhan Republika han Tsina. Nagpatawag hiya hin bag-o nga kampanya patok han
pangorakot, padayon nga reporma hin ekonomiya, buklad nga pagpangita han
pagdumara, ngan hin bug-os nga nasodnon nga pagpukaw ha ilarom han neologismo
nga "Inop nga Tsino".



https://war.wikipedia.org/wiki/Toyotomi_Hideyoshi

Hi Toyotomi Hideyoshi (ha Shinjitai (moderno nga Hinapon) nga kasurat: 豊臣秀吉; ha
Kyūjitai (kaagi) nga kasurat: 豐臣秀吉; natawo nga Hiyoshi-maru 日吉丸; ha pag-abot ha
pangidaron (gempuku) nga Kinoshita Tōkichirō 木下藤吉郎 ngan ha urhe ginhimo nga
Hashiba ngan nobilidad militar ha estilo nga Hashiba Chikuzen no Kami Hideyoshi
羽柴筑前守秀吉; 1536 - Septyembre 18, 1598), usa nga Sengoku nga daimyo nga amo an
naghimo nga usa han Hapon. Sinmunod hiya han iya anay nga agaron nga hi Oda
Nobunaga, ngan gintapos niya an Sengoku nga panahon. Kilalado gihapon hiya nga
amo an nagplano han mga pagsulong ha Korea. Kilalado hiya hin pira nga mga
nahabilin ha kultura, upod han sugo nga an mga miyembro la han samurai nga klase
an puyde magdara hin armas.

An panahon han iya pamuno tinatawag gihapon nga Momoyama nga panahon, ngan ini
nga ngaran tikang han kastilya ni Toyotomi. Nag-iha ini tikang han 1582 tubtub
han iya kamatayon dida han tuig 1598, o (sumala hin pipira nga mga iskolar)
tubtob han pagkuha hin poder ni Tokugawa Ieyasu katapos han Pakig-away ha
Sekigahara han 1600.



https://war.wikipedia.org/wiki/Termodinamika

Ha pisika, an Termodinamika (tikang ha Griniyego nga θερμ-<θερμότης, therme,
kasirigngon "paso" ngan δυναμις, dynamis, kasirigngon "puwersa, kusog") usa nga
pag-aram ha pagbalhin han enerhiya para mahimo nga trabaho ngan paso ngan iya
relasyon ha makroskopiko nga mga variable sugad han temperatura ngan presyon.

An Termodinamika bilang seyensya nagtikang kan Otto von Guericke na nagdesenyo
ngan naghimo han giuunahi nga vaccum pump sadto 1650. ngan gindemonstrar an
vacuum gamit an iya Magdeburg hemispheres. Ginhimo ni Guericke an vacuum para
pahimuwaan an pagtuo ni Aristotle na nature abhors a vacuum. Naaraman han
physicist-chemist na si Robert Boyle an desenyo ni Guericke's ngan ha 1656, sa
bulig ni Robert Hooke, ginhimo an air pump. Gamit an air pump, nadiskubre nira
Boyle ngan Hooke relasyon ha pressure, temperatura, ngan volume. Kasunod sini,
nahimo an Boyle's Law, na nagsisiring na an gas sa constant na temperatura, an
iya pressure ngan volume ano in inversely proportional.



https://war.wikipedia.org/wiki/SOCCSKSARGEN

An SOCCSKSARGEN usa nga rehiyon han Pilipinas, nahamutangan ha butnga nga
Mindanao, ngan gin-designar ha opisyal nga Rehiyon XII. An ngaran usa nga
acronym nga natigaman han mga upat nga mga probinsya ngan usa han mga syudad han
rehiyon: South Cotabato, Cotabato, Sultan Kudarat, Sarangani and General Santos
City. An sentro han rehiyon amo an Syudad han Koronadal nga nahamutangan ha
probinsya han South Cotabato. An Syudad han Cotabato mismo lakip han
SOCCSKSARGEN, pero an Maguindanao lakip han Autonomo nga Rehiyon han Muslim
Mindanao.

An rehiyon haluag ngan dagko iton mga ginsasapitan hit dagat, mga siong ngan mga
kabugkiran. An rehiyon kilalado tungod han sistema hin mga salog, ngan amo an
sinisiring nga catch basin han Mindanao. Ini ng sistema hin salog, dako nga
kinukuhaan hin pagkaon, irimnon nga tubig, nga paghimo hin enerhiya para hin
koryente. Ha Cotabato an Rio Grande de Mindanao, nga amo an gihalaba-i nga salog
ha Mindanao ngan ika-duha nga gihalaba-i ha Pilipinas.

An Rehiyon XII gintawag han una nga Butnga nga Mindanao ug ha pagtikang, lakip
dinhe an mga probinsya han Lanao del Norte, Lanao del Sur, Cotabato, Sultan
Kudarat, ngan Maguindanao. An paghimo han Autonomo nga Rehiyon han Muslim
Mindanao han 1990 nagresulta nga an nahabilin ha Butnga nga Mindanao an mga
probinsya han Lanao del Norte, Sultan Kudarat, ngan Cotabato. Dida han
Septyembre 19, 2001, an Executive Order No. 36 ni Presidente Gloria
Macapagal-Arroyo nag-reorganisar han mga rehiyon ngan probinsya ha Mindanao. Ini
amo an nagbalhin han Rehiyon XII ngadto han yana nga SOCCSKSARGEN.



https://war.wikipedia.org/wiki/Romblon

An Romblon usa nga isla-nga-probinsya han Pilipinas nga nahamutangan ha MIMAROPA
nga rehiyon ha Luzon. An kapital hini amo an bungto nga an ngaran gihapon
Romblon.

An Romblon nabubug-os hin mga damo nga mga isla o puro nga nahamutangan ha Dagat
Sibuyan. Nahamutangan ini ha salatan han Marinduque ngan Quezon, ha sinirangan
han Mindoro, ha amihanan han Aklan, ngan ha katundan han Masbate. An tulo nga
dagko nga isla amo an Isla han Romblon, Isla han Tablas, ngan Isla han Sibuyan.

An Romblon amo an nangunguna ha nasod ha pagpagawas hin hataas-nga-kalidad nga
marmol, nga maikokompara han kanan Italya.

An probinsya han Romblon gintawag han una nga Lomlon o Domblon. Gin-organisa ini
han mga Katsila ngadto hin politico-militar nga distrito han 1853 ngan ginhimo
nga sub-probinsya han Capiz. Han 1917, ginhimo ini nga bulag nga probinsya. Han
Oktubre 1, 1946, an Romblon ginhimo nga ispesyal nga probinsya nga mayda upat
nga mga bungto nga amo an Tablas, Romblon, Sibuyan ngan Manghali. Han Enero 1,
1947, ginbalik an regular nga status hin probinsya han Romblon.



https://war.wikipedia.org/wiki/Methanol

Methanol o Metanol, o tinatawag liwat na methyl alcohol,wood alcohol o wood
naphtha, ngan may formula na CH3OH. Usa ini na klase sin alkohol na produkto san
destructive distillation san kahoy. Sa yana, an metanol gin hihimo pinaagi san
catalytic industrial process diretso nagtitikang sa carbon monoxide, carbon
dioxide, ngan hydrogen.

An Metanol an pinakasimple na alkohol, magaan, volatile, colorless, ngan
flammable na liquid na may amyon na pareho san ethanol. Ginagamit an metanol
bilang solvent, antifreeze o coolant, fuel, ngan denaturant san ethanol.
Ginagamit liwat ini san paghimo biodiesel.

Nakakahilo san tawo an methanol. An 10 mL na puro na methanol na matutulon,
pwede mag-break down magin formic acid, na pwede makabuta pinaagi san kawakay
san optic nerve, ngan an 30 mL pwede makamatay,. An median lethal dose para san
puro na methanol ada sa 100 mL (4 fl oz) (i.e. 1–2 mL/kg bug'at han lawas). An
methanol may reference dose na 0.5 mg/kg/adlaw. An kahilo maepekto paglahos saka
oras, ngan pwede malikayan an permanent damage san epektibo na antidote ..



https://war.wikipedia.org/wiki/Maguindanao

An Maguindanao amo in probinsya o lalawigan han Pilipinas nga nahamutangan ha
Autonomo nga Rehiyon ha Muslim Mindanao (ARMM). An kapital hini amo an Shariff
Aguak ngan ginsasapitan ini han Lanao del Sur ha amihanan, Cotabato ha
sidlangan, ngan Sultan Kudarat ha salatan. Ha katundan nahamutang an Golfo Moro.

An Maguindanao ginbahin ngadto hin katloan kag tulo (33) nga mga bungto ngan usa
(1) nga syudad. Bisan kon an Syudad han Cotabato ada ha sulod han mga pag-ultan
han Maguindanao, naglulugaring ini tikang han probinsya. Bisan kon amo ini an
sentro han rehiyon han Autonomo nga Rehiyon ha Muslim Mindanao, kabahin an
syudad han SOCCSKSARGEN nga rehiyon.

Hi Shariff Mohammed Kabungsuwan han Johor nagdara han relihiyon Islam ngada han
lugar dida han mga katapusan nga bahin han ika-15 nga siglo. Nag-asawa hiya hin
lokal nga prinsesa ngan nag-establisar hiya han Sultanate han Maguindanao. An
Siong han Cotabato amo an sentro han sultanate pero an impluwensya hini
nagharayo tikang han Peninsula han Zamboanga ngadto ha Baybayon han Sarangani
ngan Davao.

Han panahon kolonyal an mga Katsila naglansar hin mga expedisyon ngada hini nga
lugar agod mahisakop ini pero waray nira makontrola an rehiyon hangtod han mga
butnga han ika-19 bga siglo.

Dida han panahon han Americano, an Cotabato nahimo nga distrito han Probinsya
Moro nga ginhimo han 1903 ngan usa nga probinsya han Departamento han Mindanao
ngan Sulu dida han 1914.

An hadi-nga-probinsya han Cotabato ginbahin anay ngadto han Cotabato ngan South
Cotabato han 1966. Han Nobyembre 22, 1973, an Cotabato ginbahin ngadto hin tulo
(3) pa nga mga probinsya nga amo a Maguindanao, North Cotabato ngan Sultan
Kudarat.

An Maguindanao amo la an Muslim nga lalawigan han upat nga ginhimo tikang han
kasanhi nga Probinsya han Cotabato. Han 1989, an probinsya nagpili nga umapi han
Autonomo nga Rehiyon ha Muslim Mindanao pero an Syudad han Cotabato waray umapi.
Pero an Syudad han Cotabato amo an kapital han Autonomo nga Rehiyon ha Muslim
Mindanao.

An Shariff Kabunsuan amo an nagin ika-80 nga lalawigan han nasod ngan amo an
ika-6 ha Autonomo nga Rehiyon ha Muslim Mindanao. Kondi gindeklara ini nga
diri-legal han Korte Suprema han Pilipinas han 2008.



https://war.wikipedia.org/wiki/Luis_Mu%C3%B1oz_Rivera

Hi Luis Muñoz Rivera (Hulyo 17, 1859 - Nobyembre 15, 1916) usa nga maniniday,
periodista ngan politiko nga taga-Barranquitas, Puerto Rico.

Han 1887 hi Muñoz Rivera naging usa nga namumuno han Partido Autonomista. Han
1890 gintikang niya an peryodiko han partido nga La Democracía (An Demokrasya).
Hini nga panahon, an Puerto Rico gintatag-iyahan han Espanya, han 1893 kinmadto
hiya ha Espanya agod mag-aram mahitungod han sistema politikal hini. Pagbalik
niya ha Puerto Rico, binmulig hiya han pagsurat han Plan de Ponce nga naghangyo
hin autonomiya administrativa para han isla. Han Marso 1895 binmalik hiya ha
Espanya komo kaupod han komisyon nga nakigkita kan Práxedes Mateo Sagasta an
lider han Liberal. Adto nga grupo politikal nag-uyon han mga paglantaw han
komisyon ngan ha Nobyembre 1897 hi Sagasta naghatag han Carta Autonomista. Hi
Muñoz Rivera nagsirbe komo Secretarya han Estado ngan Hefe han Kabinete para han
bag-o-nga-naging independyente nga Gobyerno han Puerto Rico. Nagtikang hiya han
iya puesto komo Hefe han Kabinete para han Gobyerno Automiya han Hulyo 21 1898.
Upat ka adlaw katapos hini, han Hulyo 25 1898, an Estados Unidos nag-abot ha
Puerto Rico. Ha ilarom han 1898 nga Tratado han Paris, an Puerto Rico waray na
mahiilarom han pamumuno han Katsila ngan nagin gintatag-iyahan han Estados
Unidos ha ilarom hin gobyerno militar. Hi Muñoz Rivera nagbulig han
pag-establisar han polisiya insular. Han Pebrero 4, 1899 nag-resign hiya tikang
han gobyerno. Waray la mag-iha katapos hini, an gin-pili nga gobyerno militar
han U.S. nga hi Guy V. Henry nag-dissolve han Kabinete, ngan tungod hini,
nag-undang na an mga nahabilinbilin han gobyerno autonomiya ngan mga gawasnon
nga ginhangyo ni Muñoz Rivera ha ilarom han paghadi han Kinatsila.

Hi Luis Muñoz Rivera nagtipa han gobyerno militar ngan naghangyo para hin
darudako nga pankalugaringon nga pangobyerno para han Puerto Rico. Han 1899
gintikang niya an peryodiko nga El Territorio (An Teritoryo), nga nagpasamwak
han mga ungara han mga nananag-iya hin katunaan nga naghimakuri tungod han
ginbutang nga pag-gaud o blockade han U.S.

Hi Muñoz Rivera kinmadto ha Estados Unidos para maghangyo hin pag-establisar hin
gawasnon nga komersyo o free trade para han isla han Puerto Rico ngan han
mainland han Estados Unidos. Binmalhin hiya ngadto ha Nueva York (New York) nga
diin hiya nagtikang han peryodiko nga bilingual o peryodiko ha duha nga yinaknan
Puerto Rican Herald han 1901.

Han 1904 binmalik hiya ha Puerto Rico ngan nagtukod han Partido Unionista. Han
1906 napili hiya komo usa nga delegado han Balay han mga Delegado nga diin hiya
nagsirbe hangtod 1910 han kahimo niya nga Resident Commissioner of Puerto Rico
ngadto han Kamara Representante han Estados Unidos (United States House of
Representatives). Nagsirbe hiya didto ha Kongreso han U.S. tikang 1911 hangtod
1916. Han 1915 hi Muñoz Rivera nagproponer hin paghangyo hin darudamo nga
autonomiya para han isla nga diri nahangyo hin independensya tikang han Estados
Unidos ngan parehos nga mga katungod nga diri magigin estado. An iya ginproponer
gintipa hin damo nga miyembro han iya partido, upod hini hi José de Diego. Bisan
pa, ha kataposan, an iya partido nag-uyon han iya ginproponer. Hi Muñoz Rivera
amo an nakabulig ha kaurugan han pagpagawas han Jones-Shafroth Act (ginpirma han
Marso 2, 1917), nga naghatag hini pagka-ciudadano han Estados Unidos o United
States citizenship ha mga Puertorriqueño ngan naghimo hin bicameral nga
legislatura ha Puerto Rico nga ginsubad an United States Congress. Bisan pa,
waray hiya maruyag han Jones Act tungod kay an judicial ngan mga executive
branch mahihiilarom pa gihapon han Estados Unidos. Waray la kaiha katapos hini,
nasakit hiya ngan binmalik ha Puerto Rico ngan didto hiya namatay han Nobyembre
15, 1916 ha bungto han Luquillo, ugsa maipirma ngan magin balaod an Jones Act.

An iya lawas ginlubong ha Sementeryo han San Antonio De Paduas ha iya bungto han
Barranquitas, Puerto Rico.

An anak ni Luis Muñoz Rivera nga hi Luis Muñoz Marín nagin importante ngan
kilalado gihapon ha mga Politika han Puerto Rico, han iya pagtukod han Partido
Democratico Popular ngan ha iya pagin syahan nga napili ha demokratiko nga
Gobernador han Puerto Rico. An anak nga babaye ni Muñoz Marín nga hi Victoria
Muñoz binmulig gihapon ha politika ngan nagsirbe ha legislatura ngan nagdalagan
(pero waray magdaog) para han pagin-gobyerno han 1992.



https://war.wikipedia.org/wiki/La_Habana

An syudad nga La Habana (nga ha literal nga Winaray: An Habana o Havana) nga an
opisyal nga ngaran Syudad han Habana (ha Kinatsila: Ciudad de La Habana) amo an
kapital nga syudad han nasod han Cuba. Kilalado liwat ini ha ngaran nga Villa de
San Cristóbal de La Habana nga amo an ngaran hini han pagtukod hini nga syudad
ngan La Ciudad de las Columnas nga gin-agnay han manunurat nga Cubano nga hi
Alejo Carpentier. Ini nga syudad usa liwat han mga lalawigan han nasod. Mayda
ini 2.1 ka milyon nga mga nangungukoy, ngan an urban nga kahaluag amo in 3.5 ka
milyon, nga amo an rason na an Habana amo an gidako-i nga syudad ha Cuba ngan ha
rehiyon han Caribe. An syudad tipa-katundan ngan tipa-salatan tikang han
baybayon, nga ginsasakban pinaagi hin guti-ay nga baybayon ngan nagtutunga hin
tulo nga mga main nga daungan: Marimelena, Guanabacoa, ngan Atarés. An mahinay
in sulog nga Salog Almendares nasubay han syudad tikang ha salatan ngadto ha
amihanan, nga nadugton han mga Estrecho han Florida in pira ka milyas ha
katundan tikang han baybayon.



https://war.wikipedia.org/wiki/Komunidad_Autonoma_han_Espanya

An komunidad autonoma han Espanya (ha Kinatsila: comunidad autónoma) amo in usa
nga entidad ha teritoryo nga, pinaagi han sugo han batakan-balaod han Estado
espanyol, in gintaga-an hin autonomiya lehislatiba ngan mga ehekutiba nga gahom,
agod magmadali an pagdumara han mga ginrerepresenta hini.

An istruktura han Estado Espanyol ha mga Komunidad Autonoma ginkilala ngan
gin-garantiya dida han Konstitusyon Espanyola han 1978. An artículo 2 hini
nakilala ngan nagarantiya han katungod han autonomiya han mga nasyonalidad ngan
mga rehiyon nga amo an nakompone han Estado. Ini nga disposisyon nahibase dida
han premisa han diri-mawawara nga kahiusa han nasod espanyola, patria han
ngatanan nga espanyol.

An pagbahin ha politika ngan administratiba han Espanya ada hin forma hin napulo
kag pito (17) nga komunidad autonoma, ug dugang han Ceuta ngan Melilla, nga diin
an mga estatuto hin autonomiya naghahatag hini nga mga syudad han ranggo nga mga
syudad autonoma.

An pagpromulgar han Konstitusyon Espanyola han 1978, nga naghatag hin katungod
ha autonomiya han mga nasyonalidad ngan mga rehiyon nga nakompone han nasod
espanyola, nag-implementa hin pagbalhin hin 180 ka grados tikang han patakaran
han naha-una nga rehimen, nga nahibase ha mga tradisyonal nga plano ha
pag-sentralisar. Ini naghatag hin solusyon hin problema nga pirme
nagbabalik-balik ha kaagi han Espanya komo resulta han mga dirudilain nga
identidad nga diin ginhimo an kahiusa han nasod espanyola.

Katapos han pagratifika han Konstitusyon, ngan komo resulta han pag-implementa
han mga prinsipiyo nga nahimutang han Título VIII hini, dida han paglabay hin
pira la ka mga tuig, natapos an proseso han pag-instaurar han mga 17 ka
komunidad autonoma ngan nahi-aprobado an mga Estatuto hin autonomiya.
Ginpanaga-an gihapon ini hin mga ira kalugarinon nga mga organo hin gobyerno
ngan mga institusyon representatiba. Usa nga importante nga detalye han proseso
nga nahabutang han Konstitusyon Espanyola, amo nga an diri ini gin-oobliga ha
mga rehiyon, pero, ini, usa nga katungod para han mga rehiyon.

Tikang han tuig 2003 ngan para hin mga panuyo estadístiko, nga nahabase dida han
mga normativa europea ngan gin-determina pinaagi han EUROSTAT, mabibilngan an
mga unidad NUTS ha kabaskog ha Unyon Europeo. An 17 nga komunidad autonoma
espanyola mabibilngan nga nahiklasipika dida han mga handana nga NUTS-2.

An mga napulo kag pito (17) nga komunidad autonoma, upod an ira mga probinsya
ngan an ira mga tagsa-tagsa nga kapital, amo an:

An mga Syudad Autonoma (Ciudad autónoma) mga syudad nga mayda mga katungod nga
harutaas kaysa hin munisipyo (ini puyde magpagawas hin mga regulasyon nga
ehektutiba, upod hin dugang pa nga mga katungdanan) pero diri sugad hin usa nga
komunidad autonoma (waray ini mga kalugaringon nga kamara lehislatiba).



https://war.wikipedia.org/wiki/Imelda_Marcos

Hi Imelda Remedios Visitación Romuáldez-Marcos (nga natawo ha ngaran nga Imelda
Remedios Visitación Trinidad Romuáldez ha Manila han Hulyo 2, 1929) usa nga
kasanhe nga Primera Dama han Pilipinas. Anak hiya ni Vicente Orestes Romuáldez
ngan Remedios Trinidad. Hiya an balo han mangulo nga hi Ferdinand Marcos. Hasta
yana, usa hiya ha mga pinakariko nga mga tawo ha Pilipinas tungod hit iya mga
koleksyun hin mga bado, alahas ngan art nga iya gintatago ha mga "offshore bank
accounts" nga gin-ngaran ha usa ka "Jane Ryan". Tungod hini, damo hit iya mga
kritiko it nabatikos ha iya ngan gin-papasala hiya hit "plunder".

Gin-anak hi Imelda ha Manila pero bumalhin hira ha Tacloban pagkatapos kamatay
han iya iroy labot la han pagtikang han ikaduha nga giyera hit kalibutan. Han
1950 kay bumalik hiya ha Manila para abuton an iya hingyap na maging parakanta
ngan beauty queen. Didto hira nagkakilala ni Ferdinand nad nuruniyan iya
papakaslan. Han 1972 gindeklara ni Ferdinand Marcos an Martial Law. Hini nga mga
panahon hi Imelda kay sige an pag pinaupay hit pagpapadalagan ha may Manila nga
dapit. Pero damo gihap hit iya oras kay nagagamit han iya pagpinalit hin bisan
ano la ha iba na mga nasud.

Pagkasunod han pagkamatay han lider han kalaban na political party na hi Benigno
Aquino Jr. kay nagkamayda hin rebulto na mao ini an People Power Revolution. An
pamilya MArcos kay napwersahan na gumawas ha Pilipinas tapos ginbalyu-an hi
Ferdinand bilang presidente ni Corazon Aquino na amo an asawa ni Benigno Aquino
Jr.

Hi Imelda kay kilala nga paragkolekta hin damo nga mag-upay na sapatos. It iba
ha iya kolleksyon kay gindisplay han usa ka Museum ha Marikina. Yana kay naging
fashion designer ngan model.



https://war.wikipedia.org/wiki/Constantino_nga_Harangdon

{{Infobox Roman emperor | title = 57th Emperor of the Roman Empire | name =
Constantine kool| full name = Flavius Valerius Aurelius Constantinus Augustus |
image= Rome-Capitole-StatueConstantin.jpg | caption = Head of Constantine's
colossal statue at the Capitoline Museums. The original statue of marble was
acrolithic with the torso consisting of a cuirass in bronze. | reign = 25 July
306 AD – 29 October 312 AD<ref^ group="notes">Caesar in the+&^ west;
self-proclaimed Augustus from 309; recognized _as such in the east in April
310.</ref> 29 October 312 – 19 September 324[notes 1] 19 September 324 – 22 May
337[notes 2] | predecessor = [[Constantius I]? (| successor = Constantine II
Constantius II Constans I | consort = Minervina, died or davongekommen ich habe
die Mail. before 307 Fausta | issue = Constantina Helena Crispus Constantine II
oman Catholicism]]qü.ä

|?7l birth_date = 27 February ca. 272 | birth_place = [[Niš|Naissus], Moesia
Superior, day Serbia | death_date = 22 Mayo 337 (edad Sayop nga expression":
Waray nakilal-an nga punctuation character "�".) | death_place = Nicomedia 257'
0| place of burial = |}}

Constantino I (Pebrero 27, 272 – Mayo 22, 337) usa ka emperador han Imperyo
Romano kutob ha iya kamatay. Ginhimo niya an syudad nga Byzantium (yana
Istanbul, Turkeya) nga kapital han bug-os na Imperyo Romano.



https://war.wikipedia.org/wiki/CEDAW

An CEDAW in pagpahaligot han Convention on the Elimination of Discrimination
Against Women (kon ha Winaray: Internasyonal nga Kasabotan Matungod han
Pagpoypoy han Tanan nga Porma hin Diskrimenasyon Kontra han Kababayin-an).
Kinikilala komo internasyonal nga balaodnon para han katungod han kababayin-an,
tinatawag gihapon ini nga “An Kombensyon han Kababayin-an” (The Women’s
Convention) o, “Tratado han Nagkakaurosa nga mga Nasud (UN) bahin han Katungod
han Kababayin-an”.

May balaod para han mga OFWs--“The UN Convention on the Protection of the Rights
of All Migrants and Members of Their Families”, upod na gihapon an “Magna Carta
for Overseas Filipino” or RA 8042 nga nagpapanalipod han
waray-dokumento-nga-mga-OFWs diin pinaharohaloag an sakop han tinatawag nga
illegal rectruitment nga naglalakip bisan han ira mga uropod.

Dida hin usa nga bag-o nga pag-aram (Family Planning Survey o, FPS), nabaroan
nga aada la ha 49.3% han mga kababayin-an an nagamit hin usa nga klase
contraceptive. Kaurog ha ira an nagamit han moderno nga pamaagi para diri
magburod. Dinhi hini nga 49.3%, 35.1% an nagamit han moderno nga pamaagi,
samtang 14.2% an natural nga pamaagi (female sterilization and calendar/rhythm).
Bisan damo an iginpapasasarang nga condom ug madagmit an pagkuha hini ha mga
health center, 2.1% la an nagamit hini.(2004 FPS,NSO)

Pandarahog ngan ‘Trafficking’ han Kababayin-an ug mga Kabataan Iba-iba an trend
han kadamo han kaso hin pandarahog ha kababayin-an o, violence against women
(VAW) sumala han mga ahensya han gobyerno. An kadamo han kaso han pandarahog ha
kababayin-an in humitaas makapito ka beses, tikang han 1,100 nga kaso dida han
1996 ngadto ha 7,383 nga kaso dida han 2001. Pero, an DSWD (Department of Social
Welfare & Development) nagsayod nga mayda paghamobo ha kaso ha pandarahog han
kababayin-an tikang dida han 1999.

Resolusyon gawas han napulo-ka-tuig-nga-pag-aram han Beijing Declaration and
Platform of Action:

Tionan-o an Opsyonal nga Protokol ha CEDAW Nadalagan? Mayda duduha nga
mekanismo:

Para han lagda ngan pamaagi ha pagsalawad hin kaso, kadtoa an
www.un.org/womenwatch/daw/cedaw/indexhtml



https://war.wikipedia.org/wiki/Alsace

An Alsace (kaluwas ha Frinanses: al-zas; Alsaciano ngan Aleman: Elsass, kasurat
ha Aleman ugsa han 1996: Elsaß; Linatin: Alsatia; Kinatsila ngan daan nga
Winaray: Alsacia; alternatibo nga kasurat ha Winaray: Alsasya) amo an ikaupat ha
giguguti-ayi ha karuhaan kag unom (26) nga rehiyon han Fransya. Mayda ini
kahaluag nga 8,280 km2. Ini nga rehiyon amo an may gigugutiayi nga katunaan ha
Metropolitana Fransya. Amo gihap ini an gisusuoki ha Fransya (ika tulo ha
gihuhuro-oti ha metropolitana Fransya) nga may 222 munopyo kada kilometro
kwadrado (Ihap han popyulasyon ha Enero 2008: 1,836,000). An Alsace nahamutang
ha sidlangan Fransya ha may katundan salog han Rhine, nga sapit han Alemanya
ngan Switzerland. An kapital han politika, ekonomiya ngan kahiaraan (kultura)
ngan an gidadako-i nga syudad amo an Strasbourg. An syudad amo an linkuran han
dose-dosena nga mga katig-uban ngan kalawasan han kanasoran. Ha larangan
politika, an Alsace amo an usa ha pinakaimportante nga rehiyon ha bug-os nga
Unyon Europeo.

An ngaran nga "Alsace" tikan ha yinaknan Aleman nga "Ell-sass", kasirigngon,
"nakalingkod ha Ill". An Ill amo an usa nga salog ha Alsace. An rehiyon kaupod
han mga inagian han Baraan nga Imperyo Romano. Ginhinay-hinay ini pag-agaw han
Fransya ha ika-17 siglo ha ilarom nira Hadi Louis XIII ngan Hadi Louis XIV. Ha
ira pamumuno nahimo ini nga usa ka lalawigan han Fransya. Agsob bati-on nga an
Alsace nadudugtong ha Lorraine tungod an Aleman ginkaptan an mga kaparte hini
nga duha nga rehiyon. Gintawag han mga Aleman an ira ginkaptan nga tuna nga
lalawigan han Reichsland Elsaß-Lothringen (1871–1918), nga ginpag-aaragawan ha
butnga han ika 19 ngan ika 20 siglo han duha ka nasod. Hinin nga mga panahon,
upat ka beses nga an Alsace, nagburubalhin ha kamot han Fransya ngan Aleman ha
sulod han kapitoan kag liwa (75) ka tuig.

Biskan an Alsace usa ka rehiyon nga dati nagamit han yinakanan Aleman, yana an
mga taga Alsace nayakan na hin Frinanses o Fransesa nga yinkanan, nga amo an
nasodnon nga yinaknan han nasod Fransya, nga kaparte hira ha umagi nga tulo (3)
ka siglo. Mga 39% han lokal nga popyulasyon han kadagko-an ngan posible ubos ha
10% han kabatan-an, an nahibilin nga mag-upay manyakan hin Alsaciano nga
yinaknan.

Ha panahon nga waray pa nasusurat nga mga inagihan, an Alsace ginsisinudoyan na
han mga parapanganop nga mga nomado. Pero han 1500 BC, an mga Celta na an
nagukoy dida ha Alsace. Nanhawan ngan gintam-nan nira an mga katunaan. Han 58
BC, an mga Romano naman an umabot ngan ginsulong an Alsace. Kahuman nira agawi,
ginhimo nira an lugar nga sentro han paghimo han irimnon nga vino. Tungod nga
gusto nira maprotektaran an maupay mira nga pakabuhi, an mga Romano ginpadig-on
an depensa ngan nagtindog hin kampo militar ha paligid. Nahimo ini nga mga
komunidad nga hasta yana ada la gihap napadayon. Han kaparte pa han Imperyo
Romano, nahiupod an Alsace ha Germania Superior.

Han nagluya an Imperyo Romano, naging kaparte an Alsace ha teritoryo han
Alamanni. Mag-uruma an mga Alamanni. An ira yinaknan amo an naging basehan ha
yana nga yinakan han taga Alsace. Ginpirdi an Alamanni han mga Clovis ngan mga
Franko han ika-5 siglo nga nagtapos ha Aragway ha Tolbiac. Kahuman, an Alsace
naging kaparte na ha kahadian han Austrasia. Ha ubos han pamamalakad han mga
Merovingian han Clovis, naging kristiyano an mga molupyo hini nga lugar. An
Alsace nahibilin ha ilarom han puder han mga Franko kutob an Kahadian han
Franko, pagkatapos han Pagsaad han Strasbourg han 842, pormal nga nawara ha
pagkamayda han Tratado han Verdun. An mga kaapo-apohan ni Charlemagne, nga
kinilala nga nagtindog han Kahadian Franko, an nagtunga han rehiyon ngadto ha
tulo ka parte. An Alsace naging upod han Butnga Francia, nga ginhahadian han
pinakabata nga apo na hi Lothar I. Pagkatapos namatay hi Lothar han timprano nga
855, an iya kahadian, ginbahin liwat ha tulo ka parte. An parte nga tinatawag
nga Lotharingia o Lorraine amo an ginhatag ngadto ha anak nga lalaki ni Lothar.
An salin ginturunga ha duha nga bugto ni Lothar, na hira Charles an Kalbo (an
naghahadi han Katundan Kahadian Franko), ngan hi Ludwig an Aleman (nga naghahadi
ha Sidlangan Kahadian Franko). Waray la nag-iha an Kahadian han Lotharingia.
Pero an rehiyon, nga uruurhi naging Alsace, nahulog ha kamot han Baraan Imperyo
Romano ha sulod han sakop han Duke han Swabia, ha pamaagi han Tratado han
Meerson ha tuig 870.



https://war.wikipedia.org/wiki/Abra

An Abra usa nga ginpalibutan hin tuna nga lalawigan han Pilipinas ha
Administratibo nga Rehiyon han Cordillera ha Luzon. An kapital hini amo an
Bangued,ngan sapit ini han Ilocos Norte ngan Apayao ha amihanan, han Ilocos Sur
ngan Mountain Province ha salatan, han Ilocos Norte ngan Ilocos Sur ha katundan,
ngan han Kalinga, ngan Apayao ha sidlangan.

An mga taga-Abra mga katulinan hin mga Ilokano nga nangungukoy ngan mga api han
Tingguian nga tribo.

An kaurugan nga ginagamit nga yinaknan amo an Ilokano ngan Tingguian. Sumala han
census han 1995, an Ilokano nga yinaknan ginagamit hin 73.65% han populasyon han
rehiyon. 25.18% nagamit hit Tingguian ngan Itneg, 0.16% nagamit hin Tinag-alog,
ngan an nahabilin nga 0.54% nagamit hin iba nga mga yinaknan.

It Abra nahimutnga han mga kabugkiran han Ilocos ha katundan ngan han Cordillera
Butnga ha sidlangan. Bugkiron iton katunaan hini, nga mayda mga bukid ngan
bungtod ha ligid ngan sulod hini. Iton mga patag ginsasaropan han Salog Abra,
nga nasulog tipaamihanan tikang ha Bukid Data ha Mountain Province.



https://war.wikipedia.org/wiki/Toulouse

Mga koordinado: 43°36′16″N 1°26′38″E﻿ / ﻿43.604503°N 1.444026°E﻿ / 43.604503;
1.444026

An Toulouse (ngaran ha Frinanses) o Tolosa (ngaran ha Linatin, Inocsitan ngan
tradisyonal nga Kinatsila ngan ha medieval Tholoza) nga tinatawag gihapon nga
Tolosa de Languedoc (kon ha Winaray: Tolosa han Languedoc) o kundi man Tolosa de
Francia (kon ha Winaray: Tolosa han Fransya) usa nga syudad ha Haute-Garonne nga
departamento ha habagatan nga Fransya. Nahamutang ini ha mga pangpang han Salog
Garonne, mga 150 ka kilometro tikang han Dagat Mediterraneo ngan 300 tikang han
Kalawdan Atlantiko, ngan 590 ka km (366 ka mi) tikang ha Paris. Mayda 704,395
nga mga molupyo an Toulouse Métropole, an Metropolitano nga Toulouse ngan amo
ini an ika-6 nga gidako-i nga urbano nga kahaluag ha Fransya sunod han Paris,
Lyon, Marseille, Lille ngan Bordeaux. Dida han Enero 2008, mayda ini 1,202,889
ka molupyo, ngan an metropolitano nga kahaluag han Toulouse amo an ika-upat nga
gidako-i ha Fransya, sunod han Paris (12.1 ka milyon), Lyon (2.1 ka milyon),
ngan Marseille (1.7 ka milyon).

Amo ini an prefektura o kapital ha departamento han Haute-Garonne ha nasod han
Fransya.



https://war.wikipedia.org/wiki/Tarcisio_Bertone

Hi Tarcisio Pietro Evasio Bertone, S.D.B. (natawo 2 Disyembre 1934) usa nga
Italyano nga padi ngan Vaticano nga diplomat. Usa hiya nga kardinal han
Singbahan Katoliko, ngan hiya yana an Kardinal nga Maghirilom han Estado ngan
Camerlengo. Ugsa hini, nagsirbe anay hiya nga Arsobispo han Vercelli tikang 1991
tubtob 1995, Maghirilom han Kongregasyon para han Doktrina han Pagtu-o, han
panahon nga hi Kardinal Joseph Ratzinger (nga nagin Papa Benedicto XVI) amo an
Prefekto, ngan Arsobispo han Genova tikang 2002 tubtob 2006. Ginhimo hi Bertone
nga kardinal han 2003. Han 10 Mayo 2008, ginhimo hiya nga Kardinal-Obispo han
Frascati.

Komo Kardinal Camerlengo, katapos han pagrenunsya ni Papa Benedicto dida han 28
Pebrero 2013 ngan tubtob han pagpili han sunod nga Santo Papa, hi Bertone an
temporaryo nga nagdudumara han Santa Sede ngan acting nga mangulo han estado han
Syudad han Vaticano.

Natawo hi Bertone ha Romano Canavese, Piemonte, nga ika-lima hin waló nga mga
anak. Siring ni Bertone nga an iya nanay determinado nga kontra-fascista nga
militante han Partido Popular Italyano,ngan ha urhe, usa nga Kristiano nga
Demokrata.

Nagbuhat hiya han iya pagsumpa nga api han mga Salesiano han 3 Disyembre 1950
ngan gin-ordenar hiya nga pádì ni Arsobispo Albino Mensa han 1 Hulyo 1960. Mayda
niya doctorate hin balaod nga kanoniko. An iya disssertation gintitulo nga An
Pagdumara han Singbahan ha Panhunahuna ni Papa Benedicto XIV (1740–1758).



https://war.wikipedia.org/wiki/Sergio_Osme%C3%B1a

Hi Sergio Osmeña y Suico (Septyembre 9, 1878—Oktubre 19, 1961) amo an ikaduha
nga Presidente o Mangulo han Mankomunidad han Pilipinas. Hiya an Sugbong-Mangulo
o Bise-Presidente ha ilarom ni Manuel L. Quezon, ngan nahapuesto ha
pagka-mangulo han kamatay ni Quezon han 1944. Usa hiya han mga nagtukod han
Partido Nacionalista.

Hi Osmeña usa nga kabahin han prominente nga Osmeña nga pamilya, nga naglalakip
han iya anak (hi anay Senador Sergio Osmeña Jr.) ngan han iya mga apo hira
(Senador Sergio Osmeña III ngan John Osmeña), (kasanhi nga Gobernador (Lito
Osmeña ngan Mayor Tomas Osmeña).

Hi Osmeña, usa nga Intsek-nga-mestizo natawo ha Sugbo kan Juana Osmeña y Suico.
Nagkuha hiya han iya elementarya nga pag-aram didto ha University of San Carlos
ngan naggradwar han 1892. Hi Osmeña nagpadayon han iya pag-aram didto ha Manila,
nag-iskwela ha San Juan de Letran College nga diin anay hiya nagkakilala kan
Manuel L. Quezon, usa nga iya igkasi-estudyante ha klase. Nag-aram hiya hin
balaod ha University of Santo Tomas ngan ikaduha nga gihataasi an marka dida han
bar examination han 1903.

Hi Osmeña nagsirbe dida han staff hin gyera ni Heneral Emilio Aguinaldo komo usa
nga mensahero ngan periodista. Han 1900 nagtukod hiya han periodiko ha Cebu nga,
El Nuevo Dia nga nag-iha hin tulo ka tuig.

Han 1904, an Amerikano nga kolonyal nga administrasyon naghimo ha iya nga
gobernador han Sugbo o Cebu. Kaatapos hin duha ka tuig, na-elihir hiya nga
gobernador han Sugbo. Samtang gobernador hiya, nagdalagan hiya dida han
pinili-ay para han syahan nga Kapulongan Pilipinhon o Philippine Assembly han
1907 ngan napili hiya nga Speaker hadton nga kapulongan. Hi Osmeña 29 pa la an
edad han kahimo niya nga gihataasi in ranggo nga opisyal Pilipino hadto nga
panahon.

Hiya ngan in usa liwat nga politiko, nga hi Manuel L. Quezon han Tayabas,
nagtukod han Partido Nacionalista komo baton han Partido Federalista han mga
politiko-ha-Manila. An duha nagkaada hin pagkaribal para hin kadominante ha
politika tikang hini nga panahon.

Hi Osmeña napili nga assemblyman han 1907 ngan nagpabilin nga miyembro han ubos
nga balayan hangtod han 1922. Hiya an bise-presidente han nasod hin duha nga
nagsunod nga panahon o terms ha ilarom han Mankomunidad Pilipinhon o Philippine
Commonwealth.

Kinmadto hiya ha Estados Unidos han 1933 agod makabulig han pagpasa han
Hare-Hawes-Cutting Independence Bill nga nasaliwanan han Tydings-McDuffie Act
han Marso 1934.

Hi Osmeña napili nga sugbong-mangulo han Commonwealth han 1935, upod kan Quezon
komo mangulo. Na-elihido hiya hin otro han 1941. Han pagbalhin han gobyerno
Commonwealth ngadto ha Estados Unidos ha exilyo, hi Osmeña inmupod kan Quezon.

Hi Osmeña nagin mangulo han Commonwealth han kamatay ni Quezon han 1944. Inmuli
hiya ha Pilipinas hadto ngahaw nga tuig upod kan Heneral Douglas MacArthur ngan
an mga puwersa liberasyon. Katapos han gyera, hi Osmeña amo an nagbalik han
gobyerno Commonwealth government ngan han iba nga mga dirudilain nga mga
departamento ehekutibo. Nagpadayon hiya pakigbisog para han paglugaring o
independensya han Pilipinas.

Para han pinili-ay hin mangulo han 1946, dinmiri hi Osmeña pagkampanya, tungod
kay siring niya an Pilipino nga katawhan maaram han iya buhat hin 40 ka tuig hin
tuptop ngan matadong nga serbisyo. Bisan pa, napirde hiya ni Manuel Roxas, nga
nakadaog hin 54 ka porsyento han botos ngan amo an nagin-syahan nga mangulo han
independyente nga Republika han Pilipinas.

Katapos han iya kapirde dida han pinili-ay, hi Osmeña nagretiro ngadto ha iya
balay ha Cebu. Namatay hiya ha edad han 83 han Oktubre 19, 1961, ha Veteran's
Memorial Hospital ha Syudad han Quezon. Didto hiya ginlubong ha North Cemetery
ha Manila.



https://war.wikipedia.org/wiki/Sergey_Mikhalkov

Hi Sergey Vladimirovich Mikhalkov (ha Ruso: Сергей Владимирович Михалков) (Marso
13, 1913 - Agosto 27 , 2009) usa nga Ruso nga manunurat hin mga barasahon para
hin kabataan ngan mga satiriko nga mga istorya nga nagkaada hin higayon han
pagsurat han mga laray han nasodnon nga awit han iya nasod ha tulo ka lain nga
okasyon, hin panahon nga mga 60 ka tuig.

Hi Mikhalkov tikang hin noble nga panimalay ngan mayda hiya mga tsarista nga mga
admiral, gobernador, ngan mga prinsipe dida han iya mga kaapoy-apoyan. Tikang
han mga tuig han dekada han 1930, sugad kasikat hiya kanda Korney Chukovsky ngan
Agniya Barto komo usa han mga pinakasikat nga mga maniniday nga nagsisinurat
para han mga kabataan nga nayakan hin Ruso. An iya mga siday mahitungod han
hataas nga hi "Batâ Styopa" ("Дядя Стёпа") nagkaada hin kasikat.

Komo 29-nga-pangidaron dida han tuig 1942, an mga sinurat ni Mikhalkov inmabot
han pagkasabót han namumuno han Unyon Sovyetika nga hi Josef Stalin. Nagkomisyon
hi Stalin kan Mikhalkov nga magsurat hin mga laray para hin bag-o nga nasodnon
nga awit. Hadto nga panahon, an nasod dida han butnga han Gyera Pankalibotan II
ngan hi Stalin karuyag hin Ruso nga tema para han nasodnon nga awit, nga
masaliwan han Internationale.

Ginsurat ni Mikhalkov in mga laray nga igpapadis hin musika han kompositor nga
hi Alexander Alexandrov (1883–1946) ngan ini amo an nagin Nasodnon nga Awit han
Unyon Sovyetika o an "Himno". An bag-o nga nasodnon nga awit ginpresenta kan
Stalin dida han verano han 1943 ngan ini ginpakilala nga amo an bag-o nga
nasodnon nga awit dida han Enero 1, 1944.

Dida han kamatay ni Stalin han 1953, an mga laray, nga nagmensyonar han ngaran
niya, waray gamita dida han proseso han pagdestalinisar ngan ginpadayon paggamit
an himno nga waray mga pulong. Nagsurat hi Mikhalkov hin bag-o nga mga laray
dida han 1970, kondi waray ini igsumitir ngadto han Presidium han Sovyet Suprema
hangtod han Mayo 27, 1977. An bag-o nga mga laray, nga waray na reperensya kan
Stalin, gin-aprobahan dida han Septyembre 1 ngan ginhimo nga opisyal dida han
pagpatik han bag-o nga Sovyetika nga Konstitusyon dida han Oktubre 1977.

An pag-gamit han himno Sovyetiko ngan nagamit hini nga mga laray ni Mikhalkov
nagpadayon tubtob han 1991, nga diin ginretiro ini ni Presidente Boris Yeltsin
katapos han pagkabublag han Unyon Sovyetika. Pero dida han pagsaliwan ni
Vladimir Putin tikang kan Yeltsin dida han 2000, naghangyo hi Putin han pagbalik
han musika ni Alexandrov imbes han pinili nga anthem ni Yeltsin.

Dida hini nga panahon, 87 na ka tuig an edad ni Mikhalkov ngan maiha na hiya nga
nagretiro; mas kilalado pa ngani hiya ha moderno nga Rusya (o kon ha exakto -
han bag-o nga henerasyon hin mga Ruso) nga amo an amay han sikat nga mga
maghirimo hin salida nga hira Nikita Mikhalkov ngan Andrey Konchalovsky – hi
Andrey nagbul-iw hin parte han iya ngaran nga "Mikhalkov-Konchalovsky" han
paglakat niya tikang ha Rusya. Pero dida han pagkaada hin momentum an
paningkamot ni Putin han pagbalik han daan nga anthem, binmalik hi Mikhalkov
naliwat hin pagsurat hin bag-o nga mga laray nga ma-igo han musika ni
Alexandrov. An resulta amo an Nasodnon nga Awit han Rusya, nga nagin-opisyal
dida han tuig 2001.

Gawas han nasodnon nga awit, hi Mikhalkov naghimo hin dadamo nga mga satiriko
nga mga drama ngan naghatag hin mga script para hin pipira nga komedya
Sovyetika. Iya liwat ginbalik in maiha na nga waray-kagamit nga genre hin
satiriko nga fable o istorya. Gin-gala hiya hin tulo nga mga Premyo Stalin (dida
han mga tuig 1941, 1942, ngan 1950) ngan iba pa nga mga premyo.

Inmukoy ha Moscow hi Mikhalkov tubtob han iya kamatay. Dida han iya ika-90 nga
kaadlawan han tuig 2003, ginbisita hiya ni Putin ha iya balay pagpresenta ha iya
han ikaduha nga klase han Orden hin Serbisyo han Amay nga Tuna, tungod han iya
mga ámot han kultura han Rusya. Gintagaan liwat hi Mikhalkov hin dekorasyon nga
Bayani han Sosyalista nga Buhat ngan han Orden ni Lenin, han pira nga iya
nakarawat nga mga premyo, tungod han iya buhat dida han panahon Sovyetika.



https://war.wikipedia.org/wiki/Samar_(probinsya)

An Lalawigan han Samar usa han mga lalawigan o probinsya han Pilipinas ha
Sinirangan nga Kabisay-an nga rehiyon han Kabisay-an. Western Samar (Iningles
para han Kalondan nga Samar o Katundan nga Samar) an una nga ngaran han
probinsya kay an ngaran nga Samar, ngaran liwat han isla o puro han Samar. An
Syudad han Catbalogan an kapital han lalawigan. An lalawigan nahahamutang ha
katundan nga bahin han isla han Samar nga hin mga pipira nga mga isla-isa ha
katundan han Isla . Ha amihanan han probinsya mabibilngan an lalawigan han
Northern Samar samtang ha sidlangan matatad-an an probinsya han Eastern Samar.
An lalawigan ngan an isla nahadugtong han Isla han Leyte pinaagi han Tulay San
Juanico, ha Estrecho de San Juanico (o San Juanico Strait) tikang ha Sta. Rita
ngadto ha Baranggay Cabalawan han Syudad han Tacloban. Ha salatan o habagatan
han lalawigan amo an Golfo han Leyte o Leyte Gulf.

Binisaya nga Winaray an lumad nga yinaknan ha lalawigan han Samar. Pero mayda
mga isla nga bungto ha sakop han probinsya nga Binisaya nga Sinugboanon an ira
yinaknan. Ini amo an mga isla-ngan-bungto han Almagro ngan Santo Niño.

Ini nga probinsya may-ada damo nga bundok linabi na gud sa ubos nga parte.
Kadagatan an wala o katundan sini. Iton nga dagat mao gud an Samar Sea o Dagat
san Samar. An pinaka dako nga syudad mao an Calbayog.

An Samar maupay giyapon an turismo. May-ada damo nga dagat o baybayon ngan talon
o busay linabi na gud sa mga syudad ug mga munisipalidad hirani sa Dagat san
Samar

An isla han Samar ginbulag tikang ha Leyte ngan ginhimo nga laín nga probinsya
ha tuig 1768. Ha Hunyo 19, 1965 gintunga an isla ngadto hin tulo (3) nga
lalawigan o probinsya: Western Samar, Eastern Samar ug Northern Samar. Ha 1969
an lalawigan han Western Samar ginngaran nga Samar.



https://war.wikipedia.org/wiki/Rizal

An Rizal usa nga probinsya han Pilipinas nga nahamutang ha rehiyon han
CALABARZON mga 20 ka kilometro ha sinirangan tikang ha Manila. Ginngaranan ini
nga lalawigan ha dungog han nasodnon nga bayani han nasod nga hi José Rizal. An
kapital han lalawigan han Rizal amo an Syudad han Antipolo, bisan man kon an
kapitolyo nahimutang ha Syudad han Pasig ha Metro Manila, nga amo an anay
kapital han lalawigan.

Ginsasapitan an Rizal han Metro Manila ha katundan, han lalawigan han Bulacan ha
amihanan, han Quezon ha sidlangan ngan han Laguna ha salatan. Nahamutang gihapon
an lalawigan ha amihanan nga mga labnasan han Laguna de Bay, an gidako-i nga
danaw han nasod.

An Rizal usa nga bugkiron nga lalawigan nga nahabawbaw han katundan nga mga
bahin han salatan nga bahin han Sierra Madre nga kabugkiran. An Syudad han
Antipolo mayda mahusay nga paglantaw han Metro Manila ngan dinhe mabibilngan an
Hinulugang Taktak, usa nga busay nga sikat hit mga turista.

An Rizal ginbahin ngadto hin napulo kag tulo (13) nga mga bungto ngan usa (1)
nga syudad.



https://war.wikipedia.org/wiki/Papa_P%C3%ADo_XI

Hi Papa Pío XI (ha Linatin: Pius PP. XI), natawo nga Ambrogio Damiano Achille
Ratti (Mayo 31, 1857 – Pebrero 10, 1939), naghadi komo Papa tikang han Pebrero
6, 1922 ngan soberano han Syudad han Vaticano tikang han 1929 tubtob han iya
kamatayon han Pebrero 10, 1939. Hiya an nagmantala han encyclical nga Quas
Primas nga nag-establisar han piyesta ni Kristo nga Hadi, ngan nagkuha komo iya
darahonon han papado o papal motto an darahonon nga Pax Christi in Regno Christi
nga nanganghulogan: "Kamurayaw ni Kristo ha Ginhadi-an ni Kristo." Amo ini an
sentral nga ideya han iya pontificado: ngan an Katoliko nga relihiyon angay
magtugob han ngatanan nga bahin han pankinabuhi:: an panimalay, an syudad, ha
politika, ha ekonomiya, ha arte nbp. Imbes nga an relihiyoso nga pagtuo tubtub
la ha pribado nga butang, o pag-atras han Simbahan tikang hin pagbuhat ha gawas
nga kalibutan, Hi Pío XI naghunahuna nga it mga Katoliko angay magbuhat agod
maghimo hin tinuod nga Katoliko nga sosyudad: nga hi Kristo angay maghadi ha
tanan nga aspeto han kinabuhi.



https://war.wikipedia.org/wiki/Optika

An optika amo an sanga hin fisika nga nanginginlabot hin kinaiya han lamrag,
lakip an interaksyon ha materya ngan an paghimo hin mga instrumento nga nagamit
o nakakaabat hini.

Nagtikang an seyensya san Optika san paghimua san linti san mga sinauna na mga
Egyptian ngan mga Mesopotamyan. An nahihibaruan na pinakauna na mga linti
nagtikang sadton 700 BC gikan sa Assyria ngan titawag na Layard o Nimrud lens.

An klasikal na optika ginbabahin ngadto sin duha na sanga: geometrikal ngan
pisikal na optika. Sa geometrikal, o kilala liwat na ray optics, ginkukunsidira
an lamrag o suna na nakiwa sin tadung na linya, ngan sa pisikal, o kilala liwat
na wave optics, an ginkukunsidira an lamrag na electromagnetic wave.

Ginsasakop sa Moderno na optika an optical science ngan engineering na popyular
sa 20th century. Sakob sini an Quantum optics, na hiunung san mekanikal na
kinaiya han suna, ngan ginkukunsidira an suna na nadaloy na eneriya o quantazied
photons. produkto sa Quantum optics an laser, light detectors, LED, ngan
photovoltaic cells.



https://war.wikipedia.org/wiki/Northern_Samar

An Northern Samar o Amihanan nga Samar nga agsob tinatawag gihapon nga Norte san
Samar o Norte nga Samar usa nga probinsya o lalawigan san Pilipinas nga
nahimutangan sa Sinirangan nga Kabisay-an nga rehiyon. An kapital sini amo an
Catarman ngan nahimtangan ini sa amihanan nga dapit san isla san Samar. Sa
habagatan o salatan san lalawigan amo an mga probinsya san Samar ngan Eastern
Samar. Sa kanawayan o amihanan-katundan, tabok san Estrecho han San Bernardino o
San Bernardino Strait amo an Sorsogon; sa sidlangan amo an Dagat Pilipinhon ngan
sa kalundan amo an Dagat Samar.

It lumad ngan tuminongnong nga pinulongan san kadam'an Winaray. Pero iton
Sinugboanon amo iton yinaknan san bungto san San Isidro ngan san mga
isla-nga-bungto san San Antonio ug San Vicente. Sa isla san Capul, Inabaknon an
lumad nga yinaknan.

Naatubang an Northern Samar sa San Bernardino Strait sa norte, sa sirangan an
Pacific Ocean, ngan sa weste an Samar Sea, ngan an giotan sa southwest an
Western Samar ngan southeast an Eastern Samar. An total na kahaluag san tuna
maabot 3,692.93 km².

Sa Northern Samar nagtikang an Rebelyon ni Sumuroy sadton 1649 - 1650 ngan
ginpamuno-an ni Agustin Sumuroy. Sadton Gyera Pilipino-Amerikano, an Pagpalibot
sa Catubig nahinabo sa bungto san Catubig.

Sa 1963, na aprobahan sa kongreso an Republic Act 4221 na sinumite nira
Congressmen Eladio T. Balite (1st Dist. Samar), Fernando R. Veloso (2nd Dist.
Samar), and Felipe J. Abrigo (3rd Dist. Samar) ngan sadton Junyo 19, 1965, gin
dibider an isla san Samar sin 3 ka parte; Northern Samar, Eastern Samar ngan
(Western) Samar. An una na mga opisyales sa Northern Samar gin pili sadton
Nobyembre 14, 1967.



https://war.wikipedia.org/wiki/Negros_Occidental

An Negros Occidental (kon ha Winaray: Katundan nga Negros o Kalondan nga Negros)
usa nga lalawigan o probinsya han Pilipinas nga nahamutangan ha Katundan nga
Kabisay-an nga rehiyon. An kapital hini amo an Syudad han Bacolod ngan an
lalawigan ada nahamutangan han kanawayon o amihanan-katundan nga katunga han
isla han Negros; an lalawigan han Negros Oriental ada hiton timugan o
habagatan-sinirangan nga dapit han isla. Ha tabok han Golfo han Panay ngan han
Estrecho han Guimaras ha kanawayon o amihanan-katundan amo an isla-nga-probinsya
han Guimaras ngan an probinsya han Iloilo ha Isla han Panay.

Ha Negros Occidental, Hiligaynon an lumad nga yinaknan han mayoriya. Kondi, ha
sinirangan nga dapit han probinsya nga naatubang han Isla han Cebu o Sugbo,
mayda mga pipira nga mga bungto ngan syudad nga Sinugboanon an ira yinaknan. Ini
hira amo an

An Negros Occidental mayda napulo kag siyam (19) nga bungto ngan napulo kag tulo
(13) nga syudad. An Negros Occidental amo an mayda gidadamo-i nga mga syudad ha
ngatanan nga probinsya ha Pilipinas.

Han Nobyembre 5, 1898, nagtikang in usa nga rebelyon nga pinamunoan nira Juan
Araneta ngan Aniceto Lacson nga natapos han pagkapirde han mga Katsila. Katapos
han ira pagdaog, an mga rebolusyonaryo nagtukod han Republika han Negros nga ha
pagtika-iha naglakip han lalawigan han Negros Oriental.



https://war.wikipedia.org/wiki/Mindanao

An Mindanao amo an ika-duha nga gidako-i nga isla ha Pilipinas ngan usa han mga
tulo nga pag-grupo han isla han nasod, ngan an Luzon ug Visayas amo an duha pa.
An rehiyon syahan nagkamay-ada hin kontak han Espanya dida han urhi nga bahin
han ika-16 nga siglo tubtob han temprano nga bahin han ika-17 nga siglo pinaagi
hin mga kasundalohan nga Espanyol ug mga frayle nga nagtikang pagkolonisar hini
dida han 1622.

Ha yana nga mga adlaw, an rehiyon amo an urukyan han mga Muslim o mga Moro nga
mga populasyon han nasod, ngan ini mga dirudilain nga mga grupo etniko sugad han
mga Maranao ug an Tausug, ngan an mga pagtitirok hin mga tribu nga tinatawag mga
Lumad. Diri ngatanan nga bahin han Mindanao nahisakop han mga Muslim. Ha
kamatuoran, an kaurugan han mga tawo ha amihanan nga Mindanao, labi na an mga
taga-Butuan, mga animista ugsa hira magbalhin ngadto ha Kristianidad.

Komo usa nga isla ha salatan nga bahin han nasod, iton Mindanao amo an ika-duha
nga gidako-i nga mayda 94,630 ka kwadrado nga kilometros, mga 10,000 ka km² la
nga guruguti-ay kaysa han Luzon. Bukidon iton isla, ngan adto didto an Bukid
Apo, an gihataasi nga bukid han nasod. Ha katundan han isla han Mindanao amo an
Dagat Sulu, ha sinirangan amo an Dagat Pilipinhon, ngan ha salatan amo an Dagat
Celebes.

An grupo-hin-isla han Mindanao naglalakip han isla han Mindanao mismo, upod an
Kapurupod'an Sulu ha habagatan o habagatan-katundan. Ini nga grupo-hin-isla
ginbabahinbahin hin unom nga mga rehiyon, ngan ini liwat ginbabahinbahin ngadto
hin karuhaan kag lima (25) nga mga lalawigan o probinsya.



https://war.wikipedia.org/wiki/Michael_Jordan

Hi Michael Jeffrey Jordan (natawo Pebrero 17, 1963) usa nga nagretiro nga
Amerikano nga propesyonal nga basketbolista ngan aktibo nga negosyante. An iya
biyograpiya dida han National Basketball Association (NBA) nga websayt nasiring,
"By acclamation, Michael Jordan is the greatest basketball player of all time."
(Ha paghatag hin pasidungog, hi Michael Jordan amo an gimakarit nga
basketbolista ha ngatanan nga panahon). Hi Jordan usa ha mga ginbandilyo nga
atleta han iya panahon ngan importante ha pagkasikat han NBA ha bug-os nga
kalibutan han mga dekada han 1980 ngan 1990.

Katapos hin kilalado nga karera ha University of North Carolina at Chapel Hill,
nga diin nanguna hiya han Tar Heels ngadto hin nasodnon nga championship han
1982, inmapi hi Jordan han Chicago Bulls han NBA dida han 1984. Madali hin dayon
hiya nga nakilala nga usa han mga kilalado nga basketbolista han liga, nga
nagli-aw han mga magkirita han iya masurong nga paghimo hin puntos. An iya
abilidad hin paglukso, nga naipakita han iya paghimo hin mga slam dunk tikang
han free throw nga linea dida han Slam Dunk nga mga kontest nagdara ha iya han
iya mga agnay nga "Air Jordan" ngan "His Airness." Nakilalado gihapon hiya nga
usa han mga gimaupayi nga depensiba nga nagmumulay ha basketbol. Han 1991,
nakadaog hiya han iya syahan nga NBA nga championship upod han Bulls, ngan
ginsunod ini hin mga titulo dida han 1992 ngan 1993, nga nakahimo hin
"three-peat." Bisan man kon tigda hi Jordan nga nagretiro tikang ha basketbol
dida han pagtikang han 1993-94 NBA season basi magsunod hin karera ha beisbol,
binmalik hiya han Bulls han 1995 ngan gindara niya hira ngadto hin dugang nga
tulo nga mga championship han (1996, 1997, ngan 1998) ngan hin NBA-nga-rekord
nga 72 nga regular-season nga pagdaog dida han 1995–96 nga season. Nagretiro
naliwat hi Jordan han 1999, kundi binmalik hiya para hin duha pa nga NBA season
dida han 2001 komo api han Washington Wizards.

Upod han mga pasidungog ngan nahimo ni Jordan amo in lima nga MVP nga
pasidungog, napulo nga All-NBA nga Syahan nga Team nga pagdesignar, siyam nga
All-Defensive nga Syahan nga Team nga pasidungog, napulo kag upat nga pag-uyag
ha NBA All-Star Game ngan tulo nga All-Star MVP nga mga pasidungog, napulo nga
titulo hin pag-score, tulo nga steal o kawat nga titulo, unom nga NBA Finals MVP
nga mga pasidungog, ngan an 1988 nga NBA Defensive Player of the Year Award.
Nakapot hiya han NBA nga rekord han gihataasi nga scoring average ha regular
season nga mayda 30.12 ka punto ha tagsa uyag, pati gihapon in rekord nga 33.4
ka punto hin tagsa mulay dida han playoff. Han 1999, ginngaranan hiya han ESPN
nga amo an gimakarit nga Amihanan nga Amerikano nga atleta han ika-20 nga siglo,
ngan ikaduha kan Babe Ruth dida han kanan Associated Press nga talaan hin mga
atleta han siglo. Ginbotar hiya ngadto han Basketball Hall of Fame han Abril 6,
2009 ngan pormal hiya nga ig-aapi dida hiton Septyembre 2009.

Kilalado liwat hi Jordan tungod han iya pagbandilyo hin produkto. Hiya an
naghimo nga malinamposon han mga Air Jordan nga sapatos han Nike nga ginpagawas
han 1985 ngan padayon pa nga sikat yana. Dida gihapon hi Jordan han 1996 nga
pelikula Space Jam. Ha yana usa hiya nga part-time nga tag-iya ngan Nagdudumara
nga Api han Operasyon hin Basketbol han Charlotte Bobcats ha North Carolina.



https://war.wikipedia.org/wiki/Melilla

An Syudad Autonoma han Melilla (ha Kinatsila: Ciudad Autónoma de Melilla; ha
Bereber: Mritch o Mrič; ha Inarabo: مليلية) usa nga enclave han Espanya, nga
nahamutang ha rehiyon han Rif, ha amihanan nga África, ha mga labnasan han Dagat
Mediterraneo, atbang han salatan nga labnasan han península Ibérica.
Ginsasapitan ini han Marruecos ngan harani ini han Alherya.

An syudad ngan an teritoryo nga dependyente hini mga 12.3 ka km2 hin kahaluag ha
sidlangan nga dapit han cabo de Tres Forcas ngan mayda ini kadamo hin katawhan
nga 67,000 ka molupyo ngan mayda ini damo nga partikularidad nga nadangatan hini
komo han kamutang hini ha heyograpiya ngan ha kaagi, sugad han kahimo han
populasyon hini, an mga buruhaton ekonomika, an kultura nga diin nagpapanguna an
impluwensya han Muslim, Hudiyo, ngan Hindu o an paggamit han Bereber, sugad komo
han patrimonio arkitektnoiko nga sinisiring nga sugad han kanan Barcelona, usa
han mga nagpapanguha han estilo modernista Espanyol han pagtikang han siglo XX.



https://war.wikipedia.org/wiki/Macrosiphum_euphorbiae

An Macrosiphum euphorbiae in uska species han Insecta nga syahan ginhulagway ni
Thomas hadton 1878. An Macrosiphum euphorbiae in nahilalakip ha genus nga
Macrosiphum, ngan familia nga Aphididae. Waray hini subspecies nga nakalista.

Ipakita an sayop: <ref> tag with name "col62742" defined in <references> is not
used in prior text. Ipakita an sayop: <ref> tag with name "col62899" defined in
<references> is not used in prior text. Ipakita an sayop: <ref> tag with name
"col62967" defined in <references> is not used in prior text. Ipakita an sayop:
<ref> tag with name "col63360" defined in <references> is not used in prior
text. Ipakita an sayop: <ref> tag with name "col63384" defined in <references>
is not used in prior text. Ipakita an sayop: <ref> tag with name "col68823"
defined in <references> is not used in prior text. Ipakita an sayop: <ref> tag
with name "col68829" defined in <references> is not used in prior text. Ipakita
an sayop: <ref> tag with name "col70104" defined in <references> is not used in
prior text. Ipakita an sayop: <ref> tag with name "col70182" defined in
<references> is not used in prior text. Ipakita an sayop: <ref> tag with name
"col87325" defined in <references> is not used in prior text. Ipakita an sayop:
<ref> tag with name "col87660" defined in <references> is not used in prior
text. Ipakita an sayop: <ref> tag with name "col88047" defined in <references>
is not used in prior text. Ipakita an sayop: <ref> tag with name "col90404"
defined in <references> is not used in prior text.



https://war.wikipedia.org/wiki/MIMAROPA

An MIMAROPA, nga tinatawag gihapon Rehiyon IV-B, usa nga rehiyon han Pilipinas
nga nahamutanga ha Luzon. Mayda ini upat nga lalawigan nga amo an : Occidental
Mindoro, Oriental Mindoro, Marinduque, ngan Romblon. It ngaran usa nga acronym
han Mindoro, Marinduque, Romblon ngan Palawan. Duha an syudad han bug-os nga
rehiyon: an Syudad han Calapan ha Oriental Mindoro ngan an Syudad han Puerto
Princesa ha Palawan.

An Ehekutibo nga Sugo No. 103 , han Mayo 17, 2002, nagbahin han Rehiyon IV
(Salatan nga Katag-alogan) ngadto han MIMAROPA ngan Rehiyon IV-A (CALABARZON).
An Ehekutibo nga Sugo No. 429, han Mayo 23, 2005, nagbalhin han Palawan ngadto
han Rehiyon VI

Ginpagawas an Administratibo nga Sugo No. 129 han Agosto 19, 2005, agod
ma-resolvar an negativo nga diri pag-uyon han pagbalhin han Palawan ngan kabahin
han pagdumara han pagsubay han pagbalhin han Palawan tikang han MIMAROPA ngadto
ha Katundan nga Kabisay-an.

An Tinag-alog gingagamit ha probinsya han Marinduque pati gihapon ha dumagsaon o
amihanan-sidlangan ngan habagatan o salatan-katundan nga mga dapit han Mindoro.

Ha iraya han Mindoro, magkadirudilain nga mga yinaknan an ginagamit han mga
Mangyan. Ini amo an Iraya, Alangan, Tawbuid, Hanunoo, Tadyawan, Buhid, ngan
Ratagnon. An Ratagnon nga yinaknan usa nga Binisaya nga yinaknan nga gamay pa
hin tulo na la an mga nayakan.

Ha Romblon, mayda tulo nga mga yinaknan: Romblomanon, Asi, ngan Inonhan. Ini nga
mga yinaknan lakip han mga Binisaya nga mga yinaknan.



https://war.wikipedia.org/wiki/Labuan

An Labuan (ha Jawi nga kasurat: لابوان) amo an dako nga isla han Teritoryo
Federal han Labuan (ha Melayu: Wilayah Persekutuan Labuan; ha Jawi: ولايه
ڤرسکوتوان لابوان). An Labuan kilalado nga offshore nga sentro hin finansya nga
naghahatag hin panlangyawanon nga serbisyo ha finansya ngan negosyp pinaagi han
Labuan IBFC tikang han 1990 ngan usa liwat ini nga karadtoan hin turista para
han mga taga-Brunei ngan mga nanlulurop-ha-scuba. An ngaran nga Labuan tikang
han Malay nga pulong nga labuhan nga buot sidngon "purunduhan" o "angklahan".

An Teritoryo Federal han Labuan amo an Isla o Puro han Labuan (75 ka km²) ngan
unom nga mga gurugudti nga mga puro (Pulau Burung, Pulau Daat, Pulau Kuraman,
Pulau Papan, Pulau Rusukan Kecil, ngan Pulau Rusukan Besar), nga mayda
ginkombinar nga bug-os nga kahaluag hin 92 ka km². An mga isla nahamutang hin
mga 8 ka km tikang han lapyahan han Borneo, tapad han estado han Sabah han
Malaysia ngan han naglulugaring nga estado han Brunei Darussalam, ha amihanan
nga ligid han Bahia han Brunei nga naatubang han Dagat Tsina Salatan. An Isla
han Labuan haros patag ngan an ginhataasi nga punto 85 la ka metros. Mga sobra
70% han isla natabuhan pa hin kabanwa-an. An Bandar Labuan, nga kilalado han una
nga Victoria, amo an importante nga bungto ngan daungan hin sakayan ngan
naatubang han Bahia han Brunei.



https://war.wikipedia.org/wiki/Kerkyra

An Kerkyra o Corfu (ha Griyego: Κέρκυρα o Kérkyra; Kahadto nga Griyego: Κέρκυρα
o Κόρκυρα; Linatin: Corcyra; Italian: Corfù; Kinatsila: Corfú; Ininglis: Corfu)
amo in isla ha Gresya ha Dagat Ionico. Amo ini an ikaduha nga gidako-i han mga
Islas Ionicas ngan nahamutang ini tikang han labnasan han Sarandë, Albanya, nga
tikang diin nahabulag ini hin mga estrecho o mga kasuokan nga nag-iiba-iba hin
kahaluag tikang hin 3 tubtob 23 ka km (2 tubtob 15 ka milya), upod hin usa nga
harani han kahadto nga Butrint ngan usa nga harulaba ha katundan han Thesprotia.
An isla kabahin han prefektura han Kerkyra, ngan naglalakip ini hin napulo kag
duha han napulo kag unom nga mga munisipyo o komuna han prefektura ngan labaw
han mga komunidad han Ereikoussa, Mathraki, Othonoi, ngan an munisipalidad han
Paxoi, nga mga bublag nga mga isla o puro.

An prinsipal nga bungto (nga mayda populasyon hin 28,185) han isla tinatawag
gihapon nga Corfu, o Kérkyra ha Griyego, sugad han munisipalidad hini
(populasyon nga 39,487). An Corfu amo liwat an lugar han Unibersidad Ionica.



https://war.wikipedia.org/wiki/Kedah

An Kedah (ha Jawi: قدح, populasyon 1,778,188) usa nga estado o negeri han
Malaysia, nga nahamutang ha kanawayan nga dapit han Peninsular nga Malaysia.
Naglalakip an estado hin bug-os nga kahaluag nga 9,425 ka km², nan an kadam-an
hini mga kapatagan nga gintatanom in humay, pati an isla han Langkawi. Gintawag
ini nga Syburi (ha Thai nga yinaknan: ไทรบุรี) han Siames han ilarom pa ini han
ira impluwensya.

Ha amihanan amo an estado han Perlis ngan an panlangyaw nga pag-ultan upod han
Songkhla ngan Yala nga mga lalawigan han Thailand, ha salatan amo an Perak ngan
ha habagatan an Penang.

An kapital ngan lingkoranan han hadi han negeri amo an Alor Setar. An iba pa nga
mga importante nga mga bungto amo an Sungai Petani, ngan Kulim ha mailand, ngan
Kuah ha Pulau Langkawi. An Kedah ginbahin ngadto hin napulo kag duha nga mga
distrito:- Baling, Bandar Baharu, Kota Setar, Pokok Sena, Kuala Muda, Kubang
Pasu, Kulim, Pulau Langkawi, Padang Terap, Pendang, Sik, nganYan.

An Arabo nga pahidungog nga ngaran para han Kedah amo an Darul Aman nga amo
gihapon an kahulugan han ngaran ha pahidungog han Brunei nga Darussalam
(Puy-anan hin Kamurayaw).



https://war.wikipedia.org/wiki/Katundan_nga_Kabisay-an

An Katundan nga Kabisay-an o Kalondan nga Kabisay-an usa han mga rehiyon han
Pilipinas, igintawag nga Rehiyon VI. Ini nga rehiyon mayda unom (6) nga mga
probinsya o lalawigan, nga amo an, Aklan, Antique, Negros Occidental, Capiz,
Guimaras ngan Iloilo. Mayda ini napulo kag pito (17) nga mga syudad ngan amo ini
an rehiyon nga gidadamo-i han mga syudad. An yinaknan nga Hiligaynon, ginagamit
ha Negros Occidental, Guimaras, Capiz ngan mga kabahin han Iloilo. Kinaray-a an
yinaknan ha Antique ngan mga parte han Iloilo. Akeanon o Aklanon an yinaknan ha
Aklan. An Syudad han Iloilo amo an sentro han rehiyon.

An Palawan, nga kabahin han una han Rehiyon IV-B, ginbalhin ngadto hini nga
rehiyon han Mayo 23, 2005 pinaagi han Executive Order 429. Kundi tungod han
negatibo nga reaksyon han mga molupyo ginbalik ini ngadto ha MIMAROPA.

An Katundan nga Kabisay-an mayda lima (5) nga mga probinsya ngan an syudad han
Iloilo.

¹ An Syudad han Iloilo in urbanizado hin duro nga syudad; mga estadistika nira
dinhe waray iginlakip han estadistika han Iloilo.



https://war.wikipedia.org/wiki/Jos%C3%A9_de_San_Mart%C3%ADn

Hi José Francisco de San Martín y Matorras (Pebrero 25 1778 – Agosto 17 1850)
usa nga Argentino nga heneral ngan primer nga namuno han malinamposon nga
pakigbisog para hin independensya han mga salatan nga kanasoran han Salatan nga
Amerika tikang han Espanya.

Upod kan Simón Bolívar ha amihanan, hi San Martín iginkikita nga usa han mga
Libertadores han Hispano nga Salatan nga Amerika. Nasudnon nga bayani hiya han
Argentina.

Natawo hi San Martín ha bungto han Yapeyú ha probinsya ha daplin han Salog
Uruguay han Corrientes, Arhentina, nga hadto kolonya Espanyol (lakip han
Virreinato han Río de la Plata). An iya amay hi don Juan de San Martín y Gómez
natawo ha Villa de Cervatos de la Cueza, ha probinsya han Palencia, ha Espanya
ngan amo an tenyente gobernador han departamento. Han iya nanay nga hi doña
Gregoria Matorras, amo an umangkon hin conquistador han Chaco. Hi José de San
Martín amo an manghod hin lima nga magburugto: María Elena, Manuel Tadeo, Juan
Fermín Rafael ngan Justo Rufino.

Han 1781, han 3 an edad ni San Martín, an iya pamilya nagbalhin tikang ha Yapeyú
ngadto ha Buenos Aires. Sunod namalhin hira ngadto ha Espanya, pangadto ha Cádiz
han Disyembre 6 han 1783. Hi San Martín nagtikang han iya pag-aram didto han
Real Seminario de Nobles de Madrid y en la Escuela de Temporalidades de Málaga
han 1786. Didto, nagtuon hiya hin Linatin, Pranses, Kinatsila, sayaw, dibujo,
siday, esgrima, retórika, matemátika, kaagi ngan kasaysayan ug heyograpiya.

Ginkomisyon nga Ika-Duha nga Tenyente han 1793, ngan inmabot han ranggo nga
Tenyente Koronel han 1808. Nag-away hiya upod han Espanyol nga army patok han
Portugal, ha mga kolonya Africano, ngan patok gihapon han inbasyon han mga
puwersa ni Napoleon I. Han 1812 nag-resign hiya tikang han Espanyol nga army
ngan inmuli ha Argentina, nga diin iya ginhalad an iya mga serbisyo han mga
puwersa rebolusyonaryo.

An gobyerno probisyonal nagtukod han Granaderos nga cavalry unit, nga amo an
nagin gimaupayi-nga-natrain nga kusog militar han rebolusyon.

Hi San Martín namuno han mga rebelde patok han mga puwersa Espanyol ha ilarom ni
Heneral José Zavala ha Pakig-away han San Lorenzo han Pebrero 3 1813, nga amo an
nagin syahan nga pagdaog han Gyera Arhentino hin Independensya. Gintaga-an hiya
han ranggo nga Heneral han gobyerno rebolusyonaryo. Ha sunod nga tuig, hiya an
namuno han amihanan nga army nga nag-aandam hin bag-o nga invasyon han Alta Perú
(yana Bolivya), in posisyon nga iya ginbiyaan agod magin gobernador han
probinsya han Cuyo (nga yana amo an mga probinsya han Mendoza, San Juan, ngan
San Luis), nga tikang diin, tinmabok hiya han Andes ngan ginsalakay an mga
Royalista ha Chile ha pagtikang han 1817. Upod kan Bernardo O'Higgins, nagsulod
hiya komo nagdaog han naliberar nga syudad han Santiago de Chile han Marso 17
1818.

Ha sunod, hi San Martín nag-atupag han mga buruhaton patok han Espanyol nga
kusog ha Peru. Nag-andam hiya hin sobra duha ka tuig para hin pagsalakay pinaagi
ha dagat. Katapos hin mga bulan hin mahinay nga pag-abante, nagdaog hiya dida
han Pakig-away ha Pisco han Disyembre 6 1820. An Katsila nga Virrey nagprobar
pag-negociar, pero kay tungod nga nadiri hiya hin kumpleto nga independensya,
ginbaribad hiya ni San Martín.

Han Hulyo 9, 1821, Na-okupa ni San Martín an Lima, nga kapital han Peru Dako ini
nga pagkawad-an para han mga Katsila nga puwersa. Han Hulyo 28 ginbotos hiya nga
"Protector" han bag-o nga na-librar nga nasod. Han hini mismo nga tuig, gintukod
niya an Biblioteca Nacional de Peru, nga iya gin-donar an iya mga koleksyon hin
mga libro, ngan iya gindayaw an bag-o nga biblioteca o library nga "... usa han
mga madali nga pamaagi han pagpasamwak han aton mga intelektwal nga mga
kapulsanan". Gindeklara ni San Martín an independensya para han Peru tikang han
Espanya han Disyembre 9 1824. Katapos han pagkatitirok han parliament han Peru,
nag-iwas hiya han iya pamuno ha militar.

Han Hulyo 26 1822 nakigkita hiya kan Simón Bolívar ha Guayaquil agod magplano
para han kabubwason han America Latina. An kadam-an han mga detalye hini nga
pakigkita sekreto hini nga panahon, ngan ini amo in butang nga gindedebatehan
han mga historiador. Mayda mga natuo nga an kan Bolívar diri pagkaruyag
pakigsaro hin pamuno han mga gindugtong nga mga puwersa amo an nakapa-iwas kan
San Martín tikang ha Perú ngan mag-ukoy komo mag-uruma ha Mendoza, Argentina.
Mayda liwat lain nga teorya nga hi San Martín nag-uyon han kan Bolívar kusog
ngan naglikay hin konfrontasyon.

Han 1824, katapos han kamatay han iya asawa nga hi Remedios de Escalada,
nagbalhin iya ha Fransya upod han iya anak nga babaye nga hi Mercedes, nga diin
inmukoy hiya han mga tuig nga nahabilin ha iya nga nagretiro ha
Boulogne-sur-Mer.

An iya kataposan nga buhat ha Arhentina amo in pagkarawat hin hatag tikang han
gobernador han Buenos Aires nga hi Juan Manuel de Rosas ngan pagbaribad hin
pag-away dida han mga gyera sibil nga nakasamok han nasod.

Han 1880 gindara an iya mga nahabilin ngadto ha Buenos Aires ngan ginlubong ha
Katedral han Buenos Aires.



https://war.wikipedia.org/wiki/Jim_Elliot

Hi Philip James Elliot (Oktubre 8, 1927 – Enero 8, 1956) usa nga Kristohanon nga
misyonero ha Ecuador, nga diin hiya ginpatay hin mga Huaorani.

Hi Elliot natawo ha Portland, Oregon, kan Fred ngan Clara Elliot, ngan nagin
Kristohanon han bata pa nga pangidaron. Nag-gradwar hiya tikang ha Wheaton
College han 1949, hin degree hin Griyego. Inmabot hiya ha Ecuador han Pebrero
21, 1952, agod mag-ebanghelisar han mga Quechua han Ecuador. Han Oktubre 8,
1953, nag-asawa hiya kan Elisabeth Howard usa nga igjkasi-alumna ha Wheaton ngan
misyonarya ha Quito, Ecuador. An ira amo la nga anak nga hi Valerie, natawo han
Pebrero 27, 1955. Samtang didto hiya nagtrabaho han mga Quechua, hi Elliot
nag-andam pagkadto han violente nga tribo han Huaorani nga tinatawag hadto nga
mga Auca. Hi Elliot ngan in upat nga mga iba nga misyonaryo, hira Ed McCully,
Roger Youderian, Peter Fleming ngan an ira piloto nga hi Nate Saint, naghimo hin
kontak tikang han ira idro ngadto han mga Huaorani pinaagi hin loudspeaker ngan
hin basket paghatag hin mga hatag. Katapos hin pira ka bulan, an mga tawo
nagdesidir paghimo hin base nga lugar nga harani la nga distansya tikang han mga
Huaorani, dida han ligid han Salog Curaray. Didto ginharani hira hin grupo hin
mga Huaorani, ngan ira pa ngani ginpasakay ha idro in usa nga Huaorani nga ira
gin-agnayan nga "George" (an iya tinuod nga ngaran Naenkiwi). Tungod kay maupay
an senyas an ira pagtapo han mga Huaorani, naghimo hira hin mga plano pagbisita
han mga Huaorani, pero an ira mga plano waray kadayon kay may inmabot nga
darudako nga grupo hin Huaorani nga amo an nagpatay kan Elliot ngan han iya upat
nga upod dida han Enero 8, 1956. An lawas ni Elliot natad-an nga naanod ha unhan
han salog, upod an iba nga mga tawo, labot la han lawas ni Ed McCully.

Hi Elliot ngan an iya mga sangkay nakikala dayon ha bug-os nga kalibutan nga mga
martir, ngan an Life Magazine nagmantala hin napulo-nga-pakli nga barasahon
mahitungod han ira misyon ngan an ira kamatayan. Hira nga lima, amo an
sinisiring nga nag-aghat hin interes ha mga Kristohanon nga misyon ha mga
batan-on han ira panahon, ngan tubtob ha yana usa nga dako nga pag-aghat han mga
misyonaryo nga Kristohanon nga nagtatrabaho ha bug-os nga kalibutan. Katapos han
kamatay han iya bana, hi Elisabeth Elliot ngan iba nga mga misyonaryo nagtikang
pagtrabaho didto han mga Huaorani, nga diin nagkaada hira hin impact ngan damo
an nagkaada hin conversion. Hi Elisabeth Elliot nagmantala hin duha nga libro,
Shadow of the Almighty: The Life and Testament of Jim Elliot ngan Through Gates
of Splendor, nga mahitungod han kinabuhi ngan kamatayon han iya bana.

Han 2005, usa nga dokumentaryo mahitungod han istorya nira ginpagawas ha ngaran
nga Beyond the Gates of Splendor. Ha 2006, usa nga sine, End of the Spear,
mahitungod hini nga istorya ginpagawas.



https://war.wikipedia.org/wiki/Gobyerno

An gobyerno, punuan o kagamhanan in natudlok ha mga magbaralaod, mga
magdudumara, ngan mga magtutuhay ha administratibo nga burokrasya nga nakapot
han estado ha usa ka takna, ngan ha sistema han punuan kun diin hira
ginorganisa. An punuan in nahimo nga pamaagi kun diin an polisiya han estado in
ginpapadig-on, lakip liwat an mga mekanismo para han paghimo hin polisiya han
estado.

An pulong nga gobyerno in nakuha tikang ha Linatin nga pan-unod gubernare, nga
may-ada kasirigngon nga "pamuno" o "pagdumara".

An mga estado in ginseserbi han purupadayon ngan sunodsunod nga dirudilain nga
mga punuan. Tagsa nasunod nga punuan in ginbubug-osan hin usa ka lawas hin mga
indibiduwal nga nakapot han paghimo hin desisyon politikal. An ira mga
katungdanan, amo an pagpadig-on hin mga balaod, paghimo hin bag-o nga balaod,
ngan pagtuhay han diri-pagkakauroyon. Ha mga sosyudad, ini nga grupo in agsob
lugaring-nga-nagpapadayon o klase hereditarya. Ha iba nga sosyudad, sugad han
mga demokrasya, an papel han politika in nagpapadayon, pero may-ada damo nga
nagsurusalyo o pirmaninti nga mga tawo nga nakapot ha posisyon.

An ibba nga bahin hin Gobyerno an mga tawo nagkakatitiruk ha usa nga lugar para
mag-uru-istorya pina-agi hin magkadurudilain nga idiya. Kun annu an damu an
natangdu ansiya an disisyun han ngatanan labi na kun para ha konstitusyun han
nasyun. An ira munisipyu ansya in boluntaryu burubalyu la an mga mulupyu. Kun
may-ada ipapadara ngadtu ha ibba nga lugar ini in surusalyu liwat ha sulud han
ihap han mga mulupyu.



https://war.wikipedia.org/wiki/Francisco_han_Assisi

Hi Francisco han Assisi o Francisco han Asís (Kinatsila: Francisco de Asís;
Initalyano nga ngaran: Francesco d'Assisi; ngaran ha pagkatawo Giovanni di
Pietro Bernardone) (natawo 1181/1182 – 3 Oktubre 1226) usa nga prayle ngan
nagtukod han Orden han mga Prayle Minor, nga agsob tawagon nga mga Franciscan.

Hi Francisco usa nga kilala nga nahigugma han Eucharistiya nga nag-antos han mga
samad han stigmata. Han bata pa hiya usa na hiya nga deboto han simbahan. May
mga insidente ha iya kinabuhi nga nagpapakita nga nahigugma gud hiya han mga
pobre. Mayda hadto usa nga makililimos nga nangangaro hin bulig ha iya,
guinbayaan niya an mga dugnit nga velvet nga guinpapatinda ha iya ni iya tatay
ngan guinlanat niya an makililimos. Iya guinhatag tanan nga iya benta nga nkada
ha iya bursa. An mga tawo nga kumita ha iya guin-insulto ug guintaw-an hiya han
iya guinbuhat. Tikang hadto damo pa nga mga buhat nga mag-upay an nahimo ni San
Francisco. Guinbayaan niya an comportable nga kinabuhi balyo hin pagbulig hin
iba nga mga tawo.

Yana hi San Francisco han Assisi patrono hin damo nga mga bungto/lugar sugad han
Tarangnan ngan Silanga tanan anhi ha Samar.



https://war.wikipedia.org/wiki/Fran%C3%A7ois_Mitterrand

Hi François Maurice Adrien Marie Mitterrand ([fʁɑ̃swa mɔʁis mitɛˈʁɑ̃]  (
pamati-a), 26 han Oktubre 1916 – 8 han Enero 1996) amo an ika-upat nga Mangulo
han Fransya nga napili ha ilarom han ika-Lima nga Republika, nga nag-alagad
tikang han 1981 tubtob han 1995.

Ha nakikita nga pag-influensar tikang ha pamilya, nagtikang hi Mitterrand han
iya kinabuhi ha politika ha nasyonalista nga tuo. Nag-alagad hiya ha ilarom han
Rehimen nga Vichy ha syahan nga mga tuig hini. Kundi ha sunod, inmapi hiya han
Resistensya, binmalhin ha wala, ngan nagkapot hin puwesto ha ministeryo hin
binalikbalik ha ilarom han Ika-Upat nga Republika. Ginpatok niya an pagtukod ni
de Gaulle han ika-Lima nga Republika. Bisan man kon ha pira nga panahon, nag-usa
hiya nga tawo ha politika, nakalupig hin pagmaneobra hi Mitterrand han iya mga
ka-ribal ha pagin-kandidato han wala ha tagsa nga pinili-ay hin pagkamangulo
tikang han 1965 tubtob han 1988, gawas han 1969. Napili hiya nga Mangulo han
Mayo 1981 nga piniliay hin pagkamangulo, ngan napili hiya hin utro han 1988 ngan
nagkapot hin puwesto tubtob han tuig 1995.

Gin-imbitar ni Mitterrand an Partido Komunista ngadto han iya syahan nga
kagamhanan, usa nga kontrobersyal nga buhat hadto nga panahon. Ha hini nga
panhinabo, nagapos an mga Komunista nga mga ilarom nga kapadis ngan, imbis nga
makakuha hin bentaha, an ira suporta na-iban. Binmaya hira han gabinete han tuig
1984. Ha syahan nga bahin han iya una nga panahon hin pagkamangulo, nagsunod hi
Mitterrand hin radikal nga programa ekonomika, nga naglakip hin pagnasyonalisar
hin pira nga mga importante nga kompanyiya, kundi katapos hin duha ka tuig nga
mayda krisis an ekonomiya, binmalhin hi Mitterrand han iya pamalakad. An iya
polisiya ha langyaw ngan ha depensa nagpadayon han mga polisiya han mga nanguna
ha iya hin pagkamangulo nga mga Gaullista. An iya pakisabot upod kan Helmut Kohl
nagpadukwag han pag-integrar han Europa pinaagi han Kasabotan han Maastricht,
kundi an iya pagkarawat han Aleman nga pagkahibalik hin pagka-usa diri gud duro
nga iya karuyag. Nakaduha hiya napiritan pinaagi hin kawara hin mayoriya ha
parlamento ngadto hin "mga kagamhanan hin pagkohabitar" upod hin mga konserbador
nga mga gabinte nga ginpamunoan nira Jacques Chirac (1986–88), ngan Édouard
Balladur (1993–95). Waray mag-abot hin 8 ka bulan katapos hin pagbaya ha poder,
namatay hi Mitterrand tikang hin kanser ha prostate nga iya ginpaninguha nga
tagoon han panahon han iya pagkamangulo.

Gawas han iya paghimo nga makadaog an Franses nga Wala ha piniliay, nagdumara hi
Mitterrand han pagsaka han Partido Sosyalista ha pagdominar han Wala, ngan han
pag-iban han impluwensya han makusog-han-una nga Partido Komunista (komo bahin
han botos han katawhan dida han syahan nga vuelta han pinili-ay hin
pagkamangulo, ginmutiay an mga Komunista tikang hin hitaas nga 21.27% han 1969
ngadto hin 8.66% han 1995, ha kataposan han ikaduha nga panahon hin pagkamangulo
ni Mitterrand, ngan ngadto hin 1.93% han 2007 nga pinili-ay). Ha iya panahon ha
poder, hi Mitterrand makusog nga nagbandilyo hin kultura ngan nag-implementar
hiya han iya mga mahal nga "Grands Projets".

Han 2 han Pebrero 1993, ha iya kapasidad komo igkasi-prinsipe han Andorra, hi
Mitterrand ngan hi Joan Martí i Alanis, nga amo an Obispo han Urgell ngan usa
liwat gihapon nga igkasi-Prinsipe han Andorra, nagpirma han bag-o nga
konstitusyon han Andorra, nga gin-aprobahan pinaagi hin referendum dida han
prinsipado.



https://war.wikipedia.org/wiki/El_Greco

Hi El Greco, nga natawo ha ngaran nga Δομήνικος Θεοτοκόπουλος (Doménikos
Theotokópoulos), (1541 – 7 Abril 1614) usa nga pintor, iskultor ngan arkitekto
han Espanyol nga Renasimyento. An ngaran nga "El Greco" (An Griyego) usa nga
agnay,[a][b] nga nahanungod han iya etniko nga Griyego nga pagtikang, ngan an
artista agsob nga napirma han iya mga ginpintar han iya bug-os nga ngaran ha
Griniyego nga mga agi, "Δομήνικος Θεοτοκόπουλος" (Doménikos Theotokópoulos),
ngan agsob liwat gindudgang an pulong nga Κρής (Krēs, "taga-Crete").

Natawo hi El Greco ha Crete, nga hadto nga panahon kabahin han Republika han
Venesya, ngan sentro han Post-Byzantino nga arte. Nag-aram hiya ngan nagin
maestro dinhi nga tradisyon ugsa hiya linmakat ha edad nga 26 ngadto ha Venesya,
sugad han ginbuhat hin iba nga mga Griyego nga artista. Han 1570 binmalhin hiya
ha Roma, nga diin nag-abre hiya hin trabaho-an ngan nagbuhat hiya hin serye nga
mga binuhat. Didto han iya pag-ukoy ha Italya, ginparabong ni El Greco an iya
estilo upod hin mga elemento hin Mannerismo ngan han Venesyano nga Renasimyento.
Han 1577, binmalhin hiya ngadto ha Toledo, Espanya, nga diin didto hiya nag-ukoy
ngan nagtrabaho tubtob han iya kamatay. Ha Toledo, nakakuha hi El Greco hin pira
nga dagko nga mga komisyon ngan nagbuhat hiya han iya mga pinaka-sikat nga mga
pintor.

An dramatiko ngan espresyonistiko nga estilo ni El Greco ginhiusaan han iya mga
igkasi-panahon kundi ini ginkilala dida han ika-20 nga siglo. Ginkikita hi El
Greco nga nahauna han Expressionismo ngan Cubismo, samtang an iya pagkatawo ngan
iya mga buhat gin-gamit nga inspirasyon para hin mga paragsiday ngan paragsurat
sugad nira Rainer Maria Rilke ngan Nikos Kazantzakis. Ginkita hi El Greco han
mga modero nga iskolar nga usa nga artista nga indibidwal gud hin duro nga waray
nahahanungod nga iskwela nga kombensyonal hin arte. Kilalado hiya hin mga
ginpahalaba nga mga tawo ngan agsob nga mga fantastiko o phantasmagorical
pigmentation, nga diin ginpadis an Byzantino nga mga tradisyon ngan han Katundan
nga pagpintor.



https://war.wikipedia.org/wiki/Daniel_Ortega

Hi José Daniel Ortega Saavedra (natawo Nobyembre 11 1945) amo an yana nga
Presidente han Nicaragua. Han dako nga bahin han iya kinabuhi, usa hiya nga
importante nga namuno han Frente Sandinista de Liberación Nacional o FSLN.

Katapos hin popular nga rebelyon nga nagresulta han pagpa-iwas ngan exilio kan
Anastasio Somoza Debayle han 1979, hi Ortega nagin miyembro han namumuno nga
multipartisan nga junta ngan ha urhe na-elihir nga presidente. Nagsirbe hiya
komo presidente tikang han 1985 tubtob 1990. An iya syahan nga panahon ha poder
natigamnan hin sosyalista nga mga polisiya, interno nga pagpatok, pagkaaway
tikang han Estados Unidos, ngan armado nga rebelyon han mga Contra nga ginpaluyo
han Estados Unidos.

Napirde hi Ortega ni Violeta Barrios de Chamorro dida han 1990 nga pinili-ay hin
pagkapresidente, pero nagpabilin hiya nga importante nga tawo ha politika han
oposisyon ha Nicaragua. Dinmalagan hiya pagkapresidente dida han 1996 ngan 2001
pero waray hiya magdaog. Han 2006, nagdaog hiya han pinili-ay hin
pagkapresidente.



https://war.wikipedia.org/wiki/Comunidad_de_Madrid

An Comunidad de Madrid o Komunidad han Madrid usa nga komunidad autonoma han
Espanya nga nahamutang dida han butnga han Península Ibérica ngan, ha sakob
hini, ha butnga han Meseta Central. Ginsasapitan ini han mga lalawigan han
Guadalajara, Cuenca, Toledo (Castilla-La Mancha), Ávila ngan Segovia (Castilla y
León). An Comunidad de Madrid uusa la an lalawigan--an Probinsya han Madrid. An
kapital hini amo an Madrid, nga amo gihapon an kapital han Espanya. An mga tawo
hini ginbanabana nga mga 6,271,638 ka molupyo (INE 2008), ngan an kadam-an hini
kaurugan nahatirok didto han area metropolitana han Madrid.

Ini nga komunidad, nga kabahin han teritoryo ha kaagi han rehiyon han Castilla,
mayda kabutngaan nga kabutang ha pagkakani-kanit hin mga paagi hin panakayan ha
Espanya. Mayda ini usa han mga ekonomiya nga pinaka-importante han nasod, nga an
dako nga rason tungod han pagin-balayan ini han kapital han nasod. Sugad man,
mayda ini manggad nga patrimonyo artistiko ngan natural.

An paghimo han yana nga komunidad autonoma gin-unahan hin makusug nga lantugi ha
politika ha kontexto ugsa-han-autonomiya ha mga kataposa nga tuig han dekada han
mga 1970. Ha pagtikang, ginpahayag anay an posibilidad nga an lalawigan magin
parte han komunidad han Castilla-La Mancha, nga diin mayda ini estatuto nga
espesyal, nga ighahatag tungod han ispisyal nga kamutangan hini komo lingkoranan
han kapitalidad han estado. Han tuig 1981, ginpili ha kataposan an pagkabulag
hini tikang han nasabi nga rehiyon, nga sinmunod han daan nga Castilla la Nueva,
nga diin kabahin an Madrid tikang han siglo XIX; ngan, dida han 1983, nahimo an
yana nga komunidad autonoma.

An Villa de Madrid napili nga kapital han rehiyon, bisan man kon mayda mga
ginproponer nga iba nga syudad amo an himoon nga lingkoranan han kapitalidad.
Upod hini nga mga ginproponer amo an Alcalá de Henares, nga nagpresenta hin
opisyal an kandidatura hini dida han mga syahan nga mga tuig han dekada 1980
ngan ha dipala naiha, an Getafe, nga dida han 2006 nagpasamwak han ira ungara
nga ini nga syudad amo an magkaada han titulo han kapital han komunidad.



https://war.wikipedia.org/wiki/Colmar

An Colmar (Frinanses: Colmar, ginluluwas nga: [kɔlmaʁ]; Inalsas: Colmer
[ˈkolməʁ]; Inaleman: Colmar, dida han 1871–1918 ngan 1940–1945: Kolmar) usa nga
komyun ha departamento han Haut-Rhin ha Alsace ha dumagsaan nga Fransya.

Amo ini an prefektura o kapital ha departamento han Haut-Rhin ha nasod han
Fransya.

Nahamutang ini dida han Alsace nga Ruta hin Vino ngan nagtatagad ini nga komyun
nga amo ini ngahaw an "Ulohan han Vino Alsace" (capitale des vins d'Alsace).

Han 2006, an syuad han Colmar mayda katawhan nga 65,713 ngan an metropolitano
nga kahaluag han Colmar mayda katawhan nga 120,367. An Colmar amo an kamutngaan
han arrondissement han Colmar, nga mayda 144,700 ka molupyo dida han 2006.

An Colmar amo an bungto nga gin-ukyan ni Martin Schongauer an pintor ug grabador
ngan ni Frédéric Bartholdi, an iskultor nga nagdisenyo han Statue of Liberty
(Estatuwa han Libertad). Kilalado an syudad tungod han maupay nga nagpabilin nga
daan nga bungto, an damo nga mga kiritaon ha arkitektura ngan han mga museo
hini, nga diin upod an Unterlinden nga Museo.



https://war.wikipedia.org/wiki/Chiang_Kai-shek

Hi Chiang Kai-shek (Minat-an nga Tsinino: 蔣中正 / 蔣介石; Yinano nga Tsinino: 蒋中正 /
蒋介石; pinyin: Jiǎng Jièshí) (Oktubre 31, 1887 – Abril 5, 1975) amo an Intsek nga
namuno ha militar ngan politika nga amo an nagin lider o namuno han Kuomintang
(KMT) katapos han kamatay ni Sun Yat-sen han 1925. Hiya an namuno han gobyerno
han nasod han Republika han Tsina tikang han 1928 tubtob han iya kamatayan han
1975.

Hi Chiang an namuno han Amihanan nga Expedisyon agod mahiusa an Tsina patok han
mga warlord ngan nagdaog hiya dida han 1928 nga amo an namuno han Republika han
Tsina. Ginpamunoan ni Chiang an Tsina dida han Ika-Duha nga Intsek-Hapon nga
Gyera, nga diin an pagkita kan Chiang ha Tsina linmuya, pero an iya
pagkaprominente ha langyaw dinmukwag. Dida han Intsek nga Gyera Sibil
(1927–1949), naningkamot hi Chiang pagpirde han mga Intsek nga komunista, pero
ha kataposan waray hiya makahimo hini, ngan napiritan an iya gobyerno han KMT
nga kumalagiw ngadto ha Taiwan, nga diin nagpadayon hiya pagsirbe nga Presidente
han Republika han Tsina ngan Director-Heneral han KMT han nahabilin nga bahin
han iya kinabuhi.



https://war.wikipedia.org/wiki/Catbalogan

An Syudad han Catbalogan usa nga syudad ha lalawigan han Samar ha Sinirangan nga
Kabisay-an nga rehiyon han Kabisay-an ha Pilipinas. Amo ini an kapital han
lalawigan. Sumala han 2010 nga senso, mayda ini populasyon nga 94,317 ka tawo ha
16,100 nga panimalay.

Han Pebrero 5, 2007 nahimo nga balaod an Buhat han Republika 9391 (o Republic
Act 9391) nga nagbabalyu han Catbalogan ngadto hin pagkasyudad. Han Hunyo 16,
2007 ginbuhat an plebisito nga diin gin-aprobahan han mga Catbaloganon an
pagbalyu han Catbalogan tikang hin bungto ngadto hin syudad. Kundi, nabawi an
pagkasyudad hini upod hin 15 nga iba nga mga syudad, katapos han paghatag han
Korte Suprema han Pilipinas hin petisyon nga gindara han Liga hin mga Syudad han
Pilipinas, ngan nagdeklara nga an balaod nga naghimo hin syudad (RA 9391) nga
nagtugot han bungto nga magin syudad, nga natalapas han Batakan-Balaod. An mga
nasiring nga syudad, siring han korte, waray kuno makatuman han mga
panginahanglanon agod magin syudad ini.

Han Disyembre 10, 2008, nagpadangat hin motion for reconsideration an Catbalogan
ngan an 15 nga iba nga mga syudad nga naapektaran ngadto ha Korte Suprema.
Katapos hin usa ka tuig, han Disyembre 22, 2009, ha pagbúhat hini nga appeal,
ginbalik han Korte an una nga paghukom hini ngadto han pagkasyudad ngahaw



https://war.wikipedia.org/wiki/Bataan

An Bataan usa nga lalawigan o probinsya han Pilipinas nga naglalakip han bug-os
nga Peninsula han Bataan ha Luzon. An lalawigan lakip han Butnga nga Luzon nga
rehiyon. An kapital han Bataan amo an Syudad han Balanga ngan ginsasapitan ini
han mga lalawigan han Zambales ngan Pampanga ha amihanan. An peninsula naatubang
han Dagat Tsina Salatan ha katundan ngan nagtatak-op han Bahia han Manila, ha
sidlangan.

An Pakig-away ha Bataan kilalado ha kaagi ngan kasaysayan nga usa han mga
kataposan nga pag-ato han Amerikano ngan Pilipino nga mga sundalo ugsa hira
napirde han mga Hapon nga mga puwersa dida han Gyera Pankalibotan II. Ginngaran
an Bataan Death March (Pagbaktas hin Kamatayan han Bataan) tikang hini nga
lalawigan nga diin nagtikang ini nga pagpabaktas.

An Bataan ginbahin ngadto hin napulo kag usa (11) nga mga bungto ngan usa (1)
nga syudad.

An Peninsula han Bataan usa nga bato-on nga pagpahalaba han Kabugkiran Zambales,
ha Luzon ha Pilipinas. Amo ini an nagbubulag han Bahia han Manila tikang han
Dagat Tsina Salatan. Dinhe nga peninsula an Bukid Natib (1,253 ka metro) ha
amihanan ngan han Kabugkiran Mariveles ha salatan, nga naglalakip han Bukid
Samat, nga diin nahamutang an tigaman hin kasaysayan para han Bataan Death March
(Pagbaktas hin Kamatayan han Bataan).



https://war.wikipedia.org/wiki/Aung_San_Suu_Kyi

Hi Aung San Suu Kyi (ha Burmese: ); natawo dida han Hunyo 19 1945 ha Yangon
(Rangoon), usa nga pro-demokrasya nga aktibista ngan namumuno han Nasodnon nga
Liga para han Demokrasya ha Myanmar (Burma), ngan kilalado nga priso ha
konsyensya ngan nagbandilo han waray-biyolensya nga pag-away. Hi Aung San Suu
Kyi an ikatulo nga anak ha iya pamilya. An iya ngaran nga "Aung San" tikang han
iya amay, an "Kyi" tikang han iya nanay ngan an "Suu" tikang han iya lola. Hi
Suu Kyi usa nga Buddhista nakadaog han Premyo Rafto ngan han Premyo Sakharov
para han Kagawasan hin Panhunahuna dida han 1990 ngan dida han 1991 ginpremyohan
han Premyo Nobel hin Kamurayaw ngan han 1992 ginpremyohan hiya han Jawaharlal
Nehru nga premyo hin kamurayaw han Gobyerno han India tungod han iya pakibisog
hin diri-biyolente nga paagi ha ilarom han diktatoriya militar. Gindetenir hiya
yana, ngan an gobyerno han Myanmar balik-balik nga nagpaiha han pagdetenir ha
iya. Sumala han mga resulta han 1990 nga heneral nga pinili-ay, hi Suu Kyi
nakadaog han katungod nga magin Primer Ministro, komo namumuno han nagdaog nga
Nasodnon nga Liga para han Demokrasya, pero an pagdetenir ha iya han militar nga
junta nagpugong ha iya nga makasaka hini nga puwesto.



https://war.wikipedia.org/wiki/Andaluc%C3%ADa

An Andalucía (puyde liwat igsurat ha Winaray nga Andalusiya; ha Iningles:
Andalusia) usa nga komunidad autonoma han Espanya nga nahimot tikang han mga
lalawigan han Almería, Cádiz, Córdoba, Granada, Huelva, Jaén, Málaga ngan
Sevilla, nga diin nahamutang an kapital nga dida an lingkoranan han Junta de
Andalucía. Didto ha syudad han Granada an lingkoranan han Tribunal Superior de
Justicia de la comunidad.

Amo ini an komunidad autonoma nga gidako-i hin populasyon ha Espanya (8,202,220
nga molupyo han 2008) ngan an ikaduha nga gihaluagi, nga nahiusa han iya kaagi
ngan kultura nga naghatag hin dako nga impluwensya han kahimo hini nga bahin han
Espanya. Nahamutang ini ha habagatan o salatan-katundan han Europa, nga
ginsasapitan ha katundan han Republika han Portugal, han Kalawdan Atlantico, han
Dagat Mediterraneo ngan han gawas nga teritoryo Britaniko han Gibraltar ha
salatan, han Extremadura ha amihanan ngan han Castilla-La Mancha ngan han Región
de Murcia ha sidlangan.

An Andalucía ginbahin ngadto hin walo nga mga probinsya, nga nahimo ni Javier de
Burgos pinaagi han Real Decreto de 30 de noviembre de 1833, nga amo an mga
sunod:



https://war.wikipedia.org/wiki/An%C3%ADbal_Cavaco_Silva

Hi Aníbal António Cavaco Silva, GCC (Pinortuges nga pagluwas: [ɐˈnibaɫ kɐˈvaku
ˈsiɫvɐ]; nga natawo ha Boliqueime, Loulé, Algarve han 15 Hulyo 1939), amo an
ika-19 ngan yanâ-nga-nalingkod nga Mangulo han Republika Portugesa, tungod han
iya pagdaog han pinili-ay hin pagkamangulo han Portugal han 22 Enero 2006.
Ginhurar hi Cavaco Silva han 9 Marso 2006.

Ugsa hini, hiya an Primer Ministro han Portugal tikang han 6 Nobyembre 1985
tubtob 28 Oktubre 1995. An iya panahon ha paglingkod hin napulo ka tuig amo an
gimaiha-i hin bisan hin-o nga Primer Ministro tikang kan Salazar, ngan hiya an
syahan nga Portuges nga Primer Ministro nga nakadaog hin absoluto nga kadam-an
ha ilarom han yana nga sistema nga konstitusyonal (nga gintukod katapos han
pagredemokratisar han nasod ha pagsunod han Rebolusyon Cravo).

Natawo hi Aníbal António Cavaco Silva ha Boliqueime, Loulé, Algarve, nga anak ni
Teodoro Gonçalves Silva (Loulé, Boliqueime, Maritenda, 30 Agosto 1912 – 30
Septyembre 2007) ngan han iya asawa (nag-asawa ha Loulé, Boliqueime, 4 Marso
1935) nga hi Maria do Nascimento Cavaco (natawo Loulé, Boliqueime, Maritenda, 27
Disyembre 1912). Diri kilala nga mag-aaram ha pag-iskwela hi Aníbal António
Cavaco Silva. Han 13 an iya panuigon, nahulog hiya han ika-3 nga grado han
Escuela Comercial ngan tungod hini ginpatrabaho hiya han iya apoy dido han huron
komo usa nga paagi hin pagsirot. Katapos hin pagbalik ha pag-iskwela, nagpadayon
hi Cavaco nga magin may abilidad nga mag-aaram. Nagpadayon hi Cavaco Silva ha
Lisboa, nga diin kimuha hiya hin propesyonal nga pag-aram nga kurso hin
contabilidad tikang han "Instituto Comercial de Lisboa" (Instituto Superior de
Contabilidade e Administração de Lisboa (ISCAL), ha yanâ) han 1959. Dungán hini,
nakarawat hiya hin pag-aram ha unibersidad didto ha Instituto Superior de
Ciências Económicas e Financeiras de Lisboa (ISCEF) han Universidad Técnica de
Lisboa (UTL) (ha yanâ amo ini an Instituto Superior de Economia e Gestão (ISEG)
han Universidad Técnica de Lisboa), ngan nakatapos hiya han 1963, upod hin
pagkilala, hin grado ha ekonomiya ngan pananalapî (an iya grado 16 tikang hin
20). Samtang nag-aaram hiya ha Lisboa, usa nga atleta hi Cavaco Silva han CDUL
atletika nga departamento tikang han 1958 tubtub 1963. Han 1964 nag-asawa hiya
kan Maria Alves da Silva, usa nga magturutdo hin Germanico nga pilolohiya ha
Unibersidad han Lisboa, ngan hira nga duha mayda duha nga anak (hira Bruno Alves
ngan Patrícia Maria), ngan kinmuha hiya hin mandatoryo nga serbisyo militar
didto han hadto nga Portuges nga Lalawigan ha Langyaw han Mozambique, komo usa
nga opisyal han militar nga pagdumara ha Lourenço Marques (nga yanâ an syudad
han Maputo). An iya karera hin pagtutdo nagtikang dida han 1966 komo kabulig han
ISCEF, kundi pag-abot hin duha ka tuig, kinmadto hi Cavaco Silva ha University
of York, didto han Reino Unido, nga diin, han 1973, nakakuha hiya hin doctorado
ha ekonomiya. An iya tesis ha York usa nga pagdapig han (hadto nga sikat nga)
Ekonomiko nga Keynesihanon (An Neo-Keynesyanismo magkakaada hin influensya han
iya panhunahuna han iya pagka Primer Ministro ha urhe nga panahon ngan ha yana
nagtatawag pa gihapon hiya han iya kalugaringon nga Neo-Keynesihanon). Pagbalik
niya ha Portugal, kinmuha hiya hin puwesto komo kabulig nga propesor ha ISCEF
(1974), propesor ha Unibersidad Katolika han Portugal (1975), extraordinaryo nga
propesor ha Bag-o nga Unibersidad han Lisboa (1979) ngan ha kataposan komo
direktor han Opisina hin mga Pag-aram han Banko han Portugal.

Nagin abtik la hiya ha polítika katapos han Rebolusyon Cravo han 25 han Abril
1974, ngan ha urhe nga bahin hadto nga tuig inmapi hiya han PPD, usa nga partido
ha politika nga pinamunuan ni Francisco Sá Carneiro. Ginhimo hi Cavaco Silva nga
Ministro han Pananalapi ni Primer Ministro Francisco Sá Carneiro han 1980.
Nagkaada hiya hin pagkakilala nga liberal ha ekonomiko ngan hinayhinay nga
nagtanggal han mga regla nga napugong hin gawasnon nga enterprise. Dinmirì hiya
pag-alagad dida han Bloco Central nga koalisyon han mga Sosyalista ngan mga
Demokrata Sosyal (PSD) nga nagdumara tikang han 1983 tubtob 1985, ngan an iya
kapili ngadto han liderato han PSD han 2 han Hunyo 1985, nagpahayag han
kataposan han koalisyon.

Nagmantalâ hi Propesor Cavaco Silva hin pipira nga mga buhatonon ha akademiya ha
larangan han ekonomiya upod ha mga ubos-nga-larangan sugad han polisiya hin
panalapi ngan mga paghiusa hin salapi.



https://war.wikipedia.org/wiki/Western_Samar

An Lalawigan han Samar usa han mga lalawigan o probinsya han Pilipinas ha
Sinirangan nga Kabisay-an nga rehiyon han Kabisay-an. Western Samar (Iningles
para han Kalondan nga Samar o Katundan nga Samar) an una nga ngaran han
probinsya kay an ngaran nga Samar, ngaran liwat han isla o puro han Samar. An
Syudad han Catbalogan an kapital han lalawigan. An lalawigan nahahamutang ha
katundan nga bahin han isla han Samar nga hin mga pipira nga mga isla-isa ha
katundan han Isla . Ha amihanan han probinsya mabibilngan an lalawigan han
Northern Samar samtang ha sidlangan matatad-an an probinsya han Eastern Samar.
An lalawigan ngan an isla nahadugtong han Isla han Leyte pinaagi han Tulay San
Juanico, ha Estrecho de San Juanico (o San Juanico Strait) tikang ha Sta. Rita
ngadto ha Baranggay Cabalawan han Syudad han Tacloban. Ha salatan o habagatan
han lalawigan amo an Golfo han Leyte o Leyte Gulf.

Binisaya nga Winaray an lumad nga yinaknan ha lalawigan han Samar. Pero mayda
mga isla nga bungto ha sakop han probinsya nga Binisaya nga Sinugboanon an ira
yinaknan. Ini amo an mga isla-ngan-bungto han Almagro ngan Santo Niño.

Ini nga probinsya may-ada damo nga bundok linabi na gud sa ubos nga parte.
Kadagatan an wala o katundan sini. Iton nga dagat mao gud an Samar Sea o Dagat
san Samar. An pinaka dako nga syudad mao an Calbayog.

An Samar maupay giyapon an turismo. May-ada damo nga dagat o baybayon ngan talon
o busay linabi na gud sa mga syudad ug mga munisipalidad hirani sa Dagat san
Samar

An isla han Samar ginbulag tikang ha Leyte ngan ginhimo nga laín nga probinsya
ha tuig 1768. Ha Hunyo 19, 1965 gintunga an isla ngadto hin tulo (3) nga
lalawigan o probinsya: Western Samar, Eastern Samar ug Northern Samar. Ha 1969
an lalawigan han Western Samar ginngaran nga Samar.



https://war.wikipedia.org/wiki/Tajo

An Tajo (Kinatsila: Tajo [ˈtaxo]; Pinortuges: Tejo [ˈtɛʒu]; Linatin ngan
Iningles: Tagus; Kahadto nga Griniyego: Τάγος Tagos) amo an gihalaba-i nga salog
han Península Ibérica. Ha Espanya 1,038 km (645 mi) an kahalaba hini, 716 km
(445 mi), 47 km (29 mi) ha daplin han katubtuban han Portugal ngan Espanya ngan
275 km (171 mi) ha Portugal, nga diin nasulog ini ngadto han Kalawdan Atlantico
harani ha Lisboa. An kahaluag han kwenka hini 80,100 square kilometers
(30,927 sq mi) (an ikaduha nga gidakoi ha Peninsula Iberica sunod han Duero).
Gin-gagamit an Tajo han dako nga bahin han pagsulog hini. Damo nga mga dam ngan
mga pag-diversyon naghahatag hin maiinom nga tubig ha kadam-an han butnga nga
Espanya, upod han Madrid, ngan ha Portugal, samtang mga dinosena ka mga estasyon
hidroelektriko naghihimo hin koryente elektrika. Ha mga butnga han mga dam,
nasunod ini hin nahuhuot nga pagsulog, kundi katapos han Almourol nasulog ini
ngadto hin haluag nga alluvial nga siong nga masurong magbaha. Ha ganghaan hini
mayda dako nga estuaryo nga diin an syudad han Lisboa nahamutang.

An gintitikangan han Tajo amo an Fuente de García, didto ha Montes Universales,
Sistema Ibérico, Sierra de Albarracín Comarca. An tanan nga mga salog nga
nadugtong hini nadugtong han Tajo tikang han tu-o (amihanan) nga pangpang. An
dagko nga mga syudad nga gin-aagi-an han sulog han Tajo amo an Aranjuez, Toledo,
Talavera de la Reina ngan Alcántara ha Espanya, ngan an Abrantes, Santarém,
Almada ngan Lisboa ha Portugal.

An syahan nga kilalado nga bungto dida han Tajo amo an Sacedón. Unhan han
Aranjuez nahadugtong dinhi an gin-kombina nga pagsulog han Henares ngan han
Tajuña. Unhan han Toledo nahadugtong an salog han Guadarrama. Ha iraya han
Talavera de la Reina nahadugtong dinhi han Alberche. Ha Valdeverdeja amo an
iraya nga dapit han halaba nga iraya nga reservoir nga amo an Embalse de
Valdecañas, nga diin unhan hini amo an Embalse de Torrejon, nga diin ngadto an
pagsulog han Tiétar, ngan han padagat o ubos nga reservoir, an Embalse de
Alcántara ngadto diin an pagsulog han Alagón ha ubos nga bahin.

Katapos han paghimo han katubtuban han nasod, nasakob an sulog ha Portugal, nga
naagi ha Vila Velha de Ródão, Abrantes, Constância, Entroncamento, Santarém ngan
ha anVila Franca de Xira ha igbaw hin halaba nga suok nga estuary nga diin an
syudad han Lisboa nahamutang dida han ganghaan. Nasalipdan an estuary han
Reserva Natural do Estuário do Tejo. Ada gihapon an gihalaba-i nga tulay nga
natabok han salog, an Tulay Vasco da Gama, nga mayda bug-os nga kahaluag hin
17.2 ka km ((10.7 ka mi) nga amo an gihalaba-i nga tulay ha Europa.

An mga Portuges nga rehiyon han Alentejo ngan Ribatejo gin-ngaranan tikang han
salog. Alentejo, tikang han Além-Tejo ("Unhan han Tajo"), ngan Ribatejo, tikang
han Arriba-Tejo (daan nga paagi han pagsiring nga "Igbaw nga Tajo" o "Iraya nga
Tajo"). Mayda kanal ngan aqueduct ha butnga han Tajo ngan han Salog Segura.

An padagat o ubos nga Tajo nahamutang hin fault line. In slippage ha daplin hini
nakadangat hin damo nga mga linog, nga an mga dagko hini amo an mga linog han
1309, 1531 ngan 1755.

An Pepper Wreck ngaran hin nalunod nga barko nga natad-an ngan gin-ukab dida han
ganghaan han Salog Tajo tikang han 1996 tubtob 2001.

Mayda gihapon ini pagkabalor ha estratehiya han mga imperyo Espanyol ngan
Portuges, kay amo ini an nabantay han tikadto ha Lisboa. Pananglitan, han 1587,
hi Sir Francis Drake hinmarani hin diri la maiha han salog katapos han iya
malinamposon nga pagsalakay ha Cadiz.

An Tajo usa nga dako nga salog, ngan nahihinumdoman ini ha mga awit ngan sumat
han mga Portuges. Usa nga sikat nga fado nga kanta ha Lisboa nasiring nga
samtang an mga tawo nalalagas, bata la gihapon an Tajo ("An ak buhok nabusag,
batan-on pirmi an Tajo"). An magsusurat nga hi Fernando Pessoa, nagsurat hin
siday nga natikang: "Mahuruhusay an Tajo kaysa han salog nga nasulog han ak
barrio...."

An siday ni Richard Crashaw nga "Saint Mary Magdalene, or the Weeper" (Santa
Magdalena o an Nagtatangis) nagyayakan han "Bulawan" nga Tajo nga naruruyag han
luha nga daw salapi ni Maria Magdalena. Ha klasikal nga siday, an Tajo kilalado
tungod han mga baras nga nagdadara hin bulawan (Catullus 29.19, Ovid, Amores,
1.15.34, Juvenal, Satires, 3.55, etc.

Mga koordinado: 40°19′11″N 1°41′51″W﻿ / ﻿40.31972°N 1.69750°W﻿ / 40.31972;
-1.69750



https://war.wikipedia.org/wiki/Syudad_han_Davao

An Syudad han Davao usa han mga pinaka-importante nga mga syudad ha Pilipinas
ngan amo an sinisiring nga de facto nga kapital han isla han Mindanao. Amo
gihapon ini an gidako-i nga syudad ha Philippines kon ha kahaluag hin katua-an
an paghihisgutan. An aeropuerto internasyonal hini ngan an daungan han mga barko
amo an usa han mga gidamo-i hin aktibidad nga cargo hub ha Salatan nga
Pilipinas. An Syudad han Davao usa gihapon han mga pipira nga mga syudad ha
Pilipinas nga naglulugaring tikang hin bis ano nga probinsya bisan pa man kon
ginlalakip ini ha Davao del Sur para hin mga estadistika nga paggamit. An syudad
amo gihapon an sentro han rehiyon para han Davao nga Rehiyon (Rehiyon XI). Usa
ini han mga gidako-i nga syudad han kalibutan kon an kahaluag hin katunaan an
paghihisgutan, nga naglalakip hin sobra 2,400 ka kwadrado nga kilometro. An
Syudad han Davao City mayda populasyon hin mga nangungukoy nga an kadamo 1.3 ka
ribo o milyon, ngan mga 2 ka milyon o ribo nga tawo aada kon ha adlaw nga mga
takna.

Sumala han census han tuig 2000, mayda ini populasyon nga 1,147,116 ka tawo ha
240,057 nga panimalay.



https://war.wikipedia.org/wiki/Seattle

An Seattle ( /siˈætəl/) usa nga Katundan nga Labnasan nga puerto hin kadagatan
nga syudad ngan an lingkoranan han Kondado han King. Upod hin ginbanabana nga
684,451 ka molupyo hadton 2015[update], an Seattle amo an gidako-i nga syudad ha
estado han Washington ngan han Pasipiko nga Kanawayan nga rehiyon han Amihan nga
Amerika. Han Hulyo 2013 amo ini an gimalaksihi-nga-natubo nga syudad han Estados
Unidos, ngan nagpabilin dida han igbaw nga lima han Mayo 2015 nga mayda panuigon
nga pagtubo hin 2.1%. An Seattle nga metropolitano nga kahaluag hin mga 3.7 ka
milyon nga mulupyo amo an ika-15 nga gidako-i nga metropolitano nga kahaluag han
Estados Unidos. Nahamutang an syudad dida hin isthmus ha butnga han Puget Sound
(usa nga inlet han Kalawdan Pasipiko) ngan Danaw Washington, mga 100 miles
(160 km) ha salatan tikang han Canada–United States border. Usa ini nga dako nga
ganghaan hin negosyo ha Asya, an Seattle amo an ikatulo nga gidakoi nga puerto
ha Amihan nga Amerika ha pagdumara hin kontainer hadton 2015[update].



https://war.wikipedia.org/wiki/Rafael_Hern%C3%A1ndez_Mar%C3%ADn

Hi Rafael Hernández Marín (Oktubre 24, 1891 – Disyembre 11, 1965), nga natawo ha
bungto han Aguadilla, Puerto Rico ngan kilalado gihapon ha agnay nga El
Jibarito, amo an sinisiring hin damo nga amo an gimakariti nga kompositor hin
Puertorriqueño nga musika.

Natawo hi Rafael Hernández Marín han ika-24 han Oktubre, 1891 ha baryo han
Tamarindo ha Aguadilla ha Puerto Rico. An iya mga kag-anak amo hira Miguel Ángel
Rosa ngan hi María Hernández. Natawo hi Hernández ha kablas nga pamilya. Han
bata pa hiya, nahibaro hiya han trabaho hin paghimo hin cigarro, nga tikang diin
nakahimo hiya hin pagpakabuhi. Nagkaada hiya hin hilig ha musika ngan naghangyo
hiya han iya mga kag-anak nga tugutan hiya nga magin istudyante hin musika. Han
12 an iya pangidaron, hi Hernández nag-aram hin musika ha San Juan, ha ilarom
han pag-giya han mga profesor hin musika nga hira Jose Ruellan Lequenica ngan
Jesús Figueroa. Nahibaro hiya pagtokar hin damo nga mga instrumento hin musika,
sugad han clarinet, tuba, violin, piano ngan sista. Kondi, sumala hin damo nga
mga historiador hin Puertorriqueño nga musika, dida han kahibaro hiya hin
pagsurat hin musika nga an iya kinabuhi ngan an kaagi han musika Puertorriqueño
nagbalhin hin kadayonan. Ha edad nga 14, nagtokar hiya para han Cocolia
Orquestra. Binmalhin hi Hernández ngadto ha San Juan nga diin nagtokar hiya para
han orkestra munisipal ha ilarom han direktor nga hi Manuel Tizol.

Han 1917, hi Rafael Hernández nagtatrabaho komo musikero ha North Carolina, han
pag-entra han U.S. han WWI. Inmapi hiya han Army ngan ginkadto hiya han ika-396
nga Infantry Regimant han Puerto Rico nga gintukod ha Nueva York. Ini nga
rehimento, nga kilalado gihapon nga "The Harlem Hell fighters" han mga Aleman,
nagsirbe ha Francia. Didto, nagsudoy hiya ha Europa upod han "Orchestra Europe"
(Orkestra Europa).

Katapos han gyera, hi Hernández binmalhin ha New York City. Han dekada han mga
1920, nagtikang hiya pagsurat hin mga kanta ngan pag-organisa hi trio nga
ginngaranan "Trio Borincano". Han 1926, an iya igkasi-Puertorriqueño nga hi
Pedro Flores inmapi han Trio. Bisan man kon hi Hernández ngan hi Flores
nagkasangkay ngan pirme nagpabilin nga magsangkay, nagbulag hira ngan
nagkompentensya hira ha musika. Katapos han pagkabuhag han trio, naghimo hi
Hernández han quartet nga an ngaran "Cuarteto Victoria" nga naglakip han
magkaranta nga hi Myrta Silva, kilalado gihapon nga "La Guarachera" ngan "La
Gorda de Oro". Upod hini nga duha nga grupo, hi Hernández naglinakat ngan
nagtokar han iya musika ha bug-os han Estados Unidos, Latinamerica, Mexico, Cuba
ngan Puerto Rico.

Han 1932, hi Hernández binmalhin ha Mexico, nga diin an mga Mexicano nagtratar
ha iya komo usa hiya ha ira. Nagdumara hiya hin orkestra didto ngan nagrehistro
hiya hin pag-iskwela han Nasodnon nga Music Conservatory han Mexico, agod
maipadukwag an iya kinaadman ha musika. Nagin aktor gihapon hi Hernández ngan
nag-organisa hiya han damo han mga musical score han kanan Mexico "bulawan nga
panahon" han mga salida. An mga Mexicano han estado han Puebla nagtagad han iya
komposisyon "Qué Chula es Puebla" nga ira kanta ngaran diri opisyal. An iya
asawa (ngan nagin iya balo) Mexicana.

Han 1937, ginsurat ni Hernández an usa han iya mga gimaupayi nga mga
komposisyon, "Lamento Borincano". Hadton gihapon nga tuig, nagsurat hiya han
sinisiring hin kadam-an nga amo an iya obra maestra, "Preciosa". Han 1947,
inmuli hi Hernández ha Puerto Rico ngan amo an nagin direktor han Orkestra
Simfoniya Puertorriqueño. Usa gihapon hiya nga magsaragdon (advisor) hin musika
han tinatag-iyahan-han-gobyerno nga WIPR Radio.

An talento ni Rafael Hernández diri la tubtob hin pagkomposo hin musika
patriotika. Nagkomposo gihapon hiya hin musika para han Pasko, mga danza, mga
zarzuela, mga guaracha, mga bolero, mga waltz ngan damo pa nga iba. Damo ha
Republika Dominicana nagtatagad han iya komposisyon nga "Linda Quisqueya" nga
amo an ira ikaduha nga nasodnon nga kanta.

An mga kinomposo ni Hernández naglalakip han "Ahora Seremos Felices" (Yana
magmamalipayon na kita), "Campanitas de Cristal", "Capullito de Aleli",
"Culpable" (Sala-an), "El Cumbanchero", "Ese Soy Yo" (Hi Ako Ini), "Perfume de
Gardenias", "Silencio", and "Tu No Comprendes" (Diri ka Nasabot), ha 3,000 pa
nga iba. An iya musika nagin importante nga bahin han kultura Puertorriqueño.

Hi Hernández amo an Honorary nga Presidente han Mga Manunurat ngan Mga
Kompositor nga Katig-uban (o Authors and Composers Association). Hiya gihapon an
nagtukod han little league nga baseball ha Puerto Rico. Hi Presidente John F.
Kennedy nag-agnay ha iya nga "Mr. Cumbanchero".

Namatay hi Rafael Hernández ha San Juan han Disyembre 11, 1965. An iya mga
nahabilin ginlubong ha Sta. Maria Magdalena ha Cementerio Pazzis han Viejo San
Juan. Gintaga-an hiya hin dungog han Puerto Rico pinaagi hin pagngaran ha iya
dungog hin mga edificio publico, mga avenida ngan mga iskwelahan. An aeropuerto
ha Aguadilla ginngaranan nga Rafael Hernández Airport. Mayda mga iskwelahan ha
Boston, Mass. ngan ha Newark, N.J. nga ginngaranan ha dungog ni Rafael
Hernández. An kilalado nga Puertorriqueño nga iskultor nga hi Tomas Batista
naghimo hin istatwa ni Hernández nga aada han municipio han Bayamon, Puerto
Rico.



https://war.wikipedia.org/wiki/Principado_de_Asturias

An Principado de Asturias (ha literal nga Winaray: Prinsipado han Asturias; ha
asturiano Principáu d'Asturies) usa nga komunidad autonoma nga usa la hin
probinsya ha España. An lalawigan han Asturias amo la gihapon an Principado de
Asturias ngan an komunidad autonoma ngan lalawigan amo la gihapon nga entidad.
Nakakarawat ini han pagtawag nga Principado tungod hin mga rason ha kaagi, ngan
an heredero han Korona han Espanya amo an nakapot han titulo han Prinsipe han
Asturias. An kapital hini an syudad han Oviedo, ngan an Gijón amo an syudad nga
pinakadamo hin tawo.

Sumala han Estatuto hin Autonomía han Asturias, ha administrasyon, an Komunidad
ginbahinbahin ngadto hin 78 nga konseho, nga ha yana sugad an pagtratar ha
balaod nga munisipyo. An entidad nga ubos pa han konseho amo an parokya, nga
diri pirme na-coincidir han parokya han simbahan. Ha sakob han tagsa parokya
mayda mga barrio.

An Estatuto nagmensyonar gihapon han posibilidadn han pag-ordenar han mga
komarka, bisan man kon ha legal, waray pa ini ma-desarrollar pa.



https://war.wikipedia.org/wiki/Pisika

Iton físika, pesiká o pisiká (tikang han Griyego, φύσις (phúsis), "nature" ngan
φυσικός (phusikós), "natural"), an pinaka-fundamental nga siyensya natural,
nanginginlabot hiton mga batikan nga mga prinsipyo han Universo. Iton Físika
nanginginlabot hiton mga elementarya nga nakahimo han natural nga kalibutan
(e.g. matter, enerhiya, espasyo, ngan takna) ngan an ira mga interaksyon, pati
gihapon han pag-analisar han mga sistema nga naipapahayag hin klaro ha pamulong
hinin nga mga prinsipyo.

Nagtikang an Pesika bilang Pilosopiya-natural sadton Archaic period han Greece
(tuig 650 BCE – 480 BCE). An mga pilosopo sugad kan Thales naghanap hin
methodological na mga eksplenasyons san mga natural na phenomena. Naghatag sira
mga ideya nga ginpasarig san rason ngan obserbasyon, ngan daramo san kanra mga
hypotheses naprubaran san experimento; sugad san atomismo na naprubaran na tama
haros 2000 katuig tikang sa una gin-propose ni Leucippus ngan Democritus.

Nagin siyensya an Pesika sadton early modern Europe san paggamit nira san
experimental ngan quantitative na methods para ma-diskobre an yana
ginkokonsidera na laws of physics.

Sakob sa Klasikal na pesika an mga tradisyonal na mga sanga sugad san mechanics,
acoustics, optics, thermodynamics, ngan electromagnetism. Nanginginlabot an
Klasikal na mechaniks san mga butang na nagkikiwa ngan ginpapakiwa san pwersa,
ngan ginbabahin ini ngadto ha statics, kinematics, ngan dynamics; Ginbabahin
liwat an mechanics ngadto ha solid mechanics ngan fluid mechanics. Sa fluid
mechanics sakob an mga sanga na hydrostatics, hydrodynamics, aerodynamics, ngan
pneumatics.

An moderno na pesika nagpapakita san iba na konsepto san space, time, ngan
matter na prenesentar san klasikal na pesika. An duha na teoriya na nagdominar
sa moderno na pesika amo an Quantum theory ngan special theory of relativity.
Sakob san moderno na pesika an quantum mechanics.



https://war.wikipedia.org/wiki/Phetsarath

Hi Prinsipe Phetsarath Rattanavongsa amo an primer ministro han Laos tikang han
1942 tubtob 1945, ngan amo an syahan ngan kataposan nga bise-hadi han Ginhadi-an
han Laos.

Hi Phetsarath natawo han Enero 19 1890 ha Louang Phrabang, nga ika-duha nga anak
nga lalaki ni Oupahat Bounkhong ngan han iya ika-duha nga asawa, hi Prinsesa
Thongsy. Usa han iya mga manghod nga bugto amo hi Souvanna Phouma. An kan
Bounkong ika-napulo-kag-usa (o ika-onse) nga asawa amo an nanay ni
Souphanouvong. Hi Phetsarath didto nag-aram han kononyal nga Lycee Chasseloup
Laubat ha Saigon ngan nagpadayon dida han 1905 ngadto ha Lycee Montaigne ngan ha
Ecole des Affaires Coloniales ha Paris. Binmalik hiya ha Laos han 1912,
nag-asawa kan Prinsesa Nhin Kham Venne han 1913, ngan nagtikang patrabaho komo
manhuhubad o interpreter para han iya amay.

Han 1914, naging clerk hiya didto han Opisya han gobernador Franses ha
Vientiane. Katapos hin duha ka tuig, ginpahataas an iya ranggo ngadto hin
asistant-secretary ngadto han Franses nga gobernador. Han 1919 gintagaan hiya
han titulo nga Somdeth Chao Ratsaphakhinay, in titulo nga kanan iya amay ngan
usa han mga gihataasi nga mga ranggo han nasod. Hadto gihapon nga tuig, hiya an
ginhimo nga Direktor han mga Katukiban Indigena (o Director of Indigenous
Affairs) han Laos ha ilarom han Franses nga gobernador.

Komo kataposan nga oupahat han nasod, nahimo hiya nga kilado nga tawo han
moderno nga Laos. Hiya an nagtukod han sistema han mga ranggo ngan titulo han
serbisyo sibil, an promotion ngan pension plan, ngan naghimo hin Lao nga
asamblea hin pangunsulta, nag-reorganisa han Conseho hin Pagsagdon han hadi. Hi
Phetsarath nagreorganisa han sistema administratiba han kapadi-an nga Buddhist,
ngan nagtukod hin sistema hin mga iskwelahan para hin pagtutdo han mga mongha
han yinaknan nga Pali. Ginhimo niya an Institute han Balaod ngan Pagdumara agod
magtutdo hin mga entry level o mga nagtitikang pala nga mga opisyal (Samien) nga
mapadayon hin haruhataas nga ranggo komo Phouxouei, Chao Meuang, ug Chao Khoueng
ha pagsunod. Nagtukod hi Phetsarath hin mga surundon hin mga pagpremyo,
pag-reassign, ngan pagpadukwag hin mga angay nga mga sibil nga mga empleado,
ngan naghimo hiya han sistema judicial, upod an mga kodigo sibil ug kodigo
penal. Hi Phetsarath nagkamay-ada hin dominante nga papel ha politika han Lao
ugsa ngan katapos han pag-okupar han mga Hapon. Hiya an namuno han movimiento
nga Lao Issara, ug damo an iya ginhimo agod ma-modernisar an Laos.

Kinmadto hiya ha Thailand han 1946 agod mamuno han Lao Issara nga
gobyerno-ha-exile. Han Marso 1957, binmalik hiya ha Vientiane nga diin
nakakarawat hiya hin malipayon nga pagpa-uswag. Han Abril 10 1957, kinmadto hiya
ha Luang Prabang pinaagi hin kotse ngan ginpa-uswag hiya hin damo nga katawhan
hin mga ordinaryo nga tawo, mga opisyales han gobyerno, ug mga miyembro han
pulis ug kasundalohan. Han Abril 16 binmisita hiya kan Hadi Sisavang Vong ug
ginbalik ha iya an iya una nga titulo nga oupahat han Ginhadi-an han Laos. Han
Disyembre 1957 binmisita hiya ha Samneua ngan Phongsaly nga diin hi
Souphanouvong ha simbolo naghalad han pag-uli han mga duha nga probinsya han
Pathet Lao balik ngadto han Ginhadi-an han Laos.

Iginhatag ha iya in opisyal nga urukyan han gobyerno ha Vientiane, pero nagpili
hiya nga didto umukoy han iya villa, haXieng Keo, ha Luang Phrabang upod han iya
Thai nga kapadis, nga hi Mom Aphiphorn. Ha mga una nga parte han Oktubre 1959 an
Gobyerno Phoui Sananikone nagdesidir paggamit han opisyal nga urukyan ni
Phetsarath ha Vientiane nga amo an bag-o nga opisina han primer ministro. Ira
gin-vacate an edifisyo ngan ginpadara an mga butang niya pinaagi hin barko
ngadto ha Luang Prabang, nga tungod hini nahiubos hiya hin duro. Han Oktubre 14
1959 hi Phetsarath gindara nga masakit ngadto han hospital, tungod hin duro nga
brain hemmorage. Gin-operahan hiya hin Franses nga doktor, pero urhi o atrasado
na nga daan. Waray na hi Phetsarath magmata ngan namatay hiya ha idad nga 69.

Tungod kay popular hiya ngan tungod kay may pagtuo nga mayda niya gahom nga
saksit--damo nga mga Lao nambubutang han litrato ni Phetsarath ha ira mga balay.



https://war.wikipedia.org/wiki/Perak

An Perak usa han mga napulo kag tulo (13) nga mga negeri o estado han Malaysia.
Ini an ikaduha nga gidako-i nga estado ha Peninsular nga Malaysia nga nagsasapit
han Kedah ngan lalawigan han Yala han Thailand ha amihanan. Ha kanawayan sapit
an estado han Pulau Pinang samtang ha sinirangan tikang han estado mabibilngan
an mga estado han Kelantan ngan Pahang ngan an estado han Selangor ha tikadto ha
salatan ngan ha katundan pinaagi han Estrecho han Malacca.

An Perak nangangahulogan nga "salapî" o plata o silver ha Bahasa Melayu. An
ngaran tikang han baga hin salapi nga kolor han estanyo o tin. Han mga 1890, an
Perak, nga mayda han gidamo-i nga alluvial deposit hin estanyo ha kalibutan amo
an usa han mga bahandi han korona han Imperyo Brittaniko. Pero mayda liwat
nasiring nga an ngaran tikang han "inggat hin isda ha tubig" nga baga hin
salapi. An Arabo nga pahidungog nga ngaran para han Estado amo an Darul Ridzuan,
an Tuna hin Grasya.

An Ipoh, amo an kapital han estado han Perak, ngan kilalado ini han pag-mina hin
estanyo tubtob han paghamubo han presyo nga naka-apekto han ekonomiya han
estado. Pero an kapital-nga-hadi-anon adto ha Kuala Kangsar, nga diin nahamutang
an palasyo han Sultan han Perak.



https://war.wikipedia.org/wiki/Peninsula_han_Zamboanga

An Peninsula o Rawis han Zamboanga (ha Iningles: Zamboanga Peninsula) amo in
peninsula o rawis ngan usa nga rehiyon administratibo dida hiton nga peninsula
ha Pilipinas.

An Zamboanga Peninsula gindesignar nga Rehiyon IX, ngan mayda ini tulo nga
probinsya, nga amo an, Zamboanga del Norte, Zamboanga del Sur, ngan Zamboanga
Sibugay. An rehiyon han Peninsula han Zamboanga gintawag han una nga Katundan
nga Mindanao ugsa han pagpagawas han Executive Order No. 36 han Septyembre 19,
2001.

Dida han panahon tikang han 1975 hangtod 1989 an daan nga Rehiyon IX (Katundan
nga Mindanao) ginbahin ngadto hin duha nga sub-rehiyon han Presidential Decree
No. 773 han Agosto 21, 1975.

An Sub-Rehiyon IX-A amo an Basilan, Sulu ngan Tawi-Tawi ngan an Jolo, Sulu amo
an sentro han sub-rehiyon center.

An Sub-Rehiyon IX-B amo an Zamboanga del Norte ngan Zamboanga del Sur ngan an
Syudad han Zamboanga amo sentro han sub-rehiyon. Waray pa hadto an probinsya han
Zamboanga Sibugay.

An Peninsula han Zambaoanga mayda lima nga syudad: Syudad han Dipolog, Syudad
han Dapitan, Syudad han Isabela, Syudad han Pagadian, ngan Syudad han Zamboanga.
An Syudad han Isabela kabahin han isla-nga-probinsya han Basilan ha salatan o
habagatan han peninsula, ngan amo an kapital hiton nga probinsya. An mga
taga-Basilan pinmili pag-api han Autonomo nga Rehiyon ha Muslim Mindanao (ARMM)
hin dipalanaiha nga plebisito. Pero an mga taga-Syudad han Isabela waray maruyag
pag-api han ARMM ngan amo nga an syudad ginhimo nga kabahin han Peninsula han
Zamboanga nga rehiyon pinaagi han pagpagawas han Executive Order No. 36 (an amo
la gihapon nga E.O. nga nagbalhin han ngaran han rehiyon).

An Jolo, Sulu amo an syahan nga sentro han rehiyon pero an Presidential Decree
No. 1555, han Hunyo 11, 1978, nagbalhin han sentro han rehiyon ngadto ha Syudad
han Zamboanga. An Executive Order No. 429, han Oktubre 12, 1990, nagbalhin han
sentro han rehiyon ngadto han Syudad han Pagadian. An Executive Order No. 429
waray ma-implementa (posible tungod kay kulang hin pundo an gobyerno) pero an
Memorandum Circular No. 75 han Nobyembre 12, 2004, nagkonpirma nga an Syudad han
Pagadian amo an sentro han rehiyon.

An Peninsula han Zamboanga amo an teritoryo han tulo nga Zamboanga nga mga
probinsya ngan han Misamis Occidental. An peninsula nahadugtong han dako nga
bahin han Mindanao pinaagi hin isthmus nga nahamutang ha butnga han Baybayon han
Panquil ngan Baybayon han Pagadian. An katubtoban han peninsula ngan han
mainland gintitigamnan ha artipisyal han katubtoban han Zamboanga del Sur ngan
Lanao del Norte.

An Peninsula han Zamboanga nahamutang ha butnga han Golfo han Moro, kabahin han
Dagat Celebes, ngan han Dagat Sulu. Ha kadaplinan han peninsula mayda damo nga
mga baybayon ngan mga isla o puro.



https://war.wikipedia.org/wiki/Papa_Francisco

Hi Papa Francisco, (Linatin: Franciscus; Kinatsila: Francisco) nga natawo ha
ngaran nga Jorge Mario Bergoglio, (natawo Disyembre 17, 1936) amo yana an papa
han Singbahan Katoliko Romano, nga napili han Marso 13, 2013. Ugsa han iya
kapili ha pagkapapa, api hiya han Katiringban ni Hesus o mga Heswita. Nag-alagad
hiya nga Arsobispo han Buenos Aires tikang han 1998. Nahimo hiya nga kardinal
han 2001. Hiya an syahan nga papa nga pinmili hin "Francisco" komo iya ngaran.
Hiya in syahan nga tuminongnong ha Amerikas nga napili nga papa. Hiya liwat in
nagin syahan nga diri-Europeo nga papa tikang han ika-8 gatostuig.

Hi Jorge Mario Bergoglio in natawo ha Buenos Aires, usa ha lima nga anak han
Italyano nga imigrante na hi Mario José Bergoglio, usa nga trabahador, ngan iya
asawa Regina María Sívori, usa nga tagbalay. Han batan-on pa, gintanggal an usa
nga baga ni Bergoglio tungod hin impeksyon. Hiya in nag-aram ngan kinmarawat hin
master's degree hin kimika ha University of Buenos Aires san-o hiya nagdesisyon
nga pumadayon ha eklesyastiko nga kinabuhi. Sumala liwat ha iba nga reperensya,
hiya in nag-gradwar ha uska eskoylahan teknikal komo kimikal teknisyan ngan ha
edad nga 21 in nagdesisyon nga magin padi.

Hi Bergoglio in inmapi ha Katiringban ni Hesus hadton 11 Marso 1958 ngan
nag-aram para magin padi ha seminaryo Heswita ha Villa Devoto. Han 1960, hi
Bergoglio in kinwarat hin pagkalisesya hin pilosopiya tikang ha Colegio Máximo
San José ha San Miguel; han 1964 ngan 1965, hiya in tinmutdo hin literatura ngan
psikolohiya ha Colegio de la Inmaculada, uska segundarya nga eskoylahan ha
lalawigan han Santa Fe, Argentina, ngan hadton 1966 hiya in tinmutdo hin pareho
nga kurso ha Colegio del Salvador ha Buenos Aires.

Han 1967, hi Bergoglio in nakatima han iya pag-aram teyolohiko ngan naordinar ha
pagkapadi hadton 13 Disyembre 1969, ni Arsobispo Ramón José Castellano. Hiya in
inmatender ha Facultades de Filosofía y Teología de San Miguel (Pilosopikal ngan
Teyolohikal nga Facultad han San Miguel), uska seminaryo ha San Miguel,
lalawigan han Buenos Aires. Hi Bergoglio in kinmarawat hin novice master dida
ngan nagin propesor hin teyolohiya.

Pinasaka hi Bergoglio han Katiringban ni Hesus ngan hiya in nagserbe komo
probinsyal para han Arhentina tikang 1973 ngada 1979. Hiya in nabalhin ha 1980
ngan nagin rektor han seminaryo ha San Miguel, ngan nagserbi ha ngada nga
kapasidad tutob 1986. Hiya in nagbuhat han iya nagbuhat han doctoral
dissertation ha Sankt Georgen ha Alemanya ngan binmalik ha Arhentina para
magserbi komo manngongompisal ngan espirituwal direktor ha Córdoba.

Ginhimo hi Bergoglio nga Auxiliary nga Obispo han Buenos Aires han 1992 ngan
gin-ordenar hiya dida han 27 Hunyo 1992 komo Titulado nga Obispo han Auca, nga
diin hi Kardinal Antonio Quarracino, Arsobispo han Buenos Aires, amo an
nangunguna nga nagkonsagrar. Han 3 Hunyo 1997, ginhimo hi Bergoglio nga
Coadjutor nga Arsobispo han Buenos Aires nga mayda katungod hin automatiko nga
pagsunod hin pagin-arsobispo. Han kamatay ni Quarracino dida han 28 Pebrero
1998, hi Bergoglio nagin Arsobispo ngan dungan nga nahimo nga ordinaryo para hin
mga Sinirangan nga Katoliko ha Argentina, nga waray kalugaringon nga prelado.
Komo Arsobispo han Buenos Aires, naghimo hi Bergoglio hin mga bag-o nga parokya
ngan ginliwat an istruktura han mga lingkoranan hin pagdumara han arkidiosesis,
nanguna hin ugop-hin-kinabuhi nga mga pan-gi-os, ngan naghimo hin komisyon para
han mga butang ha divorsyo.



https://war.wikipedia.org/wiki/Panay

An Panay usa nga isla o puro ha Pilipinas nga nahamutangan ha Kabisay-an. Ha
politikal nga heyograpiya, ginbabahin an isla hin upat nga mga probinsya: Aklan,
Antique, Capiz, ngan Iloilo, ha Katundan nga Kabisay-an nga rehiyon. An
prominente nga syudad han isla amo an Syudad han Iloilo.

An Panay nahamutangan ha timugan o habagatan-sinirangan tikang han isla han
Mindoro ngan kanawayan o amihanan-katundan han isla han Negros, nahabulag
pinaagi han Estrecho han Guimaras. Ha butnga han Negros ug Panay ada an
isla-nga-probinsya han Guimaras. Ha amihanan amo an Dagat Sibuyan ug an mga isla
han Romblon; ha habagatan o habagatan-katundan amo an Dagat Sulu.

Dida ha Panay an lugar han leyendo han Maragtas, nga nagsasaysay daw han
pag-abot han mga Malay nga tawo han kapurupod'an han Pilipinas.

An ngaran han island amo in ginkuhaan nga ngaran para hin pipira nga mga United
States Navy nga mga sakayan nga tinatawag nga USS Panay, ngan an pinakasikat
hini amo an ginlunod han mga Hapon dida han 1937 dida han Panay incident o
(Nahinabo han Panay).

Han pag-abot han mga Espanyol nga pinamunoan ni Miguel Lopez de Legazpi ngada ha
Panay tikang ha Cebu dida han 1569, an ira nabilngan nga mga tawo mayda tattoo,
amo nga ira ginngaranan ini nga Isla de los Pintados. Diri sigurado kon unan-o
an isla ginngaranan nga Panay. Gintawagh han mga Aeta an isla nga Aninipay,
tungod hin tanom nga damo dida han isla. Sumala ha leyendo, hira Legazpi ngan an
iya mga tawo, nga namimiling hin pagkaon, sinmiring daw kuno pag-abot dida han
isla, Pan hay en esta isla! (kon ha Winaray: mayda tinapay hini nga isla). An
mga Katsila nagtukod han ira syahan nga urukyan han isla dida han ganghaan han
Salog Banica ha Capiz ngan gintawag ini nga Pan-ay. Ini an ika-duha nga urukyan
nga gintukod han mga Espanyol ha Pilipinas, an syahan amo an San Miguel ha Cebu.



https://war.wikipedia.org/wiki/Mga_Rehiyon_han_Pilipinas

It rehiyon usa nga administratibo nga subdivision ha Philippines. Tikang ha
2002, mayda napulo kag pito (17) nga rehiyon ngan inin mga rehiyon ginbahinbahin
ngadto hin kapitoan kag siyam 79 nga mga probinsya o lalawigan. Iton mga rehiyon
gin-organisa agod igtirok an mga probinsya nga mayda puruparehos an mga kultura
ug etnolohikal nga mga karakteristik.

Iton mga rehiyon waray bulag nga gobyerno lokal, labot la hiton Autonomo nga
Rehiyon ha Muslim Mindanao, mga mayda elehido nga asemblea rehiyonal ug
gobernador. An Administratibo nga Rehiyon han Cordillera ginplano han una nga
mahimo nga mayda autonomiya nga (Cordillera Autonomous Region), pero mga pagtipa
tikang ha Kongreso nagresulta nga nahimo la ini nga regular nga rehiyon
administrativo.

Tikang ha 2002, an Pilipinas mayda napulo kag pito (17) nga rehiyon. An mga
rehiyon gintirok pinaagi ha heyograpiya ngadto hin tulo nga mga grupo hin isla
nga amo an Luzon, Kabisay-an, ug Mindanao. Ha ubos in lista han mga rehiyon ha
ira mga isla-nga-kagrupo. Agod makagsubay hin impormasyon mahitungod han mga
rehiyon, kitaa an mga nahanunungod nga artikulo han mga isla-nga-kagrupo.

An mga ngaran nga CALABARZON, MIMAROPA ug SOCCSKSARGEN ginsurat ha bahol nga mga
agi o letra kay ini hira mga acronyms nga na-indicar han mga nalalakip nga mga
probinsya o syudad nira.



https://war.wikipedia.org/wiki/Megawati_Sukarnoputri

Hi Diah Permata Megawati Setiawati Sukarnoputri (bulig·info) (natawo 23 Enero
1947), nga kilalado gihapon ha halipot nga Megawati, amo in Indones nga
politiko, ngan manguna han partido nga oposisyon nga PDI-P. Nag-alagad hiya nga
Mangulo han Indonesia tikang han 23 han Hulyo 2001 tubtob 20 han Oktubre 2004
ngan amo hiya an syahan nga Mangulo nga babaye han nasod. Hiya gihapon an syahan
nga Indones nga manguna nga natawo katapos han independensya. Hi Megawati amo an
anak nga babaye ni Sukarno, an syahan nga mangulo han Indonesia.

Katapos hin pag-alagad nga Sugbong-Mangulo ha ilarom ni Abdurrahman Wahid, nagin
Mangulo hi Megawati han katanggal ni Wahid tikang ha paglingkod dida han 2001.
Nagdalagan hiya para hin pagreelihir dida han 2004 nga pinili-ay hin mangulo,
kundi nalupig hiya ni Susilo Bambang Yudhoyono han ikaduha nga bwelta.

An ngaran nga Sukarnoputri nangangahulogan nga "anak nga babaye ni Sukarno" ngan
diri ini apelyido: an mga Jawa o Javanes agsob nga waray apelyido. An tawag là
ha iya 'Megawati' (o 'Mega') nga ginkuhà tikang han Sanskrit nga pulong nga
meghavatī = "hiya nga mayda dampog (o dág-om o panganod)", i.e. usa nga dág-om o
panganod, kay nag-iinuran han katawo niya. Hi Biju Patnaik, nga usa nga
Indyahanon ng manguna nagngaran ha hiya ha paghangyo ni Sukarno.



https://war.wikipedia.org/wiki/Ma_Ying-jeou

Hi Ma Ying-jeou (Minat-an nga Tsinino: 馬英九; Yinano nga Tsinino: 马英九; pinyin: Mǎ
Yīngjiǔ; natawo Hulyo 13, 1950) amo an ika-12 nga panahon ngan nalingkod ha yanâ
nga Mangulo han Republka han Tsina (RT), nga kilalado hin agsob nga Taiwan, ngan
hiya gihapon an Chairman o Mangulo han Partido Kuomintang, nga tinatawag gihapon
nga Partido nga Tsino nga Nasyonalista. Nag-alagad anay hiya nga Ministro hin
Hustisya tikang 1993 tubtob 1996, Alkalde han Taipei tikang 1998 tubtob 2006,
ngan Chairman o Mangulo han Kuomintang (KMT) tikang han 2005 tubtob 2007. Hi Ma
napili nga Alkalde han Taipei han 1998 ngan otro nga na-elhiri han 2002. Napili
hiya nga Mangulo han Kuomintang han mga api han partido dida han Hulyo 16, 2005.
Nag-anunsyar hiya han iya pagresignar dida han Pebrero 13, 2007, katapos hiya
tahapan han Opisina han Labaw nga Fiscal han Taiwan hin mga pantahap hin sayop
nga paggamit hin salapi nga kanan alkalde dida han iya panahon nga pagka-alkalde
han Taipei; an ngatanan nga mga pantahap nagresulta hin waray nabilingan nga
sala ha iya. Hi Ma ha sunod nagdaog han pagin-mangulo han piniliay hin mangulo
han RT han 2008. Ginhurar hiya ngadto ha puwesto dida han Mayo 20, 2008, ngan
ginhurar hiya nga Chairman han Kuomintang dida han Oktubre 17, 2009.



https://war.wikipedia.org/wiki/Jackie_Chan

Hi Jackie Chan SBS, (natawo han Abril 7, 1954), kilalado gihapon nga Sing Lung
ha Kantones nga Inintsek (tradisyonal nga Inintsek: 成龍; ginyano nga Inintsek:
成龙; pinyin: Chéng Lóng), natawo ha ngaran nga Chan Kong Sang (tradisyonal nga
Inintsek: 陳港生; ginyano nga Inintsek: 陈港生; pinyin: Chén Gǎngshēng), usa nga
Intsek nga aktor, koreograper hin aksyon, direktor hin sine, producer, martial
artist, manunurat para hin sine, magkaranta ngan paraghimo hin stunt.

Usa hi Chan han mga kilalado nga ngaran ha kung fu ngan aksyon nga mga salida ha
bug-os nga kalibutan tungod han iya acrobatic nga istilo hin pakig-away,
kinomedya nga pag-timing, paggamit hin hinimo-himo nga mga gamit hin pan-away
ngan mga stunt. Dida hiya hin sobra 100 nga mga sine ngan nakakarawat na hiya
hin mga bituon dida han Hong Kong Avenue of Stars ngan ha Hollywood Walk of
Fame. Usa hiya nga Cantopop nga artista, ngan nagpagawas na hiya hin 20 nga
album tikang han 1984 ngan nagkanta hiya hin damo han mga tema nga mga kanta
para han mga salida nga diin hiya an star.



https://war.wikipedia.org/wiki/Indigenous_Tweets

An Indigenous Tweets (ha literal nga Winaray: Tuminongnong nga mga Tweet o
Lumadnon nga mga Tweet) usa nga websayt nga nagtatala hin mga tweet ha mga
pinulongan hin minoritarya tikang ha Twitter basi mabuligan an mga tuminongnong
nga nayakan nga magkanit-kanit ha tagsa-tagsa. Gintukod ini han Marso 2011 ni
Kevin Scannell, nga nagtututdo hin lingguwistika komputasyonal ha Saint Louis
University ha St. Louis, Missouri, Estados Unidos. An panuyo han websayt amo in
makabulig han mga nayakan hin mga pinulongan nga minoritarya nga makagpahayag ha
Internet.

Han syahan nga pakli han balayan hini, an websayt nagpapakita hin talaan hin mga
pinulongan o yinaknan nga minoritarya nga gin-cache. Katapos hin pagpili hin
pinulongan, an gumaramit gindadara ngadto hin tabla hin ngatanan nga na-tweet
hiton nga pinulongan. An Indigenous Tweets naghahatag han profile nga ritrato
han tagsa gumaramit han Twitter ngan han estadistika han ihap hin mga tagsunod
han gumaramit. Dugang pa hin paghatag han mga estadistika han porsentahe hin
tweet ha dirudilain nga mga pinulongan, an Indigenous Tweets mayda mga pinili
han mga rumbo nga ginhiruhimangraw o ginhiruhisgotan ha dirudilain nga mga
pinulongan nga minoritarya.

Ha pagtikang han websayt dida han Marso 2011, mayda hini gintalaan nga 35 nga
mga pinulongan. Han Abril 16, 2011, nagtala ini hin mga tweet ha 76 ka mga
pinulongan nga minoritarya. Han Abril 26, 2011, an websayt naglista hin 82 nga
mga pinulongan. An mga gintalaan nga mga pinulongan naglalakip han "esoteriko"
nga Gamilaraay ngan han "sirusikat" nga Haitiano nga Kriyol ngan Vasco, nga amo
an mayda syahan ngan ikaduha nga gidamo-i hin mga na-Tweet. An Welsh ikatulo hin
ranggo dida han Indigenous Tweets.

An Kapampangan, nga amo an ikapito hin ranggo dida han kataposan nga semana han
Abril 2011, amo an syahan nga Pilipinhon nga pinulongan nga gintalaan han
websayt. Sunod hini an Ilokano nga pinulongan. An Winaray ginlakip dida han
Indigenous Tweets dida han Septyembre 2, 2011 ngan amo an ikatulo nga Pilipinhon
nga pinulongan nga gintalaan han Indigenous Tweets ngan syahan nga Binisaya nga
pinulongan.

An Indigenous Tweets nagamit hin data bank hin mga pulong ngan mga yakan tikang
han mga pinulongan nga minoritarya basi mabilngan in mga tawo nga nayakan hini
nga mga pinulongan. Dida han Abril 2011 hin interview ha BBC News, siring ni
Scannell nga 8 ka tuig an iya gin-gamit ha paghimo hin data bank hin mga 500 nga
pinulongan ha pagsubay hin mga blog, mga periodiko, ngan mga websayt.

An Indigenous Tweets nakuha hin data pinaai han kanan Twitter API pinaagi ha
pamiling hin data bank hin mga pulong ngan mga yakan tikang han mga pinulongan
nga minoritarya. An search engine han websayt diri naka-decipher han pinulongan
hin tweet kon iton pulong aada hin diri la uusa nga pinulongan. Basi malikyan
ini nga conundrum, nagbubutang hi Scannell hin mga pulong nga unique hiton
pinulongan.



https://war.wikipedia.org/wiki/Gandara,_Samar

An kadaan nga nasakop nga Gandara in mahihinumduman han uska tore, an mga Prayle
bumalik pagkatapos pag-uli pagpataya kan Magellan tikang Espanya, nga umukoy ha
usa ka dapit nga lugar nga an ngaran Dapdap nagtindug hin "Shrine" guintawag nga
Tinago hadtun 1596 kay hira nahadluk sanglit natago hira, naporma hin 'Cabecera'
u butnganga ngan guin tawag nga Catbalogan, ngan an simbahan han Bangahon, an
mga nahibilin han simbahan nga mga arte ngan bato. An mga bungtohanon nag ukad
ngan nag apad hin mga bato tikang ha lugar han napalisan nga bangin nga bato
ngan an kababtuan ha baybay guin dara ngadtu Tinago ngan naghimu hin simbahan ha
Bangahon gamit an galut nga pan pilit han bato. Guin ngaranan nga Bangahon
tungud han iya lokasyon ha salug han Gandara kay "Guin babanga han wala ug too
nga salug". An libro Conquestas de las Islas Filipinas ni San Agustin nga an
Bangahon in usa na nga Pueblo o bungto hadtun 1729, ngan guin himu nga parokya
han Espanyol Jesuits Missionaries ngan hi St. Michael the Archangel an santo
patrono.

An Ika-Napulu kag walo nga siglo in nahuman nga an Bangahon aada han
pnaka-hitaas nga patakas ngan mainuswagun nga lugar kumu usa nag butnga han
baralyuanay hin produkto dara han iya matambok ug mayaman nga katutunaan ngan
damu nga ani kada anyu. Pero han an barko de giyera han Amerika dumoong ha
Calbayog hadtun February 9, 1900, an mga opisyales han gobyerno amu in guin
sunog an Bangahon para diri hira hidakupan han mga sundalo nga Amerikano. An
problema kun diin igtitindug an bag-o nga bungto in solusyunan han huruhimangraw
hadtun July 25, 1901, ha barrio han San Pelayo nga kun diin an barrio Dumalo-ong
ansya an napili tungud han iya maupay nga lokasyon nga nahihibutnga han wala
ngan tuu nga salug ngan an mga baryo. Labi na, nahihibutnga han Calbayog ngan
Catbalogan. An anibersaryo pag pundar han Gandara in kada Pebrero Kaduhaan kag
Siyam.

Nahimutang hadtun tuig Usa ka yukut ngan siyam ka gatus ug duha nga guin
ngaranan para kan Gobernor-Heneral han Pilipinas José de la Gándara y Navarro,
ngan an una nga kapitan ansya in hi Jose Dionesio Mendiola, nga namatay han
pag-usu han sakit nga kulira ngan guin balyuan ni Jose Delima Piczon hadtun
Hunyo 15, 1902, nanginanu tubtub June 15, 1903. Guin sundan ni Ramon Mendiola
(1903–1906) nga nahihinumduman han pag-patrun ha pitsa September 29, 1903.
Tikang han tuig 1907, an ispisyal nga Gandareno guin tatawag nga Presidente.
Hadtun ikaduha nga giyera han kalibutan, mayda duha nga mayor hini nga
bungtolity, Filadelfo Aliman para han Gobyerno han Hapon ngan Teodoro Bisnar
para han gobyerno han Pilipinas nga guin tatawag pulahanes.

An bag-o nga poblacion ansya in natindug hin napulu kag duha ka tigkapatan nga
umahan ni Martino Reyes ini in iya guin hatag para han Gandara. An donasyon in
guin parig-on hadtun Enero Napulu kag duha 1909. An yungud han eskwelahan
pina-agi han titulo numero Kasiyaman kag Lima (95) pinitsahan Kaduhaan han Hulyo
Tuig 1912, ngan an parokya ha ilarum han lote numero 146-CAD-444D pinitsahan
August 31, 1976, guinsuportahan pa han pag hatag han tuna petsa Marso 20, 1908.

Article 960 pinitsahan October 23, 1903, guin balhin an pan-gubyirnuhan han
baryo Bangon, Buenas Aires, Calanyugan, Cambaye, San Luis, Pangi ngan Pagsanghan
ngadtu ha bungto han Tarangnan.

An kada panimalay nagbiling hin ma-uukyan nga tuna, dida hira in nagka Pamilya,
nag-tungga-tunga hin minagburugtu ngan nahimu nga tribu. Kada panimalay han
tribu guin tiruk ngan guin pili an pinakahilaba an dupa nga tawu, an napili nga
mag tawu han kada panimalay asya an taga-sukul han kadaku u kaguti han puruk
pina-agi han durudugtung nga pag-dupa. An kada puruk nag-huruhimangraw kun diin
ma-apilu para maka-tampu hin Atigbang. Pag-abut han Kastila ini guin basbasan
nga mga Atigbang.

An karisyuhan han Karabaw usa ka importante nga piyesta upod an poag-sayaw ha
kalsada ngan an gamit han importante kadako han Karabaw ha Uma han mga Gandareno
nga mga saop ug manguruma bisan an pulung u yakan nga Gandara tikang han ira
"Coat of Arms" usa nga Gander "uska pato". An mga lideres didi ha Gandara in
nangingimaluuy han mga may apelyidu nga GANDARA kun hain man hira ha kalibutan
pina-agi hini nga pakli.

The sub-River Rock formation or SCREE of Gandarenos called Correche Beach is
somewhat the called mystical and if you are a Historian or a Geographer you will
be challenged with the flow of the river origins how would it be formed.



https://war.wikipedia.org/wiki/Fyodor_Dostoyevsky

Hi Fyodor Mikhailovich Dostoevsky (ha Ruso: Фёдор Миха́йлович Достое́вский, nga
an apelyido ginsusurat gihapon nga Dostoyevsky, Dostoievsky, Dostoyevskiy o
Dostoevski) (Nobyembre 11 [D.E. Oktubre 30] 1821–Pebrero 9 [D.E. Enero 28] 1881)
usa nga Ruso nga nobelista ngan manunurat hin fiksyon nga an mga sinurat, upod
an Pagtalapas ngan Pagsirot ngan An Mga Magbugto nga Kalalakin-an nga Karamazov,
mayda hilarom ngan maiha nga epekto han intelektwal nga panhunahuhan ngan
literatura han kalibotan.

An sinurat ni Dostoevsky nagsusubay han psikolohiya han katawhan han masamok nga
politika, sosyal ngan ispiritwal nga kontexto han iya sosyudad ha Rusya han
ika-19 nga siglo. Ginkikitâ hiya nga amo an nagtukod o kondi man an nahauna han
existentialismo han ika-20 nga siglo, an iya Mga Sinurat tikang ha Sirong
(1864), nga sinurat han mapait nga tingog han waray-ngaran nga "tawo ha sirong",
gintawag ni Walter Kaufmann nga amo an "gimaupayi nga overture nga ginsurat para
han existentialismo."



https://war.wikipedia.org/wiki/Francisco_Ignacio_Alcina

Hi Francisco Ignacio Alcina, S.J. (o Alzina) (Pebrero 2, 1610 – Hulyo 30, 1674)
usa nga Espanyol, Manunurat ngan usa nga misyonaryo nga Heswita, sa mga isla san
Pilipinas.

Ipinanganak ngan nagdako sa Gandia, munisipalidad san Kumunidad san Valencia,
Espanya didto sa Mediterraneo. Usa siya san upat walo nga kalalakin-an, unom san
kanya bugto namatay san temprano nga edad. Sa edad nga 14, sumulod si Alcina sa
Probinsya san mga Heswita san Aragon ngan pag-abot san 22 nga edad, san clirico
na siya sa pag-aradman nga Teyolohiko, napili siya nga ipadara sa mga Misyon sa
Pilipinas.

Kaupod an iba pa nga mga Misyonaryo nga Heswita, anyo 1631, naglayag sira tikang
Zaragoza tikadto sa Mehiko ngan siton mismo nga tuig lumarga liwat sira sa Cadiz
ngan san Mayo 15, 1632 nakulwan nira an isla san Pilipinas. Umabot sira sa
Manila san Mayo 26 nga magpermi si Alcina sa sydad san Manila sa sulod sin duha
ngan tunga ka tuig kon diin nakumpleto niya an kanya pag-aram ngadto san kanya
ordinasyon. Ginhimo an ordinasyon pinaagi san Agustino nga Obispo D. Fe. Pedro
de Arce, nga dati katekista nga pastor sa isla san Kabisayaan sin maiha nga
panahon.

Kahuman san kaniya ordinasyon, ginkadto siya sa pinaka-unahan niya nga misyon,
sa Borongan Samar o Ibabao, an kadaan nga ngaran san Este nga parte san isla san
Samar. Gintagan importansiya ni Alcina an pagdokumento sa mga butang nga
nahibabaruan san mga Bisaya ug Waray-waray, tikang san kanira kadaan nga mga
tradisyon ngadto sa siyensya, lenggwahe ngan literatura.



https://war.wikipedia.org/wiki/Fado

An Fado usa nga genre hin musika nga posible nagtíkang dida han mga 1820 nga
dekada ha Portugal. It tigaman hini amo in masulob-on nga mga tunog ngan mga
laray, ha panalagsaon mahitungod han dagat o han kinabuhi han kablas. An musika,
ha kaurogan nahadugtong han Pinortuges nga pulong saudade, usa nga pulong nga
makuri maihubad ha Winaray o Binisaya (iton saudade usa nga klase hin
panghinaot, ngan mahitungod ini hin kumplekado nga pagsagol hin kamasulob-on,
kasákit, kamingaw, kalipay ngan gugma--usa nga harani nga kahubad hini posible
iton konsepto han pangandoy). An pagtíkang han fado posible tikang hin hin ritmo
han mga uripon nga tikang ha Africa nga ginsalákot han tradisyonal nga musika
han mga manaragat nga Portuges ngan impluwensya nga Arabo.

Duha iton main nga kalain hin fado, ngan ini amo an mga tikang han mga syudad
han Lisboa ngan Coimbra. An estilo han Lisboa amo an pinaka-popular, samtang an
kanan Coimbra nga estilo amo an mas fino (o refined) nga estilo. Iton moderno
nga fado sikat ha Portugal, ngan damo na an mga kilalado nga mga musikero.

An syahan nga harangdon nga magkaranta hin Fado nga kilalado pa yana amo hi
Maria Severa, nga an kinabuhi dida han syahan nga katunga han ika-19 nga siglo.
Pero waray pa gumawas an gin-rekord nga fado hangtod han sunod nga siglo. Dida
han mga dekada han mga 1920 ngan 1930, popular in serye hin fado de Coimbra (in
bersyon nga popular ha Coimbra) nga mga ginrekord. An mga gitarista nga hira
Carlos Paredes ngan an iya amay nga hi Artur Paredes, amo an sinisiring nga mga
maestro ngan mga harangdon nga nanguna hini nga genre ngan han Portugues nga
sista.

Hi Amália Rodrigues amo an nagbandilyo han pinakakilalado nga klase hin fado.
Katapos han iya kawara, mayda bag-o nga mga grupo hin performer nga nandugang
hin mga pagbabag-o ha estilo ngan nagdara hin dugang pa nga kasikat ha langyaw
ngada han tradisyonal nga musika Portuges. Mayda liwat mga nagmalinamposon nga
mga experyensya ha fado, dida ha pagsagol hini han elektroniko nga musika. Hi
Carlos do Carmo, Mariza, Mafalda Arnauth, Camané, Kátia Guerreiro ngan Mísia
nandara hin bag-o nga paglantaw han tradisyonal nga kanta, ngan ha panalagsa-on
ginbanhaw an ika-19 nga siglo nga fado. Samtang hi Dulce Pontes nagkombina hini
upod hin popular ngan tradisyonal nga musika Portuges, hira Madredeus ngan
Cristina Branco nandugang ha fado hin mga bag-o nga instrumento ngan mga tema -
an ira la ginpabilin tikang han orihinal nga Fado amo an taran-awon hini ngan an
konsepto han "saudade". Iton fado halos pirme bisan-diin universally masulob-on;
bisan man kon mayda pipira hini nga mga maglipayon nga mga kanta.



https://war.wikipedia.org/wiki/Elis_Regina

Hi Elis Regina Carvalho Costa (Marso 17, 1945 – Enero 19, 1982) usa han mga
pinakapopular nga mga magkaranta nga babaye ha Brasil ha dekada han mga 1960
ngan '70.

Hi Elis Regina natawo ha Porto Alegre, nga diin hiya nagtikang han iya karera
han edad nga 11 hin pasundayag ha radyo hin mga kabataan, Rádio Farroupilha. Han
1959, nagkontrata hiya ngan han Rádio Gaúcha ngan ha sunod nga tuig, nagbiyahe
hiya ha Rio de Janeiro nga diin hiya nag-rekord han iya syahan nga LP, Viva a
Brotolândia.

Nagdaog hiya han iya syahan nga kontest hin panganta nga festival han 1965 nga
diin nagkanta hiya han "Arrastão" -"An Pukot nga pan-trawling"-ni Edu Lobo ngan
Vinícius de Moraes. An iya ikaduha nga LP upod kan Jair Rodrigues, Dois na
Bossa, nakahimo hin national sales record.

Han urhe nga bahin han mga '60 ngan syahan nga bahin han mga '70, hi Regina
nagbulig nga mahimo nga popular an musika han tropicalia nga movimiento, pinaagi
han iya pag-rekord hin mga kanta han mga musikero sugad kan Gilberto Gil. An iya
kolaborasyon han 1974 upod kan Antonio Carlos Jobim, Elis & Tom, ginsisiring ha
panalagsa nga usa han pinakamaupay nga bossa nova album ha ngatanan. Nagrekord
gihapon hiya hin mga kanta ni Milton Nascimento, João Bosco, Aldir Blanc, Chico
Buarque, Jorge Ben ngan Caetano Veloso. Mayda niya maupay nga tingog ngan maupay
nga pag-intonar, ngan maupay hiya hin maglaksi-nga-tempo nga mga musika. An iya
agnay "furacão" ("an huracán" o "an bagyo"), ngan "pimentinha" ("gamay nga
harang").

Gintipa niya hin panalagsa an Brasilenyo nga dictatorya nga nag persegir ngan
nag-exilio hin damo nga mga musikero han iya henerasyon. Hin usa nga interview
dida han 1969, naghatag hiya hin opinyon nga an Brasil ginpamalakad hin mga
"gorilla". An iya kasikat amo an rason nga waray hiya presoha, pero ha urhe
napiritan hiya han mga namumuno nga kumanta han nasodnon nga kanta han Brasil
hin usa nga pasundayag hin stadium, nga diin ginkangalsan hiya hin damo nga mga
kanan-Wala nga mga Brasilenyo.

Hi Elis Regina namatay tungod hin inter-aksyon hin droga dida han 1982, ha edad
nga 36. Nakarekord na hiya hin damo nga mga sikat ngan masurong-igpalit nga mga
rekord dida han iya karera. Ginlubong hiya ha Cemitério do Morumbi ha São Paulo.

Ha urhe, nag-asawa hiya han maiha nga kolaborador nga hi César Camargo Mariano,
ngan hira nagkamay-ad hin duha nga mga anak: hi Pedro Camargo Mariano han 1975,
ngan hi Maria Rita han 1977. An tulo nga mga anak ni Elis Regina puros nagin mga
musikero ha urhe.



https://war.wikipedia.org/wiki/Doms_Pagliawan

Hi Dominador "Doms" Pagliawan in usa nga Waray artist nga nag-aangkon hin damu
nga talento ha pagsurat, ha musika, ha visual arts, ngan iba pa. Paragsurat hiya
hin siday, haliput nga susumaton, nobela, essay, ngan mga artikulo ha pahayagan.
Usa gihap hiya nga kompositor, magkaranta, ngan recording artist. Damu na an iya
nadaugan ha dirudilain nga mga paisan-isan sugad ha pagsurat hin mga karantahon.
Nakaupat na hiya hin music album, duha nga Winaray, usa nga Tinag-alog, ngan usa
nga Ininglis. Kartonista ngan kolumnista hiya han pahayagan nga Leyte Samar
Daily Express. Labut ha pagin kartonista, usa gihap hiya nga pintor ngan
skulptor. Upat ka beses hiya nagin writing fellow ha mga UP-sponsored creative
writing workshops ha iba-iba nga lugar ha Pilipinas. Anay radio brodkaster ngan
mamamahayag ha telebisyon ha Catbalogan, Samar, an iya bungto nga nataw-an, hiya
in nagtapos kumo valedictorian han elementarya, cum laude ha kolehiyo, regional
winner han Ten Outstanding Graduate Award '92, ngan national finalist han Ten
Outstanding Students of the Phillippines '92. Ha pagsurata hini, usa hiya nga
propesor ha Leyte Normal University, Syudad han Tacloban.



https://war.wikipedia.org/wiki/Demaratus

Hi Demaratus (puyde liwat Demaratos, ha Kinatsila: Demarato) usa nga hadi han
Sparta tikang han 515 tubtob 491 BC, han Eurypontida nga linea, nagsunod han iya
amay nga hi Ariston. Komo hadi, kilalado hiya tungod han iya pagkadilito han iya
igkasi-Hadi han Sparta nga hi Cleomenes I.

Hi Cleomenes naningkamot nga maghimo kan Isagoras nga tirano ha Atenas, ngan hi
Demaratus naningkamot liwat nga ini nga mga plano diri magmalinamposon. Han 501
BC, an Aegina usa han mga estado nga naghatag han mga tigaman hin pagpahiilarom
(tuna ngan tubig) ngadto han Persia. An Atenas dayon nangaro hin bulig ha Sparta
nga igsirot ini nga buhat hin medismo, ngan hi Cleomenes I tinmabok ngadto han
isla agod dakpon an mga nagbuhat hini. An iya syahan nga paningkamot waray
magmalinamposon tungod han pagsamok tikang kan Demaratus, nga nagbuhat han iya
mahihimo nga hi Cleomenes mawarayan hin suporta ha ira.

Ha pagbulos, hi Cleomenes nag-aghat kan Leotychidas, usa nga urupod ngan kaaway
ni Demaratus, nga mag-angkon han trono ha rason nga hi Demaratus diri amo an
anak ni Ariston, kondi anak ni Agetus, an syahan nga bana han iya nanay.
Ginbaydan ni Cleomenes an orakulo han Delphi, nga maghatag hin maupay nga pulong
para kan Leotychidas, nga amo an nagin hadi han 491 BC.

Napiritan pagkalagiw hi Demaratus han pagpa-iwas ha iya tikang han trono.
Kinmadto hiya han Persiano nga hadi nga hi Darius I, nga naghatag ha iya han mga
syudad han Pergamum, Teuthrania ngan Halisarna, nga diin an mga nagsunod ha iya
amo pa gihapon an namumuno ha pagtikang han ika-upat nga siglo.

Inmupod hiya kan Xerxes I dida han pagsalakay ni Xerxes han Gresya han 480 BC
ngan ginsiring nga nagsagdon daw hiya kan Xerxes nga diri igbaliwaray an
abilidad han mga Spartano ugsa han Pag-awayan han Thermopylai.



https://war.wikipedia.org/wiki/Davao_nga_Rehiyon

An Davao nga Rehiyon, gindesignar nga Rehiyon XI, usa han mga rehiyon han
Pilipinas, nahamutangan ha timugan o habagatan-sinirangan nga bahin han
Mindanao. An Davao nga Rehiyon mayda upat nga lalawigan, nga amo an: Compostela
Valley, Davao del Norte, Davao del Sur, ngan Davao Oriental. An rehiyon
nagpapalibot han Golfo han Davao ngan an sentro han rehiyon amo an Syudad han
Davao.

An Rehiyon XI gintawag han una nga Southern Mindanao (o kon ha Winaray, Salatan
nga Mindanao), ngan labot la han tulo nga mga Davao nga probinsya, lakip dinhi
an Surigao del Sur ngan South Cotabato. Han hini nga panahon, an Compostela
Valley lakip pa han Davao nga probinsya. An Republic Act No. 7225, nga
gin-ratipika dida han Marso 16 1992, naghimo han probinsya han Sarangani tikang
ha South Cotabato. Sunod, an Republic Act No. 7901, nga ginpirmahan dida han
Pebrero 3 1995, ni Presidente Fidel V. Ramos nagbalhin han Surigao del Sur
ngadto han bag-o nga hinimo nga rehiyon han Caraga (Rehiyon XIII). Ha katapusan,
dida han Septyembre 19, 2001, an Executive Order No. 36 ni Presidente Gloria
Macapagal-Arroyo nagreorganisar han mga rehiyon ug lalawigan ha Mindanao. Ini
nagbalhin han South Cotabato ngan Sarangani ngadto ha SOCCSKSARGEN nga rehiyon
ngan ginbalyo an ngaran han Salatan nga Mindanao ngadto han Davao nga Rehiyon.



https://war.wikipedia.org/wiki/Davao_del_Norte

An Davao del Norte, nga gintawag hin una nga panahon nga Davao la, amo ini usa
nga probinsya han Pilipinas nga nahamutang ha Davao nga Rehiyon ha Mindanao. An
kapital hini amo an Syudad han Tagum. Ginsasapitan ini han Agusan del Sur ha
amihanan, Bukidnon ha katundan, Compostela Valley ha sinirangan, ngan han Syudad
han Davao ha salatan. Lakip ha Davao gihapon an Isla han Samal ha salatan ha
Golfo han Davao. An probinsya han Compostela Valley kalakip han una ha Davao
hangtod han paghimo-a hini nga bulag nga probinsya han 1998. Ugsa han 1967, an
upat nga mga lalawigan o probinsya—Davao (del Norte), Davao Oriental, Davao del
Sur, ngan Compostela Valley—usa nga probinsya nga an ngaran Davao. An Davao nga
Rehiyon naglalakip hini nga probinsya ha kasaysayan.

An Davao del Norte ginbahin ngadto hin walo (8) nga bungto ngan tulo (3) nga
syudad. An Island Garden City of Samal amo la an bungto o syudad han Davao del
Norte nga diri nahamutangan ha Isla han Mindanao. Ini nga syudad naglalakip han
kabug-osan han Isla han Samal ngan Isla han Talikud ha Golfo han Davao.



https://war.wikipedia.org/wiki/Comunidad_Valenciana

An Comunidad Valenciana (opisyal nga ngaran ha Kinatsila; alternatibo nga
kasurat ha Winaray: Komunidad Valenciana) o Comunitat Valenciana (opisyal nga
ngaran ha Vinalensya) usa nga komunidad autonoma han Espanya nga nahamutang ha
sidlangan han Península Ibérica. Nahamutang ini ha daplin han Dagat
Mediterraneo, ngan nahimo ini han mga lalawigan o probinsya han Alicante,
Castellón, ngan Valencia. Ginsasapitan ini ha amihanan han Cataluña ngan Aragón,
han Castilla-La Mancha ngan Aragón ha katundan, ngan ginsasapitan ini ha salatan
han Región de Murcia.

An teritoryo hini nahanunungod hin dako nga parte han teritoryo ha kaagi han
Reino de Valencia (Ginhadi-an han Valencia), ngan gintawag ini hin damo nga mga
ngaran ha paglabay hin panahon: sugad man ha kataposan han siglo XIX kilalado
ini komo Región Valenciana ngan han paglabay han mga dekada han 1960 gintawag
ini han diri-opisyal nga porma nga País Valenciano. Gin-gamit liwat an mga
pagtawag nga antiguo Reino de Valencia (daan nga Ginhadi-an han Valencia) ngan
ha pagpahalipot, Valencia, bisan man kon ini nga ngaran puyde magdara hin
pagkalipat han syudad han Valencia o han probinsya han Valencia (kitaa an
barasahon mahitungod han mga pagtawag han Comunidad Valenciana). An estatuto hin
autonomiya dida han syahan nga artikulo, naghahatag han kahulogan han Comunidad
Valenciana komo nacionalidad histórica.



https://war.wikipedia.org/wiki/CALABARZON

An CALABARZON usa han mga rehiyon han Pilipinas. Gindesignar gihapon ini nga
Rehiyon IV-A ngan an rehiyonal nga kapital hini amo an Syudad han Calamba ha
Laguna. An rehiyon nahabug-os hin lima nga mga lalawigan, nga amo an: Cavite,
Laguna, Batangas, Rizal, ngan Quezon. An ngaran han rehiyon usa nga acronym han
mga ngaran han hini nga mga lalawigan.

Nahamutang it rehiyon ha habagatan o salatan-katundan nga Luzon, ha salatan ngan
katundan han Metro Manila ngan amo ini an rehiyon nga mayda han ikaduha nga
pinakadako an populasyon.

An CALABARZON ngan MIMAROPA han una usa la nga rehiyon nga amo an Salatan nga
Katag-alogan, hangtod han pagbulaga hini han 2002. An Palawan ha pagtika-iha
ginbalhin tikang ha MIMAROPA ngadto han Katundan nga Kabisay-an, nga nagbalhin
han MIMAROPA ngadto han MIMARO.

An Ehekutibo nga Sugo No. 246, han Oktubre 28, 2003, nagdesiganr han Syudad han
Calamba nga amo an sentro han rehiyon han CALABARZON.

¹ An Syudad han Lucena usa nga urbanisado hin duro nga syudad; an mga
istadistika hini waray ginlakip han mga istadistika han Quezon.



https://war.wikipedia.org/wiki/Borongan

An Borongan usa nga syudad ha lalawigan o probinsya han Eastern Samar ha
Sinirangan nga Kabisay-an nga rehiyon ha Kabisay-an ha Pilipinas. Amo ini an
kapital han Eastern Samar. Sumala han 2000 census, mayda ini populasyon nga
55,141 ka tawo ha 10,699 nga panimalay. an Borongan nahimumutang ha norte nga
dapit han munisipalidad han San Julian, ha Sur nga dapit han munisipalidad han
Maydolong; ngan ha weste nga dapit han Samar an Hinabanagan, Calbiga, Pinabacdao
and Basey; ha sinirangan nga dapit han dagat Pasipiko.

Han 1600 nga panahon, an Borongan in usa la nga guti-ay nga bungto nga an tawag
Guiborongani.Nahimo ine tungod han mga relihiyuso nga mga misyunaryo ngan
ginbuhat han mga Heswita didad han tuig 1604-1768,ngan han mga Fransiscodida han
tuig 1768-1868.

Han Hunyo 21, 2007 an Borongan in nahimo nga pinaka syahan nga syudad han
probinsya han Sinirangan Samar.

Han Pebrero 5, 2007 nahimo nga balaod an Buhat han Republika 9394 (o Republic
Act 9394) nga nagbabalhin han Borongan tikang hin bungto ngadto hin syudad.
Ginratipika ini han mga bungtohanon dida hin plebisito nga ginhimo dida han
Hunyo 20, 2007. Kondi, nawara an pagkasyudad hini upod hin 15 nga iba nga mga
syudad, katapos han paghatag han Korte Suprema han Pilipinas hin petisyon nga
gindara han Liga hin mga Syudad han Pilipinas, ngan nagdeklara nga an balaod nga
naghimo hin syudad (RA 9394) nga nagtugot han bungto nga magin syudad, nga
natalapas han Batakan-Balaod. An mga nasabi nga syudad, siring han korte, waray
kuno makatuman han mga panginahanglanon agod magin syudad ini.



https://war.wikipedia.org/wiki/Basilan

An Basilan usa nga isla nga probinsya o lalawigan han Pilipinas nga nahamutang
ha Autonomo nga Rehiyon ha Muslim Mindanao (ARMM). An kapital hini amo an Syudad
han Isabela ngan nahamutangan ini ha kalawdan tikang han salatan nga labnasan
han Peninsula han Zamboanga. An Basilan amo an pinakaamihanan ha mga dagko nga
isla han Kapurupud-an Sulu.

An Basilan ginbahin ngadto hin siyam (9) nga mga bungto ngan duha (2) nga
syudad. An Syudad han Isabela amo an kapital han Basilan. Pero an Syudad han
Isabela naglulugaring tikang han probinsya ngan kabahin han rehiyon han
Peninsula han Zamboanga. An Basilan kabahin han una han rehiyon han Western
Mindanao o Katundan nga Mindanao (an daan nga ngaran han Peninsula han Zamboanga
nga rehiyon), pero hin dipala naiha nga plebisito an mga taga-Basilan nagpili
nga umapi han ARMM, gawas la han Syudad han Isabela.

An mga nanguna nga nangukoy han isla amo an mga Orang Dampuan, nga amo an mga
katulinan han mga Yakan nga katawhan. Hi Sultan Kudarat nagmantener hin kusog
nga bungto ha Lamitan hangtod han pagpirdeha hini nga lugar han mga Espanyoles
han 1637. Mga misyonero nga Heswita nangulpot katapos hin pira ka tuig nga
sinmunod.

An mga Holandes inmatake han Basilan han 1747 pero napirde hira han mga
nangungukoy dinhi. An Franses naningkamot pag-okupar han probinsya han 1844,
pero hira, gihapon, waray magmalinamposon. Sunod hini, an mga Espanyoles naghimo
hin bato nga fortaleza nga ginngaranan ha dungog ni Reyna Isabel II.

Dida han kahimo nga chartered-nga-syudad han Zamboanga han 1936, nahilakip dinhe
an Basilan. Pero dida han Hulyo 1, 1948, an Basilan mismo nahimo nga bulag nga
syudad. An syudad ginhimo nga lalawigan dida han Disyembre 27, 1973.



https://war.wikipedia.org/wiki/Basay

An Basay usa han mga bungto ha lalawigan han Samar ha Sinirangan nga Kabisay-an
ha Pilipinas. Ha opisyal nga mga dokumento, it kasurat han ngaran Basey.

Bisan pa kon Basey an opisyal nga kasurat, Basay it tinuod nga ngaran ngan amo
an asya nga pagluwas ha Binisaya nga Winaray. Kay an ngaran ginkuha tikang han
pulong nga mabaysay.

Sumala han 2000 census, an Basay mayda populasyon nga 43,809 ka tawo ha 9,013
nga panimalay.

An Basay nahimutang ha habagatan o salatan-katundan nga bahin han Samar.
Nahamutang ini harani han Syudad han Tacloban nga amo an sentro han industriya
ngan komersyo han Rehiyon VIII. An Tacloban nagtikang han una nga barrio han
Basay, nga ini mga 28 ka kilometro an kaharayo ha Karsada Maharlika ngan mga 20
ka minuto nga biyahe ha sakayan ha pagtabok han Bahiya han San Pedro.

Ginsasapitan an Basay han Santa Rita ha katundan, han Pinabacdao ha amihanan,
han Borongan, Maydolong ha sinirangan, ngan Marabut ha timugan, ngan han Bahiya
han San Pedro ha salatan nga nagbubulag hini tikang ha Syudad han Tacloban, pero
nahasumpay pinaagi han Tulay San Juanico.



https://war.wikipedia.org/wiki/Baranggay

Iton baranggay (Iningles: Barangay) (Pambansa o Filipino:Baraŋgay) (puyde liwat
igsurat nga barangay) amo an giguti-ayi nga yunit han gobyerno lokal ha
Pilipinas ug baga hin puroparehos hin barrio o village. Iton mga bungto ug mga
syudad nahimo pinaagi hin pagkatitirok hin mga baranggay.

An kada tagsa nga baranggay ginpamunoan hin barangay captain (baranggay kapitan)
nga namumuno hiton barangay council (barangay konseho) nga iton mga miyembro
barangay councilor (baranggay konsihal).

Ha kasaysayan, an baranggay baga guti-ay la nga komunidad nga mga 50 tubtob 100
nga mga balay o panimalay. Kaurugan nga mga barrio o village mayda la mga
katloan tubtob usa ka gatos nga mga balay ngan iton populasyon nag-iiba-iba
tikang hin usa ka gatos ngadto hin lima ka gatos nga tawo. Sumala kan Legazpi,
nabilngan niya in mga komunidad nga mayda mga karuhaan tubtob katloan la nga mga
tawo. Damo nga mga barrio ha daplin han kadagatan ha Kabisay-an nga rehiyon nga
mga walo tubtob napulo la an mga balay. An pulong mismo tikang hin daan nga
sakayan nga Malay nga tinatawag nga balangay. Ini nga pagdugtong han komunidad
ug sakayan nasuporta hin mga pipira nga mga teorya mahitungod han kasaysayan han
pre-kolonyal nga Pilipinas, ha espesipiko, nga an tagsa nga mga orihinal nga ha
kadagatan nga “baranggay” nahimo tungod han mga pag-abot hin mga umurukoy nga
nangada pinaagi hin mga sakayan tikang ha iba nga mga lugar ha
Habagatan-sidlangan nga Asya.

Kaurugan hit mga komunidad dida ha daplin han kadagatan o ha mga salog ngan
sapa. Ini kay tungod nga an urog nga kinukuhaan hin protein tikang ha mga
kadagatan ug mga salog, ngan kaurugan han mga tawo dida ha panagat o pangisda
kinukuha an ira pagka-on. An mga tawo liwat ha sakayan an ira mga panakayan. An
pagbalhin han populasyon pangadto ha iraya ug pangadto ha kadagatan ngan ha
daplin han mga kadagatan, mga aragi-an ha tuna nasunod han mga sistema han
salog. An mga salog importante gihapon nga kuruhaon hin tubig para han
pangarigos, panhugas, pagbunak, ngan pag-inom. Ug an mga baryo ha daplin han
kadagatan madurudali mangadto-an hin mga negosyante nga kon diin mga buruhaton
han ekonomiya nagdukwag.. An negosyo nangahulogan nga mayda kontak ha mga iba
nga mga kultura ug mga sibilisasyon sugad han mga Intsek, Indian, ug Arabo. Amo
nga an mga komunidad ha daplin ha dagat sugad han Manila, Sugbo, Jolo, ug Butuan
naka-abot hin hataas nga level kultural.

Mayda katig-uban hin mga baranggays ha Pilipinas: an Liga ng mga Barangay.
Na-representa ini hin mga 41,392 ka baranggay, ug amo ini an gidako-i nga
grassroots nga katig-uban o organisasyon ha Pilipinas. Iton presidenti hini ha
yana hi James Marty Lim.



https://war.wikipedia.org/wiki/Bangus

An Bangus (Chanos chanos) in usa nga specie han isda sakob han Actinopterygii
nga syahan ginhulagway ni Peter Forsskål hadton 1775. An Bangus in nahilalakip
ha genus nga Chanos, ngan familia nga Chanidae. Waray hini subspecies nga
nakalista. Usa an bangus sa mga paborito lutuon na isda sa mga Pilipino.

Symmetrical ngan streamlined an itsura san bangus, ngan mayaon forked na ukig.
Nadako an bangus tubtob 1.70 m (5 pye 7 pulgada), kudi an kaurugan maabot la 1 m
(39 pulgada) an kahilaba. Wara tango ngan lumot ngan invertbrates an ginkakaon
san bangus.

Mahihiagian an bangus sa Indian Ocean ngan sa Dagat Pasipiko, ngan harani sa
baybay ngan isla na may bakolod o bato. An sunoy naistar sa dagat sa sulod da
duha tubtob tulo ka semana ngan mapakdto san may mga kabakhawan, estuaries, ngan
danay sa mga lawa, ngan mabalik sa dagat para magmature sexually ngan magpadamo.

An pag'ataman sa bangus pwede mahimo sa matapsi o sa brackishwater. Nanganganak
an bangus sa gab'i. An sabalo mapaguwas san mga bonay ngan an lalaki mapaguwas
san milt. An fertilization mahihinabo sa tubig. Diri na kinahanglan an hormone
induction para mga mature breeders. An mga bonay kokolektahon sa aga,
lilimpyuhan ini dikan dayon ibubutang sa larval ponds.

Magpupusa an bonay san bangus sa sulod sa 24 oras. An mga similya manginginaon
san yolk sac sa sulod sa 2-3 kaadlaw. Magkakayaon morphological na
transpormasyon an mga similya. Una magninginaon ini san mga natural na pagkaon
na presente ngan mga zooplankton ngan phytoplanktons. Gintutubungan na ini san
mga Commercial feeds pagdatung san last quarter san produksyon.

Sa nursery ginpapatubo an bangus magtikang sa kawag-kawag (fry) nagto sa hatirin
(fingerling). Sa transition stage, an fingerlings ginpapatubo para magin
juvenile o garungan, ngan sa grow-out stage ginpapadako an juveniles ngadto sa
marketable sizes.

Han bangus ay usa nga uso nga pagkaon ha Pilipinas, Taiwan, nganhin Indonesia.
Ini ay ginngaranan nga "National Fish of the Philippines. An uso nga pagluto ini
nga isda ha pilipinas ay ang Rellenong bangus.

Hit una nga hirimuon ay kinikiskis at ginlilimpyo. Sunod ay ginatatangal an mga
tinik, bubutngan hin mga "stuffing at igsusugba ha "grill nga dre maguguba an
skin at buo pa an isda.



https://war.wikipedia.org/wiki/Baja_California

An Baja California usa han mga katloan kag usa (31) nga estado ngan upod han
Distrito Federal usa han mga 32 nga mga entidad federativa han Mehiko.

Nahamutang an Baja California ha pinakakanawayon o pinaka-amihanan-katundan han
Mehiko. Ini amo an nahimo han península han Baja California con el estado
mexicano de Baja California Sur upod han estado Mehikano han Baja California
Sur. Ugsa ini mahimo nga estado han 1953, an ngaran hini amo an Amihanan nga
Teritoryo han Baja California (ha Kinatsila: Territorio Norte de Baja
California). Mayda ini kahaluag nga 71.576 km², nga amo in 3,57% han nasod.
Ginsasapitan ini ha katundan han Kalawdan Pacífico, ha sidlangan han Dagat han
Cortés o Golfo han California, han estado han Sonora ngan han estado
estadounidense han Arizona, ha salatan han estado han Baja California Sur ngan
ha amihanan han estado estadounidense han California.

Mexicali an kapital hini nga estado, ngan ini nga syudad, upod han Tijuana, amo
an mga syudad nga gidamo-i hin tawo han estado, ngan ini nga duha nahamutang
dida han frontera upod han Estados Unidos. Iba nga mga syudad nga importante
gihapon amo an Ensenada, Tecate, Playas de Rosarito, San Felipe, San Quintín,
Ciudad Guadalupe Victoria , Los Algodones ngan La Rumorosa. An estado mayda mga
sobra hin 2.8 ka milyon nga mga nangungukoy (2005). An kodigo hini ISO 3166-2
amo an MX-BCN.

(An syudad han San Quintin pira na ka tuig nga nangaruyag magin munisipyo pero
waray pa ini makatapos han ngatanan nga mga requisito para mahimo ini nga
munisipyo).

Mayda pa mga damo nga mga puro o isla ngan upod hini amo an Islas Coronado,
Guadalupe, Cedros, Ángel de la Guarda.



https://war.wikipedia.org/wiki/Angeles,_Pilipinas

An Syudad han Angeles (ha Kapampangan: Ciudad ning Angeles/Lakanbalen ning
Angeles), nga nahamutang ha lalawigan han Pampanga ha Pilipinas, ginklasipika
nga usa nga urbanisado-hin-duro nga syudad. Sumala han census han tuig 2000,
mayda ini populasyon nga 267,788.

Ha kanawayan o aminahan-katundan nga bahin han syudad nahamutang an Clark
Special Economic Zone o Ispisyal nga Zona Ekonomika han Clark (nga han una amo
an Clark Air Base ngan yana gintatawag nga Freeport nga Zona han Clark o Clark
Freeport Zone) ngan ginsisirbi-an an syudad han Aeropuerto Panlangyaw Diosdado
Macapagal. Komo kasanhi nga balayan han gidakoi nga base militar han mga
Amerikano ha gawas han Estados Unidos nga mainland, na-apektohan ini hin duro
han pag-iwas han mga Amerikano tungod han pagbuto han Bukid Pinatubo han 1991.

Damo an mga oportunidad hin ekonomiya ngan negosyo ini, ngan an Syudad han
Angeles gintawag nga "Kapital hin Pagpali-aw han Butnga nga Luzon." An sisig usa
nga pagkaon nga nagpapakita han ngatanan hini ngan usa nga paborito nga karaonon
hin mga Pilipino, nga, sumala han Sentro para hin Kapampangan nga mga Pag-arám,
nagtikang dinhe nga syudad ngan dida han menu tikang han mga tuig han dekada
1730, amo nga an Syudad han Angeles ginkilala nga amo an sentro hin panluto ha
Pampanga.

an Syudad han Angeles ginbahin ngadto hin katloan kag tulo (33) nga mga
baranggay.



https://war.wikipedia.org/wiki/Alangalang,_Leyte

An Alangalang in segunda klase nga bungto ha lalawigan han Leyte ha Sinirangan
nga Kabisay-an nga rehiyon han Pilipinas. Ini nga bungto mayda kahalo-ag nga 151
kilometro kwadrado. Ha amihanan han bungto mabibilngan an mga bungto han Barugo
ngan San Miguel, ha salatan o habagatan an bungto han Pastrana, ha
amihanan-nga-sidlangan an Syudad han Tacloban, ha sidlangan sapit an Santa Fe
nga ha katungdan, an sapit nga bungto amo an Jaro. An Alangalang, ma abot hin
beynte noybe (29) kilometro an kahirayo tikang ha Tacloban ug sugad liwat an
distancia hini tikang ha Carigara. Sumala han 2010 census, mayda ini populasyon
nga 46,411 ka tawo.

Dida hit agi-an tipakadto ha Carigara mayda puthaw nga tulay nga natabok hiton
Salog Mainit ha Baranggay Binongto-an. Ha sunod hini mayda guruguti-ay nga
tulay. Sumala han opisyal nga ka-agi, an ngaran han bungto nagtikang han kadaan
nga estorya hini nga salog. Mayda hadto panahon nga baraktasan la an ada hini
nga lugar ngan mayda lugar nga kon diin halu-ag an salog nga kinahanglan anay
luksohon ngan halarom hin duro nga paglulugsungon ha pagtabok, an nabiyahe
nag-aalang kon ano an iya hihimo-on. Tungod han pag-alang han nabiyahe, amo nga
an lugar (ug an bungto) gin-ngaranan nga Alangalang.



https://war.wikipedia.org/wiki/Adam_Stefan_Sapieha

An Iya Eminencia nga hi Prinsipe Adam Stefan Stanisław Bonifacy Józef Sapieha
(Mayo 14, 1867 – Hulyo 23, 1951) amo in usa nga Polako nga Arzobispo han
Simbahan Katolika Romana ngan amo an sinisiring han iba, nga nagmaestro kan Papa
Juan Pablo II.

Hi Sapieha natawo han Mayo han 1867 ha kastilyo han Krasiczyn ngadto hin pamilya
hin nobilidad. Hiya an putó han pito nga mga anak ni Prinsipe Adam Stanisław
Sapieha-Kodenski ngan Prinsesa Jadwiga Klementyna Sanguszko-Lubartowicza.

Nag-iskwela hiya han Pontificio nga Gregoriano nga Unibersidad ha Roma, ngan
diin didto gihapon hiya gin-ordinar nga padi han Oktubre 1, 1893. An nag-ordinar
ha iya amo an hadí nga Obispo han Krakovia nga hi Jan Kardinal Puzyna de
Kosielsko. Hi Padre Sapieha nagtrabaho anay komo pastor dida han diosesis han
Lemberg, nga diin liwat nagsirbe hiya didto han seminaryo komo miyembro han
fakultad hin upat ka tuig hangtod han kahimo niya nga rector hinin seminaryo.

Ginhimo hiya nga obispo han diosesis han Krakovia han Nobyembre 24, 1911, ngan
ginkonsagrar hiya ni Papa Pío X han Disyembre 17 hadto gihapon nga tuig. Dida
han pagpasaka han kan Sapieha diosesis ngadto hin yakan-balaod hin arsodiosesis
han 1925, hi Sapieha amo an nahimo nga syahan nga Arzobispo han Krakovia han
siyam-ka-gatos nga kaagi hini. Ginpremyohan hi Sapieha han 1936 han Busag nga
Ágila nga Orden.

Han Agosto 1944, napiritan hi Arzobispo Sapieha pagpadalagan han iya seminaryo
ha sekreto tungod han pagsalakay ngan pag-okupar han mga Nazi han Krakovia;
ginbalhin niya an iya mga seminarista (upod an magigin Papa Juan Pablo II nga hi
Karol Wojtyła) ngadto han iya balay han obispo agod matapos an ira pagtuón.
Ginhimo hi Sapieha nga Kardinal nga Presbitero, han titulo nga S. Maria Nuova,
han Pebrero 18, 1946, nga amo gihapon nga tuig nga iya gin-ordenar hi Karol
Wojtyła, ngadto han pagka-padi Katoliko ha kapilya han iya pan-obispo nga
urukyan. Maaram hi Sapieha nga hi Wojtyła magigin padi han batan-on pa ini dida
han paghatag ni Wojtyła hin pag-uswag nga yaraknon dida han okasyon han
pagbisita han arsobispo han iya iskwelahan.

Namatay hi Sapieha han Hulyo 23, 1951, ha edad nga 84. Hi Kardinal Sapieha
ginlubong ha kastilyo han Wawel (ha Krakovia).



https://war.wikipedia.org/wiki/Thalys

An Thalys usa nga hataas-in-kalaksi nga tren nga network nga ginhimo paggamit
han hataas-in-kalaksi nga linea nga nadugtong hiton Paris ngan Bruselas
(Brussels). Ini nga track ginsasaro-an han Eurostar nga mga tren nga nabiyahe
tikang ha Paris o Bruselas ngadto ha Londres o London pinaagi ha Lille ug an
Channel Tunnel ug han mga Franses nga domestiko nga TGV nga mga tren. Duha ka
modelo hin mga tren it gingagamit hiton sistema, ug ini nga duha upod han
sinisiring nga TGV (train à grande vitesse o tren nga hataas an kalaksi) nga
grupo hin mga hataas-in-kalaksi nga mga tren nga ginhimo han Alstom nga
kompanyiya ha Fransya, bisan diri ini hira parehos han domestic nga mga TGV set.

Ha unhan han Bruselas, an mga dagko nga syudad nga ginkakadto-an han mga Thalys
nga tren amo an Antwerp, An Haga, Rotterdam, Amsterdam, Liège, Aachen ngan
Colonia (Cologne). It mga tren hini nga mga kakadto-an o destinasyon nadalagan
ha pira ka bahin hin mga dedicated nga hataas-in-kalaksi nga mga track (an iba
hini ighihimo pa), ug ha pipira nga bahin dida hin durudaan nga mga track nga
ginsasaro han mga regular nga kalaksi nga tren. Waray madayon in mga plano nga
an linea ngadto ha Colonia nga igpadayon nga umabot ha Frankfurt tungod kay
nagkulang in koryente nga gingenerate han mga Thalys trainsets kon
ginpapadalagani ini ha ilarom han 15 kV nga voltage nga sistema nga ginagamit ha
Alemanya o Germany.

Tikang ha Paris, an Frances nga TGV network mayda hataas-in-kalaksi nga mga
sumpay ngadto ha iba nga mga Frances nga syudad upod an Avignon ug Marseille,
Ginebra (Geneva) ha Suiza, ngan pati gihapon an main nga internasyonal nga
aeropuerto han Paris nga Charles de Gaulle aeropuerto harani ha Roissy ngan an
Disneyland nga theme park ha Marne-la-Vallée.

An pagsumpay han linea ngadto ha Charles de Gaulle airport nakatugot han Air
France pag-cancelar han serbisyo nga idro hini han ruta nga Paris-Bruselas;
lugod an Air France namamaligya hin mga puesto dida han mga tren nga Thalys.

An oras hin biyahe tikang ha Bruselas (Gare du Midi/Zuidstation) ngadto ha Paris
(Gare du Nord) mga 1 ka oras, 25 minutos, para hin distancia nga mga 300 ka km.
Iton peak nga kalaksi 300 km/h dida hin dedicated nga hataas-in-kalaksi nga
track o surundan.

An Thalys gintagaan han IATA nga designador 2H. Ini gingagamit upod han American
Airlines ug Northwest Airlines. An American Airlines mayda pakigsabot nga
makigsaro hin kodigo han Thalys para hin serbisyo han tren tikang ha Charles de
Gaulle nga aeropuerto tubtob ha Brussels Midi. An aerolinea nga alyansa nga
Skyteam mayda gihapon pakigsabot hin pagsaro hin kodigo han Thalys para hin
serbisyo hin tren tikang ha Aeropuerto Internasyonal han Schiphol Amsterdam
ngadto han Estasyon Berchem han Antwerp ngan Estasyon Midi han Bruselas.



https://war.wikipedia.org/wiki/Tenerife

An Tenerife nga mayda kahaluag nga 2,034.38 ka km², amo an gihaloagi nga isla
han Canarias. Dugang pa, an mga 886,033 nga nangungkoy ngan mayda densidad nga
435 nga nangungkoy ha tagsa km² amo nga ini an isla nga gidamo-i hin tawo ha
Espanya. Mabiblingan dinhe an duha han mga prinsipal nga syudad han
kapuropod-an: Santa Cruz de Tenerife ngan San Cristóbal de La Laguna. An Santa
Cruz de Tenerife amo an lingkoranan han Parlamento de Canarias ngan han Cabildo
de Tenerife. Amo ini an syudad nga gidamo-i hin tawo han lalawigan ngan kapital
han isla, han lalawigan, ngan han Kapuropod-an Canario upod han Las Palmas de
Gran Canaria. An La Laguna gindeklara nga Patrimonio han Katawhan han Unesco,
ngan dinhe an lingkoranan han Universidad de La Laguna (primera nga unibersidad
han Canarias). Napili liwat tungod han ira importansya ha turista, in tulo pa
nga mga syudad: Puerto de la Cruz ha amihanan ngan Arona ug Adeje ha salatan.
Ada pa an Villa Mariana de Candelaria, nga diin mabilingan an ladawan han Virgen
han Candelaria, nga amo an patrona ha isla ngan Patrona General han Canarias. An
patrona han Diócesis Nivariense amo an Virgen de los Remedios, ha La Laguna. An
Tenerife kilalado tungod han klima hini nga "la isla de la eterna primavera" (an
isla han dayon nga primavera). Upod han mga protehido nga espasyo natural an
Parque Nacional del Teide, nga gindeklara han UNESCO nga Patrimonio han
Katawhan: nga diin mabibilngan an tarimpungayan han Teide, nga mayda altitud nga
3,718 ka metros amo an sinisiring nga atop han Espanya.



https://war.wikipedia.org/wiki/Tagbilaran

An Syudad han Tagbilaran usa nga ika-tulo ka klase nga syudad ha lalawigan han
Bohol ha Butnga nga Kabisay-an nga rehiyon han Kabisay-an ha Pilipinas. Amo ini
an kapital nga syudad han Bohol, nahamutangan ha habagatan-katundan nga dapit
han isla-nga-probinsya. An bungto han Cortes nahamutangan ha amihanan han
syudad, an bungto han Corella ada ha dumagsaan o amihanan-sinirangan nga dapit,
samtang an bungto han Baclayon sapit ha sinirangan.

Sumala han 2000 nga census, mayda ini populasyon nga 77,700 ka tawo ha 15,585
nga panimalay.

An Syudad han Tagbilaran ginbahin ngadto hin napulo kag lima (15) nga baranggay.

An syudad ha pagtikang, urukyan hin mga lumad, nga mayda negosyo ha Tsina ngan
Malaysia mga usa ka gatos ugsa han pag-abot han mga Espanyol ha Pilipinas.
Sumala han opisyal nga kasaysayan, in nga urukyan nagkakilala han mga Espanyol
han tuig 1565, nga kon diin an Espanyol nga conquistador nga hi Miguel López de
Legazpi ug an lumad nga namumuno nga hi Datu Sikatuna nagsaad hin kamurayaw ngan
pagburublig pinaagi han sinisiring nga sandugo-anm nga diin kinmuha hira han ira
kalugaringon dugo, ginsagol ini hin alaksyo ngan nag-irignom. Ini nga panhinabo
ginsasalin-urog ha tagsa tuig ha Tagbilaran ug han bug-os nga isla dida han
Sandugo nga Festival nga nahihinabo dida hiton bulan han Hulyo.

An Tagbilaran ginhimo nga bungto han Pebrero 9, 1742, dida han kabulag hini
tikang han bungto han Baclayon. Tikang hadto, kabahin ini han probinsya han
Bohol hangto kahimo hini nga chartered nga syudad han Hulyo 1, 1966.

An syudad gin-okupahan han Estados Unidos dida han Gyera Pilipinhon-Americanhon,
ngan dida gihapon han Gyera-Pankalibotan II (World War II) han Imperyo han
Hapon.



https://war.wikipedia.org/wiki/Southern_Leyte

An Southern Leyte (Sinugboanon: Habagatang Leyte; Winaray: Habagatan nga Leyte o
Salatan nga Leyte) usa nga lalawigan o probinsya han Pilipinas nga nahimutangan
ha Sinirangan nga Kabisay-an nga rehiyon. An kapital hini amo an Syudad han
Maasin ngan nahimutangan an probinsya ha habagatan nga ika-upat nga dapit han
isla han Leyte. Ha amihanan han lalawigan mabibilngan an probinsya han Leyte an
Estrecho han Surigao ha sidlangan. An Dagat Bohol ada ha habagatan, ngan an
Canigao Channel, nga tubtob ha Bohol, ha katundan.

Iton Southern Leyte usa nga importante nga kabahin han sistema hin
transportasyon han mga isla han nasod, nga mayda mga ferry nga nandadara hin mga
tawo ug karga tikang ha Liloan ngadto ha Surigao del Norte ha Mindanao ngan
balik.

Ha pagtikang, an Southern Leyte kabahin han Probinsya han Leyte. Tungod hin mga
kakurian hin pagdumarah han bug-os nga isla tikang ha Tacloban, an kapital han
Leyte, igin-suhestyon nga igbulag an isla ngadto hin duha nga probinsya. Han
1959 gin-aprobahan in balaod nga naghimo han probinsya han Southern Leyte ug an
probinsya gin-inagurar dida han 1960.

Iton Limasawa, usa nga isla-nga-bungto ha habagatan gintutuohan nga amo an lugar
kon diin ginsaurog an syahan nga misa Katolika han nasod, han pag-abot dida ni
Fernando Magallanes han 1521. Pero mayda natuo nga didto ini ginbuhat ha Butuan.

An Southern Leyte mayda napulo kag walo (18) nga bungto ngan usa (1) nga syudad.



https://war.wikipedia.org/wiki/Sarawak

An Sarawak usa han duha nga mga estado o negeri han Malaysia ha isla o puro han
Borneo. Kilalado ini nga Bumi Kenyalang (‘Tuna han mga Kalaw’), nahamutang ini
ha kanawayan o amihanan-katundan nga dapit han isla. Amo ini an gidako-i nga
estado ha Malaysia; an ikaduha nga gidako-i an Sabah, nahamutang ha dumagsaan o
amihanan-sidlangan.

An administratibo nga kapital amo an syudad han Kuching nga mayda populasyon nga
579,900 (2006 nga census; Syudad han Kuching ha Salatan - 143,500; Syudad han
Kuching ha Amihanan - 133,600; Padawan- ika-3 nga Milya/ ika-7 nga Milya/ ika-10
mga Milya - 302,800). An ngaran Kuching nangangahulogan nga 'oding' o 'misay'
(kucing). Upod han mga dagko nga mga syudad ngan bungto amo an Sibu (pop.
254,000), Miri (pop. 263,000) ngan Bintulu (pop. 176,800). Sumala han kataposan
nga census (han Disyembre 31, 2006), an populasyon han estado 2,357,500. An
Sarawak, sugad han Sabah ha amihanan, usa nga multi-kultural nga estado nga
waray etniko nga mayoriya. An kadam-an han mga katawhan han Sarawak mga
diri-Muslim; mayda sobra 30 ka etniko nga diri-Malay nga mga lumadnon o
tuminongnong nga mga grupo ha Sarawak.



https://war.wikipedia.org/wiki/Samar_(lalawigan)

An Lalawigan han Samar usa han mga lalawigan o probinsya han Pilipinas ha
Sinirangan nga Kabisay-an nga rehiyon han Kabisay-an. Western Samar (Iningles
para han Kalondan nga Samar o Katundan nga Samar) an una nga ngaran han
probinsya kay an ngaran nga Samar, ngaran liwat han isla o puro han Samar. An
Syudad han Catbalogan an kapital han lalawigan. An lalawigan nahahamutang ha
katundan nga bahin han isla han Samar nga hin mga pipira nga mga isla-isa ha
katundan han Isla . Ha amihanan han probinsya mabibilngan an lalawigan han
Northern Samar samtang ha sidlangan matatad-an an probinsya han Eastern Samar.
An lalawigan ngan an isla nahadugtong han Isla han Leyte pinaagi han Tulay San
Juanico, ha Estrecho de San Juanico (o San Juanico Strait) tikang ha Sta. Rita
ngadto ha Baranggay Cabalawan han Syudad han Tacloban. Ha salatan o habagatan
han lalawigan amo an Golfo han Leyte o Leyte Gulf.

Binisaya nga Winaray an lumad nga yinaknan ha lalawigan han Samar. Pero mayda
mga isla nga bungto ha sakop han probinsya nga Binisaya nga Sinugboanon an ira
yinaknan. Ini amo an mga isla-ngan-bungto han Almagro ngan Santo Niño.

Ini nga probinsya may-ada damo nga bundok linabi na gud sa ubos nga parte.
Kadagatan an wala o katundan sini. Iton nga dagat mao gud an Samar Sea o Dagat
san Samar. An pinaka dako nga syudad mao an Calbayog.

An Samar maupay giyapon an turismo. May-ada damo nga dagat o baybayon ngan talon
o busay linabi na gud sa mga syudad ug mga munisipalidad hirani sa Dagat san
Samar

An isla han Samar ginbulag tikang ha Leyte ngan ginhimo nga laín nga probinsya
ha tuig 1768. Ha Hunyo 19, 1965 gintunga an isla ngadto hin tulo (3) nga
lalawigan o probinsya: Western Samar, Eastern Samar ug Northern Samar. Ha 1969
an lalawigan han Western Samar ginngaran nga Samar.



https://war.wikipedia.org/wiki/Quirino

An Quirino usa nga probinsya han Pilipinas ha Siong han Cagayan nga rehiyon ha
Luzon. An kapital hini amo an Cabarroguis ngan an lalawigan ginngaranan ha
dungog ni Elpidio Quirino, an ika-unom nga Presidente han Pilipinas. An
lalawigan ginsasapitan han Aurora ha timugan o salatan-sidlangan, han Nueva
Vizcaya ha katundan, ngan han Isabela ha amihanan. An Quirino kabahin han una
han lalawigan han Nueva Vizcaya, hangtod han pagbulaga hini dida han 1966.

An populasyon han probinsya sumala han census han tuig 2000, mga 148,575 ka
tawo, ngan mayda densidad nga mga 49 ka tawo ha tagsa kwadrado nga kilometro hin
tuna. An mga gin-gagamit hin duro nga yinaknan amo an Ilokano, nga gin-gagamit
ha mga kapatagan hin mga 71.46 ka porsyento han bug-os nga populasyon. An Ifugao
gin-gagamit ha kabugkiran. An iba nga mga yinaknan amo an Bugkalot,
Pangasinense, ngan Kankanai.

Ugsa han pormal nga kahimo hini nga lalawigan, an tuna nga yana amo an Quirino
amo an in rehiyon nga kagurangan han lalawigan han Nueva Vizcaya, nga gin-uukyan
han mga grupo nga tribo nga tinatawag nga mga Agta o Negrito. Nagbabalhinbalhin
hira ngan an ira mga gin-uukyan didto han sulod han kagurangan.

An Quirino, nga ginngaranan ha dungog han tinmalikod an nga presidente nga hi
Elpidio Quirino, ginhimo nga sub-probinsya han Nueva Vizcaya han 1966. Nahimo
ini nga bug-os nga probinsya han 1971.



https://war.wikipedia.org/wiki/Oriental_Mindoro

An Oriental Mindoro (ha Winaray: Sinirangan nga Mindoro o Sidlangan nga Mindoro)
usa nga probinsya han Pilipinas nga nahamutangan ha MIMARO nga rehiyon ha Luzon.
An kapital hini amo an Syudad han Calapan ngan ini naglalakip han sidlangan nga
katunga han isla han Mindoro; samtang an lalawigan han Occidental Mindoro
nahamutang ha katundan nga bahin. Ha sidlangan han lalawigan nahamutang an Dagat
Sibuyan ngan an Romblon. Ha amihanan han lalawigan amo an Batangas tabok han
Verde Island Passage o Agi-anan han Isla Verde. An Kapuropod-an Semirara han
Antique nahamutang ha salatan.

Kilalado an Oriental Mindoro ha mga turista tungod han Puerto Galera. Ini nga
bungto, mga pira la ka oras tikang ha Manila, mayda mga magbusag hin baras nga
mga baybayon nga mga resort ngan mga lugar hin panlurop. Para hin mga maghilig
hin aventura, iton Bukid Halcon, ha katundan nga katubtoban han lalawigan usa
nga naghahatag hin buruhaton para hin mga manaraklang hin bukid.

An Oriental Mindoro amo an probinsya han yana nga Bise-Presidente han Pilipinas
ngan kasanhe nga ABS-CBN nga tigpasamwak hin sumat nga hi Noli de Castro. Tikang
hiya han bungto han Pola.

An Oriental Mindoro ginbahin ngadto hin napulo kag upat (14) nga mga lalawigan
ngan usa (1) nga nalalakip nga syudad.

Nangabot an mga Espanyol ha Mindoro han ika-16 nga siglo ngan gindumara anay ini
komo kabahin han Batangas. An isla nagkaada hin bug-os nga lugaring nga
pagkaprobinsya dida han 1921. Han 1950, an isla ginbahin ngadto han mga
lalawigan han Oriental Mindoro ngan Occidental Mindoro.



https://war.wikipedia.org/wiki/Nangklao

Hi Nangklao (o Rama III) o Hadi Jessadabodindra (bug-os nga panhadi nga ngaran
niya Prabath Somdej Pra Paramadhiwarasetha Maha Jessadabodindra
Siammintarawirodom Borommadhammikkarajadhirat Boromanathbopitra Phra Nangklao
Chaoyuhua o kon ha Thai nga kasurat: พระบาทสมเด็จพระปรมาธิวรเสรฐ มหาเจษฎาบดินทร์
สยามินทรวิโรดม บรมธรรมิกมหาราชาธิราช บรมนารถบพิตร พระนั่งเกล้าเจ้าอยู่หัว);
Marso 31, 1788 - Abril 2, 1851) ikatulo han Chakri nga Dinastiya, amo an hadi
han Siam tikang 1824 tubtob 1851.

Hi Hadi Nangklao natawao dida han paghadi ni Hadi Buddha Yodfa Chulalok o Rama
I. Komo suhag nga apó, ginngaranan hiya nga Tub ("buhi"). Hiya an suhag nga anak
ni Prinsipe Issarasundhorn (nga amo an nagin Hadi Buddha Loetla Nabhalai o Rama
II) ngan Chao Chom Manda Riam (nga nagin KromSomdej Phra Srisulalai).

Hi Prinsipe Tub inmapi han army han paggyera han iya amay ngan apoy han Burma.
Samtang dida hiya ha militar gintutdoan hiya han mga paagi han Hadi. Katapos han
pagin-hadi han iya amay, an nahabilin nga anak nga lalaki ni Hadi Taksin, hi
Prinsipe Kasutranuchit nagrebelde. Hi Prinsipe Tub namuno han Royal nga Polisiya
patok kan Prinsipe Kasutranuchit. Katapos han pagbitay kan Prinsipe
Kasutranuchit hi Prinsipe Tub nagkaada han ngaran nga Krommhean Jessadabodindra.

Han 37 an iya edad, hi Hadi Rama II nasakit ngan namatay, nga waray magpili kon
hin-o an masunod ha iya nga hadi. Sumala han balaod han pagsunod, hi Prinsipe
Mongkut (nga amo an nagin Hadi Mongkut ha urhe nga panahon) amo unta an angay
mahimo nga hadi. Pero an magurang nga Prinsipe Jessadabodindra ginkitâ nga mas
naangay nga hadi, kay hiya an namuno han Departamento han Royal nga Panimalay,
Departamento han Treasury, Departamento hin mga Buruhaton ha Langyaw, Supremo
nga Judicature, ngan amo an namuno han nasod dida han panahon nga hapit na
mamatay hi Hadi Rama II. Katapos hin pagtitirok an katig-uban han nobilidad
nagpili kan Prinsipe Jessadabodindra nga amo an magigin ika-tulo nga Hadi. Hi
Mongkut ginpili nga kumuha hin pag-aram komo mongha agod maiwas hiya ha
politika.

Hi Hadi Rama I amo an syahan nga hadi han Bangkok nga takna han kaagi han
Thailand, ngan amo gintawag hiya nga "an syahan nga hadi". An nagsunod ha iya
nga hi Hadi Rama II gintawag nga "an namumutnga nga hadi". Hini nga paagi nga
pagngaran hi Rama III amo daw an tatawagon nga "an kataposan nga hadi", nga
sinisiring nga usa nga de malas amo nga waray ini gamita. Lugod, hi Rama III
nagngaran han mga nanguna ha iya nga Buddha Yodfa Chulalok ngan Buddha Loetla
Nabhalai. An ngaran nga Nangklao ginhatag kan Rama III katapos han iya kamatay.
An nagngaran ha iya nga Nangklao amo an nagsunod ha iya nga hadi nga hi Mongkut.

Dida han 27-ka-tuig nga paghadi ni Hadi Nangklao, an negosyo han Siam ngadto ha
Tsina nagin malinamposon hin duro. An iya mga sakayan napakadto ha Tsina hin
pirme ngan nagkaada hin dako nga ganansya. Hi Hadi Nangklao naghihipos han mga
iya ganansya dida hin mga pula nga supot sapit han iya higdaan amo nga ini nga
salapi tinawag nga Pula nga Supot nga Salapi. Hi Hadi Nangklao nagsiring nga an
Pula nga Supot nga Kwarta dida agod nga an Siam puyde makapalit han tuna kon
magkaaway hira hin langyawanon nga nasod.

Dida han paghadi ni Rama III, nagin makusug nga nasod ha militar an Siam.
Nakapirde ini hin mga Vietnamese nga mga pagsalakay, ngan dida han panahon han
iya paghadi nga diin an Burma ginpirde han British hin makapira ka beses.
Nakakuha gihapon hiya hin teritoryo ha Camboya - ngan ini nga nasod
ginbahinbahin han Vietnam ngan Siam. Ginsalakay gihapon ni Rama III an Laos ngan
iya ginpabungkag an Vientiane han 1827-1828.

Hi Hadi Nangklao kilalado tungod han iya pagsunod han Buddhismo. Iya ginpakaon
an mga kablas ha tagsa adlaw katapos han iya pagin-prinsipe, ngan iya ginbuhi-an
in mga hayop kada adlaw han monasteryo. Sobra 50 nga mga templo an ginhimo ngan
gin-ayad dida han iya paghadi, upod an syahan nga Intsek-hin-estilo nga templo
ha Rajaorasa, an gihataasi nga stupa ha Wat Arun, an Bulawan nga Bukid ha Wat
Sraket, an metal nga templo ha Wat Ratchanadda, ngan an Templo Chetupol Temple o
Wat Pho. An Wat Pho amo an nahamutangan han syahan nga universidad ha Thailand.

Katapos hin paghadi hin karuhaan kag unom (26) ka tuig, hi Hadi Nangklao
ginsundan han iya bugto nga hi Prinsipe Mongkut.



https://war.wikipedia.org/wiki/Michael_Learns_to_Rock

An Michael Learns to Rock (nga kilalado gihapon nga MLTR) usa nga Danes nga
pop-soft rock nga banda nga nagpapasundayag hin mga kanta ha Iningles. Ginhimo
ini dida han 1988, ngan an banda nakabaligya hin labaw nga 11 ka ribo o 11 ka
milyon nga mga rekord ha kalibutan, kaurog hini ha Asya, ngan ha dugang, mga 6
ka milyon o sobra pa nga binaydan nga mga pagdeskarga o pagdowload para han ira
single nga "Take Me To Your Heart"[1] nga ginpremyohan nga "Most downloaded
single han tuig 2006". Nagpagawas hira hin pitó nga mga studyo nga mga album
pati gihapon hin mga damo nga mga live ngan mga greatest hits nga mga album,
ngan ha yana nagrerekord han ira ika-waló nga studyo nga album. Nakadaog hin
damo nga mga award an MLTR ngan nakakuha hira hin Bulawan ngan Platinum nga
status para hn ira mga rekord ha damo nga mga nasod, pati gihapon an "Gold Preis
Award" tikang ha RSH, Alemanya and "The Best Performing Act of the Year" han SEA
nga Grammy Awards ha Singapore. An banda nagkilala nga na ira pagmalinamposon ha
Asya tungod hin malimpyo-nga-panginabuhi nga hulagway ngan pagkanta ha Iningles
komo ikaduha nga pinulongan.

Dida han hataas nga bahin han ira pagkasikat, dida han butnga nga 90 nga dekada,
an MLTR ginpahayag han mga kritiko nga "maupay (o kun di man mauruupay) nga
banda sugad hin bisan hin-o nga dako nga ngaran nga grupo tikang ha Amerika o ha
UK.”[2]

Sumala han mga ginpagawas han ira record label, an ira tunog amo "the perfect
balance of a Scandinavian glow and the international pop song that has been
instrumental in forming the compelling sound of the band", (kon ha Winaray: "an
perpekto nga balanse hin Scandinavian nga pagsiga ngan an internasyonal nga pop
nga kanta nga amo an pamaagi han paghimo han kinahanglan pamati-on nga tunog han
banda"). Bisan pa, an nangunguna nga paragkanta ngan paragsurat hin kanta nga hi
Jascha Richter diri nauyon hini, nga diin nasiring hiya ngan an musika waray
heyograpiya nga pagkategorisar.

Han 1988, an magkaranta-keyboardista nga hi Jascha Richter, nga karuyag magtirok
hin usa ka banda basi magpasundayag hin mga kanta nga iya ginkumpso, nakigsabot
upod han iya sangkay ha iskwela-sekondarya ngan drummer nga hi Kåre Wanscher ha
Aarhus, Dinamarka. Nakasabot hira han kakulangan ha pagtokar nga duha la hira,
ngan nagpabulig hira han gitarista nga hi Mikkel Lentz, nga hadto natokar hin
rock nga musika upod han iya grupo nga Rocking Studs. Han Marso 15, 1988, nga
amo an ira syahan nga gab-i hin pagpraktis ngan nakinahanglan pa hira hin
ika-upat nga musikero, naghangyo hira kan Søren Madsen, nga gitarista gihapon
nga bumulig ha ira dida han bass nga sista. Nakarekord hira ni demo nga tape nga
igpapadara ngadto han kompetisyon nga 'Rock Grand Prix' ha ira bungto nga
ginuukyan nga amo an Aarhus. Nagkinahanglan hira nga maghimo hin ngaran ugsa ini
igsumite, nga diin nagresulta nga hi Jascha nagsurat han mga pulong 'Michael
Learns to Rock' komo paaliday ha pulong. Dida hin interview, nag-admitar hi
Richter nga ginngaranan ini tungod kan Michael Jackson: "Yeah, it was like
Johnny Hates Jazz and Frankie Goes to Hollywood. Sure, I've regretted calling
ourselves this many times since, but we were successful so quickly we had to
stick with it and over time I got used to it" (kon ha Winaray: Oo, baga ini han
Johnny Hates Jazz ngan Frankie Goes to Hollywood. Sigurado nga nakadamo hi ako
pagbasol nga nagngaran kami hin sugad hini, kundi madali kami nga
nagmalinamposon nga nagpabilin na la kami nga sugad hini ngan ha paglabay na la
han panahon, nahi-ara na la ak hiton).



https://war.wikipedia.org/wiki/Matsuo_Bash%C5%8D

Batakan:Contains Japanese text Matsuo Bashō (松尾 芭蕉?, 1644 – 1694), born 松尾 金作,
then Matsuo Chūemon Munefusa (松尾 忠右衛門 宗房?), was the most famous poet of the Edo
period in Japan. During his lifetime, Bashō was recognized for his works in the
collaborative haikai no renga form; today, after centuries of commentary, he is
recognized as the greatest master of haiku (then called hokku). Matsuo Bashō's
poetry is internationally renowned; and, in Japan, many of his poems are
reproduced on monuments and traditional sites. Although Bashō is justifiably
famous in the West for his hokku, he himself believed his best work lay in
leading and participating in renku. He is quoted as saying, “Many of my
followers can write hokku as well as I can. Where I show who I really am is in
linking haikai verses.” Hi Matsuo Munefusa, kilala nga Matsuo Bashō (Hinapon:
松尾芭蕉, 1644 - Nobyembre 28, 1694) usa nga Hapones nga maniniday. Kilala hiya nga
giuupayi nga tighimo hin haiku, usa nga siday nga may 5-7-5 nga mga laton.



https://war.wikipedia.org/wiki/Mandaue

An Syudad han Mandaue (ha Sinugboanon: Dakbayan sa Mandaue) usa nga syahan nga
klase nga syudad ha lalawigan o probinsya han Sugbo ha Butnga nga Kabisay-an nga
rehiyon han Kabisay-an ha Pilipinas. Amo ini an sinisiring nga Sentro han
Industriya han Isla kay dinhe nahamutang in haros 10,000 nga mga establecimiento
hin negocio, bisan man kon an kadam-an hini mga gagmay nga mga negocio nga
tinag-iyahan ngan gindudumara hin mga banay o pamilya nga. It syudad usa han
duha nga mga urbanizado hin duro nga mga syudad ha probinsya han Sugbo, ngan an
usa liwat hini amo han kapital han probinsya nga amo an Syudad han Cebu.
Magtapad an duha nga mga syudad ngan amo ini hira an sentro han kahaluag han
Metropolitano nga Cebu.

Nahamutang an Mandaue ha tabok tikang han Isla han Mactan nga diin nahamutang an
Syudad han Lapu-Lapu. Ha Syudad han Lapu-Lapu nahamutang an Aeropuerto
Panlangyaw han Mactan-Cebu, an aeropuerto nga ikaduha hin masurong hin buhat o
aktibidad han nasod. Nahasumpay an Mandaue ngadto ha Isla han Mactan pinaagi hin
duha nga tulay: an syahan nga Tulay Mandaue-Mactan ngan an barubag-o nga Tulay
Marcelo Fernan. Ini nga mga tulay amo la an agi-an han tipangadto-tibalik han
aeropuerto ngan han Syudad han Sugbo.

Sumala han census han tuig 2000, mayda an Mandaue in populasyon nga 259,728 ka
tawo ha 54,882 nga mga panmalay.

An Syudad han Mandaue ginbahin ngadto hin karuhaan kag pito (27) nga mga
baranggay.



https://war.wikipedia.org/wiki/Lee_Teng-hui

Hi Lee Teng-hui (Yinano nga Tsinino: 李登辉; Minat-an nga Tsinino: 李登輝; pinyin: Lǐ
Dēnghuī; natawo 15 Enero 1923) usa nga politiko han Republika han Tsina (nga
kilalado ha ngaran nga Taiwan). Hiya an ika-7, ika-8, ngan ika-9-nga-panahon nga
Mangulo han Republika han Tsina ngan Mangulo (Chairman) han Kuomintang (KMT)
tikang han 1988 tubtob 2000. Nangulo hi Lee hin mga dagko nga mga naabtan ha
reporma hin demokrasya, upod an iya kalugaringon nga ka-reelihir nga nagdara han
syahan nga direkta nga pagbotar nga piniliay hin mangulo para han Republika han
Tsina. Hiya an syahan nga lumad o tuminongnong nga Taiwanes nga nagin mangulo
han RT ngan chairman han KMT. Ginbandilyo ni Lee an kagiusan hin paglokalisar ha
Taiwan ngan namuno hiya hin maabtik nga polisiya ha langyaw nga makakuha hin mga
diplomatiko nga mga man-uugop. Gintahapan hi Lee hin mga kritiko nga nagtraydor
hiya han partido nga iya pinamunoan, tinago nga pagsuporta hin independensya han
Taiwan, ngan kahibulig ha pangurakot (itom nga bulawan nga politika).

Katapos ha pagbiya han puwesto, gintanggal hi Lee tikang han KMT tungod han iya
papel ha pagtukod han nauyon-hin-independensya nga Kahiusa nga Solidaridad han
Taiwan (KST), nga kaapi han Pan-Berde nga Koalisyon upod han Partido Progresibo
Demokratiko. (Hi Lee amo an ginkikita nga "manguna ha kalag" han KST.) Hi Lee
nagpagawas hin pagsuporta hin independensya para han Taiwan kundi diri buot
sidngon nga nauyon hiya hin pormal nga pagdeklara hin independensya.



https://war.wikipedia.org/wiki/Kuomintang

An Kuomintang ( /ˌkwoʊmɪnˈtɑːŋ/ o /ʔˈtæŋ/; KMT), nga opisyal nga pagtawag
Kuomintang han Tsina, agsob nga ginromanisar nga Guomindang (GMD) ha Pinyin nga
sistema hin pagtranscribir, ngan ginhuhubad nga Partido Nasyonalista Tsino, o
Partido Nasyonalista han Tsina usa han mga dominante nga partido han sarusayo
nga kaagi han Republika han Tsina, tikang han 1912, ngan nagpapabilin nga usa
han mga dako nga partido politika ha Taiwan yana. An ideyolohiya nga ginsusunod
hini amo an Tulo nga Prinsipyo han Katawhan, nga ginbandilyo ni Sun Yat-sen. Amo
ini an gima-iha-i nga partido politika ha Republika han Tsina, nga diin usa ini
han mga nagbulig pagtukod, ngan an lingkoranan han manguna han partido adto ha
Taipei. Ha yana amo ini an nagdudumara nga partido ha Taiwan, ngan nakapot han
kadam-an nga mga lingkoran ha Lehislatibo nga Yuan. An KMT api han International
Democrat Union. An yana nga mangulo nga hi Ma Ying-jeou, nga napili han 2008
ngan utro nga napili han 2012, amo an ika-pito nga api han KMT nga nagkapot han
puwesto hin pagkamangulo.



https://war.wikipedia.org/wiki/Kublai_Khan

Hi Kublai o Khubilai Khan (Septyembre 23, 1215 – Pebrero 18, 1294) (Minonggol:
Хубилай хаан; Tsino: 忽必烈), (an ngaran puyde liwat igsurat nga Kublai Kan) amo an
ikalima nga Harangdon nga Khan han Imperyo Mongol tikang han 1260 tubtob 1294
ngan amo an nagtukod han Dinastiya Yuan ha Tsina. Komo ikaduha nga anak ni Tolui
ngan Sorghaghtani Beki ngan usa nga apo ni Genghis Khan, gin-angkon niya an
titulo nga Khagan han Ikh Mongol Uls (Imperyo Mongol) han 1260 katapos han
kamatay han iya magurang nga bugto nga hi Möngke han naglabay nga tuig, bisan
man kon an iya manghod nga bugto nga hi Ariq Böke gintagaan gihapon hini nga
titulo didto han Mongolnon nga kapital ha Karakorum. Nagdaog hi Kublai ha urhe
kan Ariq Böke han 1264, ngan an gyera para han pagsunod amo an nagtikang han
gyera sibil han imperyo Mongol. Kundi an Imperyo Mongol, ha kasahiran,
nagpabilin nga nahiusa ngan makusog. An impluwensya ni Kublai makusog pa didto
han Ilkhanate ngan Bulawanon nga Katig-uban, nga amo an mga katundan nga dapit
han Imperyo Mongol. An ginhadi-an ni Kublai tikang han Kalawdan Pasipiko tubtob
didto han mga Ural, tikang ha Siberia ngadto ha Afghanistan – usa nga ika-lima
nga bahin han gin-uukyan nga tuna han kalibutan.

Han 1271, gintukod ni Kublai an Dinastiya Yuan, nga hadto nga panahon amo an
namumuno han yana nga Mongolia, Amihanan nga Tsina, damo han dapit han Katundan
nga Tsina, ngan in pipira nga sapit nga mga dapit, ngan hi Kublai amo an nagin
Emperador han Tsina. Han 1279, nagin-malinamposon an mga puwersa nga Yuan han
pagpuypoy han kataposan nga pagpatok han Salatan nga Song nga Dinastiya, ngan hi
Kublai amo an nagin syahan nga diri-Tsino nga Emperador nga nagsakop han bug-os
nga Tsina. Hiya la an Mongol nga khan katapos han 1260 nga nakadaog hin mga
bag-o nga pagsakop.

Tungod kay hiya an Mongol nga Emperador nga nagpa-uswag kan Marco Polo ngadto ha
Tsina, nagin kilalado hi Kublai Khan ha Europa.



https://war.wikipedia.org/wiki/Katungtungan_Salatan

An South Pole o Katungtungan Salatan, gintatawag gihapon ha Ingles nga
Geographic South Pole, Celestial South Pole, o Terrestrial South Pole) in usa ha
duha nga punto kun diin an kanan Kalibutan axis hit pagtuyok in natapo ha iya
bawbaw. Ini an gisasalatani nga punto ha bawbaw han Kalibutan ngan namumutang ha
kalingit nga banda han Kalibutan tikang ha North Pole.

An heyograpiko koordinatos han Katungtungan Salatan in agsob simple nga
ginhahatag la na 90°S, tungod han iya longitude ha heyometriya in waray
hinongdan. Kun kinahanglan gud nga may-ada longitude, ini in puyde ighatag nga
0°. Ha Katungtungan Salatan, ngatanan nga direksyon in nalingi ha amihanan.
Tungod hini, an mga direksyon hini nga Katungtungan in ginhahatag relatibo ha
"grid north", kun natudlok paamihanan han prime meridian.

Han 1820, pipira nga mga ekspedisyon in nangankon nga hira an syahan nakakita
han Antarctica, nga an gisyasyahani amo an Ruso nga expedisyon nga pinangunahan
ni Faddey Bellingshausen ngan Mikhail Lazarev. An syahan nga pagtungtong in
posible nahitabo lahos la kahuman hin usa ka tuig han an Amerikano nga hi
Kapitan John Davis, usa nga nananakop hin seal, in tinmamak ha nyebe.

An heyograpiya han baybayon han Antarctic in diri sayod tubtob han kabutngaan
ngadto ha kaurhian han ika-19 gatostuig. An Amerikano nga opisyal han hukbo
pandagat nga hi Charles Wilkes in nagangkon nga an Antarctica in usa nga bag-o
nga kontinente base han iya eksplorasyon ha 1839–40, samatang hi James Clark
Ross, han iya ekspedisyon han 1839–43, naglaum nga bangin hiya makalayag pakadto
ha Katungtungan Salatan (waray ini kadayon).

An syahan nga pagbiling hin ruta tikang ha Antarctica nga baybayon pakadto ha
Katungtungan Salatan in ginbuhat han Briton nga explorador nga hi Robert Falcon
Scott han Discovery Expedition han 1901-04. Ugaring la waray ini nagin
malinamposon. Hi Scott, gin-updan ni Ernest Shackleton ngan Edward Wilson,
nagbiyahe nga may panuyuan nga mangadto ha gisasalatani nga mahihimo, ngan an 31
Disyembre 1902, inmabot ha 82°16′ S. Hi Shackleton in binmalik liwat ha
Antartica komo mangulo han Briton nga Antarctica nga Expedisyon (Ekspedisyon
Nimrod) nga may panuyuan makaabot ha Katungtungan Salatan. Han Enero 9, 1909,
nga may tulo nga kaupod, hiya in inmabot ha 88°23' S – 112 statute milya tikang
ha Katungtungan Salatan – san-o hiya mapiritan diri magpadayon ngan bumalik.

Ha kadak-an nga mga lugar han Kalibutan, iton local nga oras in nakukuha tikang
ha longitude, sugad nga it oras had adlaw in nahari ha posisyon han adlaw ha
langit (pananglitan, iton katunga hit adlaw an adlaw aada ha iya ginhahataasi.
Ini nga linya hit pagrason in pakyas dida ha Katungtungan Salatan, kun diin it
adlaw nasirang ngan natunod la usa kada tuig, ngan an ngatanan nga kalinyahan
han longitude, ngan tungod hini ngatanan nga sona hin oras in nagtatampo. Waray
ini a priori nga rason hit paghatag ha Katungtungan Salatan hin partikular nga
sona hin oras, pero para han praktikal nga konsiderasyon, an Amundsen-Scott
South Pole Station in nagamit hin Oras han New Zealand. Ini tungod nga an
Estados Unidos in nagpapadara hin suplay nga misyon ("Operation Deep Freeze")
tikang ha McMurdo Station, nga nagsusuplay tikang ha Christchurch, New Zealand.

Tungod han iya makalilisang nga klima, waray tuminongnong nga residente nga
tanaman ngan hayop dida ha Katungtungan Salatan. Danay lugod, may ada naagi nga
mga snow petrel nga makikit-an didto.

Han 2000, nasumat nga may-ada mga mikrobyo nga nasabtan nga naukoy dida ha nyebe
han Katungtungan Salatan, ugaring la an mga sayantista in naghuhunahuna nga
waray ito nag-evolve ha Antarctica.

Han Agosto 2014, an mga sayantista in nagpasabot han ira nabilgnan nga may-ada
mil-mil nga durudilain nga klase hin mikroorganismo ha Lake Whillans, usa nga
dako nga lawas hin katubigan nga nakalubong 800 m (2,600 ft) ha ilarom han
Antarctica nga nyebe.



https://war.wikipedia.org/wiki/Kapuropud-an_Falkland

An Kapuropud-an Falkland, nga tinatawag nga Falkland Islands ha Ininglis, ngan
ha Kinatsila nga Islas Malvinas (Winaray: Kapuropod-an Malvinas) amo an mga
grupo nga isla ha Salatan Kalawdan Atlantiko. Nahamutang ini hin mga 300 ka
milyas (480 ka kilometro) tikang han labnasan han mainland han Salatan nga
Amerika; mga 700 ka milya (1,100 ka km) tikang ha Antartika, ngan 3,800 ka milya
(6,100 ka km) tikang ha Afrika. An duha nga dagko nga isla amo an Sinirangan nga
Falkland ngan Katundan nga Falkland ngan mayda 776 nga mga gudti-gudti nga mga
puro o isla. An kapuropod-an usa nga Teritoryo ha Tabok-han-Dagat han Reino
Unido. An ulohan hini amo an Stanley.

Tikang han pagreestableser han pagdumara han Bretanya han 1833 an Argentina
nag-angkon hin soberaniya. Ha pagporsegir hini nga pag-angkon, nga diri
ginkakarawat han mga islahanon, nag-okupar an Argentina han Kapurupud-an
Falkland han 1982. Nagdangat ini hin duha-ka-bulan nga waray-gindeklara nga
Falkland nga Gyera nga diin an Argentina ngan Reino Unido nag-aragway ngan
nagresulta han kapirde ngan pag-iwas han mga puwersa Argentino.

An ngaran ha Ininglis para han kapurupod-an nga "Falkand Islands" (Kapuropod-an
Falkland) tikang han maglalayag nga Ingles nga hi John Strong, nga dida han 1690
nag-ngaran han katubigan nga namumutnga han duha nga dagko nga isla o puro nga
"Falkland Sound" ha dungog han iya patron nga hi Anthony Cary, ika-5 nga
Viscount Falkland ngan ini nga ngaran ha urhe naglakip han kapuropod-an. An
ngaran ha Kinatsila nga "Islas Malvinas" (Kapurupod-an Malvinas), tinmikang
tikang han Frinanses nga ngaran, "Îles Malouines", nga ginngaran ni Louis
Antoine de Bougainville han 1764 tungod han mga syahan nga nasabtan nga mga
nangukoy, mga mananagat ngan mangingisda tikang ha Breton nga daungan han
Saint-Malo ha Fransya.. An ISO nga pagdesignar han kapuropod-an "Falkland
Islands (Malvinas)" .

Tungod han nagpapadayon nga pagdebate han soberanya hini nga kapuropod-an, an
paggamit hin damo nga mga Espanyol nga mga ngaran ginkakadiri ha Kapuropod-an
Falkland, labi na an mga nanginginlabot han 1982 nga pag-okupar han Kapuropod-an
Falkland. HI General Sir Jeremy Moore waray tinmugot han paggamit han ngaran nga
Islas Malvinas dida han dokumento han pagsurender, nga iya ginbale-waray nga
propaganda la nga pulong.



https://war.wikipedia.org/wiki/Kapital_(ekonomika)

Ha ekonomika, iton kapital, in hinimo nga daan nga durable nga butang nga
gingagamit ha produksyon hin mga papliton nga serbisyo. Iton kapital in diri
dayon ginkokonsumo, bisan danay ini in nauubos tungod han proseso hin
produksyon. Iton kapital in iba ha tuna kay tungod it kapital in dapat mahimo
pinaagi han buhat hin tawo san-o ini malalakip ha produksyon. Ha bisan ano nga
oras, an tanan nga pisikal nga kapital in puyde maitudlok komo kapital stock
(diri anay ikalipat ha kapital stock han uska entidad hin negosyo.) Ha
kayanohan, iton kapital in naglalakip hin bisan ano nga hinimo nga butang nga
nagpapaupay han kanan tawo gahom nga makahimo hin magagamitan ha ekonomiya nga
buhat - iton bato o pana in kapital para han mga tagalungib nga nagagamitan ini
komo uska gamit panganop, ngan mga dalan in kapital para han molupyo hin uska
syudad. Iton kapital in uska gingagamit ha produksyon. Iton balay nga personal
nga sarakyan in diri kapital pero ini lugod in durable nga butang tungod diri
ini gingagamit ha produksyon.



https://war.wikipedia.org/wiki/Julio_Rosales

Si Julio Rosales nga an bug-os nga ngaran Julio Rosales y Ras (Septyembre 18,
1906 – Hunyo 2, 1983) usa nga Waraynon ngan Pilipino nga namumuno sa relihiyon
ngan kardinal san Simbahan Katolika Romana. Usa siya nga Calbayognon. An iya
bugto nga si Decoroso Rosales amo in usa nga api san Senado san Pilipinas.

Natawo si Julio Rosales y Ras sa Calbayog. Nag-iskwela siya sa Seminaryo san
Calbayog ngan gin-ordenar komo padi, dida san Hunyo 2, 1929, Tikang san 1929
tubtob 1946, nagtrabaho siya komo padi sa diosesis san Calbayog. Ginkonsagrar
siya komo obispo san Tagbilaran, dida san Septyembre 21, 1946. Paglabay sin tulo
ka tuig, ginpasaka siya sa metropolitano nga sede san Sugbo, dida san Disyembre
17, 1949. Dida san iya karera komo obispo, nagsirbe siya komo Presidente san
Episcopal Conference san Pilipinas. Dida san Abril 28 1969, ginhimo siya nga
kardinal ni Papa Pablo VI sa titulo nga Kardinal-Presbitero san Sacro Cuore di
Gesù agonizzante a Vitinia. Api siya dida san duha nga mga conclave san 1978.
Nag-iwas siya san pamuno san arzodiosesis san Agosto 24 1982 ngan namatay siya
sin waray pa maglabay in usa ka tuig sa Syudad san Sugbo. Ginlubong siya sa
Katedral Metropolitana san Syudad san Sugbo. Si Ricardo Kardinal Vidal amo an
nagsunod sa iya komo arzobispo san Sugbo.



https://war.wikipedia.org/wiki/Judas_Priest

Judas Priest, an heavy metal na banda na nabug'os sa Birmingham, England sadton
1969.

An mga myembro ug ngin myembro san banda mao sira; Rob Halford, an lead
vocalist; an mga gitarista na si Glenn Tipton ngan Richie Faulkner, bassist na
si Ian Hill, ngan drummer na si Scott Travis. Screaming for Vengeance an usa
kanra mga album.

Magkakirila sira K. K. Downing, Ian Hill, ngan John Ellis tikang sa pagkabata sa
Yew Tree estate sa West Bromwich. Nareskwela sira sa Churchfields Sch. sa W.
Bromwich. Nagin magsankay si Downing ngan Hill became ngan pareho sira
nakahiligan sa musika (Black Sabbath, Led Zeppelin, Deep Purple, Jimi Hendrix,
The Who, Cream, The Yardbirds) ngan pagtukar mga instrumento. Nabug'os an banda
sadton Oktobre 1970 sa Birmingham, West Midlands, England, kahuman san sayo na
lokal na ensemble na Judas Priest (tikang san kanta ni Bob Dylan na "The Ballad
of Frankie Lee and Judas Priest") na disband o nagburublag.

Naporma an orhinal na Judas Priest sadton 1969 nira Al Atkins (lead vocals),
Bruno Stapenhill (bass, born Brian Stapenhill, 1948, Stone Cross, W. Bromwich),
John Partridge (drums, born c. 1948, W. Bromwich), ngan John Perry (guitar).
nagtikang kan Stappenhill an ngaran na Judas Priest ngan nag-rehearse sira sa
balay ni Stappenhill sa Stone Cross. namatay si Perry sa usa na aksidente, ngan
ginsalyuan siya ni Ernie Chataway (pinanganak na Ernest Chataway, 1952, sa
Winson Green, Birmingham, Warwickshire; namatay Mayo 13, 2014).



https://war.wikipedia.org/wiki/John_C._Breckinridge

Hi John Cabell Breckinridge (Enero 16, 1821 – Mayo 17, 1875) usa nga Amerikano
nga abogado ngan politiko. Nagsirbe hiya komo Representante han Estados Unidos
ngan Senador tikang ha Kentucky ngan amo hiya an ika-napulo-kag-upat nga
Sugbong-Mangulo han Estados Unidos, ngan ha yana an gimanghuri nga
sugbong-mangulo ha kaagi han Estados Unidos, nga na-inagurar ha idad nga 36.

Han 1860 nga pinili-ay hin pagka-mangulo, kinmandidato hiya komo usa han duha
nga kandidato han nagkabublag nga Partido Demokrata, nga nag-representa han mga
taga-Salatan nga mga Demokrata. Hi Breckinridge amo an nakakuha han ikatulo nga
gidamo-i hin botos han katawhan, sunod han nagdaog nga hi Abraham Lincoln, nga
Republikano, ngan kan Stephen Douglas, usa nga taga-Amihanan nga Demokrata,
kundi hiya an ikaduha dida han Kolehiyo Elektoral nga pagbotos.

Ha pagsunod han pagtikang han Amerikano nga Gyera Sibil, nagsirbe hiya dida han
Army han Estados Konfederados komo heneral ngan kumander han puwersa
Konfederato, nga naglalakip hin mga batan-on nga Virginia Military Institute nga
mga cadet, dida han Pag-awayan han New Market. Nagsirbe gihapon hiya nga amo an
ikalima ngan kataposan nga Konfederado nga Maghirilom hin Gyera.

Hi Breckinridge usa nga api han kilalado nga pamilya Breckinridge han Kentucky,
ngan hiya an apo ni John Breckinridge (1760-1806), nga nagsirbe komo Senador
ngan Attorney General; hiya an amay han kongresista ngan diplomata nga hi
Clifton Rodes Breckinridge; ngan an lolo ha tuhod han aktor nga hi John Cabell
"Bunny" Breckinridge.



https://war.wikipedia.org/wiki/Joan_Enric_Vives_i_Sic%C3%ADlia

Hi Joan Enric Vives i Sicília (natawo Hulyo 24, 1949) amo iton yana nga Obispo
han Urgell ngan ex officio nga igkasi-Prinsipe han Andorra. Ginpili hiya ngan
ginbutang hini nga puwesto han Mayo 12, 2003, nagsaliwan kan Joan Martí Alanis.

Natawo hi Joan Enric Vives i Sicília han 1949 ha Barcelona ngan hiya an ikatulo
nga lalaki nga anak ni Francesc Vives i Pons ngan ni Cornèlia Sicília Ibáñez,
nga mga gagmay nga mga parabaligya hin retail. Sinmakob hiya han seminaryo han
1965 ngan nag-aram hin Humanities, Pilosopiya ngan Teyolohiya. Han 1974
gin-ordenar nga padi hi Vives ha iya tuminongnong nga parokya nga Sta. Maria del
Taulat de Barcelona. Ginnominar hiya nga Kabulig nga Obispo han Barcelona (ngan
Titulado nga Obispo han Nona) dida han 1993 ngan Coadjutor nga Obispo han Urgell
han 2001 ni Papa Juan Pablo II. Han pagretiro han nag-una ha iya nga obispo nga
hi Joan Martí Alanis han 2003, sinmunod hiya komo Obispo han Urgell dida han 12
han Mayo 2003, ngan tikang dida gihapon hiya nagin Igkasi-Prinsipe han Andorra.
Dida han 10 han Hulyo 2003 gintuman niya an iya konstitusyonal nga paghurar komo
bag-o nga Igkasi-Prinsipe han Andorra ha Casa de la Vall, Andorra la Vella.
Ginpasaka hi Vives i Sicília ngadto han dungog hin pagka-arsobispo komo personal
nga titulo ni Papa Benedicto XVI han Marso 2010.



https://war.wikipedia.org/wiki/Islas_Canarias

An Islas Canarias (puyde liwat ha Winaray nga tawagon nga Kapuropod'an Canarias)
usa nga kapuropod-an han Ginhadi-an han Espanya. Ini nga kapuropod-an pito nga
mga isla nga nagtikang hin bulkan ha Kalawdan Atlantico. Nahimutang ini ha
kalawdan tikang ha kanawayan o amihanan-katundan han Africa, Morocco ngan han
Katundan nga Sahara. Ini nga kapuropod-an usa nga komunidad autonoma han
Espanya.

Ini nga kapuropod-an o archipielago nahimo tikang hin pito nga mga puro o isla:
El Hierro, La Gomera, La Palma ngan Tenerife, nga amo an naghihimo han probinsya
han Santa Cruz de Tenerife; ngan Fuerteventura, Gran Canaria ngan Lanzarote, nga
amo an nahimo han probinsya han Las Palmas. Upod gihapon han Canarias an mga
teritoryo hin isla han Archipiélago Chinijo (La Graciosa, Alegranza, Montaña
Clara, Roque del Este ngan Roque del Oeste) ngan an Isla de Lobos, nga ini hira
kabahin han provincia de Las Palmas.

An pagkakapital o capitalidad han komunidad ginsasaro-an hin duha nga mga
prinsipal nga syudad: Santa Cruz de Tenerife ngan Las Palmas de Gran Canaria; an
lingkoranan han Mangulo o Presidente han Gobierno autonomo nagbabalhinbalhin
hini nga duha hin mga panahon nga lehislatibo, ngan an lingkoranan han
Vicepresidentela lain tikang han Presidente. An Parlamento de Canarias ada ha
Santa Cruz de Tenerife, samtang an lingkoranan han Delegación del Gobierno
nahamutang ha Las Palmas de Gran Canaria, mayda liwat usa nga Subdelegación del
Gobierno ha tagsa hini nga duha nga syudad. Amo nga mayda equilibrio han duha
nga mga kapital ha mga konseheriya ngan institusyon publika.

Ordenada tikang ha katundan ngadto ha sinirangan, an mga las islas Canarias amo
an El Hierro, La Palma, La Gomera, Tenerife, Gran Canaria, Fuerteventura ngan
Lanzarote. Ha amihanan tikang han Lanzarote mabiblingan an Archipiélago Chinijo.
An islote de Lobos mabibilngan ha amihanan han Fuerteventura.

An isla nga El Hierro nga amo an isla nga pinakakatundan, nga mayda 268.71 ka
km² amo an gigamayi han mga dagko nga isla ngan giguti-ayi hin tawo nga mayda
10,753 nga nangungkoy (diri lakip an La Graciosa). An bug-os nga isla gindeklara
nga Reserva han Biosfera han 2000. Kilalado ini tungod han mga ehemplar hin
sabina nga nahuhuypan han hangin; han daan nga kahoy nga Garoé, han lagarto nga
higante o ibid ngan tungod han pag-agi han meridiano 0º kinukuha komo reperensya
han Punta de Orchilla, nga nahamutang ha katundan han isla. An kapital han El
Hierro amo an Valverde.

An isla nga La Palma, nga mayda 86.528 nga nangunkoy ngan 708.32 ka km² amo in
usa nga Reserva han Biosfera. Mayda ini reciente nga aktibidad volkanika nga
nakikit-an tikang han bulkan Teneguía, nga an katapusan nga pagbuto dida han
1971. Dugang pa, amo ini an ika duha nga gihataasi han Canarias, upod han Roque
de los Muchachos (2.426 ka metro) nga amo an punto nga mas elevado. Ini nga
tarimpugayan mabibilngan ha sulod han Parque Nacional de la Caldera de
Taburiente, ngan nahamutang ha harani hini an Observatorio del Roque de los
Muchachos han Instituto de Astrofísica de Canarias: dida mabibilngan an Gran
Telescopio Canarias, nga pinaagi han espejo principal hini nga 10,40 ka m. hin
diametro amo in usa han mga gidako-i nga teleskopyo optiko han planeta. Tungod
han marabung nga kabanwaan, an La Palma kilalado liwat nga "Isla Bonita". An
kapital hini amo an syudad han Santa Cruz de La Palma, nga diin gin-estableser
an defensa han katawhan Canario o Diputado del Común.

An isla han La Gomera mayda kahaluag nga 369.76 ka km2 ngan amo an ikatulo nga
isla nga giguti-ayi hin tawo, nga mayda 22,622 nga nangungukoy . Ha heyolohiya,
sinisiring ini nga usa han mga gima-ihai nga mga isla. An kapital hini amo an
San Sebastián de La Gomera. Mabibilngan ha La Gomera ab Parque Nacional de
Garajonay, nga gindeklara han Unesco han 1986 Patrimonio han Katawhan, nga
narepresenta hin maupay nga pananglitan hin kagurangan hin laurisilva. An isla
amo an kataposan nga teritoryo nga nangadto-an ni Cristóbal Colón ugsa han iya
pag-ulpot ha Amerika han iya biyahe hin descubrimiento han 1492: tungod hini
tinatawag liwat an La Gomera nga "Isla colombina".

An Tenerife nga mayda kahaluag nga 2,034.38 ka km², amo an gihaloagi nga isla
han Canarias. Dugang pa, an mga 886,033 nga nangungkoy ngan mayda densidad nga
435 nga nangungkoy ha tagsa km² amo nga ini an isla nga gidamo-i hin tawo ha
Espanya. Mabiblingan dinhe an duha han mga prinsipal nga syudad han
kapuropod-an: Santa Cruz de Tenerife ngan San Cristóbal de La Laguna. An Santa
Cruz de Tenerife amo an lingkoranan han Parlamento de Canarias ngan han Cabildo
de Tenerife. Amo ini an syudad nga gidamo-i hin tawo han lalawigan ngan kapital
han isla, han lalawigan, ngan han Kapuropod-an Canario upod han Las Palmas de
Gran Canaria. An La Laguna gindeklara nga Patrimonio han Katawhan han Unesco,
ngan dinhe an lingkoranan han Universidad de La Laguna (primera nga unibersidad
han Canarias). Napili liwat tungod han ira importansya ha turista, in tulo pa
nga mga syudad: Puerto de la Cruz ha amihanan ngan Arona ug Adeje ha salatan.
Ada pa an Villa Mariana de Candelaria, nga diin mabilingan an ladawan han Virgen
han Candelaria, nga amo an patrona ha isla ngan Patrona General han Canarias. An
patrona han Diócesis Nivariense amo an Virgen de los Remedios, ha La Laguna. An
Tenerife kilalado tungod han klima hini nga "la isla de la eterna primavera" (an
isla han dayon nga primavera). Upod han mga protehido nga espasyo natural an
Parque Nacional del Teide, nga gindeklara han UNESCO nga Patrimonio han
Katawhan: nga diin mabibilngan an tarimpungayan han Teide, nga mayda altitud nga
3,718 ka metros amo an sinisiring nga atop han Espanya.

An Gran Canaria amo an isla nga gidamo-i hin tawo han lalawigan han Las Palmas,
tungod han 829,597 nga nangungukoy dinhe. An kapital hini, an syudad han Las
Palmas de Gran Canaria (381,123 nga molupyo), amo liwat an usa han nagsasaro han
kapitalidad han Canarias upod han Santa Cruz de Tenerife. An urbe amo an
pinakadamo hin tawo han kapuropod-an, sugad han octava han España. Mga iba nga
mga lokalidad nga importante amo an Telde, Vecindario, Arucas ngan Gáldar. Ha
Teror mabibilngan an ladawan han Virgen del Pino, Patrona han Diosesis han
Canarias. An isla, nga mayda 1,560.1 ka km², mayda lidong nga forma nga
bugkidon. Ha butnga nga macizo mabibilngan an Roque Nublo (1,813 ka m) ngan an
Pico de las Nieves (1,949 m), nga amo an gihataasi nga altura han isla. Mga
ika-tulo nga bahin han teritoryo ginkatalogada han Unesco nga Reserva de la
Biosfera. An Gran Canaria mayda mga dirudilain nga mga baybayon nga dorada nga
fina sugad han baybayon han Maspalomas, Playa del Inglés o Las Canteras. Dida
han baybayon o playa han Pozo Izquierdo ginsasaurog hin tinu-ig in usa nga mga
prueba han kalibutan hin windsurf han PWA. Tungod han variedad han kiritaon an
Gran Canaria tinatawag liwat nga "Un continente en miniatura".

An Fuerteventura mayda kahaluag nga 1,659 ka km² nga amo an ikaduha nga isla nga
gidako-i hin kahaluag, ngan an ikaduha nga isla nga pinaka-sidlangan. Han kaiha
na hini, mabiblingan dinhi in dako nga pagka-erosionada: an gihataasi nga punto
hini amo an Pico de la Zarza, nga mayda 807 ka m hin altura. An istmo nga
nagdungtong han península meridional han Jandía upod han iba nga bahin han isla
naghimo hini nga baga hin may kahimo hin bota. Ha amihanan an parque natural han
Dunas de Corralejo. Ha kataposan nga dekada, tungod hin aumento hin turismo
(labi na ha Corralejo ha amihanan ngan an Punta de Jandía ha salatan), an
Fuerteventura nagkaada anay hin pagdamo hin populasyon: ha yana, an nangungukoy
hini 100,929 nga molupyo. An kapital amo an Puerto del Rosario, nga mayda 35,293
nga molupyo. Mga iba nga poblasyon nga importante amo an Corralejo, Gran
Tarajal, Morro Jable ngan Jandía. Mga 2 ka km ha dumgasaan han isla amo an
islote han Lobos, nga mayda 4.5 ka km2, nga kabahin han parke natural han Dunas
de Corralejo ha Fuerteventura.

An Lanzarote amo an isla nga pinaka-sidlangan, ngan usa han mga maiha na han
kapuropod-an, bisan mayda bag-o nga aktibidad bulkanika. Mayda ini kahaluag nga
845.94 ka km², ngan populasyon nga 139.506 ka molupyo. An kapital hini amo an
Arrecife, nga mayda 59.040 ka molupyo. Kilalado dinhe an mga bulkan han
Timanfaya, nga gintagaan hin ngaran nga Parque Nacional de Timanfaya, produkto
hin mga pagbuto nga nahinabo ha panahon tikang han 1730 tubtob 1736. An
gihataasi nga punto amo an Peñas del Chache, ha Macizo han Famara, nga mayda 670
ka metros. An bug-os nga isla gindeklara nga Reserva hin Biosfera han 1993. An
prinsipal nga buruhaton ha ekonomiya amo an turismo nga nagtikang han
pagpadukwag dida han mga tuig 60 ngan 70 han siglo XX. Dinhe nga isla natawo an
arkitekto ngan artista nga hi César Manrique, an naghimo upod han iya mga buhat
artistiko an Jameos del Agua, an Jardín de Cactus ngan an Mirador del Río.

An mga puro o isla ngan islote han Archipiélago Chinijo (La Graciosa, Alegranza,
Montaña Clara, Roque del Este ngan Roque del Oeste) nahamutang ha amihanan han
Lanzarote. Gindudumara ini hra han Cabildo de Lanzarote ngan nadependa hira ha
administrasyon han munisipyo han Teguise. An isla han La Graciosa amo an
gidako-i nga mayda 29 ka km² ngan amo la an gin-uukyan. An populasyon mga harani
700 nga nangungukoy, amo ini nga nahimo han isla nga giguti-ayi hin populasyon
nga isla han Canarias. An kapital insular amo an Caleta de Sebo, nga mayda sobra
600 ka molupyo.



https://war.wikipedia.org/wiki/Hua_Guofeng

Hi Su Zhu (Yinano nga Tsinino: 苏铸; Minat-an nga Tsinino: 蘇鑄; pinyin: Sū Zhù) (16
Pebrero 1921 – 20 Agosto 2008), nga mas kilalado ha nom de guerre nga Hua
Guofeng (Yinano nga Tsinino: 华国锋; Minat-an nga Tsinino: 華國鋒; pinyin: Huà
Guófēng; Wade-Giles: Hua Kuo-feng), amo an ginpili ni Mao Zedong nga masunod ha
iya nga labaw nga manguna han Partido Komunista han Tsina ngan han Kanan
Katawhan Republika han Tsina. Han kamatay ni Zhou Enlai han 1976, nagsunod hi
Hua kan Zhou nga ikaduha nga Premier han Kanan Katawhan Republika han Tsina.
Katapos hin pira ka bulan, namatay hi Mao ngan sinmunod hi Hua kan Mao nga
Chairman o Mangulo han Partido Komunista han Tsina, nga diin nahiusa ngan
nahiubos hi Jiang Qing ngan an mga iba nga kaapi han sinisiring nga Gang hin
Upat. Gintapos ni Hua an Rebolusyon Kultural ngan nagpaiwas han Gang hin Upat
tikang ha poder, kundi tungod han iya pag-insistir han pagpadayon han Maoista
nga linya, hiya ngahaw nalupig hin maneobra katapos hin pira ka tuig ni Deng
Xiaoping, nga nakapirit kan Hua nga magretiro hin sayó.. Gin-agnayan hi Hua
Guofeng nga "para-ihaw han Hunan" o "parapamatay han Hunan" tungod han iya
paggamit han PLA ha pagsuprimir han mga Pula nga Gwardya han 1968, nga nagdangat
hin labaw hin 140,000 nga mga namatay.



https://war.wikipedia.org/wiki/Hilongos,_Leyte

An Hilongos usa nga ikatulo nga klase nga bungto ha lalawigan o probinsya han
Leyte ha Sinirangan nga Kabisay-an nga rehiyon han Kabisay-an ha Pilipinas.
Sumala han 2000 census, mayda ini populasyon nga 51,462 ka tawo ha 10,763 nga
panimalay.

Ang munisipalidad han Hilongos nahimutang sa habagatan-nga-katundan nga bahin
han probinsiya han Leyte ug na-atubang hit Dagat han Camotes. Ha aminahan han
bungto matatad-an an bungto han Hindang; sa sidlangan an Mahaplag ngan Sogod; ha
katundan an Dagat han Camotes; ngan ha habagatan mabibilngan an bungto han Bato.
An Hilongos 146 kilometros tikang ha Syudad han Tacloban ha
amihanan-nga-sidlangan, 77 nga kilometros tikang ha Syudad han Ormoc sa
amihanan-nga-katundan, ug 35 kilometros tikang ha Syudad han Maasin sa Southern
Leyte o Habagatan nga Leyte.

Pipira ka tuig han waray pa an ika-12 nga siglo, may mga tribo nga nanunuroy
tikang ha Iloilo nga nagkaabot hito dida nga lugar nga diri tinuyo kay
ginlalanat man hira han mga Malayo nga manlalayag (sailor). An lugar gintawag
nga "Ilong" tungod han ngaran hadton nga tribo nga "Ilongot".

Mayda mga iba nga istorya o sugilanon nga nasiring nga ang ngaran nga Hilongos
tikang han mga pulong nga "ilong" (irong) ug "lumos" tungod han damo nga
nagkalumos ha Sapa han Salog.

Han ika-12 siglo nakilalado an Hilongos. Hi Amahawin, usa nga gamhanan nga datu
han baranggay, ginsakop an mga hagrani nga mga kabarangayan, ug ginpadako han
iya teritoryo hangtod ha mga lugar nga yana sakop han mga bungto han Inopacan,
Hindang, Bato, ug Matalom.

Dida han 2000 nga Census, an Hilongos narehistro nga amo an ika-2 nga gihamubo
an pagtubo han populasyon tikang han tuig 1948. Han 2000, an Hilongos mayda
10,763 ka panimalay, 6.96% nga pagtubo tikang han nakatalaan dida han 1995 nga
10,062. An average nga kadamo hin usa nga panimalay lima ka tawo.



https://war.wikipedia.org/wiki/Hayup

Hayop, amo an mga multicellular ngan eukaryotic na mga organismo ilarum san
kahadian o kingdom Animalia (na gintatawag liwat na Metazoa). Permanente an
pang-ngurte san lawas bisan pa kun an iba naagi sin proseso na gintatawag na
metamorphosis. Kadam'an san hayop gintatawag na motile o nakagkiwa san
kalugaringun. Natanan na hayop kinahanglan kumaon san iba na orgnismo para
mabuhi (Heterotroph).

Kaurugan na phyla san hayop nagtikang magkaguwa sa fossil record bilang mga
marino na species sadton Cambrian explosion, mga 542 milyones katuig an
nakalabay. Nababahin an mga hayop sin daramo na grupo sugad san: vertebrate
(tamsi, mammal, ampibyan, reptilia, isda); mollusc (bibi, talaba, kugita, nuos,
kuhol); arthropod (ulalahipan, bayod, insekto o mananap, lawalawa, tapuso,
kinis, banagan, pasay); annelida (wati, linta); spongha; ngan bokya o salabay.

May'ada mga kinaiya an hayop na naiiba san iba na mga butang na may kinbuhi.
Eukaryotic ngan multicellular an mga hayop na naglalain sa kanra sa mga bacteria
ngan kadam'an san protista. An hayop amo in heterotrophic, ngan gintutunaw an
pagkaon sa sulod sa tiyan, na naglalain naman san mga hayop sa mga tanaman ngan
algae. Nalalain liwat an mga hayop sa tanaman, algae, ngan fungi sa kawara nira
matugas na cell wall. Motile an natanan na hayop maliban sa dito na stage sa
kanra kinabuhi. Naagi an embryo sa haros natanan na hayop sa blastula stage,
sayo na kinaiya na ekslusibo sa mga hayop.

Haros natanan na hayop naagi sin durudilain na porma sin sexual na reproduksyun.
May'ad an hayop sin pipira na specialized na reproductive cells, na naagi sin
meiosis para magin spermatozoa ug magin ova. Nagtitig'ub an spermatozoa ngan ova
para mabug'os an zygote, na nagiging bag'o na indibiduwal.

Heterotroph an natanan na hayop, karuyag-sidngon an kanra ginkakaon nagtitikang
ta sa iba na buhi na butang. Ginlalain-lain an mga hayop sa mga grupo sugad san
karniboro, erbiboro, omniboro, ngan parasite.

Ginbabanabana na an hayop nagtikang o nag-evolve tikang sa flagellate na
eukaryote. An gihihirani-i na nabubuhi na ugrupod amo an choanoflagellate, mga
collared flagellate na nan'iingun san choanocytes san pipira na spongha. Sigun
san mga molekular na pag'aram an hayop amo in sakob sa supergroup na gintatawag
na opisthokont, kun diin kagrupo niya an choanoflagellate, fungi ngan pipira na
parasitik na protista.

An una na mga fossil na pwede mag-representar na mga hayop nagkagawas sa Trezona
Formation sa Trezona Bore, West Central Flinders, South Australia. Ini na mga
fossil ginsisiring na mga sinauna na mga spongha. Nahiagiaan ini sa mga bato na
may edad na 665-milyones katuig.

An sumunod na posible na giuunahi na mga fossil san hayop nahiagian san
pagtangpus san Precambrian, mga 610 milyones katuig an nakalabay, ngan kilala na
Ediacaran o Vendian biota. Kudi makuri ini idugtung san mga nasunod na mga
fossils. An iba sini na represeentar na ninuno o ginikanan san mga moderno na
phyla pero lain na grupo, ngan posible liwat na diri ini hayop mismo. Lain pa
sini, kadam'an san mga nahihibaruan na mga phyla san hayop, tigda nagkagawas sa
Cambrian period, mga 542 milyones katuig an nakalabay. Gintatawag ini san iba na
Cambrian explosion, tungod san tigda ngan malaksi na pagdaramo san grupo san
hayop ug an pagbag'o san kondisyon na nagin posible an fossilization.

Gin tunga ni Aristotle an may kinubuhi ngadto sa hayop ngan tanaman, ngan
ginsundan ini ni Carolus Linnaeus (Carl von Linné) san una na hierarchical na
klasipikasyon. Tikang siton, gintikangan san mga biologists an pagtan'aw san mga
ebolusyunaryo na relasyon san mga organismo.

Sa orihinal na paagi ni Linnaeus, may ada tulo na ginhadian an hayop, ngan
ginbahinbahin ngadto sa classes san Vermes o ulod, Insecta o mananap, Pisces o
isda, Amphibia, Aves o katamsihan, ngan Mammalia. An urhi na upat yana gintig'ob
nadto sa phylum Chordata, ngan an iba ginbahinbahin ngadto san iba-iba na grupo.



https://war.wikipedia.org/wiki/Gustavus_Adolphus_han_Sweden

Hi Gustav II Adolf o Gustavo II Adolfo (Disyembre 9, 1594 – Nobyembre 6, 1632
O.S.), nga kilalado han ginLatinisar nga ngaran nga Gustavus (II) Adolphus ngan
panalagsaon tawagon nga Gustavo Adolfo el Grande o Gustav Adolf nga Harangdon
(ha Swedish: Gustav Adolf den store; ha Iningles: Gustav Adolf the Great), amo
an Hadi han Sweden o Swesya tikang han 1611 tubtob han iya kamatayan ha batalya.

Hi Gustavo Adolfo natawo ha Stockholm ngan amo hiya an suhag nga anak ni Hadi
Karl IX han Sweden han Vasa nga dinastiya ngan han iya ikaduha nga asawa nga hi
Christina han Holstein-Gottorp. Naka-eredir hiya han trono ha edad han
diesisyete han kamatay han iya amay han 1611, pati liwat in nagpinadayon nga
sunod-sunod nga mga pag-awayan kon hin-o an masunod nga nahimo nga gyera han iya
Polako nga patod nga hi Sigismundo han Polonya, nga dida han una nga mga
pag-awayan han relihiyon ugsa han Katloan ka Tuig nga Gyera, napiritan pagbuhi
han trono han Swesya ngadto han amay ni Gustavo.

Hin usa nga rondo hini nga pag-away hin dinastiya, ginsalakay niya an Livonia
han 31 an iya edad, ngan amo ini an nagtikang han Polako-Swedish nga Gyera
(1625–1629). Nakilalado an iya paghadi tungod han iya mga buhat ha pira ka tuig
nga sunod, dida han pamuno hiya han pag-api han Sweden (1630) dida han
nagpapadayon nga Katloan ka Tuig nga Gyera han pag-intervenir niya han tikapirde
nga mga Protestante.

Na-asawa hiya kan Maria Eleonora han Brandenburg, an anak ni Juan Sigismundo,
Elector han Brandenburg, ngan iya ginpili an Prusyano nga syudad han Elbing komo
base han iya mga gi-os ha Alemanya. Namatay hiya dida han Pag-awayan han Lützen
han 1632. An iya pag-api dida han Katloan ka Tuig nga Gyera nakahatag ha iya han
agnay nga "Leon han Amihanan" o "Leon han Norte".

Kilalado hi Gustavo Adolfo nga makarit nga kumander militar. An iya taktika nga
pag-integrar han kasundalohan, mangangabayo, artilyeriya, ngan mga logistics
nakahatag ha iya han titulo nga "Amay han Moderno nga Pan-gyera". Mga sumurunod
nga mga kumander nga nag-aram ngan nagrespeto kan Gustavo II Adolfo naglalakip
kanda Napoleon I han Fransya ngan Carl von Clausewitz. An iya mga pagpadukwag ha
siyensya militar amo an naghimo han Swesya nga dominante nga gahom ha Baltic nga
rehiyon han sunod nga usa ka gatos ka tuig (kitaa Imperyo Swedish). Hiya la
liwat an Swedish nga monarka nga gintawag nga "el Grande".



https://war.wikipedia.org/wiki/Federico_Moreno_Torroba

Hi Federico Moreno Torroba (1891-1982) usa nga Espanyol nga kompositor, nga
natawo ha Madrid.

Hi Moreno Torroba agsob igdugtong han zarzuela, usa nga tradisyonal nga Espanyol
nga forma hin musika. Nagdirekta hiya hin pira nga mga kompanyiya hin opera,
ngan pinaagi hini hi Moreno Torroba nagbulig han pagpakilala han zarzuela ngadto
hin mga internasyonal nga mga magkirita. Pero kilalado hi Torroba liwat tungod
han iya mga ginkumposo para han klasikal nga sista.

Dugang han iya trabaho hin pagkonduk, nagkomposo hi Moreno Torroba hin damo nga
mga sinurat, ha tradisyonal nga forma Espanyola ngan para han sala de konsyerto.
Inmabot hiya han iya gidakoi nga kasikat han mga tuig han dekada 1930 pinaagi
han mga sarswela nga Luisa Fernanda (1932) nganLa Chulapona (1934). Nagsurat
gihapon hiya hin pira nga mga opera. Han mga iya sinurat nga opera, an La Virgen
de Mayo (1925) ngan anEl Poeta 1980, amo an pinakasikat. Dida han opera nga El
Poeta, hi Plácido Domingo an nagkapot han titulo nga papel.



https://war.wikipedia.org/wiki/Ecser

An Ecser (ha Slovak: Ečer) usa nga baryo ha kondado han Pest, ha Budapest nga
metropolitano nga kahaluag, Hungarya.

An Ecser (Batakan:IPA-hu) nahamutang ha timugan tikang ha Budapest, harani han
Panlangyaw nga Luparan han Ferihegy. An hagrani nga mga gin-uukyan amo an
Maglód, Vecsés, Gyömrő ngan Üllő. An M0 nga dalan hin auto naagi hin harani han
baryo. An baryo nahamutang dida han linea han riles nga
(Budapest-Újszász-Szolnok). Mayda ini Slovak nga kagamyan nga populasyon.

An syahan nga sinurat nga kasaysayan han Ecser tikang han Disyembre 15 1315,
bisan man kon an baryo dida na tikang han 896, han pag-ulpot hin mga Magyar
ngada han yana nga nasod. Sumala hin usa nga leyenda, an ngaran han baryo
ginhatag han Gran Prinsipe nga hi Árpád han Hungaryano nga mga tribo. Han
pagpaki-ana niya han ngaran han puy-anan nga diin inmundang hiya pagpahuway, an
mga tawo dida waray makasumat ha iya han ngaran, amo nga sinmiring hi Árpád ha
ira nga: tawaga ini nga lugar sunod hini nga ‘oak’ nga kahoy (Hungaryano cser).
Han panahon han Ottoman nga Turko nga pagdominante (1526-1686) nawara an baryo,
labi na han katapos han pagpalibot han harani nga Buda. Inmuli la an mga molupyo
dida han 1699. Mga napulo kag usa nga sundalo tikang ha Ecser inmaway dida han
Gyera hin Paglugaring ni Rákóczi (1703-1711). Han syahan nga bahin han mga 1700
an tag-iya han baryo nga Konde Antal Grassalkovich nagdara ngada hin mga Slovak
nga mga molupyo.

An nahabilin nga monumento hini nga baryo amo an simbahan Katolika Romana tikang
han 1740.

Dida han baryo mayda kilalado nga sayaw folkloriko nga tinatawag nga ‘Kasal ha
Ecser’ (Ecseri lakodalmas).

Dida han eskudo makikit-an an simbahan, an sayaw fokloriko ngan an oak nga
kahoy, an tulo nga mga importante nga tigaman han baryo.



https://war.wikipedia.org/wiki/Douglas_MacArthur

Hi Douglas MacArthur (26 Enero 1880 – 5 Abril 1964) in us'ka Amerikano nga
five-star (lima ka bituon) nga Heneral ngan Field Marshal han Pilipinas. Hiya an
Chief of Staff of the United States Army dida han mga 1930 ngan nagdara hiya hin
dako nga papel dida han Pacifico nga frente han Gyera Pankalibotan II.
Nakakarawat hiya han Medal of Honor tungod han iya serbisyo ha kampanya ha
Pilipinas, nga naghimo ha iya ngan han iya amay nga hi Arthur MacArthur, Jr., an
syahan nga mag-amay ngan anak nga ginpremyohan han medalya. Hiya in usa hin lima
la nga mga tawo nga nakasaka ngadto han ranggo hin pagka Heneral han Army dida
han Army han Estados Unidos, ngan amo la hiya an tawo nga nagin field marshal ha
Army han Pilipinas.

Nagtubo hiya hin militar nga pamilya didto han Daan nga Katundan ha Amerika. Hi
MacArthur amo an valedictorian ha West Texas Military Academy, ngan an Syahan
nga Kapitan ha United States Military Academy ha West Point, nga diin grinmadwar
hiya nga igbaw han klase han 1903.. Dida han 1914 nga pag-okupar han Estados
Unidos han Veracruz, nagbuhat hiya hin misyon hin rekonosimyento, ngan tungod
hini ginnomiar hiya para han Medal of Honor. Han 1917, ginpasaka hiya tikang hin
major ngadto hin koronel ngan nagin chief of staff han ika-42 nga (Rainbow) nga
Division. Ha pag-awayan ha Katundan nga Frente han Gyera Pankalibotan I, inmabot
hiya han ranggo hin brigadier nga heneral ngan ginnominar otro hin Medal of
Honor ngan ginpremyohan han Distinguished Service Cross hin makaduha ngan han
Silver Star hin makapito.

Tikang han 1919 tubtob 1922, nagsirbe hi MacArthur nga Superintendent han U.S.
Military Academy ha West Point, nga diin nagprobar hiya hin pipira nga mga
reporma. An iya sunod nga buruhaton didto ha Pilipinas, nga diin han 1924 hiya
an responsable han paghunong han Motin han Philippine Scout. Han 1925, hiya
nagin major-heneral ngan amo an gimanghuri nga major-heneral han Army. Nagsirbe
hiya dida han korte-militar ni Brigadier-Heneral Billy Mitchell ngan hiya an
mangulo han American Olympic Committee han 1928 nga Summer Olympics ha
Amsterdam. Han 1930, hiya an nagin Chief of Staff of the United States Army.
Hini nga papel, nahabulig hiya han pagpa-iwas han Bonus Army nga mga na-protesta
tikang ha Washington, D.C. han 1932, ngan han pagtukod ngan pag-organisa han
Civilian Conservation Corps. Nagretiro hiya tikang han U.S. Army han 1937 ngan
nagin Paragsagdon nga Militar han Gobyerno han Mankomunidad han Pilipinas.

Ginpabalik hin aktibo nga duty hi MacArthur han 1941 komo kumander han United
States Army Forces in the Far East. In magsunod-sunod nga mga desastre inmabot,
pagtikang han kabungkag han ira puwersa ha kalangitan han 8 Disyembre 1941 ngan
han pagsalakay ha Pilipinas han mga Hapones. An mga puwersa ni MacArthur
napiritan pag-atras ngadto ha Bataan, nga diin nagpabilin hira tubtob han Abril
1942. Han Marso 1942, hi MacArthur, an iya pamilya ngan an iya staff binmiya han
harani nga Purô han Corregidor hin mga PT boat ngan nagkalagiw ngadto ha
Australia, nga diin hi MacArthur amo an nagin Supreme Commander, Southwest
Pacific Area. Tungod han iya depensa han Pilipinas, ginpremyohan hiya han Medal
of Honor. Katapos hin labaw duha ka tuig hin pag-awayan ha Pacifico, natuman
niya in saad nga bumalik ha Pilipinas. Iya pormal nga ginkarawat an pagsurender
han Hapon han 2 Septyembre 1945, didto han USS Missouri nga naka-ankla ha Tokoy
Bay, ngan iya gindumara an pag-okupa han Hapon tikang 1945 tubtob 1951. Komo
nagdudumara han Hapon, igindumara niya hin dago nga mga pagbag-o ha ekonomiya,
politika ngan sosyudad. Namuno hiya han United Nations Command han Gyera ha
Korea tubtob han pagtanggala ha iya tikang ha pagmando ni Mangulo Harry S.
Truman han 11 Abril 1951. Ha urhe hiya an nagin Mangulo han Board han Remington
Rand.



https://war.wikipedia.org/wiki/Diperensya_ha_panhunahuna

Iton diperensya ha panhunahuna o sakit ha panhunahuna in sikolohikal nga
pagsunodsunod, nga posible makit-an ha pamatasa, nga agsob nahisusumpay ha
pagkakuri han kahimtang o disabilidad, nga diri lakip han normal nga pagdukwag
han kultura han usa ka tawo. An diperensya ha panhunahuna in agsob sinisiring
nga pagtampo kun unanhon umaabat, kumiwa, maghunahuna. Ini in mahisusumpay ha
partikular nga rehiyon o mga buruhaton han utok o an salin han sistem nerbosa,
agsob ha sosyal nga konteksto. Ini in pagkilala nga pagintende han kahimtang han
kaupayan han panhunahuna nga nagliliwan-liwan han panahon ngan ha dirudilain nga
kultura, ngan may-ada liwat pagkakaiba ha depinisyon, pan-panginano ngan
pag-arangay, bisan may-ada istandarte nga taramdan nga kriterya nga haluag nga
paggamit. Sumala han Kalibutanon Katig-uban hin Kalibsogan, haros kattulo han
tawo ha kadam-an nga nasod, in nasumat hin problema ha danay nga panahon ha ira
kinabuhi nga natuman han mga kriterya han diyagnosis han usa o labaw pa nga
absob nga tipo hin diperensya ha panhunahuna.



https://war.wikipedia.org/wiki/Davao_del_Sur

An Davao del Sur usa nga probinsya o lalawigan han Pilipinas nga nahamutangan ha
Davao nga Rehiyon ha Mindanao. An kapital hini amo an Syudad han Digos ngan an
probinsya ginsasapitan han probinsya han Davao del Norte ha amihanan, ngan
Cotabato, Sultan Kudarat, South Cotabato, ngan Sarangani ha katundan. ha
sidlangan nahamutang an Golfo han Davao.

An Syudad han Davao, kabahin han una han probinsya, hangtod ginhimo ini nga
naglulugaring nga syudad. An syudad naglulugaring hin pagdumara, bulag tikang
han probinsya, ngan mayda ini kalugaringon nga representante ha Kongreso. Ini
nga artikulo mahitungod han probinsya, pero naghihisgot mahitungod han Syudad
han Davao ha pira nga bahin.

An Davao del Sur ginbahin ngadto hin napulo kag upat (9) nga mga bungto ngan
duha (2) nga mga syudad.

An Syudad han Davao naglulugaring tikang han probinsya ngan diri gud duro
ka-konektado hini. An mga nangungukoy dinhe diri nabotos para han mga opisyales
han probinsya ngan mayda nira kalugaringon nga representante ha Kongreso han
Pilipinas.



https://war.wikipedia.org/wiki/Chiang_Ching-kuo

Hi Chiang Ching-kuo (Yinano nga Tsinino: 蒋经国; Minat-an nga Tsinino: 蔣經國; pinyin:
Jiǎng Jīngguó; Wade-Giles: Chiang Ching-kuo; POJ: ChiúⁿKeng-kok; Shanghai/Ningbo
nga diyalekto: [tɕiã.tɕiŋ.koʔ]) (Abril 27,1 1910 – Enero 13, 1988), usa nga
Kuomintang (KMT) nga politiko ngan manguna, amo an anak ni Mangulo Chiang
Kai-shek ngan nagkapot hiya hin damo nga mga puwesto ha kagamhanan han Republika
han Tsina (RT). nagsunod hiya han iya amay ha pag-alagad nga Premier han
Republika han Tsina ha butnga han 1972 ngan 1978, ngan amo an ika-6 ngan
ika-7-nga-panahon nga Mangulo han Republika han Tsina tikang 1978 tubtob han iya
kamatay han 1998. Ha ilarom han iya pagdumara, an kagamhanan han Republika han
Tsina, bisan man kon awtoritaryanhon, nagin mas abyerto ngan mas natugot hin
pagtipa ha politika. Han tikaharani han kataposan han iya kinabuhi, ginhimo nga
diri istrikto ni Chiang an pagkontrola han gobyerno dida han media ngan pagyakan
ngan nagtugot hiya hin mga lumad o tuminongnong nga mga Taiwanes ngadto hin mga
posisyon hin poder, nga naglakip han nagsunod ha iya nga hi Lee Teng-hui.



https://war.wikipedia.org/wiki/Carlos_P._Garcia

Hi Carlos Polestico Garcia (Nobyembre 4, 1896–Hunyo 14, 1971) amo an ika-walo
nga mangulo o presidente han Pilipinas (1957-1961). An iya administrasyon o
pagdumara nakilala tungod han "Filipino First" nga polisiya (Pilipino Syahan nga
polisiya) hini, nga nagbutang han interes han katawhan Pilipino labaw han mga
langyawanon ngan han namumuno nga partido.

Hi Garcia natawo ha Talibon, Bohol kan Policronio Garcia ngan Ambrosia Polistico
(ini hira nga duha mga taga-Bangued, Abra). Nagtubo hiya upod ha politika, nga
an iya amay nagsirbe komo alkalde han bungto hin upat ka panahon hin serbisyo.

Hi Garcia nagkuha han iya primarya nga pag-aram dida ha Talibon, sunod nagkuha
hiya han iya sekondarya nga pag-aram ha Cebu Provincial High School. Nagkuha
anay hiya hin mga kurso hin balaod ha Silliman University ha Syudad han
Dumaguete. Katapos hini nag-aram hiya ha Philippine Law School ngan nakuha niya
an iya degree han 1923. Usa hiya han mga labaw nga napulo dida han bar nga
examination.

Imbes nga magtrabaho hin balaod dayon, hi Garcia nagtrabaho komo maestro hin
duha ka tuig ha Bohol Provincial High School. Nahimo hiya nga sikat tungod han
iya mga siday ha Bohol, nga didto hiya nakakuha han iya agnay nga "Prince of
Poets" (Prinsipe han mga Bisaya nga Maniniday) ug "Bard from Bohol" (Maniniday
tikang ha Bohol).

Nagtikang hiya han iya dalan ha politiko dida han 1925, ngan nagdaog hin
pinili-ay para han kongresista nga marepresenta han ika-tulo nga distrito han
Bohol. Napili liwat hiya hin dugang nga panahon hin serbisyo, pero nagsirbe hiya
tubtob 1931 la nga kon diin nagdalagan hiya para han ka-gobernador han Bohol nga
nagdaog. Nagsirbe hiya nga gobernador han lalawigan hin duha ka panahon hin
serbisyo. Nagin myembro hiya han Kongreso dida han 1946, ngan na-elihir hiya hin
maka-tulo ka beses ha Senado hin maka-tulo nga magsunod nga panahon hin serbisyo
tikang 1941 tubtob 1953.

Hi Garcia amo an kapadis ha pinili-ay ni Ramon Magsaysay dida han pinili-ay han
pagka-mangulo han 1953. Ginhimo hiya nga Maghirilom han mga Buruhaton ha Langyaw
ni Mangulo Ramon Magsaysay, hin upat ka tuig samtang nagsisirbe gihapon hiya
komo sugbong-mangulo o bise-presidente.

Hi Garcia nagin mangulo katapos hi Magsaysay namatay han pag-crash hin idro han
1957.

Dida han iya pagdumara, nagbuhat hiya ha pagsunod han Bohlen Serrano Agreement
nga naghalipot han plite han mga Base Militar han Estados Unidos tikang hin 99
ka tuig ngadto hin 25 ka tuig ngan iya ginhimo nga ini nga puyde ig-renew
katapos hin tagsa lima ka tuig. Hi Garcia liwat an nagbuhat han Filipino First
Policy (o Polisiya hin Pilipino Syahan), nga amo ini an nakilal-an ha iya. Inin
nga polisiya nagpabor hin mga Pilipino nga mga negosyante imbes nga mga
langyawanon nga imbestor. Hi Garcia liwat an nakapagbalhin han retail nga
negosyo nga nakaapekto han mga Intsek nga negosyante han nasod.

Katapos han iya panahon-hin-pag-alagad, nagdalagan hiya para hin pagpa-elihir
hin otro pero napirde hiya ni Diosdado Macapagal dida han Nobyembre 1961.

Han Hunyo 1, 1971, hi Garcia napili nga delegado han 1971 nga Constitutional
Convention ngan napili komo mangulo hini. Pero, namatay hiya hin atake ha
kasingkasing han Hunyo 14, 1971 ha edad hin setenta y cinco.



https://war.wikipedia.org/wiki/Cagayan

An Cagayan usa nga probinsya han Pilipinas ha Siong han Cagayan nga rehiyon ha
Luzon. An kapital hini amo an Syudad han Tuguegarao ngan nahimutang ini ha
dumagsaon o amihanan-sidlangan nga pag-ultan han isla han Luzon. Lakip gihapon
han Cagayan an Kapuropod-an Babuyan ha amihanan. An lalawigan ginsasapitan han
Ilocos Norte ngan Apayao ha katundan, ngan han Kalinga ngan Isabela ha salatan.
An lalawigan han Cagayan iba tikang han syudad ha Mindanao nga an ngaran Cagayan
de Oro, ngan hirayo ini tikang han Kapuropod-an Cagayan han Palawan.

An mga yana nga historiador nasiring nga an ngaran nga Cagayan tikang daw han
pulong nga “tagay,” usa nga klase hin tanom nga damo dida han amihanan nga bahin
han probinsya. Amo nga an pulong nga “Catagayan” nga buot sidngon usa nga lugar
nga diin damo an tagay ginpahalipot ngadto hin “Cagayan,” nga amo an ngaran yana
han probinsya.

An kadam-an han mga tawo ha Cagayan mga Ilokano an katulinan, kasagaran tikang
hin mga namalhin ngada tikang han Ilocos nga Rehiyon. Han syahan, an pinakadamo
nga mga tawo amo an mga Ybanag (o Ibanag), nga syahan nabilingan han mga
Espanyol nga mga explorador ngan ginkonvertir anay ini nga mga tawo ngadto hin
Katolisismo han mga misyonero. Amo ini nga ugsa han pag-abot han mga Ilocano, an
Ibanag nga yinaknan amo an gingagamit han lugar.

An Cagayan mayda karuhaan kag walo (28) nga mga bungto ngan usa nga syudad ngan
ginbahin ini ngadto hin tulo nga distrito ha Kongreso.. Mayda ini 816 ka
baranggay. An Syudad han Tuguegarao (tikang han Disyembre 18, 1999) amo an
kapital han lalawigan, sentro han rehiyon, ngan sentro hin negosyo, komersyo,
ngan edukasyon. Mayda ini kahaluag hin katunaan nga 144.80 ka kwadrado nga
kilometro ngan populasyon nga 120,645 tikang han 2000.

Ginsasapitan an lalawigan han Kalawdan Pacifico ha sidlangan; ha salatan han
lalawigan han Isabela; ha katundan han Cordillera nga kabugkiran; ngan ha
amihanan han Balintang Channel ngan han Babuyan nga Kapuropod-an. Mga duha ka
kilometro tikang ha dumagsaon o amihanan-sidlangan nga punto han lalawigan amo
an isla han Palaui; nga pira ka kilometro ha katundan amo an Isla han Fuga. An
Babuyan nga Kapuropod-an, nga naglalakip han Calayan, Dalupiri, Camiguin, ngan
Babuyan Claro, mga 60 ka nautical nga milyas ha amihanan tikang ha Luzon.



https://war.wikipedia.org/wiki/Buddha_Loetla_Nabhalai

Hi Phuttaloetla Nabhalai, (sinurat gihapon nga Buddha Loetla Nabhalai) o Rama
II, (Pebrero 26 1766–Hulyo 21 1824), amo an anak ni Hadi Rama I. Ha Thai nga
yinaknan, an iya ngaran ginsusurat nga พระบาทสมเด็จพระพุทธเลิศหล้านภาลัย. An iya
ngaran han Prinsipe pa hiya Prinsipe Issarasundhorn. An ngaran nga Buddha Loetla
Nabhalai ginngaran ha iya katapos han iya kamatayon ni Hadi Nangklao. Hi Rama II
mayda kapitoan-kag-tulo (73) nga anak. An paghadi niya komo Hadi han Thailand
(1809–1824) nagdara hin renasimyento hin Thai nga arte ngan kultura, labi na ha
literatura.

Dida han paghadi ni Rama II, an Thailand nagkaada hin konfrontasyon han Vietnam,
nga hadto nagigin dako nga gahom dida han rehiyon, mahitungod han pagkontrola
han Camboya han 1813. Mga impluwensya han Katundan nagtikang nga maabat ha
Timugan nga Asya ngan ha Thailand. Han 1785 an British nag-okupar han Penang,
ngan han 1819 gintukod nira an Singapur. Waray la mag-iha, an British
nakapatalsik han Holandes ngan Portugues komo dako nga impluwensya katundan ha
ekonomika ngan politika ha Thailand. An mga British nagtipa han sistema
ekonomika han Thai, nga kon diin an mga prinsipe real mayda mga monopoly ha
negosyo ngan an mga negosyo nahailarom hin pagbuwis nga arbitraryo. Han 1821 an
gobyerno han British India nagpadara hin misyon nga nagdemanda nga an Thailand
tanggalon an mga gaud han gawasnon nga negosyo.



https://war.wikipedia.org/wiki/Boun_Oum

Hi Boun Oum (tinatawag gihapon nga Prinsipe Boun Oum o Prinsipe Boun Oum
Nachampassack) (Disyembre 12 , 1912 - Marso 17, 1980) amo an anak nga lalake ni
Hadi Ratsadanay, ngan hiya amo an hereditaryo nga prinsipe han Champassack
(nagsaliwan han "hadi" nga sistema).

Ha politika conserbador hiya nga mayda simpatiya han pagpamuno han Franses han
Laos, ug hiya namuno hin fuerza nga 15,000 nga nakig-away patok han mga Hapon
nga nag-okupa (dida han Ika-Duha nga Gyera Pankalibotan) ug patok gihapon han
Lao Issara ha salatan han Laos. Hi Principe Boun Oum amo an pamuno ha titulo han
royalista nga grupo, nagsirbe hiya komo primer ministro han Ginhadi-an han Laos
dida han 1948 - 1949 ngan dida gihapon han 1960 - 1961.

Nagretiro hiya tikang ha politika agod magpadayon hin mga interes ha negosyo
tikang han iya base ha Pakse ngan Champassack pero nagpadayon pa gihapon hiya
nga usa nga importante nga power broker hangtod han iya ka-desterrado (o
ma-exiled) han 1975, nga amo an tuig nga an mga komunista amo an nagkaada hin
poder ha Laos. Han 1975 hi Prinsipe Boun Oum kinmadto ha Fransya para hin
pagpatambal, pero waray hiya umuli ha Laos. Namatay hiya ha
Boulogne-Billancourt, Francia, ngan ginlubong ha Villetaneuse.



https://war.wikipedia.org/wiki/Barugo,_Leyte

An Barugo usa nga bungto ha lalawigan han Leyte ha Sinirangan nga Kabisay-an nga
rehiyon ha Pilipinas. Ha katundan han Barugo an bungto han Carigara, ha
sidlangan, an bungto han San Miguel. Ha amihanan han bungto matatad-an an
Baybayon han Carigara o Carigara Bay. Ha salatan o habagatan han Barugo, amo an
mga bungto han Tunga ngan San Miguel.

An katunaan hin Barugo may kahaluag nga 84.65 kilometro kwadrado. Basi ha
kahaluag han teritoryo o tuna, ika-katloan kag tulo ini nga bungto ha ngatanan
nga bungto hin Leyte o 1.48 porsyento han kabug-usan nga tuna hin Leyte. An mga
klase hin tuna nga may-ada an Barugo amo an San Manuel silt loam (alluvial
deposits), Palo clay loam (alluvial deposits), ngan Luisiana clay (alluvial
deposits). 51.67 kilometro an kaharayo hin Barugo tikang o tikadto ha Syudad han
Tacloban, 58.68 kilometro tikang o tikadto ha Syudad han Ormoc.

Sumala han 2000 census, mayda populasyon an Barugo nga 26,920 ka tawo ha 5,108
nga mga panimalay. Ika-duhaan kag usa ini nga pinakadako nga populasyon ha mga
bungto hin Leyte o 1.7 porsyento han kabug-usan nga populasyon hin Leyte. Nadako
ini nga populasyon hin Barugo hin 0.08 porsyento kada tuig. May-ada 318 katawo
ha kada usa ka kilometro kwadrado nga tuna hin Barugo. 23.3 porsyento hin mga
tawo ha Barugo nangukoy ha urban na lugar o poblasyon, 76.7 porsyento ha rural
na lugar o kaumahan. Winaray an lumad nga yinaknan han Barugo.

An Barugo usa nga pang-agrikultura nga bungto. Kaurugan nga pakabuhi ha Barugo
amo an food processing (bulad ngan tuba), pangisda, turismo(mga pangarigoan),
pagluto hin mga delicacies (torta, roscas, suman, moron, ngan iba pa), paghupot
hin hayop, pagtanom (humay, lubi, mais, kamote, palawan ngan balanghoy) ngan
aqua farming.

Sumala gihapon han tuig 2003, naabot ha 5.3 porsyento an crude death rate, 22
porsyento an crude birth rate,1.6 porsyento an infant mortality ngan 0.81
porsyento an mortality rate.

Usa ka ika-upat nga klase nga munisipalidad an bungto hin Barugo. May-ada ini 37
ka baranggay nga kun diin 6 an urban o nahimo han poblasyon ngan 31 rural o
kaumahan. An lokal nga gobyerno hin Barugo pinangungunahan yana han mayor nga hi
Juliana Villasin ngan han bise mayor nga hi Alden Avestruz kabulig han 8 ka
miyembro han Sangguniang Bayan (SB), presidente han Association of Barangay
Captains (ABC) ngan presidente han Sangguniang Kabataan (SK).

Damo ka bersyon an ginbabasehan kun ano gud an kinatikangan han bungto hin
Barugo. An pinakapopular, an mga istorya han mga kalagsan nga tuminungnong hin
Barugo. Pero ini nga mga istorya ginkwestiyon ni anay Joelter Aruta na nagbuhat
hin iya kalugaringon nga pagtuon ha kinatikangan han Barugo, na detalyado na
ginsurat naman niya ha iya artikulo nga "Barugo: Its Fabled History" tikang ha
"Barugo Town Fiesta '93", usa ka souvenir program para ha kapyestahan han bungto
han Barugo han tuig 1993. .

Hadton dekada 1950, mayda na gintitinutdo ha mga estudyante hin elementarya ha
Barugo na istorya han kinatikangan han nasiring nga bungto. Hadton una daw nga
panahon, mayda usa ka tawo na an ngaran Cassadok. Usa ka adlaw, samtang
nagpapahuway inin hi Cassadok ha ubos hin usa ka dako nga puno, mayda nangagi
nga mga Katsila. Ini na mga nangagi nagpakiana kan Cassadok kun ano an ngaran
han lugar. Kay di man hiya nakaintende hin Kinatsila nga yinaknan, gasi niya an
ginpapakiana han mga Katsila kun ano an ngaran han puno na iya ginpapahuwayan
salit an ginbaton niya "balugo" kay amo man an ngaran han puno. Tikang hadto,
tinawag na an lugar hiton na ngaran hasta han nangabot an mga Amerikano. Han
panahon naman na kolonya an Pilipinas han Amerika, tungod kay nangunguyit an mga
Amerikano ha pagyakan han ngaran han bungto, ginbalyuan nira an letra nga "L" ha
Balugo hin letra nga "R", amo nga naging "Barugo" na ini yana.

May iba naman nga istorya nga nasiring na an Barugo in gintindog nira Datu
Sikatuna, Datu Kasadok ngan Datu Pangilawon. Kinuha an ngaran hini nga bungto
tikang han kahoy nga balugo. Una hira nga umokoy hirani han ganghaan han salog
han Himanglos. Tungod han agsob nga panikas han mga Moro, napiritan hira
pag-isol tipahirayo ha baybayon.

Dida han 1780s o han tirotimprano pa, an adto nga bungto in utro nga pinanikasan
ngan sinunog han mga Moro.Tinatawag nga "Nasunugan" ini nga lugar yana.
Mahitungod hadto nga hitabo, napiritan na liwat an nangungukoy hini nga dapit
nga bumalhin ngada han kinamumutangan yana hini nga bungto.

Base naman ha pagpinanbasa ni Aruta ha mga daan na mga libro ngan mga kasuratan
(nga kaurugan ginsurat han mga Espanyol nga mga kapadian han panahon pa na
kolonya han Espanya an Pilipinas), an Barugo naging encomienda han mga Katsila
hadton ika-3 han Nobyembre, 1571. An una naman na naging encomiendero hin Barugo
amo hi Rodrigo de Vargas.

An Barugo una nga gintindog han mga Heswita nga mga kapadian ngan ginpamahalaan
han mga Agostino nga mga padi hasta nabalhin ini ha mga Pransiskano nga mga
padi. Ha una, dati la ini nga visita han parokya han Carigara ha ilarom hin
pagtitimangno ni Padre Mateo Sanchez, usa ka Heswita nga padi, nga amo an naging
una nga kura paroko han Carigara.

Hadton tuig 1865, an simbahan han Barugo ginngaran ha patron nga hi San Jose
(nga hasta yana amo la gihapon an patron han Barugo). Hinimo la ini ha nipa ngan
gintitimangnuan ni Padre Bernardino Rebolledo (kitaa an lista han mga nagpadi ha
Barugo). Hadton naging usa ka parokya na an Barugo (kitaa an Parokya ni San Jose
ha Barugo), naging mga visita anay hini an mga bungto han Alangalang, Jaro,
Babangon (Babatngon na yana) ngan Malibago hasta han naging mga independente na
gihapon ini hira nga parokya.

Waray pa kasabti kun ano gud an karugsig-ngon hin ngaran nga "barugo" ngan kun
diin ini kakuha nga ngaran, pero ha kadugangan pa na pagpinanmiling ni Aruta hin
mga karaan nga kasuratan, nasabtan niya na ini nga ngaran dati na na ginagagamit
han mga kadaan nga mga padi nga historyador ngan mga chronicler para patungkol
hini nga bungto. Mayda pa ngani kadaan nga mapa hin Pilipinas na ginhimo pa han
tuig 1699 nga nagpapakita han lokasyon hini nga bungto ngan naka-spell an ngaran
hini nga B-A-R-U-G-O. Karugsigngon, dati pa ini nga bungto gin-ngaranan nga
"Barugo" san-o pa man an Pilipinas naging kolonya han Amerika.

San-o pa nangukoy an mga Barugon-on ha poblasyon han yana nga panahon, han una,
an mga urukyan han Barugo harayo pa ha baybayon hin Carigara Bay ngan baba han
Salog han Himanglos. Hadton una, an mga urukyan harayo pa ha baybayon hin
Carigara Bay ngan nakadto pa ha hirani ha ganghaan han hataas nga parte han
Salog han Himanglos (nga han una, han panahon han conquistadores, gintatawag pa
na "Salog han Barugo").

Posible nga an una nga bungto ha Barugo nakadto ha lugar na tinatawag na yana
nga "Nasunugan" (karugsigngon, nasunog na lugar), nga sitio yana hin Baranggay
Tutug-an. Didto hini nga lugar makikit-an an kadaan na Espanyol nga kalsada nga
kadaan nga aragian tipakadto ha Tunga ngan Jaro. Dinhi ha ligid hini nga kalsada
makit-an an mga nagkakasalin han naguba nga kadaan nga Espanyol nga simbahan. Ha
ligid liwat hini nga guba nga simbahan an ganghaan han hitaas nga parte han
Salog han Himanglos.

Napansin ni Aruta na ini nga mga ebidensya ha Nasunugan naayon ha mga detalye
nga nakasurat ha mga kadaan nga mga libro han mga nauna nga mga Heswita na
kapadian nga nangabot ha Leyte. Una kay ha "Relaciones de las Islas Filipinas",
usa ka libro ni Padre Pedro Chirino, usa ka Heswita, gin-istorya niya an ira
paglinakat han iya mga kaupod tikadto ha Barugo ngan ginsiniring niya an tungkol
ha lugar ha la orilla, nga karugsigngon "ha ganghaan hin salog, diri ha baba hin
salog". Ikaduha, gin-istorya liwat ni Padre Chirino ha iya libro an pagbiyahe ni
Padre Mateo Sanchez "gamit an usa ka gutiay nga baluto" tikang ha bungto hin
Barugo tikadto ha "usa ka may sakit nga naukoy ha Horon, nga harayo ha bungto
ngan harani ha baybayon".

Tikang ha Nasunugan, pagkatapos masunog han una nga mga urukyan, namalhin an mga
tawo ha lain nga lugar nga yana tinatawag na "Binongto-an" - nga karugsigngon
usa ka lugar nga bungto nga binayaan - nga sitio yana hin Baranggay Pikas. Kay
waray man nasalin nga ebidensya han ira pangukoy hadto nga lugar, ginsisiring na
waray la mag-iha an mga mangurukoy ha Binongto-an kay namalhin dayon hira ha
lokasyon yana han poblasyon.



https://war.wikipedia.org/wiki/Banw%C3%A1

An banwá o sagbót (Iningles:Grass) (Pambansa:Damo) usa ka gropo hin mga tanom.
Daramo nga klase may ada an banwa sugad han paray, tikog, tubo, tangbo, kawayan,
trigo, tanglad, kogon, ngan tigbaw.

An tulo nga pamilya han banwa amo an pamilya Poaceae (kilala liwat na
Gramineae), pamilya Cyperaceae ngan pamilya Juncaceae. Ha Gramineae ada an
paray, trigo, kawayan, mais, ngan tangbo.

Tubtob sanhi, an mga fossil nagtututdo na an banwa nag-evolve sadton 55 milyon
katuig an nakalabay. An mga naingun sa banwa na phytoliths san Cretaceous
dinosaur coprolite nas'iisdog sa edad ngadto sa 66 milyon katuig an nakalabay.
Sa mga bag'o na dating san tribu san paray na Oryzeae nagpapaimud na nagtitikang
sa naabot sa 107 ngadto 129 milyon katuig an nakalabay.

An relasyon san mga subfamilies Bambusoideae, Ehrhartoideae ngan Pooideae sa BEP
clade nagsusumat na an Bambusoideae ngan Pooideae mas harani na urupod kaysa
ngadto san Ehrhartoideae. An pagburublag sinin mga subfamily nahinabo sulod sa 4
milyon katuig.



https://war.wikipedia.org/wiki/Autonomo_nga_Rehiyon_ha_Muslim_Mindanao

An Autonomo nga Rehiyon ha Muslim Mindanao (kon ha literal nga Winaray:
Naglulugaring nga Rehiyon ha Muslim nga Mindanao; ha Iningles:Autonomous Region
in Muslim Mindanao o ARMM) han Pilipinas amo in lima nga probinsya ngan usa nga
syudad nga amo an: Basilan, Lanao del Sur, Maguindanao, Shariff Kabunsuan, Sulu,
Tawi-Tawi ngan an Syudad han Marawi. An Syudad han Cotabato amo an sentro han
rehiyon ngan lingkoranan han gobyerno rehiyonal han ARMM, pero iton syudad mismo
kabahin han Rehiyon XII.

An Executive Order No. 36 nagbalhin han Basilan tikang ha Rehiyon IX ngan an
Syudad han Marawi tikang han Rehiyon XII.

Ginhimo anay an rehiyon dida han Agosto 1, 1989 pinaagi han Republic Act No.
6734 nga tinatawag gihapon nga Organic Act. Gin-opisyal nga pag-inagurar an ARMM
han Nobyembre 6, 1990 ha Syudad han Cotabato.

An rehiyon pinangungulohan hin Rehiyonal nga Gobernador. An Rehiyonal nga
Gobernador ngan ah Rehiyonal Bise-Gobernador gin-eelihir ha direkta nga pagbutos
ngan pinaagi hin block nga butos sugad han Presidente han Estados Unidos (gawas
la hiton Kolehiyo Elektoral). An mga ordinansa rehiyonal ginpapasa han Asamblea
Rehiyonal nga an mga miyembro hini mga Asembleyista nga pinili gihapon hin
direkta nga pagbutos. An mga rehiyonal nga pinili-ay ginbubuhat ha kaurogan mga
usa ka tuig katapos hiton heneral nga pinili-ay (nasyonal ngan lokal) depende
kon ano an naipasa nga balaodnon han Kongreso Pilipinhon. An mga rehiyonal nga
opisyales mayda term hin tulo ka tuig; puyde ini igpauru-iha pinaagi han balaod.

Tikang han Septyembre 30, 2005, hira Zaldy Ampatuan ngan Hooky Alonto Adiong amo
an gobernador ngan bise-gobernador.



https://war.wikipedia.org/wiki/Andr%C3%A9_Rieu

Hi André Léon Marie Nicolas Rieu (natawo Oktubre 1, 1949 ha Maastricht, ha
Nederlandes) usa nga Holandes nga violinista ngan konduktor. Sikat hiya tungod
kay nakabuhat hiya hin internasyonal nga revival ha waltz o balse nga musika
ngan tungod han iya damo nga mga damo-in-namalit nga mga recording upod han iya
"Johann Strauss nga Orchestra."

Natawo hi André Rieu ngadto hin Kristyano nga panimalay (nga Huguenot an
katulinan) ha Maastricht. Hi Rieu nagtikáng pag-aram han violin han lima ka tuig
an iya edad. Nagtubo hiya hin usa nga dako nga pamilya nga mahilig hin musika
ngan an iya amay usa nga konduktor. Tikang hin bata pa nga edad nagkamay-ada
hiya hin hilig han orchestra. Nag-aram hiya hin violin didto han akademiya
musika ha Liège ngan ha Conservatorium Maastricht, (1968 - 1973). Lakip han iya
mga manurutdo o maestro hira Jo Juda ngan Herman Krebbers. Tikang han 1974
tubtob 1977 didto hiya nagtambong han akademiya musika ha Bruselas, nga diin
hiya nag-aram upod kan André Gertler. Didto hini nga akademiya nakadaog hiya han
Premier Prix.

Hi Rieu nagkamay-ada experyensya ha klasikal nga musika orchestral la hangtod
han iya pag-iskwela ha unibersidad nga diin naghatag hiya hin pasundayag han
"Bulawan ngan Salapi" nga waltz ni Franz Lehár. Naupayan hiya han reaksyon han
mga nananambong han '"g? u," nga musika ngan nagdesidir hiya pagporsegir han
waltz nga forma. Naghimo hiya han Maastricht Salon Orchestra ngan naghatag hin
pasundayag komo usa nga violinista upod han Limburg Symphony Orchestra. Han 1987
naghimo hiya han "Johann Strauss Orchestra" ngan han iya kalugaringon nga
produksyon nga kompanyiya.

An orchestra nagtikang han 1987 nga mayda napulo kag duha nga mga api pero yana
naghahatag ini hin mga pasundayag nga mayda kap-atan o kwarenta ngan tubtob
kalim-an o singkwenta nga mga musikero. Han sugad liwat nga panahon nga an
orchestra nagtikang pag-tour han Europa, nagkamay-ada ini bag-o nga pagbalik hin
interes ha musika hin waltz o balse. Ini nga pagbalik hin interes didto
kasagaran ha Paises Bajos ngan nagtikang han ira pag-record han "Ikaduha nga
Waltz" tikang han kan Shostakovich mga Jazz Suite. Komo resulta, hi Rieu
gintawag nga amo "an Hadi hin Waltz."

Hi Rieu ngan an "Johann Strauss Orchestra" naghatag hin mga pasundayag ha
Europa, ha Amihanan nga America, ngan ha Hapon. Nakadaog na hira hin pira nga
mga premyo upod in duha nga mga World Music Award ngan mayda hira mga recording
nga nakaabot na hin gold ngan platinum ha damo nga mga nasod ha bug-os nga
kalibutan, upod in 8-ka-beses nga platinum ha Nederlands. Hi Rieu nagrerekord ha
iya kalugaringon nga recording studio in haluag nga pagpipili-an hin klasikal
nga musika pati gihapon hin popular ngan folk nga musika pati gihapon in musika
tikang hin mga sikat nga mga sound track hin mga sine ngan musikal ha teatro. An
iya marisyo ngan dirudilain nga mga orchestral nga mga pasundayag nakagpakada in
mga mananambong nga ha ordinaryo waray hilig hin klasikal nga musika.

Hi Rieu nagtrabaho anay upod han iya bugto nga hi Jean Philippe hin pira ka
tuig, pero hi Jean-Philippe nagtikang na yana han iya kalugaringon ga produksyon
nga kompanyiya. Pero an Rieu anak nga hi Pierre Rieu natrabaho pa upod han iya
amay. Hi Andre Rieu nagtotokar nga nagamit hin 1667 nga Stradivarius nga violin.
In pira han mga pasundayag han iya orchestra iginpasalida ha Reino Unido ngan ha
Estados Unidos dida han PBS nga telebisyon nga network sugad an 2003 nga
pagpasalida han Andre Rieu - Live in Dublin, nga ginfilm ha Dublin, Irlanda ngan
an 2005 nga André Rieu: Live in Tuscany nga ginfilm ha Piazza della Republica ha
baryo han Cortona ha Toscana, Italya.



https://war.wikipedia.org/wiki/Am%C3%A1lia_Rodrigues

Hi Amália Rodrigues, (giharani-i nga kaluwas ha Winaray: a-MA-lia ro-DRI-gesh)
(Hulyo 1920 – Oktubre 6 1999) amo in Portugues nga magkaranta ngan actriz.
Natawo hiya ha Lisbon. In mga dokumento opisyal nagbutang han petsa han iya
katawo nga Hulyo 23, pero hi Amália nagsiring pirme nga an iya kaadlawan dida
han Hulyo 1 1920. Natawo hiya ha Rua Martim Vaz (Martim Vaz nga Kalsada), ha
Pena Freguesia han Lisbon.

Kilalado hiya nga an "Reyna han Fado" ngan pinaka-impluwensyal hiya ha
pagpakilala han fado ha kalibotan ha gawas han Portugal. Hiya an
pinaka-importante nga persona han pagpadukwag hini nga genre, pinaagi hin unob
nga talento ha pag-interpreta nga maupay an pagpadukwag ha bug-os hin 40-ka-tuig
nga pagrekord ngan ha entablado nga karera. An mga pasundayag ni Amália ngan an
iya pagpili hin repertoire nagpadukwag han katubtuban han Fado ngan nagbulig han
pagbalhin (o pag-redefine) hini ngan pag-reconfigure hini para ha iya ngan han
mga sumurunod nga mga henerasyon. Ha resulta, hi Amália amo an sinisiring nga
nagsurat han mga surondon kon amo ba iton angay ha Fado ngan unan-o an
pagpasundayag hini hin babaye nga magkaranta — o Fadista —, hangtod nga tubtob
ha yana hi Amália nagpapabilin nga diri-malalabwan nga modela ngan waray
kataposan nga kuruhaon hin repertoire para han ngatanan nga mga sinmunod. Hi
Amália amo gihapon iton nagpapabilin nga amo la an tinuod nga internasyonal nga
star nga tikang ha Portugal, nga mayda halu-ag in karera internasyonal ha butnga
han mga 1950 ngan han mga 1970, bisan man kon ini dida hin takna nga ini mga mga
paningkamot diri masayon in pag-quantify sugad ha yana. Pero mga iba nga mga
sikat nga internasyonal nga mga artista sugad kanda Madredeus, Dulce Pontes o
Mariza nakaharani hini nga status.

Katapos hin pira ka tuig hin mga amateur nga pasundayag, an syahan nga
profesyonal nga buhat ni Amália hin fado nga lugar nahinabo dida han 1939, ngan
madali hiya nahimo nga regular nga guest star hin mga revue ha entablado. Didto
ginkakilala hiya kan Frederico Valério, usa nga klasikal-nga-musika-nga-nagtuon
nga kompositor, nga nakakilala han potential han kan Amália tingog, nagsurat hin
mga expansivo nga mga tuno nga gin-custom-design para han boses ni Amália, nga
nagbuka han mga daan nga surondon ha Fado ha pagdugang hin pag-upod hin
orchestra.

An iya kasikat ha Portugal nagtikang pagdukwag ha langyaw pinaagi hin mga biyahe
ha Espanya ngan in maiha nga pag-ukoy ha Brasil nga diin, dida han 1945, naghimo
hiya han iya syahan mga mga pan-rekord ha Brasilenyo nga label Continental.
Sinmunod an iya trabaho ha Paris, han 1949. Han 1950, samtang nagperform hiya ha
mga Marshall Plan international benefit show, ginpagawas niya an "April in
Portugal" ha mga internasyonal nga magkirita (ha ilarom han orihinal nga titulo
hini nga "Coimbra").

Han mga syahan nga bahin han mga '50, an pag-patronahe han sikat nga maniniday
nga Portuges nga hi David Mourão-Ferreira nagtigaman han pagtikang hin bag-o nga
takna: kinmanta hi Amália hin mga sinurat han pinakaharangdon mga mga maniniday
han nasod, ngan mayda pira ha ira nga nagsurat hin mga liriko para ha iya.

Han Oktubre 6 1999, namatay hi Amália Rodrigues ha edad nga 79 ha iya balay ha
Lisbon. Museo na yana an iya balay (ha Rua de São Bento).



https://war.wikipedia.org/wiki/Alexander_Vasilyevich_Alexandrov

Hi Alexander Vasilyevich Alexandrov (ha Ruso: Александр Васильевич Александров,
Aleksandr Vasilevich Aleksandrov) (Abril 13 [D.E. Abril 1] 1883 — Hulyo 8, 1946)
usa nga Ruso nga Sovietiko nga kompositor, an nagtukod han Red Army nga Choir,
ngan amo an nagsurat han musika para han nasodnon nga awit han Unyon Sovyetika.
Han 2001, ini nga iya musika nagin nasodnon nga awit han Rusya (nga may bag-o
nga mga laray).

Natawo hiya dida han Abril 13 ha Plakhino, usa nga barrio ha timugan o
salatan-sidlangan tikang ha Moscow. Han bata pa hiya, tungod han kaupay han iya
pagkanta, kinmadto hiya ha San Petersburgo agod magin chorister dida han
Katedral Kazan. Usa hiya na istudyante ni Medtner, ngan nag-aram hiya hin
pagkomposo dida ha San Petersburgo ngan ha Moscow, nga diin hiya nagin propesor
hin musika dida han 1918.

Gintukod ni Alexandrov an Red Army nga Choir, nga hiya an direktor hini hin damo
nga mga tuig. Dida han panahon nga direktor hiya nga nagkaada hiya hin pabor kan
Josef Stalin, an namuno han nasod dida han kataposan nga duha nga dekada han
kinabuhi ni Alexandrov. Nagpartisipar hin malinamposon an iya choir dida han
Universal nga Exposisyon han 1937 ha Paris. Dida han 1942, ginkomisyon hiya ngan
an manunurat hin kanta nga hi Sergey Mikhalkov nga magsurat hin bag-o nga
Sovyetika nga nasodnon nga awit. An iya komposisyon ginhimo nga opisyal nga
nasodnon nga awit dida han Enero 1, 1944. Sikat hin duro ini ngan gin-gamit ini
han Unyon Sovyetika hangtod han pagkawara han Unyon Sovyetika dida han 1991. An
iya musika amo an nagin Nasodnon nga Awit han Rusya dida han 2001, ngan hi
Mikhalkov amo liwat an nagsurat han bag-o nga mga laray.



https://war.wikipedia.org/wiki/Zambales

An Zambales usa nga lalawigan o probinsya han Pilipinas nga nahamutang ha Butnga
nga Luzon nga rehiyon. An kapital hini amo an Iba. An Zambales ginsasapitan han
Pangasinan ha amihanan, han Tarlac ngan Pampanga ha sinirangan, ngan han Bataan
ha salatan. Nahamutang an lalawigan ha butnga han Dagat Tsina Salatan ngan han
Kabugkiran Zambales.

An Zambales ginbahin ngadto hin napulo kag tulo (13) nga mga bungto ngan usa (1)
nga syudad. An Syudad han Olongapo usa nga urbanisado hin duro nga syudad ngan
nagdudumara ini hin lugaring tikang han probinsya.

Nahamutang an Zambales ha katundan nga mga labnasan han isla han Luzon butnga
han mga Kabugkiran Zambales ngan han Dagat Tsina Salatan. An baybayon hini
bugkiron ngan damo an mga lungib ngan mga balaugan. An Bahia han Subic, ha
pinakasalatan nga dapit han lalawigan usa nga natural nga daungan hin sakayan,
ngan ginpili ini nga kahamutangan hin base militar ha kadagatan han Americano.
An gihataasi nga punto han Bukid Pinatubo nahamutang ha pag-ultan han Zambales,
Pampanga, ngan Tarlac. Ini nga bulkan, nga han una ginkita nga mamingaw, nagbuto
dida han 1991.



https://war.wikipedia.org/wiki/Wen_Jiabao

Hi Wen Jiabao (Yinano nga Tsinino: 温家宝; Minat-an nga Tsinino: 溫家寶; pinyin: Wēn
Jiābǎo; Wade-Giles: Wen Chia-pao; Pe̍h-ōe-jī: Un Ka-pó) (natawo 15 Septyembre
1942) amo an ika-unom ngan yana nga nalingkod nga Premier han Konseho nga
Estadohanon han Kanan Katawhan Republika han Tsina, nga amo an nag-aalagad nga
mangulo han kagamhanan han nasod ngan namumuno han gabinete hini. Api gihapon
hiya han ika-16 ngan ika-17 nga Komite nga Permanente han Politburo han Partido
Komunista han Tsina, an de facto nga labaw nga katig-uban hin gahom han nasod,
nga diin hi Wen ginranggo nga ikatulo hin siyam ng api.

Hi Wen usa nga heyolohista ngan inhinyero ha propesyon ngan mayda niya posgrado
nga grado tikang han Beijing nga Instituto hin Heyolohiya, nga diin grinmadwar
hiya han 1968. Ginpadara hiya ha sunod ngadto ha lalawigan han Gansu para hin
trabaho ha heyolohiya, ngan nagpabilin hiya ha kahagnaan nga mga rehiyon han
Tsina han iya pagsaka ha burokrasya. Ginbalhin hiya ngadto ha Beijing basi
magtrabaho hiya nga manguna han Opisina hin Kasahiran han Partido ha mga butnga
han 1986 ngan 1993, ngan inmupod hiya kan Maghirilom nga Kasahiran Zhao Ziyang
ngadto ha Plaza Tiananmen dida han 1989 nga mga Protesta ha Plaza han Tiananmen.
Han 1998, ginpasaka hiya ngadto han puwesto hin Sugbong Premier ha ilarom ni Zhu
Rongji, nga iya mentor, nga diin hi Wen nagkapot han mga portfolio han
agrikultura ngan finansya.

Tikang han iya paglingkod ha puwesto nga Premier han Kanan Katawhan Republika
han Tsina han 2003, importante nga parte hi Wen han ika-upat nga henerasyon hin
manguna han Partido Komunista han Tsina, upod kan Maghirilom nga Kasahiran Hu
Jintao. Hi Wen mahinay nga nayakan ngan kilalado han iya mabaskog nga etiko hin
pagtrabaho, ngan usa hiya han mga nakikit-an hin duro nga mga api han yana nga
administrasyon han Tsina ha sakob han nasod ngan ha langyaw, ngan gintawagan
hiya nga "premier han katawhan" han media ha sakob han nasod ngan ha langyaw. An
iya populista nga pagkita ha polisiya ngan an pagkita ha iya nga commoner ha
publiko nagbubulag ha iya tikang han iba nga mga api han elite ha gahom han
Tsina.



https://war.wikipedia.org/wiki/Waraynon_nga_literatura

An literatura Waraynon amo an literatura nga ginsurat hin mga Waraynon ha
Winaray.

An mga syahan nga mga sumat hin Waraynon nga literatura natikang han 1668 han
pagdokumentar hin Heswita nga padi nga hi Padre Francisco Ignacio Alzina han mga
porma hin siday sugad han candu, haya, ambahan, canogon, bical, balac, siday
ngan awit. Nagpahayag gihapon hiya han susumaton ngan posong, mga syahan nga
porma hin pagsaysay. Daan na mayda mga tradisyon hin teatro - dida hin
pagpasundayag hin mga pagsiday, mga ritwal ngan mimetiko nga pagsayaw. An mga
sayaw nagpahayag hin mga kalipay ngan mga buhat han hadto nga mga Waraynon.

Ha sulod hin tulo ka siglo hin Espanyol nga pagkolonisar ug dugang pa nga
panahon hin pag-okupar han mga Amerikano, an mga daan nga mga ritwal, mga porma
hin pagsiday ngan mga pagsaysay inmagi hin pagliwat. In usa nga pananglitan amo
an balac, usa nga pagsiday hin baton-baton hin lalaki ngan babaye. Sumala kan
Charo N. Cabardo, usa nga historiadora hin Waraynon, an balac nagpabilin ha iya
porma bisan pa man kon nagkaada ini hin mga bag-o nga tawag ngan naghuram hin
mga aspeto han mga yinaknan han mga nagkolonisar. Han panahon han mga Espanyol,
an balac gintawag nga amoral; dida han panahon han mga Amerikano, gintawag ini
nga ismayling, in pulong tikang han Iningles nga pulong nga "smile" o
"paghiyom". Sumala hin nag-imbestiga hin literatura, mayda mga dapit han Samar,
nga an balac o ismayling ginliwat agod makapahayag hin mga sentimyento patok hin
imperyalismo nga diin an babaye nagtitigaman han iroy nga tuna ngan an lalaki
amo an patriota nga nagsasaysay han iya gugma han nasod.



https://war.wikipedia.org/wiki/Tulay_San_Juanico

Han Tulay San Juanico (nga gintawag han una nga Tulay Marcos) amo an gihalaba-i
nga tulay ha Pilipinas, nga mayda kahalaba hin duha ka kilometro. Natabok ini
hiton Estrecho San Juanico, nadugtong hiton mga isla han Samar ngan Leyte.

Ginsusumpay hini an Syudad han Tacloban ha Baranggay Cabalawan dida hiton Leyte
nga bahin ngan an bungto han Santa Rita ha Samar nga bahin. Dinhe damo iton
maghusay nga mga lantaw, labi na iton Estrecho han San Juanico nga mayda yukot
nga whirlpool pati an mga gudti-gudti nga mga isla han probinsya. Nanhahatag
liwat ini hin mga magupay nga mga lugar nga mga mag upay kuhaun hin ritrato Han
itsura han parte nga harani ha Syudad han Tacloban o Leyte ay bagan "L"

Ini nga tulay ay ginngangaranan liwat hin "Tulay hin mga Ginugma" kay ini ay
ginhimo nga regalong kaadlawon ni Marcos para han iya balo nga hi Imelda ngan
gintatawag liwat nga "Rosas han Syudad hin Tacloban" .

Ini ay an gihalaba-i nga tulay ha pilipinas nga aada ha bawbaw hin kadagatan nga
naghihilaba hin 2,200 m (7200 ft.). An gasto han paghimo han tulay gin-ihap nga
mga $21.9 ka milyon ngan an paghimo hini nagtikang dida han 1969 ngan natima ini
han upat nga katuig. . Mga napulo ka minutos ini tikang ha sawang han Syudad han
Tacloban ngan makakadtoan pinaagi hin dyip, bus, motorcab, o pribado nga
sarakyan.

Han tulay ay nagkamayda hin pagkakaguba han pag igo hit bagyo Yolanda han tuig
hin 2013 ngunit ini ay ginayad na.



https://war.wikipedia.org/wiki/Tinuod_Hesus_Simbahan

An Tinuod Hesus Simbahan (o Tinuod Hesus nga Simbahan o Tinuod nga Hesus nga
Simbahan)usa nga naglulugaring nga Intsek nga simbahan nga gintukod ha Beijing,
Tsina han 1917. An yana nga napili nga namumuno han TJC International Assembly
hi Nagwawali Yung-Ji Lin. Nalalakip ini han Pentecostal nga sanga han
Kristyanidad nga ginmawas dida han mga 1900s. Yana, mayda mga 1.5 ka ribo o
milyon nga miyembro ha unom nga kontinente. An simbahan natuo han Oneness
Pentecostal nga teolohiya (Jesus-Name nga doktrina).

Ha pagsaurog nira hini, nagamit la hira hin unleavened nga tinapay ngan dyus hin
ubas.

Ha pagtika-iha han mga dekada han 1980, dugang pa nga mga doktrina igindugang
han lima nga importante nga doktrina agod mahimonga 10 nga basehan nga mga
pagtu-o han Tinuod Hesus Simbahan:

Natuo hira nga hi HesuKristo, an Pulong nagin unod, ngan namatay dida han krus
para han pagtalwas han magpakasasala, nabanhaw han ikatulo nga adlaw ngan
sinmaka ha langit. Natuo hira nga hi Hesus la an Manluluwas han katawhan, an
Naghimo han kalangitan ngan kalibutan, ngan an amo la nga Tinuod nga Diyos.

Nag-iiba an simbahan tikang han kasagaran nga mga denominasyon nga Kristyano nga
diin diri hira natuo han doktrina han Trinidad, nga diin hi Hesus usa han mga
tulo nga persona hin usa nga Dios. Natuo hira hin Paki-usa nga Pentecostal nga
paglantaw han Dios.

Natuo hira nga an Baraan nga Bibliya, nga amo an Daan ngan Bag-o nga Testamento,
gin-inspira han Diyos, ngan amo la an eskriptural nga kamatuoran, ngan surondon
para han Kristyano nga panginabuhi.

Natuo hira nga an pagtalwas ginhahatag pinaagi han grasya han Diyos ha pagtuo.
Natuo hira nga iton mga natuo angay magsarig han Baraan nga Espiritu ha pagsunod
hin kabaraan, paghatag hin dungog han Diyos, ngan paghigugma han katawhan.

Natuo hira nga an Tinuod nga Hesus nga Simbahan, nga gintukod ni Hesukristo,
pinaagi han Baraan nga Espiritu dida han panahon han 'urhe nga uran', amo an
ginbalik nga Tinuod nga Simbahan han Apostoliko nga panahon".

Natuo hira nga an kanan Ginoo Ikaduha nga Pag-Ulpot mahihinabo dida han Urhe nga
Adlaw han paglusad han Ginoo tikang ha langit paghukom han kalibutan: an mga
magtadong an dalan makakarawat hin kinabuhi nga waray kataposan, samtang an mga
magraot igkokondenar hin waray kataposan nga pagsirot.

Diri an simbahan nagsasalin-urog han Pasko kay tungod an ika-25 han Disyembre
han una kalabotan hin pagano nga ritwal nga nagsasaorog han kaadlawan han Adlaw
nga ha urhe ginkada han Kristyano nga simbahan han paghadi han Romano nga
emperador nga hi Constantino han ika-4 nga siglo AD. Natuo hira nga an eksakto
nga adlaw han katawo ni Kristo waray masabti ngan hi Hesus waray magtugon han
iya mga disipulo nga magsaurog han iya kaadlawan. Iton Biyernes Santo diri liwat
nira kokomemorar kay ini gihapon ha ira paglantaw pagano an mga pagtikang.



https://war.wikipedia.org/wiki/Tadeusz_Ko%C5%9Bciuszko

Hi Andrzej Tadeusz Bonawentura Kościuszko (giharani-i nga kaluwas ha Winaray:
Andrzey Tadeush Bonaventura Kosh-chush-ko) (1746 – 1817) usa nga Polako nga
nasodnon nga bayani, heneral ngan usa nga namuno han rebelyon hadton nga nasod
patok han Rusia han 1794. Nagsundalo hiya dida han Gyera Rebolusyunaryo
Americano komo usa nga koronel dida han Continental Army upod kan George
Washington. Ha pagkilala han iya paghatag hin serbisyo, gintagan hiya han
Kongreso Kontinental ha ranggo han Brigadier General han 1783.

Mayda mga pipira nga mga gin-Ininglis nga kasurat han iya ngaran, pero an
kaurugan hini amo an Thaddeus Kosciusko, pero an bug-os nga ka-Iningles nga
Andrew Thaddeus Bonventure Kosciusko aada gihapon hin pipira nga mga sinurat. Ha
Lituaniano, an iya ngaran ginsurat nga Tadas Kosciuška. Ha Biellorrusian it iya
ngaran ginsusurat nga Тадэ́вуш Касьцю́шка (Tadevuš Kaściuška). Kon ha Kinatsila
ngan Winaray, an iya ngaran masusurat nga Andrés Tadeo Buenaventura Kosciuszko.



https://war.wikipedia.org/wiki/Spiro_Agnew

Hi Spiro Theodore Agnew (Nobyemre 9, 1918 - Septyembre 17, 1996) amo an ika-39
nga Sugbong-Mangulo han Estados Unidos (ngan syahan nga Griyego-Amerikano nga
nagsirbe hini nga puwesto), ha ilarom ni Mangulo Richard Nixon, ngan hiya liwat
an ika-55 nga Gobernador han Maryland. Hiya gihapon an syahan nga Griyego
Amerikano nga gobernador ha kaagi han Estados Unidos.

Han iya ika-lima nga tuig komo Sugbong-Mangulo, han urhe nga verano han 1973,
gin-imbestiga hi Agnew han ofisyo han Manlalalaban han Estados Unidos ha
Baltimore, Maryland, hin mga kiha hin extorsyon, panlimbong ha buwis, pangurakot
nga bayad ngan kriminal nga pakigsabot o conspiracy. Han Oktubre, formal hiya
nga gintahapan nga kinmarawat hin kurakot nga bayad nga nalabaw hin $100,000,
samtanga nakapot hiya hin puwesto komo Ehekutibo han Kondado ha Baltimore,
Gobernador han Maryland, ngan Sugbong-Mangulo han Estados Unidos. Han Oktubre
10, 1973, gintugotan hi Agnew ngan mag-entra ha korte hin yakan nga nolo
contendere hin usa nga pagtahap nga waray niya ginpahayag hin $29,500 nga
ganansya nga nakarawat han 1967, upod han kondisyon nga bumiya hiya han puwesto
han Sugbong-Mangulo.



https://war.wikipedia.org/wiki/San_Antonio,_Northern_Samar

An San Antonio usa nga ikalima nga klase nga bungto sa probinsya san Northern
Samar sa Sinirangan nga Kabisay-an nga rehiyon sa Kabisay-an sa Pilipinas. Usa
ini nga isla-nga-bungto. An ngaran san isla Dalupiri pero kay tungod san bungto,
an isla tinatawag gihapon nga San Antonio. Sinugboanon an lumad nga yinaknan san
San Antonio. Sumala san 2000 census, mayda ini populasyon nga 7,915 ka tawo sa
1,667 nga panimalay.

Gintukod an San Antonio sa tuig 1904. Tikang sa pagtikang, mayda mga istorya nga
an lugar nakatulo ka beses nga ginngaranan ugsa ini tawagon nga called San
Antonio.

An San Antonio kilalado nga asilo o sanctuary sin mga kaisdaan ug katamsihan,
amo nga mga umurukoy tikang sa isla san Samar sa pagtikang san ika-19 nga siglo
nasabtan nira nga an lugar maupay panagatan ug pamiling sin tamsi. Nakada la
sira san isla agod mangisda ug mamiling sin katamsihan ngan katapos sa ira
panagat ug panakop sin tamsi, nangunguli ngadto sa Samar. Mga tawo tikang sa
Bohol ngan Sugbo kinmada sini nga isla sa ika-duha nga katunga san ika-19 na
sigloc ug nagtikang sira sin usa nga paagi nga panagat nga nagamit sin usa nga
klase nga pukot nga tinatawag "laya". Tungod sini, ginngaranan an lugar nga
"Manoglaya", nga buot sidngon "mano nga paraglaya" o mga mananagat nga tiggamit
hin laya.

Han nagtikadamo na sin mga bag-o nga mga umurukoy sa isla ngan nagtikang hin mga
baranggay ug mga urukyan dida san isla, ginbalhin nira an ngaran ngadto sa
"Sugod-sugod", nga sa Sinugboanon nangangahulogan nga nagtitikang pa la.
Pagtika-iha, an ngaran ginbalhin ngadto sa "Matabia", tungod san
baga-sin-kutsilyo-an-kahimo san isla. Waray yana mag-aram kon kay-ano nasugad
ini, ug waray gihapon mga iruistorya o mga impormasyon tikang sa kasaysayan nga
nagpapakita san rason kon kay-ano ginbalhin an ngaran o bisan man kon unan-o
nira ginliwan an ngaran. Tungod kay waray nira iba nga rason nga magpili sin
ngaran nga iba, ginbalhin an ngaran ngadto san San Antonio ngan an santo patron
san bungto nga si San Antonio de Padua.

Ngan may-ada ini uusa na pampubliko na eskwelahan pansekundarya - an San Antonio
Agricultural & Vocational School.



https://war.wikipedia.org/wiki/Plaza_de_soberan%C3%ADa

An mga plaza de soberanía amo an pulong nga ha kaagi (mga siglo XIX ngan XX)
iginhatag ha mga teritoryo espanyol ha amihanan han Africa (ha kontraposisyon
nga nahimo han protectorado español ha Marruecos). Ha yana, an pagtawag waray na
mahigamiti, bisan man kon ha talagsaon ginagamit ini nga pagtawag hin impormal
han mga teritoryo Espanyol ha amihanan nga Afrika.

Lilima an mga plazas de soberanía, nga ginbahin ngadto han mga plazas mayor ngan
han mga plazas menor. An mga plaza mayor amo an yana nga mga syudad autonoma han
Ceuta ngan Melilla, ngan an mga plaza menor amo an mga islas Chafarinas, an
Peñón de Alhucemas ngan an Peñón de Vélez de la Gomera. Gawas han mga ini, an
isla de Perejil, usa nga guti-ay nga islote nga waray may naukoy nahamutang
harani han syudad han Ceuta, mga pira ka metros tikang han labnasan han
Marruekos, nga nagin obheto hin usa nga konfrontasyon han Espanya ngan Marruekos
han 2002. An Isla de Perejil agsob nga tinatawag nga usa nga plaza de soberanía.
Diri udog ini ha kaagi, kundi usa nga "tuna hin waray". Ha sugad gihapon nga
porma, an isla de Alborán tinatawag liwat nga agsob nga plaza de soberanía,
kundi diri liwat udog ini ha kaagi, kundi ha pagdumara, kabahin ini han termino
munisipal han Almería.

An mga plazas de soberanía nahamutang ha amihanan han Afrika, ha Dagat
Mediterraneo. Mayda pira hini (an Ceuta ngan Melilla) nga mayda frontera upod
han Marruecos. Mahitungod han kaso han Peñón de Vélez de la Gomera, ha pagtikang
usa ini nga isla, kundi tungod hin linog han tuig 1930, an islote nahimo nga
yana nahadugtong han dig-on nga tuna o tierra firme o mainland.

An mga plazas mayor, Ceuta ngan Melilla, nabalhin han 1995 ngadto hin mga syudad
autonoma (baga hin sugad han mga komunidad autonoma), nga mayda mga labaw nga
katungdanan kaysa hin munisipyo (puyde ini hira maghimo hin mga regulasyon
ehekutiba, upod hin mga labaw pa nga mga katungdanan kaysa hin munispyo) kundi
ubos iton ira kamutang kaysa hin komunidad autonoma (waray hira mga kalugaringon
nga mga kamara lehislatiba). Ha yana, an pulong nga "plazas de soberanía"
talagsaon ginagamit ha pagtawag haan duha nga mga syudad autonoma.

An mga plaza menor mga gudti nga mga puro o islote nga nahamutang tapad han
labnasan amihanan han Marruecos. Waray ini sibil nga populasyon kundi mayda nira
mga nahamutang nga mga militar. Tungod hin kawaray populasyon ngan kagudti-ay
hin kadako, ini direkta nga gindudumara han Gobyerno han Espanya, ngan ini hira
usa nga nalain nga kaso han nasod nga diin an mga nasabi nga islote diri
gintatag-iyahan hin bisan ano nga lalawigan (gawas han Alborán, nga
gintatag-iyahan han lalawigan han Almería), ngan diri liwat ini nanhilakip ha
Ceuta o han Melilla, kundi mayda hira mga ispisyal nga istatus.



https://war.wikipedia.org/wiki/Pilipinhon_nga_lalawigan

An lalawigan (o probinsya) an pinakauna na yunit hin lokal na gobyerno hin
Pilipinas. Ha tuig 2002, mayda 79 na lalawigan. An mga lalawigan nagugrupo ha 17
ka rehiyon ngan ginbubuo hin mga syudad ngan bungto.

Ha kagustuhan na marepresentar ha lehislatura, an mga lalawigan natutunga ha usa
o damo pa ka distrito. An na syudad o lalawigan naaapi hini na mga distrito. Usa
ka representante an narepresentar ha usa ka distrito ha Kapulungan hin mga
Representante. An tanan nga mga distrito may-ada gihapon board members ha
Provincial Board.

Tigamnan 1: Sumala han Pebrero 20, 1995, ginpadig-on an gin-proposar nga balaod
ha pagtutunga han Isabela ha Isabela del Norte ngan Isabela del Sur. Waray
kadayon an pagtunga.

Tigamnan 2: Nahimo an Negros del Norte tikang ha Negros Occidental hadton Enero
3, 1986. Gindeklara na an pagkakahimo hini diri naayon ha ginsaligan nga balaod
o batakan-balaod hadton Hulyo 11, 1986, ngan ini na duha ka probinsya nabalik
gihapon ha pagiging usa ka probinsya hadton Agosto 18, 1986.



https://war.wikipedia.org/wiki/Peru

An Peru (ha Kinatsila ngan pormal nga Winaray; Perú; ha Quechua ngan Aymara:
Piruw) nga an opisyal nga pagtawag Republika han Peru (ha Kinatsila: República
del Perú) usa nga nasod ha katundan nga Salatan nga Amerika. An syudad han Lima
an kapital han nasod. Ginsasapitan ini ha amihanan han Ecuador ngan Colombia,
han Brasil ha sidlangan, han Bolivia ha timugan, han Chile ha salatan, ngan han
Kalawdan Pacifico ha katundan. Mayda ini komplehado nga heyograpiya tikang han
kahitasan han Cordillera de los Andes ngan han mga sulog han Pacífico, nga
nagdangat hin mga klima ngan kiritaon nga magdirudilain sugad han desierto nga
mga dapit, an mga kahitas-an han Andes o an selva tropical han katubigan
amazónica, nga naghahatag han nasod hin teritoryo nga dako hin pagkadirudilain
hin mga natural nga katig-ayunan.

An teritoryo Peruano amo an lugar han Norte Chico mga sibilisasyon, usa han
gima-ihai ha kalibutan, ngan han Imperyo Inca, an gidako-i nga estado ha
Pre-Columbina nga Amerika. An Imperyo Espanyol nagsakop han rehiyon dida han
ika-16 nga siglo ngan an nagtukod hin virreinato, nga naglakip han kadam-an han
mga kolonya Espanyola ha Salatan nga Amerika. Katapos han pagkaada hin
independensya dida han 1821, an Peru nagkaada hin mga panahon hin kasamokan ha
politika ngan ha finansya pati gihapon hin mga panahon hin estabilidad ngan
pagdukwag han ekonomiya.

An populasyon han Peru gin-estimar nga 28 ka milyon ngan ini multi-etniko nga
naglalakip hin mga Tuminongnong o Lumad, mga Europeo hin katulinan, mga Asyan
ngbp. Bisan man kon Kinatsila an opisyal nga yinaknan, damo nga mga tawo nayakan
hin Quechua, Aymara o iba pa nga mga lumadnon nga mga yinaknan.

An Peru ginbahin ngadto hin mga 25 ka rehiyon ngan an probinsya han Lima. An
tagsa rehiyon mayda na-elehido nga gobyerno nga mayda mangulo ngan konseho nga
nasirbe hin upat-ka-tuig. An mga yana nga rehiyon han Peru amo an mga han una
tinatawag nga departamento ngan agsob pa gamiton an daan nga pagtawag kondi an
opisyal nga designasyon ha ira mga rehiyon ngan mayda hira mga gobierno
regional. Ini kabahin han proseso hin pagdesentralisar ngan pagrehiyonalisar han
Peru.

An mga gobyerno rehiyonal naplano han pagpadukwag han rehiyon, nagbubuhat hin
mga proyekto hin public investment ngan nagpapanguna hin mga buruhaton ha
ekonomya ngan nagdudumara han tinatag-iyahan han publiko. An probinsya han Lima
gindudumara hin konseho hin syudad.



https://war.wikipedia.org/wiki/Papa_Urbano_VII

Hi Papa Urbano VII (4 Agosto 1521 – 27 Septyembre 1590), nga natawo ha ngaran
nga Giovanni Battista Castagna, amo an Papa han Singbahan Katoliko hin napulo
kag tulo ka adlaw han Septyembre 1590, an gihalipoti nga paghadi komo papa ha
kaagi.

An iya katulinan Genovahanon, kundi natawo hiya ha Roma. Ginhimo hiya nga
Kardinal-Presbitero han S. Marcello han 1584. Napili hiya nga masunod kan Papa
Sixto V (1585–1590) han 15 Septyembre 1590, kundi namatay hiya hin malaria (27
Septyembre 1590) ugsa han pagkoronar, nga nagdangat han iya paghadi nga amo an
gihalipoti nga paghadi komo papa ha kaagi.

Nag-alagad anay hiya komo gobernador han Bologna ngan komo arsobispo han
Rossano, ngan hin damo nga tuig, hiya an nuncio ha Espanya; an iya kapili komo
papa gindapigan han Espanyol nga grupo.

An madali nga paghadi ni Urbano VII amo an nagpagawas han syahan nga nasabtan
nga diri-pagtugot hin panigarilyo ha kalibutan, kay nagtarhog hiya hin
pag-excomulgar hin bisan hin-o man nga "magtabako ha ganghaan hin o ha sakob hin
singbahan, bisan ha pagmama, o paghunsoy o pagsimhot han polbo nga porma hini
pinaagi ha irong".



https://war.wikipedia.org/wiki/Papa_P%C3%ADo_V

Hi Pio V (17 Enero 1504 – 1 Mayo 1572), nga natawo ha ngaran nga Antonio
Ghislieri (tikang han 1518 gintawag nga Michele Ghislieri, O.P.), amo in papa
tikang han 1566 tubtob 1572 ngan usa nga santo han Singbahan Katolika. Kilalado
hiya tungod han iya papel dida han Konsilyo han Trento, an Kontrareporma, ngan
an pag-estandardisar han Romano nga rito ha sulod han Singbahan Latino.
Gindeklara ni Pío V hi Tomás han Aquino nga Doktor han Singbahan ngan iya
ginpatronisar an sikat nga kompositor hin sagrado nga musika nga hi Giovanni
Pierluigi da Palestrina.

Komo kardinal, nagin-kilalado hi Ghislieri nga nagpanguna hin pagtuo ugsa hin
mga katawohan, iya ginporseguir in walo nga mga Franses nga obispo hin
pagka-erehe. Nagtindog gihapon hiya patok han nepotismo, ngan nagbusa hiya han
nanguna ha iya nga Papa Pío IV ha iya atubangan han pagkaruyag hini nga himuon
an iya 13-nga-pangidaron nga api han iya pamilya nga kardinal ngan pagsuporta
hin umangkon tikang han panalapi han Papado.

Ha mga butang ha estado, gin-excomulgar ni Pío V hi Elizabeth I han Inglaterra
tungod hin schismo ngan pagporseguir hin mga Ingles nga Katoliko han iya
paghada. Gin-areglo gihapon niya an pagtukod han Baraan nga Liga, usa nga
alyansa hin mga Katoliko nga estado. Bisan man kun gindamo-an hira han ira
kabangga, nagdaog an Baraan nga Liga patok han Imperyo Ottoman, nga naningkamot
pagsakop han Europa, dida han Pag-awayan ha Lepanto. Ini nga pagdaog
ginpasidunggan ni Pío V nga tikang han pag-ampo han Birhen Maria ngan gintikang
an fiesta han Birhen han Pagdaog.



https://war.wikipedia.org/wiki/Papa-nga-napili_Esteban

Hi Esteban usa nga padì han Roma nga napili nga Papa han Singbahan Katolika
Romana dida han Marso han 752 nga masunod kan Papa Zacarias; namatay hiya hin
apoplehiya katapos hin pira ka adlaw, ugsa hiya maordenar nga obispo. Usa hiya
nga kardinal-presbitero, nga nakapot han titulus han San Crisogono (nga amo
gihapon nga titulus nga ginkaptan ni Kardinal Federico han Lorena, nga ha urhe
nagin Papa Esteban IX), nga ginpili ni Papa Zacarias han 745.

An Annuario Pontificio naglakip kan Esteban nga papa hangtod han Ikaduha nga
Konsilyo Vaticano (1962–65) nga diin waray na hiya ginkilala nga papa, ngan
ginpanagaan hin tagduha nga ihap an tanan nga mga nagsunod nga papa nga nagdara
han ngaran nga Esteban.

Tikang han 752 tubtob 942, pito nga papa naghadi nga nagdara han ngaran nga
Esteban. Han syahan, waray hira iglainlain, kay an pag-ihap hin paghadi waray
gamita ha mga papa ugsa han ika-10 nga siglo. Gintawag ini hira nga Esteban II
tubtob VIII katapos han ira kamatay. An sunod nga papa nga nagdara han ngaran
nga Esteban han 1057, nga an pag-ihap nahig-araan na, gintawag nga Esteban IX
han buhi pa hiya ngan nagpirma hiya han tanan nga iya mga dokumento nga
"Stephanus Nonus Papa."



https://war.wikipedia.org/wiki/Nueva_Vizcaya

An Nueva Vizcaya (kon ha Winaray: Bag-o nga Vizcaya) usa nga probinsya han
Pilipinas ha Siong han Cagayan nga rehiyon ha Luzon. An kapital hini amo an
Bayombong. Ginsasapitan ini, hin palibot tipatuo tikang ha amihanan, han Ifugao,
Isabela, Quirino, Aurora, Nueva Ecija, Pangasinan, ngan han Benguet.

An lalawigan han Nueva Vizcaya kabahin han una han katunaan o teritoryo han
halu-ag nga Siong han Cagayan nga han una usa nga integral nga politikal nga
pagbahin nga mayda usa nga gobernador. Han 1839, an gobernador hadto nga hi Luis
Lardizabal nagpagawas hin sugo nga nagbalhin han Nueva Vizcaya ngadto hin
politico-militar nga probinsya tungod hin sagdon han alcalde mayor han Cagayan.
An sugo gin-aprobahan hin Decreto Real han Abril 10, 1841. An lalawigan nagkaada
han siyahan nga pakatilaw hin gobyerno civil dida han 1902 han pag-organisar
hini han Philippine Commission.

Tikang han pagtikang han Nueva Vizcaya nga magin-probinsya, mga pagpakita hin
kultura nga mga kustumbre han mga nanguna nga mga nangukoy dinhe--an mga Ilongot
(Bugkalot), mga Igorot, mga Ifugao, mga Isinay, ngan an mga Gaddang--makikit-an
pa. An pagsulod hin sibilisasyon ngan hin moderno nga teknolohiya han
panginabuhi han lalawigan nag-aghat hin damo nga mga namalhin tikang hin mga
sapit nga mga lalawigan pag-ukoy dinhe nga probinsya.

An kaagi ngan kasaysayan hin organisado nga relihiyon han lalawigan han Nueva
Vizcaya natikang han tuig 1607 han pag-abot han Orden Dominicana ngada han
lalawigan pagwali han ira mga gintutuohan. Pero dida na han tuig 1609, nga an
syahan nga pag-uukyan hin orden hin relihiyon gintukod dida han salatan nga
bahin han lalawigan. Han 1702, usa nga kumbento gintukod ha Burubur ha ubos han
Caraballo nga kabugkiran ha Sta. Clara, nga yana usa nga baranggay han bungto
han Aritao. Dinhe nga lugar ginsaurog an siyahan nga misa katolika ha Nueva
Vizcaya ngan dinhe gihapon an siyahan nga pagbunyag hin converso ngadto ha
Katolisismo.

Ha tagsa kataposan nga semana han Mayo, ginsasaurog han Nueva Vizcaya an
Panagyaman nga festival.

An yana nga katunaan o teritoryo han Nueva Vizcaya amo an resulta hin mga
pagbag-o nga nagtikang han pormal nga pagkahimo han lalawigan han Isabela han
Mayo 1856, nga diin in dako nga bahin han amihanan nga teritoryo han Nueva
Vizcaya ginngadto han bag-o nga nahimo nga lalawigan.

An pag-organisar han 1908 han lalawigan han Ifugao nagpagarugamay pa han
kahaluag han Nueva Vizcaya nga ginkuhaan hin kanawayon o amihanan-katundan nga
teritoryo. An survey o pagsubay nga ginbuhat han Bureau of Lands han tuig 1914
nagdangat hin dugang pa nga pag-iban han teritoryo, nga ginpagamay pa han
pagpasa han Kodigo Administratibo han 1917. Ha katapusan, han tuig 1971, an
Quirino ginbalhin tikang hin sub-probinsya han Nueva Vizcaya ngadto hin
naglulugaring nga lalawigan ha ilarom han Republic Act 6394. Bisan pa hini nga
mga pagkuha hin katunaan nga ginbalhin ngadto hin mga bag-o nga mga teritoryo,
dako pa gihapon an teritoryo nga gin-okupa han lalawigan han Nueva Vizcaya.



https://war.wikipedia.org/wiki/Norte_san_Samar

An Northern Samar o Amihanan nga Samar nga agsob tinatawag gihapon nga Norte san
Samar o Norte nga Samar usa nga probinsya o lalawigan san Pilipinas nga
nahimutangan sa Sinirangan nga Kabisay-an nga rehiyon. An kapital sini amo an
Catarman ngan nahimtangan ini sa amihanan nga dapit san isla san Samar. Sa
habagatan o salatan san lalawigan amo an mga probinsya san Samar ngan Eastern
Samar. Sa kanawayan o amihanan-katundan, tabok san Estrecho han San Bernardino o
San Bernardino Strait amo an Sorsogon; sa sidlangan amo an Dagat Pilipinhon ngan
sa kalundan amo an Dagat Samar.

It lumad ngan tuminongnong nga pinulongan san kadam'an Winaray. Pero iton
Sinugboanon amo iton yinaknan san bungto san San Isidro ngan san mga
isla-nga-bungto san San Antonio ug San Vicente. Sa isla san Capul, Inabaknon an
lumad nga yinaknan.

Naatubang an Northern Samar sa San Bernardino Strait sa norte, sa sirangan an
Pacific Ocean, ngan sa weste an Samar Sea, ngan an giotan sa southwest an
Western Samar ngan southeast an Eastern Samar. An total na kahaluag san tuna
maabot 3,692.93 km².

Sa Northern Samar nagtikang an Rebelyon ni Sumuroy sadton 1649 - 1650 ngan
ginpamuno-an ni Agustin Sumuroy. Sadton Gyera Pilipino-Amerikano, an Pagpalibot
sa Catubig nahinabo sa bungto san Catubig.

Sa 1963, na aprobahan sa kongreso an Republic Act 4221 na sinumite nira
Congressmen Eladio T. Balite (1st Dist. Samar), Fernando R. Veloso (2nd Dist.
Samar), and Felipe J. Abrigo (3rd Dist. Samar) ngan sadton Junyo 19, 1965, gin
dibider an isla san Samar sin 3 ka parte; Northern Samar, Eastern Samar ngan
(Western) Samar. An una na mga opisyales sa Northern Samar gin pili sadton
Nobyembre 14, 1967.



https://war.wikipedia.org/wiki/Negros_Oriental

An Negros Oriental (kon ha literal nga Winaray: Sinirangan nga Negros o
Sidlangan nga Negros) usa nga probinsya o lalawigan han Pilipinas nga
nahamutangan ha Butnga nga Kabisay-an nga rehiyon. Amo ini an timugan o
salatan-sidlangan nga katunga han isla han Negros, samtang an Negros Occidental
amo iton katundan nga bahin. Iton Negros Oriental naatubang hiton Sugbo ha
sinirangan tabok hiton Tañon Strait ngan hiton Siquijor ha timugan o
habagatan-sidlangan. An kapital hini amo an Syudad han Dumaguete.

An bug-os nga populasyon han Negros Oriental sumala han 2000 nga census
1,126,061 ka tawo, ngan amo ini an ika-20 han mga gidadamo-i hin tawo nga
probinsya han nasod. 34.5% hiton populasyon aada nangungukoy hiton mga lima nga
syudad han Dumaguete, Bayawan, Tanjay, Bais, ngan Canlaon.

Iton Sinugboanon lumad nga yinaknan hiton 95% han populasyon samtang Hiligaynon
iton yinaknan han nahabilin nga 5%.

Iton agrikultura o pag-uma an importante nga industrya ha Negros Oriental. Iton
importante nga mga produkto pinaagi hini amo an tubo, mais, lubi ngan humay.
Dida hiton daplin hit kadagatan, iton pangisda o panagat amo an importante nga
paagi han pagpakabuhi. Iton iba liwat nga mga industriya dinhi amo an pagtukod
hin mga rancho hin kabakahan, mga fish pond ngan logging. Mayda liwat mga
deposito mineral sugad hiton bulawan, salapi (silver) ngan tumbaga.

An Negros Oriental mayda napulo kag siyam (19) nga bungto ug unom (6) nga
syudad.

An Negros Oriental mga 5,402.30 ka kwadrado nga kilometros. Ini amo an timugan o
habagatan-sinirangan nga katunga han isla han Negros, ug iton Negros Occidental
amo an katundan nga bahin han isla. Mga kabugkiran iton nabulag hiton Negros
Oriental tikang ha Negros Occidental. Samtang iton Negros Occidental kabahin han
Katundan nga Kabisay-an nga rehiyon, iton Negros Oriental nahaupod hiton Butnga
nga Kabisay-an nga rehiyon. Iton Negros Oriental naatubang hiton isla han Sugbo
ha sinirangan nga tabok hiton Tañon Strait ngan hiton Siquijor ha timugan o
salatan-sinirangan. Iton Dagat Sulu mabibilngan ha habagatan han probinsya.

An topografiya han probinsya mga hagmumbo nga mga kabugkiran nga kaurugan harani
ha kadagatan. Ha salatan nga dapit han lalawigan amo an Cuernos de Negros (Mga
Sungay han Negros) nga stratovolcano nga nahataas ngadto hin 1864 ka metros. Ha
amihanan nga daplin han probinsya amo an Bukid Canlaon, an gihatataasi nga bukid
han isla nga mayda kahataas nga 2465 ka metros.

An isla han Negros, nga amo an ika-upat nga gidako-i nga isla ha Pilipinas,
gintawag han una nga "Buglas". Ugsa han pag-abot han mga Katsila nga
conquistadores, an mga Negrito ug an mga Bukidnon amo an mga naukoy han isla. An
ira relihiyon o mga pagtuo, paghalad han mga anito nga ginbubuhat hin mga
kababayen-an nga mga babaylan. Mayda negosyo hin pagbinalyo-ay han mga taga-dida
ngan han mga Intsek ug iba nga mga Asyano nga negosyante tikang pa han mga takna
ugsa han ika-12 nga siglo.

Han panahon han Katsila nga pagconquista han Pilipinas, ginngaranan han mga
Espanyol an isla nga "Negros" tungod han mga mag-itom hin panit nga mga tawo nga
ira natad-an dida (iton negro ha Kinatsila nangangahulogan nga ma-itom). An
Negros igindumara han mga Katsila tikang ha Sugbo hangtod han mga 1734. Han
1734, ginhimo ini nga bulag nga distrito militar. An isla han Negros gintunga
ngadto han mga probinsya han Negros Oriental ug Negros Occidental dida han Enero
1, 1890. Dida han 1898 tubtob 1899, katapos han kapirde han mga Katsila, an
Negros Oriental binmulig han Negros Occidental nga magtukod han Republika han
Negros nga usa nga gobyerno nga iba tikang han Malolos nga republika. An Negros
Oriental nahimo nga probinsya ha ilarom han gobyerno civil Americano dida han
Marso 10, 1917.

Han 1892, an Siquijor nahimo nga bahin han Negros Oriental. Ugsa hini, an
Siquijor igindumara han Espanya ha ilarom han politico-militar nga probinsya han
Bohol. Ginhimo han gobyerno Americano an Siquijor nga "sub-probinsya" han Negros
Oriental dida han 1901. Ha Septyembre 17, 1971, an Siquijor nahimo nga bulag nga
probinsya pinaagi han Republic Act No. 6396.



https://war.wikipedia.org/wiki/Negros

An Negros usa nga isla han Pilipinas nga nahamutangan ha Kabisay-an. Ini amo an
ika-upat nga gidako-i nga isla han nasod, nga mayda kahaluag hin tuna nga 12,706
kwadrado nga kilometros (4,905 nga kwadrado nga milyas.). An mga tawo nga
taga-Negros tinatawag nga mga Negrense.

Ha politika ngan ha kultura, an Negros ginbabahin ngada hin duha nga mga
probinsya: Negros Oriental ha Butnga nga Kabisay-an nga rehiyon, ngan Negros
Occidental, nga kabahin han Katundan nga Kabisay-an nga rehiyon. Ini nga
pagtunga han isla, nga baga hin nasunod han kabugkiran ha butnga han isla,
nahatungod gihapon han duha nga mga etnolingguwistiko nga grupo hini nga dapit
han nasod. An katundan nga bahin (Occidental kon ha Kinatsila) amo an urukyan
han mga Bisaya nga Ilonggo o mga nayakan hin Hiligaynon nga Negrense ngan an
sinirangan nga dapit (Oriental kon ha Kinatsila) amo an urukyan han mga tawo nga
nayakan hin Sinugboanon nga Binisaya.

An importante nga mga syudad han isla amo an Syudad han Bacolod ha Negros
Occidental ug an Syudad han Dumaguete ha Negros Oriental.

An Negros kilalado nga amo an pinaka-importante nga producer hin asukar han
nasod. Mga taramnan hin tubo damo dida hiton gin-uuma nga mga dapit han isla.

An Bulkan Canlaon, ha amihanan nga dapit han isla, usa nga semi-aktibo nga
bulkan ngan nahataas han Syudad han Bacolod.

An Isla han Negros gintatawag han una nga "Buglas" - usa nga daan nga lumad nga
pulong nga ginhuhunahuaan nga nangangahulonga nga "gin-utod". Gintutu-ohan nga
an Negros han una, kabahin hin darudako nga pundok hin tuna pero naha-utod han
sinisiring han mga heyolohista nga continental drift o kondi man han mga
nagtikahataas nga mga tubig hadton sinisiring nga glacial age. Han mga
pinakasyahan nga mga umurukoy dinhe nga isla amo in mga magsirom-an-panit nga
mga lumad nga kabahin han Agta o Negrito nga grupo etniko nga mayda kalugaringon
nga kultura. Amo nga an mga Katsila gintawag an lugar nga "Negros" (nga
nangangahulugan ha Kinatsila nga mag-itom) tungod han mga mag-itom in panit nga
mga lumad nga ira syahan nakit-an han ira pag-abot dida han isla han Abril 1565.
Duha han pinakadaan nga mga urukyan han mga lumad amo an Binalbagan ngan Ilog
nga nahimo nga mga bungto. An Binalbagan nahimo nga bungto dida han tuig 1573 ug
an Ilog nahimo nga bungto dida han 1584. An iba nga mga urukyan amo an
Hinigaran, Bago, Marayo (nga yana Pontevedra), Mamalan (nga yana Himamaylan) ug
Candaguit (usa nga sitio ha San Enrique).

Katapos hin pagpili hin mga encomienderos han island, hi Miguel Lopez de Legaspi
nagbutang han Negros ha ilarom han yakan-balaod han Gobernador han Oton ha
Panay. Pero han 1734, an isla nahimo nga distrito militar ngan an syahan nga
kapital amo an Ilog. An lingkoranan han gobyerno ginbalhin ngadto ha Himamaylan
ngan katapos hini an Bacolod amo an nahimo nga kapital dida han 1849.

Han 1890, gintunga han mga Katsila an isla ngadto han Negros Occidental ug
Negros Oriental.

Han Nobyembre 5, 1898, an mga Negrense nanrebelde patok han mga Katsila nga mga
awtoridad han probinsya nga pinamunoan han gobernador politico-militar nga hi
Coronel Isidro de Castro. An mga Espanyol nag-surender pakakita nira hin mga
armado nga mga kasundalohan nga tikadto ha Bacolod. An mga rebolusyonaryo nga
pinamunoan nira Heneral Juan Araneta tikang ha Bago ug Heneral Aniceto Lacson
tikang ha Silay, ha kamatuoran nandadara hin mga peke o diri-tinuod nga mga
armas nga mga riple o pusil nga mga kadahonan hin palma ug mga kanyon nga mga
banig nga ginpalikid ug ginpintaran hin itom. Han kulop han Nobyembre 6, hi
Coronel de Castro nagpirma han Acta han Capitulacion, ngan natapos an gobyerno
han Espanyol ha Negros Occidental. Ini nga panhinabo ginsasaurog ha Negros
Occidental kada Cinco de Noviembre nga amo an adlaw nga an mga Negrense nag-uwat
han mga Katsila nga nga makuha an ira kagawasan. An Nobyembre 5 gin-deklara nga
ispesyal nga waray-trabaho nga adlaw hin pagsaurog han lalawigan pinaagi han
Republic Act. No. 6709 nga ginpirma ni Corazon Aquino dida han Pebrero 10, 1989.



https://war.wikipedia.org/wiki/Negeri_Sembilan

An Negeri Sembilan (puyde liwat Negri Sembilan, ha Jawi: نڬري سمبيلن), nga
nangangahulogan nga "negeri hin siyam" o "estado hin siyam" ha Bahasa Melayu,
usa han mga napulo kag tulo (13) nga mga negeri o estado han Federasyon han
Malaysia. Nahamutang ini ha katundan nga labnasan han Peninsular nga Malaysia,
ha salatan han Kuala Lumpur ngan ginsasapitan ini ha amihanan han Selangor, ha
sidlangan han Pahang ngan ha salatan han Melaka ngan Johor.

An ngaran tikang daw han siyam nga mga distrito o nagari (nga yana tinatawag nga
luak) nga gin-ukyan han Minangkabau, usa nga etniko nga grupo tikang ha Katundan
nga Sumatra (ha yana nga Indonesya). An mga kanan-Minangkabau nakikita pa yana
ha tradisyonal nga arkitektura ngan han yinaknan nga ginagamit dida.

Nag-iiba ini han mga sultan nga hereditaryo han iba nga mga may hadi mga estado
han Malay. An naghahadi han Negeri Sembilan tinatawag nga Yang di-Pertuan Besar
imbes nga Sultan. An pagpili o pag-elehir han Namumuno nahihinabo pinaagi han
pagpili ha iya han konseho hin mga Undang nga nangungulo han upat nga mga
gidako-i nga distrito han Sungai Ujong, Jelebu, Johol, ngan Rembau, nga amo an
rason nga ini usa han mga elehido nga mga monarkiya.

An kapital han Negeri Sembilan amo an Seremban. An kapital-nga-hadi-anon amo an
Seri Menanti ha distrito han Kuala Pilah. Iba nga mga importante nga bungto amo
an Port Dickson ngan Nilai.

An Arabo nga pahidungog para han estado amo an Darul Khusus ("an Ispisyal nga
Puy-anan").



https://war.wikipedia.org/wiki/Nancy_Reagan

Hi Nancy Davis Reagan (natawo ha ngaran nga Anne Frances Robbins; Hulyo 6, 1921
– Marso 6, 2016) usa nga aktris ngan amo an asawa han ika kapt-atan kag-upat nga
Mangulo han Estados Unidos na hi Ronald Reagan. Hiya an Primera Dama han Estados
Unidos tikang han 1981 kutob 1989.

Natawo hiya ha Syudad han Nueva York. Katapos pagbulag han iya mga kag-anak,
nag-ukoy hiya ha Maryland upod hin dadâ ngan batâ hin pira ka tuig. Nagbalhin
hiya ha Chicago han pag-utro hin pag-asawa han iya nanay han 1929, ngan ha urhe
kinmuha han ngaran nga Davis tikang han iya stepfather. Ha ngaran nga Nancy
Davis, usa hiya nga Hollywood nga aktris dida han mga 1940 ngan mga 1950, nga
nakada hin mga pelikula sugad han The Next Voice You Hear..., Night into
Morning, ngan Donovan's Brain. Han 1952 nag-asawa hiya kan Ronald Reagan, nga
hadto amo an mangulo han Screen Actors Guild. Hira nga duha nagkaada hin duha
nga anak. Hi Reagan amo an Primer Dama han California han pagka-Gobernador han
iya bana tikang han 1967 tubtob 1975, ngan nagtikang hiya pagtrabaho han Foster
Grandparents Program.

Nagin-Primera Dama han Estados Unidos hi Nancy Reagan han Enero 1981, katapos
han pagdaog han iya bana dida han 1980 nga pinil-ay hin pagka-mangulo.
Gin-kritika hiya han syahan nga panahon hin pag-alagad han iya bana tungod han
iya desisyon nga pagsaliwan han White House china, bisan man kun binaydan ini
hin mga pribado nga donasyon. Naningkamot hiya pagbalik hin glamour nga
Kennedy-esque ngada han White House katapos hin mga tuig hin diri seryoso nga
pormalidad, ngan an iya interes hin hataas-nga-dapit hin moda nagdangat hin damo
nga atensyon sugad man hin mga kritisismo. Nagbandilyo hiya hin pagpugong nin
paggamit hin droga ha pahayahay nga mga kausa pinaagi han pagtukod han "Just Say
No" nga kampanya hin pagpahibaro mahitungod hin pagtipa hin droga, nga amo an
ginkita nga iya dako nga proyekto komo Primera Dama. Nagkaada hin damo nga
kontrobersiya han pagpasabot nga han 1988 nagkonsulta hiya hin astrolohista ha
pagbulig han pagplano han schedule han mangulo katapos han paningkamot hin
pag-asasinar han iya bana han 1981. Dako an iya impluwensya han iya bana ngan
mayda niya papel hin pira han iya mga desisyon ha peronnel ngan diplomatiko.

Nagretiro an mga Reagan ngadto han ira balay ha Bel Air, Los Angeles, California
han 1989. Gin-gamit ni Nancy an dako nga bahin han iya panahon hin pag-ataman
han iya bana, nga gin-diagnose hin sakit nga Alzheimer han 1994, tubtob han iya
kamatay ha edad hin 93 han 2004. Nagpabilin nga aktibo hi Nancy han Reagan
Library ngan ha politika, labi na ha pag-ugop han embryonic stem cell research,
tubtob han iya kamatay han Marso 2016.



https://war.wikipedia.org/wiki/Mga_rehiyon_han_Pilipinas

It rehiyon usa nga administratibo nga subdivision ha Philippines. Tikang ha
2002, mayda napulo kag pito (17) nga rehiyon ngan inin mga rehiyon ginbahinbahin
ngadto hin kapitoan kag siyam 79 nga mga probinsya o lalawigan. Iton mga rehiyon
gin-organisa agod igtirok an mga probinsya nga mayda puruparehos an mga kultura
ug etnolohikal nga mga karakteristik.

Iton mga rehiyon waray bulag nga gobyerno lokal, labot la hiton Autonomo nga
Rehiyon ha Muslim Mindanao, mga mayda elehido nga asemblea rehiyonal ug
gobernador. An Administratibo nga Rehiyon han Cordillera ginplano han una nga
mahimo nga mayda autonomiya nga (Cordillera Autonomous Region), pero mga pagtipa
tikang ha Kongreso nagresulta nga nahimo la ini nga regular nga rehiyon
administrativo.

Tikang ha 2002, an Pilipinas mayda napulo kag pito (17) nga rehiyon. An mga
rehiyon gintirok pinaagi ha heyograpiya ngadto hin tulo nga mga grupo hin isla
nga amo an Luzon, Kabisay-an, ug Mindanao. Ha ubos in lista han mga rehiyon ha
ira mga isla-nga-kagrupo. Agod makagsubay hin impormasyon mahitungod han mga
rehiyon, kitaa an mga nahanunungod nga artikulo han mga isla-nga-kagrupo.

An mga ngaran nga CALABARZON, MIMAROPA ug SOCCSKSARGEN ginsurat ha bahol nga mga
agi o letra kay ini hira mga acronyms nga na-indicar han mga nalalakip nga mga
probinsya o syudad nira.



https://war.wikipedia.org/wiki/Mga_Probinsya_han_Pilipinas

An lalawigan (o probinsya) an pinakauna na yunit hin lokal na gobyerno hin
Pilipinas. Ha tuig 2002, mayda 79 na lalawigan. An mga lalawigan nagugrupo ha 17
ka rehiyon ngan ginbubuo hin mga syudad ngan bungto.

Ha kagustuhan na marepresentar ha lehislatura, an mga lalawigan natutunga ha usa
o damo pa ka distrito. An na syudad o lalawigan naaapi hini na mga distrito. Usa
ka representante an narepresentar ha usa ka distrito ha Kapulungan hin mga
Representante. An tanan nga mga distrito may-ada gihapon board members ha
Provincial Board.

Tigamnan 1: Sumala han Pebrero 20, 1995, ginpadig-on an gin-proposar nga balaod
ha pagtutunga han Isabela ha Isabela del Norte ngan Isabela del Sur. Waray
kadayon an pagtunga.

Tigamnan 2: Nahimo an Negros del Norte tikang ha Negros Occidental hadton Enero
3, 1986. Gindeklara na an pagkakahimo hini diri naayon ha ginsaligan nga balaod
o batakan-balaod hadton Hulyo 11, 1986, ngan ini na duha ka probinsya nabalik
gihapon ha pagiging usa ka probinsya hadton Agosto 18, 1986.



https://war.wikipedia.org/wiki/Mga_Lalawigan_han_Pilipinas

An lalawigan (o probinsya) an pinakauna na yunit hin lokal na gobyerno hin
Pilipinas. Ha tuig 2002, mayda 79 na lalawigan. An mga lalawigan nagugrupo ha 17
ka rehiyon ngan ginbubuo hin mga syudad ngan bungto.

Ha kagustuhan na marepresentar ha lehislatura, an mga lalawigan natutunga ha usa
o damo pa ka distrito. An na syudad o lalawigan naaapi hini na mga distrito. Usa
ka representante an narepresentar ha usa ka distrito ha Kapulungan hin mga
Representante. An tanan nga mga distrito may-ada gihapon board members ha
Provincial Board.

Tigamnan 1: Sumala han Pebrero 20, 1995, ginpadig-on an gin-proposar nga balaod
ha pagtutunga han Isabela ha Isabela del Norte ngan Isabela del Sur. Waray
kadayon an pagtunga.

Tigamnan 2: Nahimo an Negros del Norte tikang ha Negros Occidental hadton Enero
3, 1986. Gindeklara na an pagkakahimo hini diri naayon ha ginsaligan nga balaod
o batakan-balaod hadton Hulyo 11, 1986, ngan ini na duha ka probinsya nabalik
gihapon ha pagiging usa ka probinsya hadton Agosto 18, 1986.



https://war.wikipedia.org/wiki/Mexico

An Mehiko (puyde liwat igsurat ha Winaray nga Méhiko o Mexico; kasurat ha
Kinatsila ngan pormal nga Winaray: México, puyde liwat igsurat nga Méjico) usa
nga nasod ha Amihanan nga Amerika. Usa ini nga konsitutusyonal nga federasyon
hin katloan kag duha nga mga entidad federativa. An opisyal nga ngaran han nasod
Estados Unidos Mehikanos (ha Kinatsila: Estados Unidos Mexicanos). Ginsasapitan
ini han Estados Unidos ha amihanan, han Dagat Caribe ngan Golfo han Mehiko ha
sidlangan, han Belize, Guatemala ha timugan o salatan-sidlangan ngan han
Kalawdan Pacifico ha katundan.

An Estados Unidos Mehikanos usa nga federasyon hin katloan kag usa (31) nga
gawasnon ngan soberano nga mga estado nga nahimo hin Paghiusa o Unyon nga
may-ada yakanbalaod han Distrito Federal ngan iba nga mga teritoryo. An tagsa
estado mayda kalugaringon nga batakan balaod ngan kongreso pati poder judicial
ngan an mga bungtohanon hin nan-eelehir o namimili ha direkta nga pagpili o
pagbotos hin gobernador para hin unom-ka-tuig nga panahon hin serbisyo, pati
liwat hin mga representante (diputados locales) ngado han ira mga tagsa-tagsa
nga mga kongreso hin estado, para hin tulo-ka-tuig nga panahon hin serbisyo. An
31 nga mga estado ngan an Distrito Federal tinatawag nga mga "entidades
federativas", ngan ini ngatanan patas hin representasyon dida han Kongreso han
Paghiusa o Kongreso han Unyon.

It mga estado Mehikano ginbahin liwat ngadto hin mga munisipyo (municipios), an
giguti-ayi nga opisyal nga politikal nga entidad dida han nasod, nga gindudumara
hin alkalde o "presidente han munisipyo" (presidente municipal), nga na-iilihir
han mga nangungukoy hin pluralidad. It mga munisipyo puyde pa igbahin ngadto hin
mga diri-autonomo nga mga delegasyon (delegaciones) o ha mga semi-autonomo nga
mga presidensya auxilyar (presidencia auxiliar).

Ha batakan balaod, an Syudad han Mehiko, komo kapital o ulohan han federasyon
ngan lingkoranan han mga gahom han Paghiusa o Unyon, amo an Distrito Federal,
usa nga ispisyal nga pagbahin ha politika ha Mehiko nga gintatag-iyahan han
federasyon hin bug-os ngan diri ngadto hin partikular nga estado, ngan sugad
man, mas limitado an lokal nga pagdumara hini kaysa han mga iba nga mga estado
han nasod. Bisan pa man, tikang han 1987 nagkaada ini hin sunod-sunod nga
pagtikadako nga grado hin autonomiya ngan yana, an mga nangungukoy hini
naka-elihir hin mangulo han gobyerno (Jefe de Gobierno) ngan hin mga
representante hin Asablea Lehislatiba hin direkta. Kondi an pagkaiba tikang han
iba nga mga estado amo nga an Distrito Federal waray konstitusyon kundi balaod
hin pan-gobyerno. An Syudad han Mehiko conterminous ngan coextensive han
Distrito Federal.



https://war.wikipedia.org/wiki/Mammal

Mammalia (Mammalia) in uska classis han Chordata. An Mammalia in nahilalakip ha
phylum nga Chordata, ngan regnum nga Animalia. An classis nga Mammalia
naglalakip hin 4835 ka mga species, sumala ha Catalogue of Life.

An mamalya usa ka klase nga bertebrado nga hayop kun diin an mga babaye may suso
nga nahatag hin gatas para ha ira anak, ngan nabalhas, may buhok, may tulo nga
butnga nga tul-an han talinga para makabati, ngan may neocortex nga rehiyon ha
utok. Kaapi han mamalya an gidadagkui na hayop sa kalibutan sugad han mga
balyena. kaupod liwat dinhi an elepante, karabaw, kulalaknit ngan yatot.

An tulo na ordo na mayaon gidaram'i na membro amo an; Rodentia (kawat, yatot,
porcupines, beavers, capybaras ngan iba pa na ngongutkot na mamalya), Chiroptera
(kulalaknit, ngan kabog), ngan Soricomorpha (shrews, moles ngan solenodons)

An "Principles of Classification and a Classification of Mammals" (AMNH Bulletin
v. 85, 1945) ni George Gaylord Simpson an orihinal na ginkuhan san taxonomiya na
nalista. Ginlatag ni Simpson an sistema san mammal origins ngan mga relasyones
na gingamit tubtob sa katangpusan san 20th century. Sumunod san klasipikasyun ni
Simpson, gin-recalibrate an paleontological record, ngan san mga sumunod na mga
tuig nagbag'o an sistema ngan theoretikal na pagimud san systematization mismo,
tungod san san bag'o nga konsepto nga cladistics. Bisan kun nagin kinadaan o
outdated na an klasipikasyun ni Simpson, mao pa ini gihapon an ginsusunod na
official classification san mga mamalya.

Sadton 1997, komprehensibo na gin rebisa nira Malcolm C. McKenna ngan Susan K.
Bell an pagklasipika san mga mamalya nga nagresulta sa McKenna/Bell
classification. An ira libro sa 1997 na Classification of Mammals above the
Species Level, amo an pinaka komprehensibo na buhat hasta yana hiunong san
systematics, relasyones, ngan mga panhitabo san natanan na taxa san mamalya,
mapabuhi o extinct.



https://war.wikipedia.org/wiki/Leotychidas

Hi Leotychidas (ha Kinatsila: Leotíquidas , puyde liwat igsurat nga Leotychides,
Latychidas, Leotikhidas o Leotikidas) (c. 545 BC–469 BC) usa nga namuno han
Sparta 491 BC-476 BC. Hiya an namuno han mga Spartano nga mga puwersa dida han
Persyano nga mga Gyera tikang han 490 BC tubtob 478 BC. Diri hiya angay iglipat
han anak (ha gawas kuno) ni Agis II, nga amo gihapon an ngaran.

Natawo hiya ha Sparta dida han harani han 545 BC. Hi Leotychidas usa nga
gin-anak ha dinastiya nga Eurypontida ngan inmabot hiya ha poder pinaagi han
bulig ni Cleomenes I ha pag-ato kan Demaratus para han trono han Sparta dida han
491 BC. Ha urhe nga bahin hadto nga tuig, inmapi hiya han ikaduha nga expedisyon
ni Cleomenes ngadto ha Aegina, nga diin napulo nga mga bihag gindakop ngan
ginkadto ha Atenas. Pero katapos han kamatay ni Cleomenes dida han tuig 488 BC,
hi Leotychidas harapit liwat ginbihag ngadto ha Aegina.

Dida han primavera han 479 BC, hi Leotychidas an namuno hin Griyego hin puwersa
ha kadagatan nga an kadamo 110 ka barko ha Aegina ngan ha urhe nga panahon ha
Delos. An iya puwersa an nagsuporta han Griyego nga mga rebelyon ha Khios ngan
Samos patok han Persia. Ginpirde ni Leotychidas an militar ngan puwersa ha
kadagatan han mga Persyano dida han pag-awayan ha Micala (Mycale) ha labnasan
han Asia Minor dida han verano han 479 BC (posible ha harani han butnga han
Agosto). Han 476 BC, namuno hin expedisyon hi Leotychidas ngadto ha Thessalya
patok han Aleudae nga panimalay tungod han ira pag-ugop han mga Persyano, pero
inmiwas hiya katapos hiya baydi han pamilya. Pag-uli niya ha Sparta, ginkasohan
hiya hin pangurakot, ngan kinmalagiw hiya ngadto han templo ni Athena Alea ha
Tegea. Ginsirotan hiya ha exilio, ngan an iya balay ginsunog. An iya apo nga hi
Archidamus amo an nagin diarka o namuno han Sparta. Namatay hi Leotychidas
katapos hin pira ka tuig, dida han mga harani han tuig 469 BC.



https://war.wikipedia.org/wiki/Las_Navas,_Northern_Samar

An Las Navas usa nga ika-upat nga klase nga bungto sa probinsya san Northern
Samar sa Sinirangan nga Kabisay-an nga rehiyon sa Kabisay-an sa Pilipinas.
Sumala san 2000 nga census, mayda ini populasyon nga 29,346 ka tawo sa 5,641 nga
panimalay.

Dida san panahon san mga Espanyol, usa san mga bungto nga ginkilala nga bungto
amo an Las Navas, nga tinatawag san una nga "Bungto" la. dida san pagkilala sini
nga bungto, usa nga Simbahan Paroko ginhimo ngan usa nga padi amo an namuno san
bungto. An bungto nahamutang sa iraya nga bahin san isla san Samar sa mga
pangpang san Salog Catubig. An katunaan san bungto mga patag sa butnga san mga
bukid-bukid nga yana kinikilala nga Siong san Catubig. Haluag an salog nga mga
gagmay nga mga sakaya makalayag ngadto san gintikangan san salog.

Nahimutang an bungto sa amihanan nga bahin san isla san Samar. Ginsasapitan ini
sa amihanan san Catubig, Northern Samar sa sidlangan san Jipapad, Eastern Samar
sa kalondan san bungto san Silvino Lobos, Northern Samar ngan sa salatan san
Bungto san San Jose de Buan.

An tuna sini nga lugar kasagaran silt ngan clay loam nga mayda maupay nga
textura ngan hitaas nga pagpabilin sin tubig. Ini nga klase sin tuna maupya
tamnan sin humay pero nakinahanglan sin water drainage para sin taramnan sa
iraya.

Sumala san 2000 nga census, mayda ini populasyon nga 29,346 ka tawo sa 5,641 nga
panimalay. Mayda liwat lain nga pag-ihap nga naghahatag san populasyon nga
22,019 ngan an panimalay 4,286.

Bisan kon Iningles ngan Tinag-alog an opisyal nga ginagamit nga yinaknan,
Winaray an lumad nga yinaknan san katawhan san Las Navas.

Iton bungto usa nga lugar sin agrikultura o pag-uma ngan an pagtanum sin humay
usa nga dako nga buruhaton. Pero tikang san bug-os nga kahaluag sin katuaan san
bungto, mga 4,733 ka hektarya gintamnan sin humay ngan 3,275.2 ka hektarya
gintamnan sin lubi. An mga nahabilin nga mga katunaan gintamnan sin abaca nga
mayda kahaluag sin 1,332.5 ka hektarya, iton mga root crop gintanom sa 540 ka
hektarya. Iton pagbuhî sin kahayopan ngan mga manok usa nga dako nga buruhaton
san ekonomiya san mga gudti nga mga mag-uuma.

Iba nga mga importante nga mga kaangayan sugad siton produkto tikang sin kahoy,
tikog, ngan rattan damo gihapon, ngan ini naghahatag sin maupay nga prospekto
para sin pagpadukwag san agrikultura ngan sumurunod nga pag-industrialisar
pinaagi san gamay ngan medium scale nga mga industriya.

An bungto ginsisirbisyoan san distrito nga hospita sa Catubig, pero mayda an Las
Navas kalugaringon nga Rural Health Center didto san poblacion ngan mga barangay
health station para san mga serbisyo san pag-ataman san lawas. Mayda usa nga
botika o farmacia, an Girlie Drugstore nga nahamutang didto sa La Purisma nga
kalsada sa poblacion.

An bungto mayda usa nga rural health physician, usa nga rural health nurse, usa
nga sanitary inspector ngan upat nga rural health midwife, ngan mga boluntaryo
para sin mga serbisyo san pag-ataman san kalawasan nga tinatawag nga mga
Barangay Health Worker san SHWS. Pinaagi sini nga organisasyon san gobyerno nga
an mga serbisyo san pagplano san pamilya ngan pag-ataman san kalawasan upod iton
pag-immunisar ginbubuhat ngan gin-iimplementa.

An lugar mayda usa nga elementarya nga iskwilahan nga distrito nga naghahatag
sin edukasyon san tanan nga level san elementarya sa pira nga bahin san distrito
ngan mga 39 nga diri-ngatanan nga level san elementarya nga iskwilahan nga mga
barangay primary school.

Dinhe san bungto mayda kumpleto nga pag-aram san sekondarya nga diin mga kurso
sin Agro–Industrial nga teknolohiya ngan mga basic academic nga mga requirement.
Para san pag-iskwila san kolehiyo, iton mga tawo nangangadto sa Catubig, sa
University of Eastern Philippines (UEP) ngan iba pa nga mga lugar.

Makakadtoan an bungto pinaagi sin paglayag san Salog Catubig pinaagi sin mga
sakayan nga mayda makina ngan mga baluto. Iton mga pump boat o mga de-makina nga
mga sakayan nabiyahe tikang sa Las Navas ngadto sa Catubig ngan an pasahe P
20.00 sa tagsa tawo. Nalugsong iton mga sakayan sa luok sa Catubig ngan sa luok
san Las Navas. Nabiyahe iton siyahan nga pump boat tikang sa Las Navas sa 5:00
san kaagahon ngan iton pag-abot sini sa Catubig, didas siton mga 5:30 san aga.

An main nga sumpay sin komunikasyon tikang sa Las Navas ngadto san iba nga mga
lugar amo an post office nga nagsisirbe san bungto ngan an Telecom nga Opisina.
An post office nahamutang sa La Purisima nga Dalan sa poblacion tikang sa H.
Jolejole nga Distrito ngan an Telecom nga Opisina nahimutang gihapon didto san
munisipyo.

Para sin mga long distance call o pagtawag sa kahigrayoan o mga pagtawag sa
telepono para sa gawas san probinsya, an mga taga-Las Navas nagamit san mga
komunikasyon nga mga facility sa Catarman an kapital san probinsya.

Mayda sistema nga water works (Level II) nga nasirbe siton poblacion san Las
Navas. Didto sa mga baranggay san Las Navas sa gawas san poblacion, iton mga
panimalay nakuha siton ira mga garamiton nga tubig tikang san mga bubon, mga
burabod, mga sinalod tikang san uran, ngan tikang san salog.

Dida san pinaka-iraya nga bahin san bungto nahimutang an mga busay nga tinatawag
Pinipisakan. An mga Busay sa Pinipisakan nahimutang mga 15 ka kilometro tikang
san bungto san Las Navas ngan mahihingangadtoan ini pinaagi sin mga sakayan.



https://war.wikipedia.org/wiki/Lake_Placid,_New_York

Lake Placid, usa na village sa Adirondack Mountains sa Essex County, New Yo]],
Esatdos Unidos. May'ada populasyon na 2,521 an village sa 2000 census.

Gintindog an Lake Placid sadton 19th century para madevelop an minahan san
puthaw. Sa 1840, an popyulasyon sa "North Elba" (upat kamilya gikan san presente
na village harani sa sigad na tipakadto sa Adirondak Loj natabok san salog san
Ausable) ginbubug'os san unom na pamilya. Sa 1845, dinatung si Gerrit Smith sa
North Elba ngan ginpalit an kadak'an na tuna palibot sa village, pinanhatag an
mga tutuna sa mga dati na mga oripon, ginreporma an balaud sa tuna ngan
nagpaimud sin pagsuporta san Abolitionism.

An abolitionist na si John Brown naaraman an mga reporma ni Gerrit
Smith,ginbayaan an kanya mga anti-slavery na aktibidades sa Kansas ngan pinalit
244 acre na tuna, na unina nakilala na "Freed Slave Utopian Experiment," o
Timbucto. Antes patayon si John Brown sadton 1859, ginpangaro niya na didto siya
ilubong sa kanya uma, ngan mao an nagin John Brown Farm State Historic Site.

Sikat an Lake Placid na lugar na ginhimuan san Winter Olympics duha kabeses. Una
na nag-host an Lake Placid san 1932 ngan nag-host sira otro pagkaagi sin 48
anyos, an 1980. Espisyal an nahihinumduman sa US an Lake Placid na gin'uyagan
san 1980 USA–USSR hockey game, an gin tatawag na "Miracle on Ice", san an usa na
grupo sin mga Amerikano na mga estudyante sa colehiyo ngan mga amateurs perdihun
an lyamado na Soviet national ice hockey team 4–3 ngan makuha an bulawan na
medalya.

Ginseserbihan an Lake Placid san Adirondack Regional Airport sa Saranac Lake, 16
miles (26 km) tikang sa village. An Lake Placid Airport na duha ka milya an
kahirayo timog san village, diri na hatag sin scheduled service kudi may'ada
chartered flights.

An iba pa na hagrani na mga airport amo an Albany International Airport,
Burlington International Airport ngan an airport sa Plattsburgh. Ginsiserbihan
liwat an Lake Placid san Amtrak Thruway Motorcoach na nagdudugtung sa Westport.
gintutuk'an liwat ini san Adirondack Trailways.

Sigun sa United States Census Bureau, May'ada an village total na area na 1.5
square miles (3.9 km2), na may 1.4 square miles (3.6 km2) tuna, ngan 0.2 square
miles (0.52 km2) (9.87%) katubigan.



https://war.wikipedia.org/wiki/La_Paz,_Leyte

An La Paz usa ha ikalima nga klase nga bungto han probinsya han Leyte ha
Sinirangan nga Kabisayaan nga ada ha ikawalo nga rehiyon ha Pilipinas. Sumala
han 2010 census, mayda ini populasyon nga 19,133 ka tawo ha 3,473 nga panimalay.

An alamat han La Paz, nga baga-baga hin produkto hin imahinasyon ngan
kasaysayan, in nakakaikag gud man hin interes.

Ginsisiring nga han una nga panahon, may parag-isda, an ngaran Capuyong, nga
tikang ha Samar ngan kumadto ha Abuyog para ibaligya an iya mga nadakop. Didto
niya nakatapo ngan hinigugma hi Casinas ngan iginkasal kuno in hira, siring pa
man han uru-istorya han kapanahunan han mga Espanyol. Katapos han ira kasal,
bumaya hira ha Abuyog para mamiling hin lugar nga ira babalayan.

Han dumangat hira hin usa nga salog nga tinatawag nga Gibuga, ngan ira ginbaktas
an kahilabaan hini nga salog hasta nga nakaabot hira hini nga usa pa nga salog,
an tawag liwat, Cabadyangan, ngan didto hira pumirme. Nagkaada hira hin tulo nga
anak: hira Garcia, Gabic ngan Badol. Pandagko hini nira, lumakat hi Gabic
pakadto ha Hindang. Hi Badol liwat pumirmi ha Dagami. Hi garcia la an
nagpabilin. Naka-asawa liwat ini hi Garcia hin babayi tikang ha Abuyog ngan
nagkaada hira hin disi-otso (18) nga mga anak.

Pira-pira la kapamilya, tikang ha lahi nira Capuyong ngan Casinas, an nag-ukoy o
naghuron didto dapit ha Cabadyangan tutob 1876. may mga kriminal liwat nga
nakakita kun gaano kaupay nga lugar an Cabadyangan para pagtaguan. Adi liwat in
Teniente Paulino (Pauk) Camasin han Burauen nga nakabati nga an mga kriminal
kuno nagtatago han mga kagugub-an han Cabadyangan amo nga nagdesisyon hiya
pagdakop haira didto.

Han nakadto hiya, iya nakit-an an mataba nga katunaan ngan mag-upay nga
kagugub-an han rehiyon. Amo nga han iya pagbalik ha Burauen, ginsumatan niya an
mga taga-didto parte han "land of the promise" nga iya nakit-an. Naruyagan han
mga taga-Burauen an pag-ukoy hin sugad kaupay nga katunaan amo nga nagdesisyon
liwat hira nga humuron ngadto. Nagkaada hin sitio ngadto ngan ha tanan nga
mangurukoy, nakadto hi Kapitan Estefanio de Paz tikang ha Dulag.

Nagtukod hira hin kapilya didto han sitio bag-o mag-1886. Gintawag liwat ini na
kapilya nga "rosaryohan". May mga Espanyol nga misyonaryo nga nagbuburubisita
didto dapit para magpasamwak ngan magtutdo han doktrina. An mga tawo liwat
kinahanglan kumadto ha Dulag para maka-atendir han Semana Santa ngan han mga
adlaw nga mayda misa.

Hi Teniente Pauk Camasin liwat, iginkasal kan Fermina, nga nagtikang ha lahi
nira Capulong ngan Casinas. Waray hira magka-anak hin nuybi ka-tuig. Nangadi gud
ini hira hin matuptup para maanakan hira ngan nagsaad nga ira proprotektaran an
imahen han Rosaryohan kun mabatian an ira mga pangadi. Usa ka gab-i, ini hi
Fermina nag-inop kan Nuestra Señora de la Paz y Buen Viaje. Ngan hito nga inop,
napamatian an ira mga pangadi. Katapos han pira ka-bulan, in usa nga bata gud
man an igin-anak nira.

Tuman gud man han ira saad, ini hi Pauk ngan Fermina, kinmadto hira ha Manila
para makahimo hin madig-on nga ladawan para kan Nuestra Señora de la Paz. Han
nakabati hini an Padi han Parokya han Burauen, dayon niya iginsugo nga ini nga
ladawan mahingadto han ira simbahan. Pero an mga tawo ha Cabadyangan, in
nahibaro na paghigugma hini na imahen o ladawan nga ira gintutuod nga
mailagrosa. Bisan sugad, ginsunod la gihap an sugo han padi han parokya han
Burauen pero katapos han pira kaadlaw nga nakadto ini nga imahen, tigda hiya nga
nawara. Makalapos pa an duha kaadlaw, inin gintutuod na nga ginkawat gud man ini
nga imahen pero nakit-an liwat han iya hadto nga kabutangan balik ha Kapilya han
Cabadyangan.

Usa kaadlaw, may usa ka tanom, inin nga "amor seco" ha tiilan han bado han
Nuestra Señora, amo nagkaada hin samok ha sitio. Ira ini igintutuod nga nabalik
la an Nuestra Señora nga mag-usaan ngan waray nakawat haiya. Sugadman, an padi
han parokya han Burauen, nag-inop nga kun ibalik pa an imahen ha Burauen, may
mananabo nga diri maupay haiya. tikang hadto, pumirmi na an Nuestra Señora de la
Paz y Buen Viaje han iya kapilya.

Tikang hadto liwat, an sitio ginngaranan hin Cabadyangan. Han
napag-uru-istoryahan na liwat an opisyal o pormal na ngaran, nagkasarayod hira
nga "La Paz" an ngaran. Mahitungod han ira hinigugma nga patroness.

An piyesta han La Paz kada ikabaynte-siyete kutob ikabaynte-otso (27-28) hit
Abril. Iginseselebrar nira an kamakagarahom han ira tinutuoran nga hi Nuestra
Señora de la Paz y del Buen Viaje (Our Lady of Peace and Good Voyage). Dinhi
gihap nagtikang an kadungan nga pista nira nga gintatawag nga Viajedores
Festival kun diin ira igingagawas it ira damo nga psasalamat han mayabong nga
ani ha parte han ira pagsasaka ngan iba pa nira nga mga pangkinabuhi.

Han nag-agi pala nga ika-disisais (16th) nga Pintados-Kasadyaan Festival ha
Siyudad han Tacloban, nag-ika-upat ini nga panayaw han Viajedores Festival gikan
La Paz, Leyte.



https://war.wikipedia.org/wiki/Jos%C3%A9_Avelino

Si José Dira Avelino (Agosto 5, 1890 - Hulyo 21, 1986) usa nga Calbayognon ngan
Waraynon nga politiko. Siya an syahan nga Mangulo o Presidente san Senado san
ika-Tulo nga Republika san Pilipinas ngan siya an ikaduha nga Mangulo san
Partido Liberal. Siya an Mangulo san Senado Pro tempore kan Manuel Quezon ugsa
san pagtukod san Mankomunidad o Komunwelt san Pilipinas.

Natawo si Avelino sa bungto san Calbayog sa Samar kanda Baltazar Avelino ngan
Ildefonsa Dira. Nag-aram si Avelino sa Ateneo de Manila nga diin nakakarawat
siya san iya Bachelor of Arts nga grado o degree. Nagpadayon siya pag-aram didto
sa Unibersidad san Santo Tomas nga diin naggradwar siya san iya Bachelor of
Laws.

Nagin syudad an Calbayog san 1948 pinaagi san paggi-os ni Avelino, san panahon
san iya pagka-Mangulo san Senado nga diin gindungtong niya in tulo nga
magsaragpit nga mga bungto (Oquendo, Calbayog ngan Tinambacan) ngan iya ni
ginhmimo nga ika-19 nga syudad san Pilipinas san 16 san Oktubre, 1948.

Nagkandidato siya pagka-presidente dida san 1949 nga pinili-ay, nakakuha sin 12%
san mga botos ngan napirde siya ni Elpidio Quirino.



https://war.wikipedia.org/wiki/Hernani,_Eastern_Samar

An Hernani usa nga ikalima nga klase nga bungto ha lalawigan han Eastern Samar
ha Sinirangan nga Kabisay-an nga rehiyon ha Kabisay-an ha Pilipinas. Sumala han
2000 census, mayda ini populasyon nga 7,642 ka tawo ha 1,412 nga panimalay. An
kahaluagan han tuna hini 49.42 nga kwadrado nga kilometros.

An Hernani mayda napulo kag tulo (13) nga baranggay. Upat nga baranggay nga
nahamutangan ha poblacion han bungto, tinatawag la han ira mga ihap o numero:

An Hernani gintukod ha tuig 1850 hin nag-ukoy dida nga taga-Guiuan nga hi Miguel
Candido. An Hernani, ginhimo nga munisipalidad o bungto pinaagi hin Orden Real
ha Enero 4, 1864.

Han Oktubre 12, 1897, mga dagko nga balod nga nalunop inmigo han Hernani. Labaw
hin tulo ka gatos (300) ka tawo an nagkamagtay, ngan mga edificio publico ug mga
balay nagkarurun-og, upod an bag-o pa la nga natapos nga bato nga simbahan.
Katapos hini nga kakurian, an mga nahabilin nagbalhin han sentro han bungto
ngadto hin mas matapod nga lugar mga tunga ka kilometro ha súlod. Dinhi na
nahamutangan an poblacion yana.

Katapos han Gyera Pilipinhon-Americano, an status politikal han Hernani nahaubos
ngadto hin barrio ha ilarom han yakan-balaod (o jurisdiction) han Lanang (nga
yana Llorente). Han 1912, an status hini komo usa nga munisipalidad ginbalik
pero an pwesto han pang-gobyernohan nahibalhin ngadto ha Pambujan (nga yana
General MacArthur). Pero han 1926 an munisipalidad han Hernani nahibalik nga
bungto pinaagi hin Executive Order nga ginpagawas han Americano nga
Governor–General nga hi Leonard Wood.



https://war.wikipedia.org/wiki/Hermosa,_Bataan

An Bayan san Hermosa o Bungto han Hermosa usa nga ika-duwa nga klase san bayan
san lalawigan san Bataan, Pilipinas ug sa coordinate san 14°49′N, 120°30′E.
Mabibilngan ini sa peninsula san Bataan. Mayda ini kahaluag nga 15,730.00
ektarya nga 11.40% an bug-os san probinsya san Bataan. Mayda ini mga karuhaan
kag tulo (23) nga barangay. Tikang sa senso sadto nga 2000, mayda ini 46,254 nga
tawo ngan, 8,988 nga mga balay.

An Hermosa mabibilngan sa igbaw o amihanan san probinsya san Bataan na
mahigit-kumulang na 100 kilometro an distansya tikang sa Maynila. Dikit ini sa
Zambales sa igbaw o amihanan, Pampanga sa igbao san too o dumagsaan, Cavite sa
ubos o salatan, ug Maynila sa too o sinirangan. Mabibilngan ini sa Butnga nga
Luzon.

Puyde ini makadtuan nga diri maubos sa duwa ka-oras pagbiyahe tikang sa Maynila
nga naagi sa North Luzon Expressway. Makakadtuan liwat ini san mga 45 nga minuto
tikang sa Subic ug usa ngan tunga nga oras sa Clark.

Iton motto o darahonon hit bungto "Taas noo, Hermosa" (Hangad Hermosa), ngan
"Bayan ko, mahal ko". It Kanta san bayan "Taas noo, Hermosa".

Ha kaagi, gintukod an bungto han tuig 1756 han mga Dominico nga kapadi-an. Hadto
nga panahon, gintatawag ini nga Llana Hermosa ngan ini naglalakip han Mabuco
ngan Mabuyan. Nagin lugaríng nga sentro hin misyonero ini dida han 1756 nga hi
San Pedro de Verona an santo patrón hini. Mamurayaw ngan madukwagon an bungto
han Hermosa ugsa han Gyera Pankalibotan II. Dida han "Death March" o "Martsa hin
Kamatayon" nahabutang hin kadilikado an mga molupyo han Hermosa tungod han ira
paghatag hin pagkaon hin sekreto ha mga Pilipino ngan Amerikano nga kasundalohan
nga priso han mga Hapon..

It Hermosa yana madukwag nga komunidad. Han pagtukod han Ispisyal nga Zona
Ekonomika han Hermosa o Hermosa Special Economic Zone, damo nga mga gudti ngan
medium nga mga industriya ginkikita nga mapakada hini nga lugar. Kilalado
gihapon an Hermosa tungod han mga bado, balut, ngan mga inasinan nga bunay, ngan
mga pininturahan nga mga tadyao.

An Digitel amo an dako nga naghahatag hin serbisyo hin telekomunikasyon dida hit
bungto. It Hermosa 100% nga mayda koryente ngan ginsisirbisyoan ini han
Peninsula Electric Company (PENELCO). It Bataan myad mga dagko nga mga natural
watershed nga naghahatag hin igo nga koryente han probinsya. It dako nga
ginkukuhaan hin tubig ha paggamit ha balay, tubig tikang ha ilarom han tuna. It
mga aada nga sistema hin panubig nga artesian ngan open nga mga bubon, mga bumba
ngan pipeline nga mayda mga tangke. Duha nga baranggay ginsisirbisyoan hin usa
nga facility pinaagi han Local Water Utility Administration (LWUA). An Hermosa
Rural Bank ngan Hermosa Savings and Loan Bank amo it nagsisirbe hiton mga
nanginginahanglan hin bangko dida han bungto. Mga kompanyiya hin mga bus ngan
mini-bus tikang ha Manila, San Fernando ngan Olongapo naagi dida han bungto han
Hermosa samtang it agsob nga gamiton nga panakayan ha sakob han bungto mga
jeepney ngan mga traysikol. It bungto mayda 2 nga bangko, 21 nga mga iskwelahan,
15 mga mga medical clinics/health centers, ngan 2 nga recreational facility.

Upod han mga industriya ha Hermosa in paghimo hin mga panapton o bádò,
pininturahan nga mga tadyao, ngan paghimo hin balut ngan inasinan nga mga bunay.
Ginkikita nga ha mga sumurunod, magdudukwag an mga industriya hin pagproseso hin
prutas labi na in mga mangga ngan mga saging, mga stuffed nga mulayan nga iba pa
nga mga light nga mga industriya para hin pag-export tungod han bug-os nga
pagkagamit han Hermosa Industrial Subic Hermosa Cybercity.

An bayan o bungto san Hermosa natutunga san karuhaan kag tulo (23) nga mga
baranggay.



https://war.wikipedia.org/wiki/Fyodor_Dostoevsky

Hi Fyodor Mikhailovich Dostoevsky (ha Ruso: Фёдор Миха́йлович Достое́вский, nga
an apelyido ginsusurat gihapon nga Dostoyevsky, Dostoievsky, Dostoyevskiy o
Dostoevski) (Nobyembre 11 [D.E. Oktubre 30] 1821–Pebrero 9 [D.E. Enero 28] 1881)
usa nga Ruso nga nobelista ngan manunurat hin fiksyon nga an mga sinurat, upod
an Pagtalapas ngan Pagsirot ngan An Mga Magbugto nga Kalalakin-an nga Karamazov,
mayda hilarom ngan maiha nga epekto han intelektwal nga panhunahuhan ngan
literatura han kalibotan.

An sinurat ni Dostoevsky nagsusubay han psikolohiya han katawhan han masamok nga
politika, sosyal ngan ispiritwal nga kontexto han iya sosyudad ha Rusya han
ika-19 nga siglo. Ginkikitâ hiya nga amo an nagtukod o kondi man an nahauna han
existentialismo han ika-20 nga siglo, an iya Mga Sinurat tikang ha Sirong
(1864), nga sinurat han mapait nga tingog han waray-ngaran nga "tawo ha sirong",
gintawag ni Walter Kaufmann nga amo an "gimaupayi nga overture nga ginsurat para
han existentialismo."



https://war.wikipedia.org/wiki/Europe

An Europe ginsisiring nga usa han mga pito nga kontinente nga, hini nga kaso,
mas kultural ngan politkal nga pagkakaiba kaysa hin fisioheyograpiko. Ha pisikal
ngan geolohiya, an Europa usa nga subkontinente o dako nga peninsula, nga
naghihimo hiton pinakakatundan nga bahin han Eurasia. An katubtoban han Europa
ha amihanan amo an Kalawdan Arctico, ha katundan an Kalawdan Atlantico ngan ha
salatan han Dagat Mediterraneo ngan han Caucasus. An katubtoban han Europe ha
siniringan diri klaro, pero ha tradisyon ini amo an watershed para han mga
Kabugkiran Ural ngan Dagat Caspian ha timugan o salatan-sinirangan: an mga Ural
ginsisiring han kadam-an nga heyograpiko ngan tektoniko nga tigaman nga nabulag
hiton Asya tikang han Europa.

An Europa amo an ikaduha nga gigutiayi nga kontinente han kalibutan ha kahaluag,
nga mga 10,430,000 ka kwadrado nga kilometro (4,020,000 ka kwadrado nga milya) o
2.0% han katunaan han Kalibutan, ngan ini darudako la kaysa han Australia. Ha
populasyon, amo ini an ikatulo nga gidakoi nga kontinente (an Asya ngan Africa
darudako) nga mayda populasyon nga labaw hin 705,000,000, o mga 11% ha
populasyon han kalibutan.



https://war.wikipedia.org/wiki/Elbridge_Gerry

Hi Elbridge Thomas Gerry (kaluwas: ˈɡɛri) (Hulyo 17, 1744 – Nobyembre 23, 1814)
usa nga Amerikano nga tawo ha estado ngan diplomat. Komo Demokrata-Republikano,
napili hiya nga ikalima nga Sugbong-Mangulo han Estados Unidos han Amerika.
Nagsirbe hiya ha ilarom ni James Madison, tikang han Marso 4, 1813, tubtob han
iya kamatay katapos hin usa ngan hin tunga ka tuig. Hiya an syahan nga
Sugbong-Mangulo nga waray dinmalagan para hin pagka-Mangulo han Estados Unidos.

Usa hi Gerry han mga nagpirma han Pagdeklara hin Paglugaring han Estados Unidos
ngan han Mga Artikulo hin Konfederasyon. Hiya in usa han tulo ka tawo nga waray
pinmirma han Batakan-Balaod kay waray man ini hadto nga takna, maglakip hin
Talaan hin mga Katungdanan. Ha urhe nga panahon hi Gerry nagin Gobernador han
Massachusetts. Kilalado hiya nga amo an may ngaran nga ginkuhaan han Iningles
nga pulong nga gerrymandering (pag-gerrymander), in proseso nga diin in mga
distrito ha pinili-ay ginhihimo ha ungara nga makabulig han partido ha poder,
bisan kon an kaluwas nga - jer - ha gerrymandering naiba tikang han kaluwas han
ngaran ni Gerry.



https://war.wikipedia.org/wiki/Castilla_y_Le%C3%B3n

An Castilla y León o Castilla ngan León usa nag komunidad autonoma han Espanya.
Nahimo ini han 1983 ngan an teritoryo hini nahamutang ha amihanan nga dapit han
meselta han península Ibérica ngan ini nahanunungod ha kadam-an han dapit han
Espanya ha natutubigan nga patag han Duero. Nahimo ini tikang han mga lalawigan
han Ávila, Burgos, León, Palencia, Salamanca, Segovia, Soria, Valladolid ngan
Zamora.Amo ini an komunidad autonoma nga gidako-i hin kahaluag ha Espanya ngan
ikatulo nga rehiyon nga gihaluagi ha Unyon Europea. Tal ngan sugad han
gindeklara han Estatuto de Autonomía de Castilla y León dida han preambulo
(2007):

Waray mag-estableser hin explisito hin kapital an estatuto han autonomiya. Ha
syahan, an Cortes didto anay na-instalar hin probisyonal ha Burgos; ginhimangraw
gihapon an posibilidad nga igbutang an kapitalidad ha Tordesillas, bisan man kon
an kataposan nga desisyon nagbutang han Cortes ha probisyonal nga menera didto
han castillo han Fuensaldaña. Ha kataposan, pinaagi han Balaod Orgánica nga
gin-aprobahan han 1987, nagpili hin pag-estableser nga an Junta de Castilla y
León —an gobyerno han Komunidad— ngan an Cortes —an organo lehislatibo— magkaada
han ira mga lingkoranan nga definitiba didto han syudad han Valladolid. Parehas
han iba nga mga komunidad autonoma Espanyola, sugad han País Vasco, ginkonsidera
nga kapital an syudad nga diin gin-estableser an mga institusyon basika han
komunidad.



https://war.wikipedia.org/wiki/Carla_Maffioletti

Hi Carla Maffioletti (natawo c.1980 ha Porto Alegre, Rio Grande do Sul, Brasil)
usa nga opera nga magkaranta.

Natawo hiya hin Italyana ngan Dutch nga katulinan didto han gidako-i nga syudad
ha salatan nga Brasil; usa nga puerto nga bungto ha Baybayon han Guajará diri
harayo tikang han katubtoban o linea han Uruguay ngan Argentina. Komo bata nga
babaye nagtikang hiya pagtocar han violin ugsa hiya magbalhin ha klasikal nga
sista. An iya mga talento sugad man nga pag-abot han early teens o han mga sobra
diez an pangidaron nagkamay-ada na hiya mga pasundayag ha mga koncerto ha bug-os
nga nasod. Samtang didto pa hiya ha unibersidad nagtikang hiya pagkuha hin mga
leksyon hin pagkanta ngan madali-ay la nga naipadukwag an iya mabaysay nga
tingog. Dida han subay han iya karera ha musika, ginkakilala hiya han iya
igkasi-Brasilenya nga magkaranta nga hi Carmen Monarcha.

Nakayakan hiya hin damo nga yinaknan o multilingual, hi Maffioletti nagpili nga
mag-aram hin boses ha Maastricht Academy of Music ha Maastricht, didto ha Paises
Bajos (o Nederlands) sugad han iya sangkay nga hi Carmen Monarcha. Samtang
natambong hiya didto han akademiya, nakilala hiya ni André Rieu nga nagkuha ha
iya komo vocalista upod han iya Johann Strauss nga Orchestra.

Dugang han iya pagbiyahe ha bug-os nga kalibutan upod han orchestra, hi
Maffioletti naghatag na hin pasundayag komo soloista hin pipira han kan Rieu mga
album ngan dida hiya han kan Rieu mga PBS nga pagpasamwak ha telebisyon ha
Estados Unidos.



https://war.wikipedia.org/wiki/Callao

An Callao (ha Kinastila: El Callao) usa nga syudad ha labnasan han Perú nga
nahamutang ha katundan han Lima, nga diin nagkakaada an duha nga syudad hin
kon-urbasyon. Amo liwat ini an ngaran hin duha nga kirkunskripsyon teritoryal
nga distinta, pero na-referir han amo la gihapon nga lokalidad: an
Konstitusyonal nga Lalawigan han Callao ngan an Distrito han Callao, nga diin
ini nagpapalibot han zona ugsa han linea han syudad, nga amo ini an Callao
tinatawag nga el Cercado (an Ginharani-an).

An Konstitusyonal nga Lalawigan han Callao o Probinsya nga Konstitusyonal han
Callao (ha Kinatsila: Provincia Constitucional del Callao) amo an usa ka
probinsya ha nasod han Peru. Nahamutang ini ha butnga nga labnasan han Perú ngan
usa ini nga sirkunsripsyon nga politiko-administratiba nga ispisyal an kinaiya;
usa ini nga lalawigan nga mayda rehiyonal nga autonomiya pinaagi han rehiyon nga
pan-gobyernohan nga bulag tikang han munisipalidad. Amo ini an kataposan han mga
lalawigan Peruana nga mayda rehimen hin autonomiya hin provincia litoral ha
kaagi han Peru.



https://war.wikipedia.org/wiki/Calbayog

An Syudad san Calbayog (ha iba nga klase hin Winaray: Syudad han Calbayog,
Sinugboanon: Dakbayan sa Calbayog, Ininglis: Calbayog City; Tinag-alog: Lungsod
ng Calbayog) usa ka ika-syahan nga klase nga syudad san lalawigan san Samar sa
Sinirangan nga Kabisay-an nga rehiyon san Kabisay-an sa Pilipinas. Sumala san
census san tuig 2015, an Calbayog mayda populasyon nga 183,851 ka tawo sa 37,395
nga mga panimalay.

An calbayog an pantulo nga pinakadako nga syudad ha Pilipinas. Amo an ika-syahan
nga gin-crown na syudad ha Samar ngan pan-19 nga syudad ha Pilipinas. Amo an
pantulo nga pinaka populated ha Sinirangan ng Kabisay-an nga rehiyon nga it
pinaka populated sa isla san Samar, ini nga syudad mismo an nasakop han 23.5%
san populasyon san lalawigan san Samar. Natutunga an Calbayog sa tutulo nga
major districts : Calbayog, Tinambacan ngan Oquendo.

An Calbayog nagtikang komo usa nga barangay sa daplin san Salog Oquendo san mga
1600. Usa san mga syahan nga padre nga nag-ukoy dinhi amo si Padre Francisco
Ignacio Alzina, usa nga Heswita nga misyonaryo nga nagsurat san Historia de las
Islas Visayas (Kasaysan san Kapuropud'an nga Bisaya).

An syahan nga barangay san Calbayog amo an Barangay Anislag. Ginbalhin an bungto
tikang sini nga barangay. Katapos sin usa pa nga pagbalhin an mga tawo dida
nagpili pag-ukoy sin lugar nga tinatawag Tabok.

Duha an bersyon nga kon diin nagtikang an ngaran nga Calbayog. Siring san iba
nga tikang daw an ngaran san kahoy nga tinatawag Bayog nga masurong dida sa
Baranggay Tabok.

Sumala san ikaduha nga bersyon kon diin nagtikang an ngaran nga Calbayog
nagtikang daw tikang sin sayop nga pag-intinde san mga Katsila san pamulong nga
Kan Bayog. Sumala san opisyal na kasaysayan san syudad, an mga tawo nag-aagi-agi
sin lugar nga gintatag-iyahan hin tawo nga an ngaran si Bayog. Mayda tawo nga
ginpaki-anhan san mga Katsila kon ano an ngaran san lugar. Gasi san tawo nga
ginpapaki-anhan siya kon diin siya tikang ngan nagbaton siya nga tikang kan
Bayog. Amo nga ginsurat san mga Katsila an ngaran nga lugar nga Kan Bayog nga
nahimo tungod sin damo nga sayop sa pagluwas nga Calbayog.



https://war.wikipedia.org/wiki/Butnga_nga_Kabisay-an

An Butnga nga Kabisay-an, usa han mga rehiyon han Pilipinas, igintawag nga
Rehiyon VII. Kabahin ini han Kabisay-an. Ini amo an upat nga mga lalawigan nga
amo an, Bohol, Negros Oriental, Siquijor ngan Sugbo. An rehiyon amo an teritoryo
nga gin-uukyan han mga lumad nga nayakan han Sinugboanon. An sentro han rehiyon
amo an Syudad han Sugbo. An bug-os nga kahaluag han rehiyon 14852 ka km².

¹ An Syudad han Lapu-Lapu, Syudad han Mandaue ngan an Syudad han Sugbo mga
urbanizado hin duro nga syudad; it mga estadistika dinhe waray iginlakip han
kanan Probinsya han Sugbo.

An Puerto han Sugbo amo an ganghaan han rehiyon. Mayda liwat mga port ha
Dumaguete ha Negros Oriental, Tagbilaran ha Bohol ngan Larena ha Siquijor. Iton
mga inter-island shipping ginsisirbisyo-an hin mga damo nga mga shipping lines,
duha hini mga fastcraft companies nga naserbisyo hit ngatanan nga mga probinsya
hiton rehiyon.

Iton main nga airport o aeropuerto amo an Mactan-Cebu International Airport, ha
Syudad han Lapu-Lapu ha isla han Mactan ha Probinsya han Sugbo. Mayda liwat mga
aeropuerto ha Dumaguete (ha bungto han Sibulan), ngan ha Tagbilaran. Iton
Tagbilaran nga aeropuerto ginsisirbisyo-an hiton Asian Spirit, nga nalupad
ngadto ha Sugbo ngan Manila; iton Cebu Pacific ngan Philippine Airlines nga
nalupad la ngadto ha Manila. Iton Dumaguete ginsisirbisyo-an hiton Air
Philippines ngan Cebu Pacific, nga iton mga flight ngadto la ha Manila.



https://war.wikipedia.org/wiki/Bunay_(pagkaon)

An mga bunay gingagawas han mga babaye nga mga hayop han damo nga durudilain nga
mga species, lakip han katamsihan, mga reptilya, mga ampibyan, ngan han
kaisdaan, ngan ginkakaon han katawhan han pipira na kayukot ka mga tuig. Iton
bunay hit tamsi ngan reptilya in naglalakip hin nagpapasalipod nga parot hit
buany, albumen (busag), ngan vitellus o egg yolk (pula), ngan aada ha sulod hin
durudilain nga magnipis nga membrane. An kadam-an nga ginkakaon amo an bunay han
manok, pato, pugo, ngan isda, pero an bunay han manok amo an agsob ginkakaon han
tawo.

An pula han bunay han bug-os nga buhay in puno hin protina ngan choline, ngan in
gingagamit ha pagluto. Tungod han sulod nga protina, an Departamento han
Agrikultura han Estados Unidos in ginlakip an mga bunay ha mga Karne ha sulod
han Piramida han Pagtugway hit pagkaon. Pero bisan masustansya it bunay, mayda
ginhapon ini masesering nga kadelikadohan ha panlawas tungod han kalidad han
bunay, paghipos, tagsa-tagsa nga allergy ngan hitaas an iya cholesterol.

Iton pagpapabunay hit manok ngan iba pa nga namumunay nga hayop in ginbubuhat ha
bug-os nga kalibutan, ngan an produksyon panmasa hit bunay hit manok in
industriya pankalibutanon. Han 2009, ginbabanabanahan nga 62.1 milyones metric
tonelada nga mga bunay in nahimo ha bug-os nga kalibutan tikang ha 6.4 bilyon
nga ugang. Mayda durudilain nga mga isyu han pagkakadurudilain han panrehiyonal
nga demand ngan karuyag, ngan kanan yana mga debate hiunong han mga paagi han
mass production. Gindidire han Unyon Europeo han paggamit han battery husbandry
han kamanokan.



https://war.wikipedia.org/wiki/Bukid_nga_Lalawigan

An Mountain Province (kon ha Winaray: Probinsya nga Bukid o Lalawigan nga Bukid
o Bukid nga Lalawigan o Bukid nga Probinsya) usa nga ginpalibutan hin katunaan
nga probinsya han Pilipinas ha Administratibo nga Rehiyon han Cordillera ha
Luzon. An kapital hini amo an Bontoc ngan ginsasapitan ini han palibot, tipawala
tikang ha salatan, han Ifugao, Benguet, Ilocos Sur, Abra, Kalinga, ngan Isabela.

An ngaran nga Mountain Province amo an bug-os nga ngaran han probinsya ngan
panalagsa, ha mga langyawanon nga mga barasahon ginngangaran hin sayop ini nga
Mountain là. It ngaran danay gihapon ginpapahalipot han kga lokal hin sayop nga
Mt. Province, nga binabasa hin mga nag-iiningles nga "Mount Province". An ngaran
han lalawigan sugad nga ginngaran tungod kay adto ini nahimutang han mga
Cordillera nga kabugkiran han amihanan-butnga nga Luzon.

An Mountain Province amo gihapon an ngaran han lalawigan han hadí nga naglakip
han kadam-an han yana nga mga probinsya han Cordillera. Ini nga probinsya
gintukod han mga Amerikano han 1908 ngan ha urhe ginbulag dida han tuig 1966
ngadto han Mountain Province, Benguet, Kalinga-Apayao ngan Ifugao.

An Mountain Province ginbahin ngadto hin napulo (10) nga mga bungto. An yana nga
representante hini ha Kongreso amo hi Victor S. Dominguez



https://war.wikipedia.org/wiki/Binisaya

Iton Binisaya amo iton tawag hiton mga butang han mga Bisaya. Iton literal nga
pangahulogan hini amo an paagi han Bisaya. Ginagamit gihapon ini pagtawag han
mga yinaknan han mga Bisaya.

An Binisaya nga mga yinaknan o Binisaya nga mga pinulongan han Pilipinas, upod
han Tinag-alog ngan Bikol, kabahin han Butnga nga Pilipinhon nga banay hin mga
yinaknan. Kadam-an han mga Binisaya nga mga yinaknan gingagamit ha Kabisay-an
nga mga rehiyon pero gingagamit gihapon ini nga mga yinaknan ha Bicol nga
Rehiyon (labi na ha Sorsogon ngan Masbate), mga isla ha salatan han Luzon sugad
han mga kapuropod-an nga nagbubug-os han Romblon, an amihanan nga katundan nga
mga dapit han Mindanao, ngan ha probinsya han Sulu nga nahamutang ha habagatan o
salatan-katundan han Mindanao.

Mayda mga katloan o sobra katloan nga mga yinaknan nga lakip han grupo han mga
Binisaya nga yinaknan. An Binisaya nga yinaknan nga gidamoi an mga nagamit amo
an Sinugboanon nga Binisaya, nga gingagamit hin mga 20 ka milyon (o ribo) nga
mga tawo nga ira kalugaringon yinaknan ha Butnga nga Kabisay-an, amihanan ngan
sidlangan nga bahin han Mindanao. Duha pa nga mga kilalado nga mga Binisaya nga
yinaknan amo an Hiligaynon, nga ginagamit hin mga 7 ka milyon o ribo ha Katundan
nga Kabisay-an ngan an Winaray nga ginagamit hin 3 ka milyon o ribo ha
Sinirangan nga Kabisay-an.

An mga lumad nga mga nagbibinisaya, labi na an mga nagamit hin Binisaya nga
Sinugboanon, Binisaya nga Hiligaynon, ngan Binisaya nga Winaray diri la natawag
hit ira yinaknan han lokal nga ngaran, pero tinatawag gihapon nira an ira tagsa
yinaknan nga Bisaya o Binisaya, nga buot sidngon Binisaya nga yinaknan.

It mga Bisaya natawag hit ira mga tagsatagsa nga mga yinaknan nga Binisaya. Iton
pulong nga "Binisaya" nangangahulogan nga "paagi han Bisaya" ngan ginagamit
gihapon ini hin Bisaya nga paagi hin pagluto ngan panambal diri la ha yinaknan.
Iton kalipong hiton kagamit ngan kahulogan han mga pulong nga "Bisaya" ngan
"Binisaya" tungod han kakulangan han Iningles ngan Tinag-alog nga mga yinaknan
nga amo la an mga yinaknan nga mayda opisyal nga status ha nasod. Ha Iningles
iton mga pulong nga "Bisaya" ngan "Binisaya" ginhuhubad hin parehas ha Iningles
nga "Visayan" ngan ha Tinag-alog nga "Bisaya".

Ini nga lista ha ubos naglilista han mga Pilipinhon nga mga yinaknan nga
tinatawag nga Bisayan o Binisaya han Summer Institute of Linguistics. Bisan man
kon ngatanan hini lakip han amo la gihaon nga pamilya hin yinaknan nga Binisaya,
diri ngatanan nga mga nagamit hini natawag hit ira kalugaringon nga Bisaya. Iton
mga Tausug pananglitan, nagamit la han ngaran nga "Bisaya" pagtawag hin mga
Kristyano nga mga Bisaya.



https://war.wikipedia.org/wiki/Batanes

An Lalawigan han Batanes amo an pinaka-amihanan ngan giguti-ayi nga probinsya
han Pilipinas, ha populasyon ngan ha kahaluag hin katunaan. An kapital han
lalawigan amo an Basco.

An probinsya nahabug-os hin napulo ka isla (nga tinatawag nga Kapuropod-an
Batanes) nga nahamutang hin mga 162 ka km ha amihanan tikang han Luzon didto han
Estrecho han Luzon ngan an lalawigan lakip han Siong han Cagayan nga rehiyon ha
Luzon. Tikang hini nga kapuropod-an, an gidako-i ngan pinaka-importante ha
ekonomiya nga mga isla amo an Itbayat, Batan and Sabtang.

An Kapuropod-an Batanes nahabulag tikang han Kapuropod-an Babuyan han Cagayan
nga lalawigan han Balintang Channel ngan nahabulag gihapon tikang ha Taiwan han
Bashi Channel.

An pinakaamihanan nga isla o puro han lalawigan ngan han Pilipinas amo an Isla
han Mavudis (Yami). An iba nga mga isla amo an Misanga, Ditarem, Siayan,
Itbayat, Dinem, Batan, Sabtang, Ivuhos, ngan Diadekey.

An mga lumad nga tawo han Batanes tinatawag nga mga Ivatan ngan mayda hira mga
ginsasaro-an nga kultural ngan panyinaknan nga mga pagkasugad upod han mga Tao
mga katawhan han Isla han Orchid. Gawas la hin mga katulinan nga Espanyol nga
nahi-api han Ivatan hin pira nga mga siglo, an mga Ivatan ngan Tao nga mga
katawhan parehos.

Ini nga kabulag hin nasod amo an dangat han pagsalakay han Dutch o Olandes han
tuig 1642. An amihanan nga bahin han gin-uukyan han mga Ivatan, Formosa ngan
Isla han Orchid nga hadí kabahin han Virreinato han Nueva Espanya, nakuha han
mga Olandes ngan ini liwat hira ginpa-iwas han tuig 1662 hin mga puwersa han
Intsek nga Ming nga Dinastiya, nga pinamunoan han Intsek nga pirata nga hi
Koxinga nga nagtukod han iya kalugaringon nga Hadi han Taiwan.

An salatan nga bahin han gin-uukyan han mga Ivatan, an mga isla o kapuropod-an
han Batanes, ginreesforzar ngan ginpakusgan hin mga refugee nga mga Espanyol
tikang ha Formosa ugsa hira gin-api hin formal dida han ika-18 nga siglo han
gobyerno Espanyol ha Manila.

An mga ginagamit nga mga yinaknan ha Batanes amo an Ivatan, nga ginagamit ha mga
isla han Batan ug Sabtang, ngan an Ichbayaten, nga ginagamit ha isla han Itbayat
.

An Batanes nahamutang hin grupo hin mga isla o kapuropod-an nga tinatawag nga
Kapuropod-an Batanes ngan amo ini an pinakaamihanan nga mga isla han Pilipinas.
Nahimutang ini ha butnga han Kapuropod-an Babuyan (nga lakip han Lalawigan han
Cagayan) ngan han Taiwan. An mga isla guti-ay la an mga nangungukoy ngan mayda
pagkamasurong hin mga bagyo.

An tulo nga mga gidako-i nga mga isla amo an Itbayat, Batan, ngan Sabtang. An
pinakaamihanan amo an Isla han Mavudis.



https://war.wikipedia.org/wiki/Barangay

Iton baranggay (Iningles: Barangay) (Pambansa o Filipino:Baraŋgay) (puyde liwat
igsurat nga barangay) amo an giguti-ayi nga yunit han gobyerno lokal ha
Pilipinas ug baga hin puroparehos hin barrio o village. Iton mga bungto ug mga
syudad nahimo pinaagi hin pagkatitirok hin mga baranggay.

An kada tagsa nga baranggay ginpamunoan hin barangay captain (baranggay kapitan)
nga namumuno hiton barangay council (barangay konseho) nga iton mga miyembro
barangay councilor (baranggay konsihal).

Ha kasaysayan, an baranggay baga guti-ay la nga komunidad nga mga 50 tubtob 100
nga mga balay o panimalay. Kaurugan nga mga barrio o village mayda la mga
katloan tubtob usa ka gatos nga mga balay ngan iton populasyon nag-iiba-iba
tikang hin usa ka gatos ngadto hin lima ka gatos nga tawo. Sumala kan Legazpi,
nabilngan niya in mga komunidad nga mayda mga karuhaan tubtob katloan la nga mga
tawo. Damo nga mga barrio ha daplin han kadagatan ha Kabisay-an nga rehiyon nga
mga walo tubtob napulo la an mga balay. An pulong mismo tikang hin daan nga
sakayan nga Malay nga tinatawag nga balangay. Ini nga pagdugtong han komunidad
ug sakayan nasuporta hin mga pipira nga mga teorya mahitungod han kasaysayan han
pre-kolonyal nga Pilipinas, ha espesipiko, nga an tagsa nga mga orihinal nga ha
kadagatan nga “baranggay” nahimo tungod han mga pag-abot hin mga umurukoy nga
nangada pinaagi hin mga sakayan tikang ha iba nga mga lugar ha
Habagatan-sidlangan nga Asya.

Kaurugan hit mga komunidad dida ha daplin han kadagatan o ha mga salog ngan
sapa. Ini kay tungod nga an urog nga kinukuhaan hin protein tikang ha mga
kadagatan ug mga salog, ngan kaurugan han mga tawo dida ha panagat o pangisda
kinukuha an ira pagka-on. An mga tawo liwat ha sakayan an ira mga panakayan. An
pagbalhin han populasyon pangadto ha iraya ug pangadto ha kadagatan ngan ha
daplin han mga kadagatan, mga aragi-an ha tuna nasunod han mga sistema han
salog. An mga salog importante gihapon nga kuruhaon hin tubig para han
pangarigos, panhugas, pagbunak, ngan pag-inom. Ug an mga baryo ha daplin han
kadagatan madurudali mangadto-an hin mga negosyante nga kon diin mga buruhaton
han ekonomiya nagdukwag.. An negosyo nangahulogan nga mayda kontak ha mga iba
nga mga kultura ug mga sibilisasyon sugad han mga Intsek, Indian, ug Arabo. Amo
nga an mga komunidad ha daplin ha dagat sugad han Manila, Sugbo, Jolo, ug Butuan
naka-abot hin hataas nga level kultural.

Mayda katig-uban hin mga baranggays ha Pilipinas: an Liga ng mga Barangay.
Na-representa ini hin mga 41,392 ka baranggay, ug amo ini an gidako-i nga
grassroots nga katig-uban o organisasyon ha Pilipinas. Iton presidenti hini ha
yana hi James Marty Lim.



https://war.wikipedia.org/wiki/Babatngon,_Leyte

An Babatngon usa nga ika-upat nga klase nga munisipalidad o bungto han probinsya
han Leyte ha Sinirangan nga Kabisay-an nga rehiyon han Kabisay-an ha Pilipinas.
Sumala han 2000 census, mayda ini populasyon nga 20,946 ka tawo ha 4,081 nga
panimalay.

An Babatngon nahamutangan han amihanan nga dapit han isla han Leyte, ha daplin
han Baybayon han Carigara. Nahamutangan ini hin gamay nga patag nga baga hin
ginpapalibotan hin mga kabugkiran ngan dida han amihanan nga pagsulod hit
Estrecho han San Juanico (San Juanico Strait), nga nagtutunga hit Samar tikang
hit Leyte. It mga sakayan o barko nga tikadto o tigawas han Syudad han Tacloban
naagi dida pinaagi han pilot station han Canaway, usa han mga gudti-gudti nga
isla hinin Estrecho. An bungto katloan kag tulo (33) ka kilometro ha
amihanan-katundan tikang ha Tacloban ngan mga napulo (10) ka kilometro ha
amihanan han San Miguel. Mga gudti-gudti nga mga isla nga puno hin kakahoyan hin
lubi mabibilngan ha kadagatan sapit han bungto dida han Estrecho han San
Juanico. An pinaka-importante hini amo an Rizal, Magsaigad, Tabigue, halos
ngatanan tikang ha sidlangan ngadto han kalundan.

Mayda mga dirudilain nga bersyon kon diin an syahan nga bahin an una nga
gin-ukyan ha Babatngon. Mayda mga nasiring nga an syahan nga lugar nga gin-ukyan
tinawag nga San Juanico ha Isla han Bacod Island nga dida ginkuhaan an ngaran
han Estrecho han San Juanico. Mayda liwat iba nga nasiring nga an syahan nga
gin-ukyan an San Vicente nga kabahin han Isla han Bacod, samtang mayda liwat mga
nasiring nga an syahan nga gin-ukyan didto hiton yana nga baranggay nga
Malibago. Iton bersyon nga ginpaboran, amo ini, nga an Babatngon ngan Malibago
mga bulag nga urukyan ha ligid han estrecho han San Juanico dida han ika-17 nga
siglo ngan han pagdako hini, nahauna an Babatngon kahimo nga bungto kaysa han
iba nga mga baranggay o urukyan.

Mayda liwat bersyon nga nasiring an Babatngon gintukod komo usa nga outpost.
Inin nga bersyon posible mapakita nga tinuod tungod hin duha nga "baluartes" o
mga bantayan ha Bijuco and Magisgad.

An Babatngon gin-ukyan han 1540 hin mga taga Carigara, Catbalogan ngan mga taga
Bohol. An mga Bol-anon namaligya hin mga banig, mga abaca nga hiniro, mga
sundang ngan iba pa nga paraliton. Usa ka adlaw, han mga harani han kataposan
han tuig 1600, an mga Bol-anon nga mga mamamaligya nahaunong ngan waray
makalakat tikang han yana nga nahamutangan han Babatngon tungod hin mga lain nga
mga hangin. An bungto hini nga panahon gintabonan hin magrabong nga mga
kagurangan tikang ha kadagatan ngadto ha kabugkiran ngan damo an pandan ngan mga
mayabas nga kahoy. Tungod kay nanginahanglan hira hin pagkaon, namiling hira hin
mga ilahas nga hayop ngan damo an ira nabilngan nga wild game (mga ilahas nga
hayop nga puyde kaonon). Tungod hin kalipay han ira syahan nga damo nga nadakop,
nanguli hira ngan nagsumat han ira mga paisano mahitungod han lugar. Tungod hini
nga balita ngan tungod kay karuyag liwat hira mangukoy hin mga katunaan nga
puyde tamnan ngan tag-iyahon, damo nga mga Bol-anon nangada nga mayda mga dara
nga dagko nga mga igdarakop hin hayop nga ira gintawag nga "batong" nga ginhimo
tikang hin abaca.

Tikang han pulong nga "batong", ginngaranan an lugar nga "Babatngon" - (buot
sidngon an lugar nga kon diin an babatongon). An mga syahan nga mga Espanyol
nagngaran han bungto nga "Babagnon" pero an mga tagadida, ginbalyo an ngaran
ngadto hin "Babatngon" agod madurudali an pagluwas.

An syahan nga panuyo han mga Espanyol nga conquistador amo an relihiyon, amo nga
hi Padre Juan Quimbo naghimo han syahan nga simbahan. Han pagbalyo han siglo,
ginbalhin han mga frayle an paroko ngadto han mga padi nga secular. Ini an mga
ginhinumdom tungod han ira amot han paroko:

Hi Padre Masecampo nga nagtukod han syahan nga kamposanto nga nagpadayon tubtob
yana; Hi Padre F. Langteco nga nag-otro pagtukod han simbahan han kabungkag hini
tungod han mga bagyo; hi Padre A. Colasito nga naghimo han kampanaryo; hi Padre
F. Rostata nga nagtikang han paghimo otro han simbahan katapos han gyera; ngan
ha kataposan, hi Padre A. Alve nga amo an nagtapos han Simbahan han Babatngon.
Hi Fr. Alve amo gihapon an naghimo han syahan nga kumbento.

Yana, mayda napulo nga mga katig-uban o organisasyon nga naghahatag hin dungog
kan San Vicente Ferrer, an patron nga santos han Babatngon. Sumala hin census,
tikang hin mga 12,000 nga na-ukoy, mga kasiaman kag walo (98) la iton
diri-Katoliko.

Han 1901, mayda mga rebolusyonaryo nga pinamunoan ni Domingo Inbrua nga
nakig-away han mga guardias civil ngan nanalakay han mga balwarte han Carigara
ngan Barugo. An mga rebolusyunaryo nga an armas la nira mga sundang nga mga iba
nga simple nga garamiton naghatag hin kahadlok han ira mga kaaway.



https://war.wikipedia.org/wiki/Babatngon

An Babatngon usa nga ika-upat nga klase nga munisipalidad o bungto han probinsya
han Leyte ha Sinirangan nga Kabisay-an nga rehiyon han Kabisay-an ha Pilipinas.
Sumala han 2000 census, mayda ini populasyon nga 20,946 ka tawo ha 4,081 nga
panimalay.

An Babatngon nahamutangan han amihanan nga dapit han isla han Leyte, ha daplin
han Baybayon han Carigara. Nahamutangan ini hin gamay nga patag nga baga hin
ginpapalibotan hin mga kabugkiran ngan dida han amihanan nga pagsulod hit
Estrecho han San Juanico (San Juanico Strait), nga nagtutunga hit Samar tikang
hit Leyte. It mga sakayan o barko nga tikadto o tigawas han Syudad han Tacloban
naagi dida pinaagi han pilot station han Canaway, usa han mga gudti-gudti nga
isla hinin Estrecho. An bungto katloan kag tulo (33) ka kilometro ha
amihanan-katundan tikang ha Tacloban ngan mga napulo (10) ka kilometro ha
amihanan han San Miguel. Mga gudti-gudti nga mga isla nga puno hin kakahoyan hin
lubi mabibilngan ha kadagatan sapit han bungto dida han Estrecho han San
Juanico. An pinaka-importante hini amo an Rizal, Magsaigad, Tabigue, halos
ngatanan tikang ha sidlangan ngadto han kalundan.

Mayda mga dirudilain nga bersyon kon diin an syahan nga bahin an una nga
gin-ukyan ha Babatngon. Mayda mga nasiring nga an syahan nga lugar nga gin-ukyan
tinawag nga San Juanico ha Isla han Bacod Island nga dida ginkuhaan an ngaran
han Estrecho han San Juanico. Mayda liwat iba nga nasiring nga an syahan nga
gin-ukyan an San Vicente nga kabahin han Isla han Bacod, samtang mayda liwat mga
nasiring nga an syahan nga gin-ukyan didto hiton yana nga baranggay nga
Malibago. Iton bersyon nga ginpaboran, amo ini, nga an Babatngon ngan Malibago
mga bulag nga urukyan ha ligid han estrecho han San Juanico dida han ika-17 nga
siglo ngan han pagdako hini, nahauna an Babatngon kahimo nga bungto kaysa han
iba nga mga baranggay o urukyan.

Mayda liwat bersyon nga nasiring an Babatngon gintukod komo usa nga outpost.
Inin nga bersyon posible mapakita nga tinuod tungod hin duha nga "baluartes" o
mga bantayan ha Bijuco and Magisgad.

An Babatngon gin-ukyan han 1540 hin mga taga Carigara, Catbalogan ngan mga taga
Bohol. An mga Bol-anon namaligya hin mga banig, mga abaca nga hiniro, mga
sundang ngan iba pa nga paraliton. Usa ka adlaw, han mga harani han kataposan
han tuig 1600, an mga Bol-anon nga mga mamamaligya nahaunong ngan waray
makalakat tikang han yana nga nahamutangan han Babatngon tungod hin mga lain nga
mga hangin. An bungto hini nga panahon gintabonan hin magrabong nga mga
kagurangan tikang ha kadagatan ngadto ha kabugkiran ngan damo an pandan ngan mga
mayabas nga kahoy. Tungod kay nanginahanglan hira hin pagkaon, namiling hira hin
mga ilahas nga hayop ngan damo an ira nabilngan nga wild game (mga ilahas nga
hayop nga puyde kaonon). Tungod hin kalipay han ira syahan nga damo nga nadakop,
nanguli hira ngan nagsumat han ira mga paisano mahitungod han lugar. Tungod hini
nga balita ngan tungod kay karuyag liwat hira mangukoy hin mga katunaan nga
puyde tamnan ngan tag-iyahon, damo nga mga Bol-anon nangada nga mayda mga dara
nga dagko nga mga igdarakop hin hayop nga ira gintawag nga "batong" nga ginhimo
tikang hin abaca.

Tikang han pulong nga "batong", ginngaranan an lugar nga "Babatngon" - (buot
sidngon an lugar nga kon diin an babatongon). An mga syahan nga mga Espanyol
nagngaran han bungto nga "Babagnon" pero an mga tagadida, ginbalyo an ngaran
ngadto hin "Babatngon" agod madurudali an pagluwas.

An syahan nga panuyo han mga Espanyol nga conquistador amo an relihiyon, amo nga
hi Padre Juan Quimbo naghimo han syahan nga simbahan. Han pagbalyo han siglo,
ginbalhin han mga frayle an paroko ngadto han mga padi nga secular. Ini an mga
ginhinumdom tungod han ira amot han paroko:

Hi Padre Masecampo nga nagtukod han syahan nga kamposanto nga nagpadayon tubtob
yana; Hi Padre F. Langteco nga nag-otro pagtukod han simbahan han kabungkag hini
tungod han mga bagyo; hi Padre A. Colasito nga naghimo han kampanaryo; hi Padre
F. Rostata nga nagtikang han paghimo otro han simbahan katapos han gyera; ngan
ha kataposan, hi Padre A. Alve nga amo an nagtapos han Simbahan han Babatngon.
Hi Fr. Alve amo gihapon an naghimo han syahan nga kumbento.

Yana, mayda napulo nga mga katig-uban o organisasyon nga naghahatag hin dungog
kan San Vicente Ferrer, an patron nga santos han Babatngon. Sumala hin census,
tikang hin mga 12,000 nga na-ukoy, mga kasiaman kag walo (98) la iton
diri-Katoliko.

Han 1901, mayda mga rebolusyonaryo nga pinamunoan ni Domingo Inbrua nga
nakig-away han mga guardias civil ngan nanalakay han mga balwarte han Carigara
ngan Barugo. An mga rebolusyunaryo nga an armas la nira mga sundang nga mga iba
nga simple nga garamiton naghatag hin kahadlok han ira mga kaaway.



https://war.wikipedia.org/wiki/Ayatollah

Ayatollah ("Sinyales san Allah"), usa na hitaas-na-rango na titulo para san
Usuli Twelver Shī‘ah na clergy. Adton na gintatawag na ayatollah amon an mga
eksperto san Islamic studies sugad san jurisprudence, ethics, ngan pilosopiya
ngan nag'aram sa Hawza.

Nagtikang an ngaran na "ayatollah" sa sayo na pasada sa Quran na sa
interpretasyon san Shi'a, nangangahulugan na tawo pwede sugarun na sinyales og
ebidensya sa Dyos. Pasada 51:20–21 san Quran nagsisiring na:

An titulo na ayatollah ginhahatag sa Shia na mujtahid, kahuman makakumpleto sa
pag'aram sa sat'h ngan kharij sa hawza. An ayatollah pwede magtutdo sa hawzas
(shia seminaries) kun nano an kanya espesyalidad, pwede sya magin reference sa
kanra mga pan-reliheyon na pakiana, ngan pwede magin hurado.

May'ada pipira na mga babaye napareho an rango san mga ayatollah, ngan gitatawag
na Lady Mujtahideh. Pinakahitahas sa sanhi na kasaysayan amo si Nosrat Amin,
kilala liwat na Banu Isfahani. An yana na mga ehemplo san mga Lady Mujtahideh
amo sira Zohreh Sefati ngan Lady Ayatollah Aatieh Hassani ngan kilala na Imam'ah
Al-Hassani anak ni Grand Ayatollah Gholamreza Hassani. Sa Kasaysayan, May damo
na na Mujtahidehs sa Shi'ism, labi na an kababayin'an san pamilya ni Allama
Hilli, ngan san pamilya Baraghani sadton 19th century sa Qazvin.

May'ada na pipira la mga pinakaimportante na ayatollah na gintagan san rango na
grand ayatollah (Ayatollah Uzma, "Dumagko na Sinyales san Dyos"). Nahihimo ini
kun an mga tagasunod san sayo na ayatollah nakadto sa pabulig sa kanya sa mga
situwasyon ngan pangaruon na i-publish an iya Juristic book na nabaton san
daramo ngan inadlaw na Muslim affairs. Gintatawag an libro na Resalah.



https://war.wikipedia.org/wiki/Arturo_Toscanini

Hi Arturo Toscanini (Marso 25, 1867 – Enero 16, 1957) usa nga Italyano nga
musikero. Sinisiring hiya han kadam-an han mga kadungan niya — mga kritiko, mga
igkasimusikero, ngan han publiko — nga amo an pinakaharangdon nga konduktor han
iya panahon. Kilalado hiya tungod han iya kabaltok nga intensidad, an iya
waray-pagpahuway nga pagkaperfeksyonista, an iya maupay nga talinga para hin
detalye orkestra ngan tunog, ngan han iya photographic memory nga naghatag ha
iya hin makarit nga kinaadman hin dako nga repertoire hin mga buhat orkestra
ngan operatiko, ngan nakabulig ha iya pagkorehir hin mga sayop hin mga orkestra
nga part nga waray masakpan hin pira ka dekada han iya mga kaupod.

Natawo hi Toscanini ha Parma ha Emilia-Romagna, Italya ngan nakadaog hiya hin
scholarship ngadto han lokal nga konservatoryo musika, nga diin nag-aram hiya
han cello. Inmapi hiya han orkestra hin kompanyiya nga opera, nga diin hiya
inmopod hin tour ha Sudamerika o Salatan nga Amerika han 1886. Samtang
ginpapasundayag an Aida ha Rio de Janeiro, an konduktor han orkestra gin-boo han
mga nananambong ngan napiritan an konduktor pagbaya han podium. Bisan man kon
waray hiya experyensya hin pag-konduk, nakombinse hi Toscanini nga amo an
magsaliwan ha pagkonduk, ngan hiya an namuno hin maupay nga pasundayag pinaagi
la tikang ha memorya. Dinhe nagtikang an iya karera komo konduktor han edad nga
19.

Dida ha pagbalik ha Italya, hi Toscanini nagpartisipar, komo cellista, dida han
syahan nga pasundayag o world premier han kan Verdi opera nga Otello (La Scala,
1887) ha ilarom han pagdumara han kompositor mismo. (Hi Verdi, nga pirme mayda
reklamo nga an mga konduktor diri interesado ha pagdirekta han iya musika ha
paagi nga iya sinurat, nagkaada hin interes ngan naupayan hin mga report tikang
kan Boito mahitungod han abilidad ni Toscanini pag-interpreta han iya musika;
ngan maupay gihapon an iya impresyon, han pagkonsulta ni Toscanini ha iya mismo,
pinaagi han kan Toscanini pag-indikar hin ritardando nga diin waray ini
ma-indika dida han score, ngan nagsiring hi Verdi nga iton tinuod la nga
musikero an makinahanglan han pagbuhat hadton nga ritardando. Hi Verdi baga hin
waray makabati kan Toscanini nga magkonduk.) Ha hinay-hinay, an kasikat han
batan-on nga musikero, komo konduktor hin opera nga panalagsa-on la an kakarit
ngan kaaram, nagsaliwan han iya kasikat komo makarit han cello; ngan ha sunod
nga dekada nagin madig-on an iya karera ha Italya, nga gin-entregar han mga
world premiere han kan Puccini La Boheme ngan han kan Leoncavallo I Pagliacci.
Han 1896 nagkonduk hiya han iya syahan nga koncerto symfoniko (mga buhat ni
Schubert, Brahms, Tchaikovsky, Wagner), ha Turin. Han 1898 hiya an
residente-nga-konduktor ha La Scala, Milano. Didto hiya ha La Scala hangtod han
1908 ngan binmalik dida han dekada han mga 1920. Mayda gihapon hiya
responsabilidad komo konduktor ha Metropolitan Opera ha Nueva York o New York
(1908–1915) ngan Bayreuth (1930–1931; hiya an syahan nga diri-Aleman nga
konduktor didto) ngan pati gihapon didto han New York Philharmonic Orchestra
(1926–1936) ngan ha Salzburg Festival (1934–1937). Han 1936, nagkonduk hiya han
pag-inagurar nga koncerto han Palestine Symphony Orchestra (nga yana an Israel
Philharmonic Orchestra) ha Tel Aviv ngan nagpasundayag gihapon hiya upod hini
nga orkestra ha Jerusalem, Haifa, Cairo ngan Alexandria. Tungod han iya mapaso
nga pagtipa han Italyano ngan Aleman nga fascismo, binmaya hiya han Europa ngan
kinmadto ha Estados Unidos, nga diin, dida han 1937 an NBC Symphony Orchestra
gintukod para ha iya, ngan upod hini, nagpasundayag hiya ngan nag-tour hin
regular hangtod han 1954 ha nasodnon nga radyo ngan telebisyon, ngan hiya nagin
syahan nga konduktor nga superstar han moderno nga mass media. Nagretiro hiya ha
edad nga 87. Han iya pagtalikod hin kadayonan han 1957 ha Syudad han Nueva York
o New York City ha edad nga 89, an iya lawas ginbalik ha Italya ngan ginlubong
ha Cimitero Monumentale ha Milano.

Hi Toscanini nagkonduk han world premiere hin damo nga mga opera, upat hini
nagin kabahin han standard nga repertoire ha opera: I Pagliacci, La Bohème, La
Fanciulla del West ngan Turandot. Hiya liwat an nagkonduk han syahan nga
Italyano nga mga pasundayag han Siegfried, Die Götterdammerung, Salome, Pelléas
et Mélisande, pati gihapon an Sudamerikano nga mga premiere han Tristan und
Isolde ngan Madama Butterfly ngan han Norteamerikano nga premiere han Boris
Godunov.

Ha La Scala, hi Toscanini nag-implementa hin mga reporma ha pagpasundayag hin
opera, nagpa-instalar han hadto amo an pinakamoderno nga sistema hin pagsuga han
entablado han 1901 ngan nagpabutang hin orchestral pit han 1907. Nag-insistir
hiya ha pagpasirom han mga suga dida han pagpasundayag. Sumala kan Harvey Sachs
nga nagsurat han iya biyograpiya: "Natuod hiya nga in pasundayag diri
magmamalinamposon ha artistiko kon diri anay ma-estableser an kahiusa hin panuyo
ha ngatanan nga kabahin: mga magkaranta, orkestra, koro, pag-staging, mga set,
ngan costume."

Han 1933, an anak nga babaye ni Toscanini nga hi Wanda nag-asawa han Ruso nga
pianista nga hi Vladimir Horowitz.

Hi Toscanini kilalado labi na tungod han iya magnifiko nga mga pasundayag han
mga buhat ni Beethoven, Brahms, Wagner, Strauss, Debussy ngan han iya mga
paisano nga hira Rossini, Verdi, Boito ngan Puccini. Naghimo hiya hin damo nga
mga recording, labi na dida han tikaharani han kataposan han iya karera, ngan
damo hini in print pa gihapon. Dugang pa, damo iton mga mabibilingan nga mga
recording han iya mga pasundayag nga ginbroadcast o ginpasamwak, pati gihapon
han iya urusahon nga mga rehearsal upod han NBC Symphony.

Damo nga gatos ka oras hin mga rehearsal nga recording aada, ngan pira hini
nag-circulate ha limitado nga edisyon nga mga recording. Mayda gihapon mga
broadcast recording upod hin iba nga mga orchestra, upod an New York
Philharmonic nga mga broadcast tikang han 1932-36, 1942, ngan 1945; Damula-ay
nga mga BBC Symphony Orchestra nga pasundayag tikang han 1935-1939,
Ugsa-han-gyera nga Lucerne Festival Orchestra nga mga koncerto, ngan damo nga
mga koncerto tikang hin mga pag-upod han La Scala orchestra tikang 1946-1952,
lakip an kan Verdi Requiem nga upod hin batan-on nga Renata Tebaldi. Dugang pa,
an iya napulo nga NBC Symphony nga telecast aada pa. Ginpagawas ini ha home
video dida han mga 1990 ngan ginpagawas hin otro ha DVD. Ini nag-eestablisar han
iya kakilado komo pasionada pero kontrolado nga iya pag-dara ha podium nga usa
in nagpasikat ha iya. In giya han kan Toscanini karera ha recording mabibilngan
dida han kan Mortimer H. Frank, 'From the Pit to the Podium: Toscanini in
America' ha International Classical Record Collector (1998) 15 8-21 ngan kan
Christopher Dyment, 'Toscanini's European Inheritance' ha International
Classical Record Collector (1988) 15 22-8.



https://war.wikipedia.org/wiki/Arkansas

An Arkansas (i /ˈɑrkənsɔː/ ar-kən-saw) usa nga estado nga nahamutang ha salatan
nga rehiyon han Estados Unidos. An ngaran hini usa nga Inalgonquian nga ngaran
han Quapaw nga Indyo. An Arkansas nagsasaro hin mga pag-ultan hin unon mga mga
estado (palibot tipatuo: Amihanan:Missouri; Sinirangan: Tennessee, Mississippi;
Salatan: Louisiana; Habagatan: Texas; Katundan: Oklahoma), ngan an sinirangan
nga linya hini kaurugan nga nasunod han Salog Mississippi. An dirudilain nga
heyograpiya hini naglalakip tikang han mga kabugkiran nga mga rehiyon han mga
Ozark ngan han Mga Bukid han Ouachita, nga amo an Sulod nga mga Higtaas-nga-Tuna
han Estados Unidos (U.S. Interior Highlands), ngadto han sinirangan nga mga
ubos-nga-tuna ha daplin han Salog Mississippi. An ulohan ngan an syudad nga
gidamo-i hin tawo amo an Little Rock, nga nahamutang ha butnga nga dapit han
estado.

An ngaran nga "Arkansas" tikang han amo gihapon nga gintikangan para han Estado
han Franklin. An Franklin nga tribo han mga Lumad nga Amerikano mga hagrani nga
nahadugtong han mga Sioux nga mga tribo han Dagko nga mga Kapatagan. An pulong
nga "Arkansas" ngahaw usa nga Frinanses nga pagluwas ("Arcansas") hin Quapaw
(usa nga may pagkadugtong nga "Kaw" nga tribo) nga pulong "akakaze" nga
nangangahulogan "tuna han ubos-han-salog nga mga tawo" o an Sioux nga pulong
"Akakaze" nga nangangahulogan "katawhan han salatan nga hangin". An pagluwas han
Arkansas ginhimo nga opisyal hin buhat han lehislatura han estado dida han 1881,
katapos hin pagkadebate han duha nga mga Senador han Estados Unidos nga tikang
ha Arkansas. An usa karuyag nga igluwas an ngaran nga /ɑrˈkænzəs/ ar-kan-zəs
ngan an usa liwat karuyag han pagluwas nga /ˈɑrkənsɔː/ ar-kən-saw.

Han 2007, an lehislatura han estado nagdeklara hin opisyal nga an possessive nga
forma han ngaran han estado ha Ininglis nga Arkansas's.



https://war.wikipedia.org/wiki/Animal

Hayop, amo an mga multicellular ngan eukaryotic na mga organismo ilarum san
kahadian o kingdom Animalia (na gintatawag liwat na Metazoa). Permanente an
pang-ngurte san lawas bisan pa kun an iba naagi sin proseso na gintatawag na
metamorphosis. Kadam'an san hayop gintatawag na motile o nakagkiwa san
kalugaringun. Natanan na hayop kinahanglan kumaon san iba na orgnismo para
mabuhi (Heterotroph).

Kaurugan na phyla san hayop nagtikang magkaguwa sa fossil record bilang mga
marino na species sadton Cambrian explosion, mga 542 milyones katuig an
nakalabay. Nababahin an mga hayop sin daramo na grupo sugad san: vertebrate
(tamsi, mammal, ampibyan, reptilia, isda); mollusc (bibi, talaba, kugita, nuos,
kuhol); arthropod (ulalahipan, bayod, insekto o mananap, lawalawa, tapuso,
kinis, banagan, pasay); annelida (wati, linta); spongha; ngan bokya o salabay.

May'ada mga kinaiya an hayop na naiiba san iba na mga butang na may kinbuhi.
Eukaryotic ngan multicellular an mga hayop na naglalain sa kanra sa mga bacteria
ngan kadam'an san protista. An hayop amo in heterotrophic, ngan gintutunaw an
pagkaon sa sulod sa tiyan, na naglalain naman san mga hayop sa mga tanaman ngan
algae. Nalalain liwat an mga hayop sa tanaman, algae, ngan fungi sa kawara nira
matugas na cell wall. Motile an natanan na hayop maliban sa dito na stage sa
kanra kinabuhi. Naagi an embryo sa haros natanan na hayop sa blastula stage,
sayo na kinaiya na ekslusibo sa mga hayop.

Haros natanan na hayop naagi sin durudilain na porma sin sexual na reproduksyun.
May'ad an hayop sin pipira na specialized na reproductive cells, na naagi sin
meiosis para magin spermatozoa ug magin ova. Nagtitig'ub an spermatozoa ngan ova
para mabug'os an zygote, na nagiging bag'o na indibiduwal.

Heterotroph an natanan na hayop, karuyag-sidngon an kanra ginkakaon nagtitikang
ta sa iba na buhi na butang. Ginlalain-lain an mga hayop sa mga grupo sugad san
karniboro, erbiboro, omniboro, ngan parasite.

Ginbabanabana na an hayop nagtikang o nag-evolve tikang sa flagellate na
eukaryote. An gihihirani-i na nabubuhi na ugrupod amo an choanoflagellate, mga
collared flagellate na nan'iingun san choanocytes san pipira na spongha. Sigun
san mga molekular na pag'aram an hayop amo in sakob sa supergroup na gintatawag
na opisthokont, kun diin kagrupo niya an choanoflagellate, fungi ngan pipira na
parasitik na protista.

An una na mga fossil na pwede mag-representar na mga hayop nagkagawas sa Trezona
Formation sa Trezona Bore, West Central Flinders, South Australia. Ini na mga
fossil ginsisiring na mga sinauna na mga spongha. Nahiagiaan ini sa mga bato na
may edad na 665-milyones katuig.

An sumunod na posible na giuunahi na mga fossil san hayop nahiagian san
pagtangpus san Precambrian, mga 610 milyones katuig an nakalabay, ngan kilala na
Ediacaran o Vendian biota. Kudi makuri ini idugtung san mga nasunod na mga
fossils. An iba sini na represeentar na ninuno o ginikanan san mga moderno na
phyla pero lain na grupo, ngan posible liwat na diri ini hayop mismo. Lain pa
sini, kadam'an san mga nahihibaruan na mga phyla san hayop, tigda nagkagawas sa
Cambrian period, mga 542 milyones katuig an nakalabay. Gintatawag ini san iba na
Cambrian explosion, tungod san tigda ngan malaksi na pagdaramo san grupo san
hayop ug an pagbag'o san kondisyon na nagin posible an fossilization.

Gin tunga ni Aristotle an may kinubuhi ngadto sa hayop ngan tanaman, ngan
ginsundan ini ni Carolus Linnaeus (Carl von Linné) san una na hierarchical na
klasipikasyon. Tikang siton, gintikangan san mga biologists an pagtan'aw san mga
ebolusyunaryo na relasyon san mga organismo.

Sa orihinal na paagi ni Linnaeus, may ada tulo na ginhadian an hayop, ngan
ginbahinbahin ngadto sa classes san Vermes o ulod, Insecta o mananap, Pisces o
isda, Amphibia, Aves o katamsihan, ngan Mammalia. An urhi na upat yana gintig'ob
nadto sa phylum Chordata, ngan an iba ginbahinbahin ngadto san iba-iba na grupo.



https://war.wikipedia.org/wiki/Valencia,_Negros_Oriental

An Valencia usa nga bungto ha lalawigan o probinsya han Negros Oriental ha
Butnga nga Kabisay-an nga rehiyon han Kabisay-an ha Pilipinas. Nahamutangan ini
mga 9.4 ka km ha katundan han Syudad han Dumaguete, an gidako-i nga syudad ngan
kapital han probinsya. Sumala han 2000 nga census, an Valencia mayda populasyon
nga 24,365 ka tawo ha 4,860 nga panimalay.

An alkalde han Valencia hi Rodolfo Gonzalez, Jr., nga na-elihir dida han 2001
ngan na-utro ka elehir han 2004.

An Aton Senyora han mga Ginbayaan (Our Lady of the Abandoned) amo an santa
patrona han Valencia, ngan an adlaw han iya fiesta ginsasaurog ha tinuig ha
tagsa Oktubre 12 upod han fiesta han bungto. It fiesta opisyal nga waray-trabaho
nga holiday para han bungto.

An ekonomiya han Valencia ha kaurugan nahabase ha pag-uma o agrikultura. Upod
han mga importante nga produkto an abaca, copra, mais, kabukadan, utanon, mga
root crop, ngan mga dirudilain nga bunga o prutas sugad han boboa o lansones
ngan rambutan.

Damo hiton mga taga-Valencia nananrabaho gihapon han harani nga Syudad han
Dumaguete.

An Valencia mayda kahaluag hin mga naaproximar nga 150 ka km², nahamutangan hin
mga 9.4 ka km ha katundan han kapital han probinsya, an Syudad han Dumaguete. It
bungto 65% bukidon, nga iton kahataas mga natikang hin 200 tubtob 500 ka metros
ha igbaw han level han dagat.

An Valencia ginngaranan han una nga Ermita, nga nangangahulugan "tinago nga
lugar", tungod kay ini usa nga tago-an tikang han mga nananalakay nga mga Muslim
nga pirata. Han 1856 ginbalyo-an an ngaran ngato han Nueva Valencia (kon ha
literal, Bag-o nga Valencia) han mga Katsila nga mga kolonisador, ha dungog han
padi han parokya hini nga hi Padre Matias Villamayor nga taga Valencia, Espanya.

Han 1920 ginbalyo an ngaran ngadto han Luzuriaga tungod kan Don Carlos
Luzuriaga, usa nga delegado tikang han Isla han Negros didto han Lehislatura
Pilipinhon nga nagsaad han mga opisyales han bungto nga maniniguro hiya hin
pagtrabaho nga mahingaupay an bungto. Ini nga saad waray matuman, amo nga an mga
lokal nga mga opisyal dida han 1941 nagpili nga igbalik an ngaran han bungto
ngadto han daan nga ngaran nga Nueva Valencia.

Han 1948, katapos han Pankalibotan nga Gyera II, hi Mayor Rodolfo "Odol" V.
Gonzalez Sr. ngan an Conseho han Munisipyo ginkuha an "Nueva" tikang han ngaran
han bungto ngan nagpili nga an bungto ngaranan nga "Valencia".



https://war.wikipedia.org/wiki/Trece_Martires

An Syudad han Trece Martires (ha literal nga Winaray: Syudad han Napulo kag Tulo
nga mga Martir; ha Tinag-alog: Lungsod ng Trece Martires) usa nga ikatulo nga
klase nga syudad ha lalawigan han Cavite ha Pilipinas. An syudad amo an
lingkoranan han kagamhanan o gobyerno han Cavite, ngan diin in damo han mga
opisina han kagamhanan han lalawigan nahamutang. Sumala han census han tuig
2007, mayda ini populasyon nga 90,177 ka tawo hin kahaluag hin katunaan nga
49.10 ka kwadrado nga kilometro.

Ginngaranan ini ha dungog han Napulo kag Tulo nga mga Martir han Cavite, nga
ginpatay han mga Espanyol dida han Septyembre 12, 1896.

An Syudad han Trece Martires ginbahin ha politika ngadto hin napulo kag tulo
(13) nga mga baranggay (4 nga urbano ngan 9 nga rural). Gintuyò ini nga an
syudad bahinbahinon ngadto hin napulo kag tulo nga mga baranggay sumala han
plano ni Senador Senator Justiniano Montano ngan ni Kongresista Jose Cajulis,
nga dako an papel han paghimo han syudad. An tagsa baranggay gingnaranan ha
dungog hin usa han mga Napulo kag Tulo nga mga Martir han Cavite agod
mahinumdoman ngan pahidunggan an ira ka-isog ngan pagkabayani. Ha ubos an ngaran
han napulo kag tulo nga mga baranggay ngan an ngaran nira ugsa maipasa an Karta
han Syudad han Mayo 24, 1954.



https://war.wikipedia.org/wiki/Syudad_han_Borongan

An Borongan usa nga syudad ha lalawigan o probinsya han Eastern Samar ha
Sinirangan nga Kabisay-an nga rehiyon ha Kabisay-an ha Pilipinas. Amo ini an
kapital han Eastern Samar. Sumala han 2000 census, mayda ini populasyon nga
55,141 ka tawo ha 10,699 nga panimalay. an Borongan nahimumutang ha norte nga
dapit han munisipalidad han San Julian, ha Sur nga dapit han munisipalidad han
Maydolong; ngan ha weste nga dapit han Samar an Hinabanagan, Calbiga, Pinabacdao
and Basey; ha sinirangan nga dapit han dagat Pasipiko.

Han 1600 nga panahon, an Borongan in usa la nga guti-ay nga bungto nga an tawag
Guiborongani.Nahimo ine tungod han mga relihiyuso nga mga misyunaryo ngan
ginbuhat han mga Heswita didad han tuig 1604-1768,ngan han mga Fransiscodida han
tuig 1768-1868.

Han Hunyo 21, 2007 an Borongan in nahimo nga pinaka syahan nga syudad han
probinsya han Sinirangan Samar.

Han Pebrero 5, 2007 nahimo nga balaod an Buhat han Republika 9394 (o Republic
Act 9394) nga nagbabalhin han Borongan tikang hin bungto ngadto hin syudad.
Ginratipika ini han mga bungtohanon dida hin plebisito nga ginhimo dida han
Hunyo 20, 2007. Kondi, nawara an pagkasyudad hini upod hin 15 nga iba nga mga
syudad, katapos han paghatag han Korte Suprema han Pilipinas hin petisyon nga
gindara han Liga hin mga Syudad han Pilipinas, ngan nagdeklara nga an balaod nga
naghimo hin syudad (RA 9394) nga nagtugot han bungto nga magin syudad, nga
natalapas han Batakan-Balaod. An mga nasabi nga syudad, siring han korte, waray
kuno makatuman han mga panginahanglanon agod magin syudad ini.



https://war.wikipedia.org/wiki/Sugbong-Mangulo_han_Estados_Unidos

An Sugbong-Mangulo han Estados Unidos o Bise-Presidente han Estados Unidos (ha
Ininglis: Vice President of the United States) amo in nakapot hin puwesto ha
kagamhanan ha ilarom han Batakan-Balaod han Estados Unidos. An Sugbong-Mangulo
upod han Mangulo gin-eelihir o ginpipili hin diri-direkta han katawhan pinaagi
han Kolehiyo Elektoral ngadto hin panahon-hin-pag-alagad nga upat ka tuig. An
Sugbong-Mangulo amo an syahan ha linea hin pagsunod han Mangulo, ngan amo an
nahihimo nga Mangulo kon an Mangulo mamatay, magbiya-han-puwesto, o
matanggal-tikang-ha-puwesto.

Ha ilarom han Batakan-Balaod, an Sugbong-Mangulo amo an Mangulo han Senado.
Tungod han iya puwesto komo Mangulo han Senado amo hiya an nominal nga
nangungulo han Senado. Dinhe nga puwesto, gintutugotan an Sugbong-Mangulo nga
magbotar ha Senado, kundi dida la kon kinahanglan nga igsolbad in
patas-nga-pagbotar. Sumala han ika-Napulo-kag-Duha nga Pagliwat han
Batakan-Balaod, an Sugbong-Mangulo amo an nangungulo o na-preside ha pag-ihap
han mga botos han Kolehiyo Elektoral.

An yana nga Sugbong-Mangulo amo hi Joe Biden nga amo an kasanhi nga
senior-nga-senador tikang han estado han Delaware.



https://war.wikipedia.org/wiki/Straight_No_Chaser_(grupo)

An Straight No Chaser (SNC) amo an ngaran hin duha nga may kalabotan kundi bulag
nga a cappella nga mga nakanta nga grupo hin kalalakin-an. An Indiana University
nga amateur nga grupo ha kolehiya nga tinatawag na yana nga "Indiana
University's Straight No Chaser" amo in mga 10 kutob 12 nga mga istudyante nga
undergrad nga mga lalaki nga nagbarubalyo an miyembro tagsa tuig. An propesyonal
nga grupo nga tinatawag na yana nga Straight No Chaser, amo in mga kasanhi nga
api han grupo han kolehiya, an kadam-an hini an mga orihinal nga api han grupo
ha kolehiya. Han 2006, in 1998 nga video han "The 12 Days of Christmas,"
nag-viral ngan nagdangat hin lima-ka-album nga record nga kontrata han Atlantic
Records han 2008. An YouTube nga video ginkita hin labaw hin 11 ka ribo o milyon
nga katawhan, upod an mangulo ngan presidente han Atlantic Records, nga hi Craig
Kallman, nga amo an nag-arreglo han lima-ka-album nga kontrata.

An grupo ha kolehiya nahimo dida han 1996 ha Indiana University ha Bloomington,
Indiana. An 10 nga istudyante -- hira Dan Ponce (an nagtukod), Randy Stine,
Charlie Mechling, Steve Morgan, Jerome Collins, Dave Roberts, Walter Chase, Mike
Itkoff, Patrick Hachey, ngan hi Kevin Caroll, ha pagkaurusa nira amo an nagin
Straight No Chaser. An ira ngaran kinuha tikang han titulo nga track han kan
Thelonious Monk 1967 nga album, Straight No Chaser, ngan tinuyo nga paaliday han
sikat nga Amerikano nga pagyakan ha slang nga ginagamit ha pag-order hin
irimnon.

An debut han SNC dida han 36-ka-oras nga marathon hin sayaw. An mga orihinal nga
api nagpasundayag ha Wrigley Field, Comiskey Park ngan Navy Pier ha Chicago, amo
an nag-una para kan Lou Rawls ngan nagtour han nasod, nga diin nagkanta hira ha
mga lugar sugad han Carnegie Hall. An orihinal nga 10 nagpabilin hin pagkaurusa
tikang han 1996 kutob 1999 nga diin in mga bag-o nga mga istudyante ginpili nga
magsaliwan han mga nan-gradwar nga mga api. Ha panahon han 2010, mga 60 ka
istudyante nagin api han Straight No Chaser.

Han Abril 2006, in 1998 nga ginrekord han The 12 Days of Christmas ginpaskin ha
YouTube. An video usa nga pag-adaptar han kan Richard C. Gregory 1967 nga
pagpatawa nga pag-arreglar han kanta para han iya Williston Caterwaulers, pero
an SNC nagdugang han ira mga toke, sugad han mga kanta nga “I Have a Little
Dreidel” ngan an kan Toto “Africa”. Ini nagkaada hin labaw hin 11 ka ribo o
milyon nga paglantaw. Katapos han pakakita han video niya mismo, hi Craig
Kallman, an CEO han Atlantic Records, tinmawag kan Randy Stine, nga nagpaskin
han video, ngan nagpaki-ana kon an grupo puyde maghunahuna hin pagreunir hin
pagrecord hin bag-o nga album.

Han Hulyo 2008, walo han orihinal nga 1996-1999 nga SNC nga api — hira Dan
Ponce, Randy Stine, Charlie Mechling, Steve Morgan, Jerome Collins, Dave
Roberts, Walter Chase, ngan Mike Itkoff — upod han 2000-2003 nga mga SNC nga api
nga hira Mike Luginbill ngan Ryan Ahlwardt — nagrekord hin album hin Pasko,
Holiday Spirits, ha Bloomington, Indiana. Ugsa han pagpagawas hini, an Holiday
Spirits amo an ika-tulo-nga-gimaupayi nga pre-selling nga album han Atlantic
Records.Batakan:Fact Katapos hin mga pagkada ha Christmas in Washington han TNT,
ha Fox & Friends han Fox, ngan han The Today Show han NBC han Disyembre 22,
2008, an Holiday Spirits amo an nagin #1 nga ginbaligya nga album ha iTunes ngan
ha Amazon.com nga mga chart.

Han Agosto 31, 2009, an Straight No Chaser nagpagawas hin EP hin unom nga kanta,
nga gintitulo nga "Six Pack," nga diin ginpadayon an tradisyon han banda nga
paggamit hin mga album nga titulo nga nagamit han simbolismmo hin mga tema ha
bartending. Han Nobyembre 3, 2009, nagpagawas hira han ira ikaduha nga Pasko nga
albumm, "Christmas Cheers" nga gin co-producir upod kan Deke Sharon, ngan
nagpagawas hira han ira syahan nga diri-Pasko nga album, an "With a Twist" han
Abril 2010. An album naglakip hin awit nga diin an nagkanta hi Barry Manilow.

Katapos hin 40-nga-pasundayag nga stint ha Harrah's Resort ha Atlantic City, an
nagtukod han grupo nga hi Dan Ponce nagretiro tikang han grupo agod bumalik han
iya TV nga karera ha Chicago. Ginsaliwanan hiya ni Don Nottingham nga nagkanta
upod han grupo ha Indiana University tikang 1999 kutob 2000.



https://war.wikipedia.org/wiki/S%C3%A9gol%C3%A8ne_Royal

Hi Marie-Ségolène Royal (natawo Septyembre 22 1953 ha Dakar, Senegal), nga
kilalado ha ngaran nga Ségolène Royal, usa nga Fransesa nga politiko. Hiya an
presidente han Poitou-Charentes nga rehiyon, api han Katitirok Nasodnon o
Asamblea Nasodnon ngan prominente nga miyembro han Partido Sosyalista. Han
Nobyembre 16, 2006, ginpili hiya han mga api han Partido Sosyalista nga ira
kandidato para han 2007 nga Franses nga pinili-ay hin pagkapresidente.

Han syahan nga vuelta han pagbotos hini nga pinili-ay, dida han Abril 22, 2007,
hi Royal nakakuha hin 25.87 ka porsyento hin mga botos nga nakasulod han ikaduha
nga vuelta pag-atubang kan Nicolas Sarkozy nga nakakarawat hin 31.18 ka
porsyento. Hira nga duha nagdebate dida han Mayo 2, 2007. An syahan nga pag-ihap
han mga butos dida han Mayo 6, 2007 nagpakita nga hi Sarkozy amo an napili nga
magin sunod nga Presidente. Hi Sarkozy na-elihir dida han Mayo 6, nga nakakuha
hin 53.06 ka porsyento han mga binmutos, ngan hi Royal napirde han pinili-ay nga
mayda 46.94 ka porsyento han mga botos.

Kilalado hi Ségolène Royal tungod han iya pagkaruyag hin pira nga mga "Ika-Tulo
nga Dalan" nga mga polisiya, tungod han iya kontrobersyal nga pag-insistir hin
mga balaod ngan pagpatadong nga mga hisgutan ngan han iya suporta hin debolusyon
ngan demokrasya nga partisipatoryo.



https://war.wikipedia.org/wiki/Roxas,_Capiz

An Syudad han Roxas usa nga ikaduha nga klase nga syudad ha lalawigan o
probinsya han Capiz ha Katundan nga Kabisay-an nga rehiyon han Kabisay-an ha
Pilipinas. Amo ini an kapital nga syudad han Capiz.

Usa ini nga sentro hin copra ngan aquakultura nga pagprodukto. An palibot nga
lugar nagtatanom hin tubo, humay, lubi, prutas, abaka, ngan tabako. An mga tawo
han Syudad han Roxas ngan an probinsya han Capiz nayakan hin Binisaya nga
Hiligaynon.

Sumala han census han tuig 2000, mayda ini populasyon nga 126,352 ka tawo ha
25,126 nga mga panimalay.

An Syudad han Roxas ginbahin ngadto hin kap-atan kag pito (47) nga mga
baranggay.

An Syudad han Roxas amo an lugar han kan Miguel Lopez de Legazpi pag-ukoy han
pag-abot niya tikang ha Sugbo. An bungto han Panay amo anay an kapital han
probinsya. An ngaran nga Capiz nga amo gihapon an ngaran han probinsya amo an
daan nga ngaran han Syudad han Roxas. Ini nga lugar gindesignar nga "visita" han
bungto han Panay. An lugar gntawag anay nga "El Puerto de Capiz". Sumala hin
census han tuig 1732, mayda dinhe mga 327 nga nangungukoy. Han 1746, an Capiz
amo an ginhimo nga lingkoranan han gobyerno militar, bisan kon ha mga butang han
simbahan, gindudumara pa ini han Obispo han Sugbo. Sumala hin census han tuig
1760 mayda ini mga 17,683 nga nangungukoy. Han Mayo 31, 1847, usa nga Decreto
Real naghimo han probinsya ngadto hin alcadia.

An Syudad han Roxas nga an ngaran han una "Bungto han Capiz" nagin syudad dida
han Mayo 12, 1951 pinaagi han pagpagawas han city charter o carta han syudad,
Republic Act No. 603. Hi Lorenzo Arnaldo amo an syahan nga alkalde han syudad.
Ginbalyo-an an ngaran han nga Syudad han Roxas ha dungog han Presidente nga hi
Manuel Roxas.



https://war.wikipedia.org/wiki/Ricardo_Vidal

Hi Ricardo Jamin Vidal (natawo han Pebrero 6 1931) usa nga Kardinal-Presbitero
ngan Arzobispo han Sugbo han Simbahan Katolika Romana.

Natawo hiya ha Mogpog, Marinduque ha Pilipinas ngan nag-aram hiya ha Minor
Seminary han Most Holy Rosary ngan ha San Carlos Seminary ha Syudad han Makati,
Metro Manila. Gin-ordinar hi Ricardo Vidal komo padi dida han Marso 17 1956,
ngan hiya an nagin direktor ispiritwal han lokal nga Seminaryo han Mount Carmel.

Ginpili hiya nga obispo dida han 1971, ngan ginpasaka ngadto han pagka-Arzobispo
han Sugbo dida han 1982. Ginproklama hi Ricardo Vidal nga Kardinal ni Papa Juan
Pablo II dida han konsistoryo han Mayo 25, 1985. Nagbulig gihapon hiya han
pagtukod han Misyonaryo nga Katekista ni Santa Teresa, usa nga Katoliko nga
orden relihiyoso.

Hi Ricardo Kardinal Vidal usa han mga kardinal-nga-elektor nga inmapi han 2005
nga conclave han papado nga amo an nag-elihir kan Papa Benedicto XVI. Hi
Kardinal Vidal amo la an Pilipino nga kardinal nga inmapi han 2005 nga conclave
tungod han diri-maupay nga pamati han kalawasan ni Jaime Kardinal Sin.

Han 2010. nagretiro hi Kardinal Vidal tikang han pagka-arsobispo. Ginsundan hiya
ni Jose S. Palma



