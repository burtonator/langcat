https://ro.wikipedia.org/wiki/Islanda

Islanda[a] (în islandeză Ísland ˈistlant) este o țară insulară nordică aflată
între Atlanticul de Nord și Oceanul Arctic. Are o populație de 325.671 de
locuitori pe o suprafață de 103.000 km², ea fiind astfel cea mai rarefiat
populată țară din Europa. Capitala și cel mai mare oraș al țării este Reykjavík;
zonele lui înconjurătoare din sud-vestul țării dețin două treimi din populație.
Insula conține vulcani activi și izvoare geotermale. Interiorul ei constă în
principal dintr-un platou caracterizat de câmpii nisipoase și de lavă, munți și
ghețari, din care mai multe râuri glaciare curg către mare prin câmpia litorală.
Islanda este încălzită de Curentul Golfului și are o climă temperată, în ciuda
latitudinii mari la care se află, în apropierea cercului polar de nord.

Conform Landnámabók, colonizara Islandei a început în 874 e.n., când căpetenia
norvegiană Ingólfur Arnarson a devenit primul locuitor permanent al insulei. În
secolele ce au urmat, scandinavii au colonizat Islanda, aducând cu ei
thralli⁠(en) de origine gaelică. Între 1262 și 1918, Islanda a fost o provincie
norvegiană și apoi daneză. Țara a devenit independentă în 1918 și republică în
1944.

Până în secolul al XX-lea, Islanda s-a bazat mai ales pe pescuit și agricultură.
Industrializarea pescăriilor și Planul Marshall implementat după al Doilea
Război Mondial au adus prosperitate și Islanda a devenit una dintre cele mai
bogate și mai dezvoltate țări din lume. În 1994, Islanda a devenit parte a Zonei
Economice Europene, ceea ce a susținut diversificarea economiei și serviciilor
financiare.

Afectat de criza financiară economică, întregul sistem bancar al țării s-a
prăbușit în octombrie 2008, ceea ce a dus la o gravă criză economică, la
agitație politică substanțială, la Disputa Icesave⁠(en), și la instituirea
controlului de capital. Economia a reușit să-și revină, în mare parte datorită
unei puternice creșteri a turismului.

Cu excepția controlului de capital încă neridicat, Islanda are în general o
economie de piață, cu taxe relativ reduse față de alte țări din OCDE. Ea menține
un sistem social nordic, prin care oferă îngrijire sanitară universală și
educație universitară cetățenilor ei. Islanda ocupă locuri de frunte la
stabilitate economică, politică și socială și la egalitate. În 2013, la Indicele
Dezvoltării Umane, ocupa locul 13 în lume.

Cultura islandeză este bazată pe moștenirea scandinavă. Majoritatea islandezilor
sunt urmașii coloniștilor germanici și celtici. Limba islandeză, o limbă
germanică de nord, a evoluat din nordica veche și este strâns înrudită cu
feroeza și cu dialectele norvegiene vestice. Moștenirea culturală a țării
cuprinde bucătăria tradițională, literatura și saga medievale. Islanda are cea
mai mică populație dintre toate țările membre NATO și este singura care nu are o
armată, apărarea țării fiind în sarcina unei paze de coastă cu armament
restrâns.

Conform Landnámabók și Íslendingabók⁠(en), călugării celți denumiți Papar⁠(en)
ar fi trăit în Islanda înaintea sosirii coloniștilor scandinavi, posibil ca
parte a unei misiuni hiberno-scoțiene. Săpături arheologice recente au scos la
iveală la Hafnir, în peninsula Reykjanes, ruinele unei cabane. Datarea cu carbon
arată că ea a fost abandonată cândva între 770 și 880.

Exploratorul viking suedez Garðar Svavarsson⁠(en) a fost primul care a făcut
înconjurul Islandei în 870 și a stabilit că este vorba de o insulă. El a iernat
acolo și a construit o casă la Húsavík⁠(en). Garðar a plecat în vara următoare,
dar unul dintre oamenii săi, Náttfari⁠(en), a hotărât să rămână în urmă cu doi
sclavi. Náttfari s-a stabilit în ceea ce astăzi se numește Náttfaravík și a
devenit primul locuitor permanent al Islandei.

Căpetenia nordică Ingólfr Arnarson⁠(en) și-a construit o gospodărie în
Reykjavíkul de astăzi în anul 874. Ingólfr a fost urmat de mulți alți coloniști
emigranți, în mare parte scandinavi cu thrallii⁠(en) lor, dintre care mulți erau
irlandezi sau scoțieni. Până în 930, majoritatea terenului arabil al insulei
fusese luat în proprietate; Althing, o adunare legislativă și judecătorească, a
fost înființat pentru a reglementa Comunitatea Islandeză. Lipsa de teren arabil
a servit drept imbold pentru colonizarea Groenlandei începând cu 986. Perioada
acestor colonizări timpurii a coincis cu Perioada Caldă Medievală⁠(en), când
temperaturile erau similare celor de la începutul secolului al XX-lea. În acest
moment, circa 25% din teritoriul Islandei era acoperit cu păduri, față de 1% cât
a mai rămas astăzi. Creștinismul a fost adoptat prin consens pe la 999–1000,
deși păgânismul nordic⁠(en) a mai persistat în rândurile unor segmente ale
populației câțiva ani de atunci.

Comunitatea Islandeză a durat până în secolul al XIII-lea, când sistemul politic
gândit de primii coloniști s-a dovedit incapabil să rezolve problema creșterii
puterii căpeteniilor islandeze. Luptele interne pentru putere și agitația
populației din Epoca Sturlungilor⁠(en) a dus la semnarea Vechiului Legământ⁠(en)
în 1262, prin care s-a pus capăt Comunității independente și a adus Islanda sub
coroana norvegiană. Posesiunea Islandei a trecut în 1415 la Uniunea de la
Kalmar⁠(en), când regatele Norvegiei, Danemarcei și Suediei s-au unit. După
ieșirea Suediei din această uniune în 1523, Islanda a rămas dependență
norvegiană, ca parte a regatului Danemarca–Norvegia.

În secolele ce au urmat, Islanda a devenit una dintre cele mai sărace țări ale
Europei. Solul nefertil, erupțiile vulcanice, despădurirea și clima dificilă au
făcut ca viața să fie grea într-o societate în care subzistența depindea aproape
exclusiv de agricultură. Moartea neagră a pătruns în Islanda de două ori, prima
dată în 1402–1404 și din nou în 1494–1495. Prima epidemie a ucis între 50% și
60% din populație, iar a doua între 30% și 50%.

Pe la jumătatea secolului al XVI-lea, ca parte a Reformei Protestante, regele
Christian al III-lea al Danemarcei a început să impună tuturor supușilor săi
luteranismul. Jón Arason⁠(en), ultimul episcop catolic de Hólar⁠(en), a fost
decapitat în 1550 împreună cu doi dintre fiii lui. Țara a devenit oficial
luterană și luteranismul a rămas de atunci religia dominantă.

În secolele al XVII-lea și al XVIII-lea, Danemarca a impus Islandei niște
restricții comerciale dure⁠(en). Dezastrele naturale, inclusiv erupțiile
vulcanice și bolile, au contribuit la scăderea populației. Pirații din diferite
țări, inclusiv de pe Coasta Barbară, au venit în expediții de jaf la așezările
de pe coastă și au răpit oameni, luându-i ca sclavi.[b] O mare epidemie de
variolă a ucis în secolul al XVIII-lea o treime din populație. În 1783, vulcanul
Laki⁠(en) a erupt, cu efecte devastatoare. În anii de după erupție, perioadă
denumită Greutățile Ceții⁠(en) (în islandeză, Móðuharðindin), peste jumătate din
animale au murit. Circa un sfert din populație a murit în foametea ce a urmat.

În 1814, în urma Războaielor Napoleoniene, regatul Danemarca-Norvegia a fost
despărțit în două regate separate prin tratatul de la Kiel, dar Islanda a rămas
dependentă de Danemarca. De-a lungul secolului al XIX-lea, clima țării a
continuat să se răcească, ceea ce a dus la o emigrație masivă în Lumea Nouă, în
special în regiunea Gimli⁠(en), Manitoba, Canada, localitate poreclită de atunci
Noua Islandă⁠(en). Circa 15.000 de oameni au emigrat, dintr-o populație totală
de 70.000.

Conștiința națională a apărut în prima jumătate a secolului al XIX-lea,
inspirată fiind de ideile naționalismului romantic din Europa continentală. O
mișcare pentru independența Islandei a început să se formeze în anii 1850 sub
conducerea lui Jón Sigurðsson⁠(en), pe baza naționalismului islandez incipient
inspirat de Fjölnismenn⁠(en) și de alți intelectuali islandezi cu studii în
Danemarca. În 1874, Danemarca a acordat Islandei o constituție și o autonomie
limitată. Autonomia a fost extinsă în 1904, iar Hannes Hafstein⁠(en) a fost
primul care a îndeplinit funcția de ministru pentru Islanda⁠(en) în cabinetul
danez.

Actul de Uniune Dano-Islandeză⁠(en), acord semnat cu Danemarca la 1 decembrie
1918 și valabil 25 de ani, recunoștea Islanda ca stat complet suveran, aflat în
uniune personală cu Danemarca. Guvernul Islandei a înființat ambasadă la
Copenhaga și a cerut Danemarcei să se ocupe de politica externă a Islandei.
Ambasadele daneze din toată lumea au început să arboreze două steme și două
drapele: ale Regatului Danemarcei și ale Regatului Islandei.

În timpul celui de al Doilea Război Mondial, Islanda și-a declarat
neutralitatea, alături de Danemarca. După ce Germania a ocupat Danemarca⁠(en) la
9 aprilie 1940, Althingul a înlocuit regele cu un regent și a declarat că
guvernul islandez trebuie să preia controlul asupra afacerilor sale externe și
asupra altor probleme de care până atunci se ocupa Danemarca. O lună mai târziu,
forțele armate britanice au invadat și au ocupat țara⁠(en), încălcând
neutralitatea islandeză. În 1941, ocupația a fost preluată de Statele Unite,
pentru ca Regatul Unit să-și utilizeze trupele în altă parte, aranjament pe care
în cele din urmă l-au acceptat și autoritățile islandeze.

La 31 decembrie 1943, Actul de Uniune Dano-Islandeză⁠(en) a expirat după 25 de
ani. Începând cu 20 mai 1944, islandezii au votat într-un referendum de patru
zile propunerile de a încheia uniunea personală cu Danemarca, de a aboli
monarhia și de a înființa o republică. Rezultatul a fost 97% din voturi pentru
încheierea uniunii și 95% în favoarea noii constituții republicane. Islanda a
devenit oficial republică la 17 iunie 1944, cu Sveinn Björnsson⁠(en) primul
președinte.

În 1946, forțele de ocupație ale Aliaților au părăsit Islanda. Țara a devenit
oficial membru NATO la 30 martie 1949, în ciuda unor controverse și proteste ce
au avut loc în țară⁠(en). La 5 mai 1951, s-a semnat un acord de apărare cu
Statele Unite. Soldații americani s-au întors în Islanda sub egida Forței de
Apărare a Islandei⁠(en), și a rămas acolo de-a lungul întregului Război Rece.
SUA și-au retras ultimele forțe la 30 septembrie 2006.

Islanda a prosperat în timpul războiului. Perioada imediat de după război a fost
urmată de o creștere economică substanțială, condusă de industrializarea
pescuitului și de programele Planului Marshall, prin care islandezii au primit
cel mai mult ajutor pe cap de locuitor dintre toate țările europene (209 dolari,
în timp ce Olanda distrusă de război era pe locul doi, la distanță, cu doar 109
dolari).

Anii 1970 au fost marcați de Războaiele Morunului⁠(en) — dispute cu Regatul Unit
pe tema extinderii limitelor de pescuit ale Islandei până la 200 de mile în
largul coastelor. Islanda a găzduit un summit la Reykjavík în 1986⁠(en) între
președintele Statelor Unite Ronald Reagan și premierul sovietic Mihail
Gorbaciov, în care s-au făcut pași importanți către dezarmarea nucleară⁠(en).
După câțiva ani, Islanda a devenit prima țară care a recunoscut independența
Estoniei, Letoniei și Lituaniei, care s-au separat de URSS. În anii 1990, țara
și-a extins rolul pe plan internațional, dezvoltând o politică orientată către
cauze umanitare și de menținere a păcii. În acest scop, Islanda a furnizat
ajutoare și expertiză diferitelor misiuni de intervenție coordonate de NATO în
Bosnia, Kosovo și în Irak.

Islanda a aderat la Zona Economică Europeană în 1994, după care economia s-a
liberalizat și s-a diversificat mult. Relațiile economice internaționale au
crescut mai mult după 2001, când proaspăt dereglementatele bănci islandeze au
început să acumuleze cantități masive de datorii externe, contribuind la o
creștere cu 32% a venitului național brut⁠(en) între 2002 și 2007.

În anii 2003–2007, după privatizarea sectorului bancar sub guvernul lui Davíð
Oddsson⁠(en), Islanda a trecut către o economie bazată pe investiții străine și
pe servicii financiare. Ea devenea rapid una dintre cele mai prospere țări din
lume, dar a fost lovită puternic de o criză financiară majoră⁠(en). Criza a avut
ca rezultat cea mai mare emigrare din Islanda de la 1887 până atunci, un număr
de 5.000 de oameni părăsind țara în 2009. Economia Islandei s-a stabilizat sub
guvernul Jóhannei Sigurðardóttir, și a crescut cu 1,6% în 2012. Numeroși
islandezi au rămas însă nemulțumiți de starea economiei, de promisiunile
neonorate și de politicile de austeritate ale guvernului, astfel încât Partidul
Independenței⁠(en) a revenit la putere într-o coaliție cu Partidul
Progresist⁠(en) după alegerile din 2013.

Islanda se află la limita între Oceanele Atlantic și Arctic. Insula principală
se află în întregime la sud de cercul polar de nord, care trece prin mica insulă
islandeză Grímsey⁠(en) aflată în largul coastei nordice a insulei principale.
Țara se află între paralelele de 63° și 67° latitudine nordică și între
meridianele de 25° și 13 grade longitudine vestică.

Islanda este mai aproape de Europa continentală decât de America de Nord
continentală; astfel, insula este de regulă inclusă în Europa din motive
istorice, politice, culturale și practice. Din punct de vedere geologic, insula
cuprinde părți din ambele plăci continentale. Cel mai apropiat uscat este
Groenlanda (290 km). Cele mai apropiate uscaturi din Europa sunt Insulele Feroe
(420 km); insula Jan Mayen (570 km); insulele Shetland și Hebridele Exterioare,
ambele la circa 740 km; coastele scoțiene ale Marii Britanii și Orkney, ambele
la circa 750 km. Coastele Norvegiei și deci continentul european propriu-zis se
află la circa 970 km distanță.

Islanda este a 18-a cea mai mare insulă din lume, și a doua insulă a Europei
după Marea Britanie. Insula principală are 101.826 km², dar întreaga țară
cuprinde 103.000 km² de uscat, dintre care 62,7% este tundră. Există treizeci de
insule minore aparținând arhipelagului islandez, inclusiv puțin populata Grímsey
și arhipelagul Vestmannaeyjar. Lacurile și ghețarii acoperă 14,3% din suprafață;
doar 23% conține vegetație. Cele mai mari lacuri sunt Þórisvatn⁠(en) (lac de
acumulare): 83–88 km² și Þingvallavatn⁠(en): 82 km²; alte lacuri importante sunt
și Lagarfljót⁠(en) și Mývatn⁠(en). Jökulsárlón⁠(en) este cel mai adânc, având
248 m.

Geologic, Islanda face parte din Dorsala Atlantică, zonă din mijlocul oceanului
unde scoarța oceanică se depărtează și se formează altă scoarță. Această zonă a
dorsalei oceanice se află peste o pană a mantalei, făcând ca Islanda să se
înalțe deasupra nivelului mării. Dorsala marchează limita între Placa
Eurasiatică și Placa Nord-Americană, iar Islanda a apărut prin procesele de
rifting și acreție⁠(en) prin fenomene vulcanice de-a lungul dorsalei.

Coasta de 4.970 de kilometri a Islandei este punctată de numeroase fiorduri,
zone în care se află și majoritatea așezărilor. Interiorul insulei, Înălțimile
Islandei⁠(en), este o zonă rece și nelocuibilă, cu nisip, munți și câmpii de
lavă. Marile orașe sunt capitala Reykjavík, cu orașele înconjurătoare Kópavogur,
Hafnarfjörður și Garðabær, localitatea Reykjanesbær aflată în împrejurimi, unde
se află aeroportul internațional, și orașul Akureyri din nordul Islandei. Insula
Grímsey de pe cercul polar de nord conține cea mai nordică zonă locuită din
Islanda. Islanda are trei parcuri naționale: Vatnajökull⁠(en),
Snæfellsjökull⁠(en), și Þingvellir⁠(en). Țara este considerată un „puternic
performer” în protecția mediului, fiind clasată pe locul 13 după Indicele
Performanței Ecologice calculat de Universitatea Yale în 2012.

Pământ foarte tânăr din punct de vedere geologic, Islanda se află atât pe
punctul fierbinte islandez⁠(en) cât și pe Dorsala Atlantică, care trece chiar
prin ea. Această poziție face ca insula să fie foarte activă din punct de vedere
geologic, având numeroși vulcani activi, cei mai importanți fiind Hekla,
Eldgjá⁠(en), Herðubreið⁠(en) și Eldfell⁠(en). Erupția vulcanului Laki⁠(en) din
1783–1784 a dus la o foamete în care a murit o pătrime din populația insulei.
Mai mult, acea erupție a produs nori de praf și ceață în aproape toată Europa și
în părți din Asia și Africa timp de mai multe luni, afectând clima și din alte
zone.

Islanda are numeroase gheizere, între care Geysir, de la care vine și cuvântul,
dar și celebrul Strokkur⁠(en), care erupe la fiecare 5–10 minute. După o fază de
inactivitate, Geysir a reluat erupțiile după o serie de cutremure în 2000.
Geysir și-a redus apoi însă din nou activitatea și erupe rar.

Fiind disponibilă energia geotermală pe scară largă, și prin exploatarea a
numeroase râuri și cascade pentru energie hidroelectrică, majoritatea
locuitorilor au acces la apă caldă, încălzire și electricitate ieftină. Insula
este formată în principal din bazalturi, lave cu conținut redus de dioxid de
siliciu, asociată vulcanismului efuziv⁠(en) care apare și în Hawaii. Islanda are
însă o varietate de tipuri de vulcani, (compoziți și de fisură), mulți producând
lave mai evoluate, cum ar fi riolitele și andezitele. Islanda are sute de
vulcani, dintre care 30 de sisteme vulcanice sunt active.

Surtsey, una dintre cele mai tinere insule din lume, face parte din Islanda.
Denumită după personajul mitologic Surt, ea s-a ridicat deasupra oceanului
într-o serie de erupții vulcanice între 8 noiembrie 1963 și 5 iunie 1968. Doar
cercetătorii care cercetează colonizarea noii insule de către viața de uscat au
voie să viziteze insula.

La 21 martie 2010, vulcanul Eyjafjallajökull din sudul Islandei a erupt pentru
prima oară după 1821, obligând 600 de oameni să-și părăsească locuințele. Alte
erupții de la 14 aprilie au obligat alte sute de oameni să-și părăsească
locuințele. Norul de cenușă vulcanică a produs perturbări majore ale traficului
aerian în întreaga Europă.

Clima zonelor de coastă ale Islandei este subpolară oceanică. Curentul
Atlanticului de Nord asigură temperaturi medii anuale mai ridicate decât în
majoritatea locurilor de la latitudini similare. Climă asemănătoare se
întâlnește în Insulele Aleutine, în Peninsula Alaska și în Țara Focului, deși
toate aceste regiuni sunt mai apropiate de Ecuator. În ciuda apropierii de zona
arctică, coastele Islandei nu sunt blocate de gheață deloc pe timpul iernii.
Incursiunile ghețurilor sunt rare, ultima fiind înregistrată pe coasta de nord
în 1969.

Există circa 1.300 de specii de insecte cunoscute în Islanda, un număr mic
comparativ cu al altor țări (în toată lumea au fost descrise peste un milion de
specii). Singurul mamifer terestru indigen găsit de oameni la sosirea lor pe
insulă a fost vulpea polară, sosită pe insulă la sfârșitul Erei Glaciare,
mergând pe marea înghețată. În cazuri rare, vântul a adus pe insulă și lilieci,
dar aceștia nu se pot înmulți aici. Urșii polari sosesc ocazional din
Groenlanda, dar ei doar vizitează insula, neexistând o populație islandeză de
urși polari. Nu există reptile sau amfibieni autohtoni.

Din punct de vedere fitogeografic, Islanda aparține provinciei Arctice a
regiunii Circumboreale⁠(en) din cadrul regatului Boreal. Circa trei sferturi din
insulă sunt zone sterpe, fără vegetație; cea mai mare parte a plantelor o
constituie iarba pășunilor consumată regulat de erbivorele domestice. Cel mai
des întâlnit copac autohton din Islanda este mesteacănul nordic (Betula
pubescens⁠(en)), care în trecut forma păduri ce acopereau mare parte din țară,
alături de plopi tremurători, sorbi (Sorbus aucuparia⁠(en)), ienuperi și alți
copaci mai mici, mai ales sălcii.

La începutul colonizării umane, insula era extensiv împădurită. La sfârșitul
secolului al XII-lea, Íslendingabók⁠(en), Ari cel Înțelept, o descria ca
„împădurită de pe munți până la țărmul mării”. Colonizarea umană permanentă a
perturbat mult ecosistemul izolat de soluri vulcanice în strat subțire și
biodiversitatea deja redusă. Pădurile au fost exploatate masiv de-a lungul
secolelor pentru lemne de foc și cherestea. Despădurirea, deteriorarea climei în
timpul Micii Ere Glaciare și pășunatul excesiv al turmelor de oi importate de
coloniști au produs o pierdere critică de sol vegetal în urma eroziunii. Astăzi,
multe ferme au fost abandonate. Trei sferturi din suta de mii de kilometri
pătrați ai Islandei sunt afectați de eroziunea solului, dintre care optsprezece
mii de kilometri pătrați atât de grav încât nu mai pot fi folosiți. Doar câteva
mici crânguri de mesteceni mai există acum în rezervații izolate. Plantarea de
noi păduri a crescut numărul de arbori, dar încă nu se compară cu pădurile de la
început. Între pădurile plantate se numără și specii alogene. Cel mai înalt
arbore din Islanda este un molid sitka⁠(en) plantat în 1949 la
Kirkjubæjarklaustur⁠(en); el a fost măsurat la 25,2 m înălțime în 2013.

Între animalele Islandei se numără oaia⁠(en) și vaca islandeză⁠(en), găinile,
caprele, caii, și ciobănescul islandez⁠(en), toate rase de animale domestice
importate de Europeni. Între animalele sălbatice se numără vulpea polară, nurca,
șoareci, șobolani, iepuri și reni. Urșii polari vizitează ocazional insula,
călătorind pe iceberguri din Groenlanda. În iunie 2008, au sosit doi urși polari
în aceeași lună. Între mamiferele marine din apele din jurul insulei se numără
foca obișnuită (Phoca vitulina) și cea cenușie⁠(en) (Halichoerus grypus). În
apele oceanului din jurul Islandei trăiesc numeroase specii de pești, industria
pescuitului fiind o mare parte a economiei Islandei, ea reprezentând aproximativ
jumătate din exporturile totale ale țării. Păsările, mai ales cele marine, sunt
o parte importantă a ecosistemului islandez. Papagalii de mare, lupii de mare și
pescărușii cu trei degete⁠(en) cuibăresc pe stâncile litoralului.

Vânătoarea comercială de balene se practică cu intermitențe împreună cu
vânătoarea în scopuri științifice. Observarea balenelor a devenit o parte
importantă a economiei Islandei începând cu 1997.

Islanda are un sistem politic multipartit în dihotomie stânga-dreapta. În urma
alegerilor legislative din 2013⁠(en), cele mai mari partide sunt Partidul
Independenței⁠(en) (Sjálfstæðisflokkurinn), de centru-dreapta și Partidul
Progresist⁠(en) (Framsóknarflokkurinn) de centru. Alte partide politice
reprezentate în Althing sunt Alianța Social-Democrată⁠(en) (Samfylkingin) de
centru-stânga, Mișcarea Verde-Stânga⁠(en) (Vinstrihreyfingin – grænt framboð),
Viitorul Luminos⁠(en) (Björt framtíð), și Partidul Piraților din Islanda⁠(en)
(Píratar). Există numeroase alte grupări mici la nivel local, dintre care
majoritatea au candidați doar la alegerile locale din o singură comună.

Islanda a fost prima țară din lume în care s-a format un partid politic alcătuit
și condus numai de femei. Denumit „Lista Femeilor” sau „Alianța Femeilor”
(Kvennalistinn), el a apărut în 1983 cu scopul de a promova nevoile politice,
economice și sociale ale femeilor. După ce a participat la alegerile
legislative, Lista Femeilor a contribuit la creșterea numărului de femei
parlamentar cu 15%. Deși s-a desființat în 1999, fuzionând cu Alianța
Social-Democrată, el și-a lăsat amprenta asupra politicii islandeze: toate
marile partide au o cotă minimă de 40% pentru femei, iar în 2009 aproape o
treime din parlamentari erau femei, față de media globală de 16%.

În 2011, Islanda se clasa pe locul al doilea în lume la puterea instituțiilor
democratice și pe locul al treisprezecelea la capitolul transparență a
guvernării. Țara are un nivel ridicat de participare civică, cu prezență la vot
de 81,4% la cele mai recente alegeri, față de media OCDE de 72%. Doar 50% dintre
islandezi afirmă însă că au încredere în instituțiile politice, număr care se
află puțin sub media OCDE de 56% (foarte probabil o consecință a scandalurilor
politice din urma crizei financiare islandeze⁠(en)).

Islanda este o democrație reprezentativă și republică parlamentară. Parlamentul
modern, Alþingi (scris și Althing în engleză și în alte limbi în care pronunția
literi þ este neintuitivă), a fost înființat în 1845 drept organism consultativ
pentru monarhul danez. El a fost la acea vreme văzut ca o reînființare a
adunării formate în 930 în perioada Comunității⁠(en) și suspendat în 1799. În
consecință „se poate spune că este cea mai veche democrație parlamentară din
lume” Actualmente, Althingul unicameral are 63 de membri, aleși pe o perioadă
maximă de patru ani. Președintele este ales prin vot direct pentru un mandat de
patru ani, fără limită a numărului de mandate. Alegerile prezidențiale,
legislative și locale se țin separat o dată la patru ani.

Președintele Islandei are rol mai degrabă ceremonial și diplomatic, dar are
drept de veto asupra legilor votate de parlament, și le poate supune unui
referendum național. Actualul președinte este Ólafur Ragnar Grímsson. Șeful
guvernului este primul ministru (actualmente Sigmundur Davíð Gunnlaugsson⁠(en))
care, împreună cu Guvernul⁠(en), este responsabil de autoritatea executivă.
Guvernul este numit de președinte după alegerile legislative generale; această
numire este de regulă negociată cu liderii partidelor politice, care hotărăsc
între ei ce partide pot forma guvernul și cum să-și împartă funcțiile, pentru a
avea susținere majoritară în Althing. Abia după ce liderii de partide ajung la o
concluzie între ei, sau după ce trece o perioadă de timp rezonabilă,
președintele își exercită această putere și numește personal guvernul.
Președintele nu a acționat unilateral în formarea guvernului niciodată de la
formarea republicii în 1944, dar în 1942 regentul Sveinn Björnsson⁠(en), care
fusese pus în această funcție de către Althing în 1941, a numit un guvern
neparlamentar. Regentul avea la acea dată toate atribuțiile actuale ale unui
președinte și Sveinn avea să devină primul președinte al țării în 1944.

Guvernele Islandei au fost dintotdeauna guverne de coaliție, cu două sau mai
multe partide, niciun partid politic neobținând vreodată o majoritate în Althing
în perioada republicană. Limitele puterii politice deținute de președinte este
subiect de dispută între politologii islandezi; unele stipulări ale constituției
par să dea președintelui puteri importante, dar alte stipulări și tradiții
politice sugerează altceva. În 1980, islandezii au ales-o președinte pe Vigdís
Finnbogadóttir, prima femeie din lume aleasă în funcția de șef de stat prin vot
popular direct. Ea s-a retras din funcție în 1996. În 2009, Islanda a devenit
prima țară din lume al cărui șef de guvern este homosexual recunoscut, atunci
când Jóhanna Sigurðardóttir a devenit prim ministru.

Islanda este împărțită în regiuni, circumscripții și comune. Există opt regiuni
utilizate în principal în scopuri statistice; jurisdicțiile tribunalelor
districtuale folosesc și ele o versiune mai veche a împărțirii pe regiuni. Până
în 2003, circumscripțiile pentru alegerile legislative erau aceleași cu
regiunile, dar printr-un amendament la Constituție, ele au fost modificate la
forma actuală, cu șase circumscripții⁠(en):

Această modificare a fost făcută pentru a echilibra ponderea diferitelor unități
administrative ale țării, întrucât în trecut un vot dat într-o zonă mai rarefiat
populată a țării avea o greutate mai mare decât unul dat în orașul Reykjavík.
Noul sistem a redus, dar nu a eliminat total acest dezechilibru.

În Islanda există 74 de comune care se ocupă de administrația locală,
atribuțiile lor fiind în domenii ca școlile, transportul și zonarea. Acestea
sunt de fapt diviziunile Islandei de nivelul al doilea, întrucât
circumscripțiile nu sunt utilizate decât la alegeri și în scopuri statistice.
Reykjavík este de departe cea mai populată comună, fiind de circa patru ori mai
mare decât Kópavogur, a doua ca mărime.

Islanda, țară membră ONU, NATO, EFTA și OCDE, întreține relații diplomatice și
comerciale cu practic toate țările lumii, dar legăturile sale cu țările Nordice,
cu Germania, cu Statele Unite, cu Canada și cu alte țări NATO sunt deosebit de
apropiate. Istoric, datorită similitudinilor culturale, economice și
lingvistice, Islanda este țară nordică, și participă la mecanisme de cooperare
interguvernamentală prin Consiliul Nordic.

Islanda este membră a Zonei Economice Europene (EEA), ceea ce îi permite acces
la piața unică a Uniunii Europene. Nu este însă membră a UE, dar în iulie 2009
parlamentul islandez, Althingul, a votat pentru a cere aderarea la UE și a depus
oficial cererea la 17 iulie 2009. În 2013 însă, sondajele de opinie arătau că
numeroși islandezi se opun aderării; după alegerile din 2013⁠(en), cele două
partide ce au format noul guvern – Partidul Progresist de centru și Partidul
Independenței, de dreapta – au anunțat că vor organiza un referendum pe tema
aderării la UE.

Islanda nu are o armată regulată⁠(en). Forțele Aeriene ale SUA au menținut între
patru și șase interceptoare la baza de la Keflavík⁠(en), până la retragerea lor
la 30 septembrie 2006. Începând cu luna mai 2008, țările NATO au desfășurat
periodic avioane de luptă pentru a patrula spațiul aerian islandez în cadrul
misiunii Icelandic Air Policing⁠(en). Islanda a susținut Invazia Irakului din
2003 în ciuda unor controverse în sânul opiniei publice, desfășurând în Irak o
echipă de dezamorsare bombe a Pazei de Coastă⁠(en), înlocuită apoi de membri ai
Unității de Răspuns Rapid la Crize. Islanda a participat și la conflictul actual
din Afganistan și la bombardarea Iugoslaviei în 1999. În ciuda crizei
financiare, prima navă nouă de patrulare⁠(en) în ultimele decenii a fost lansată
la apă la 29 aprilie 2009.

Islandezii sunt mai ales mândri de rolul pe care l-au jucat prin găzduirea
istoricului summit Reagan–Gorbaciov⁠(en) de la Reykjavík din 1986, care a pus
bazele sfârșitului Războiului Rece. Principalele dispute internaționale în care
a fost implicată Islanda de-a lungul istoriei sunt dezacorduri pe marginea
drepturilor de pescuit. Un conflict cu Regatul Unit a dus la o serie de
așa-numite „Războaie ale Morunului” în anii 1952–1956 pe tema extinderii zonei
de pescuit a Islandei de la 3–4 mile marine, în 1958–61 la 12 mile marine, apoi
din nou în 1972–73 la 50 mile marine; și în 1975–76 la 200 mile marine.

Conform Indicele Global al Păcii⁠(en), Islanda este cea mai pașnică țară din
lume, datorită lipsei forțelor armate, criminalității reduse, și nivelului
ridicat de stabilitate socio-politică.

În 2007, Islanda avea al șaptelea PIB pe cap de locuitor din lume în valoare
absolută (54.858 de dolari) și al cincilea după PIB pe cap de locuitor ajustat
după paritatea puterii de cumpărare (40.112 de dolari). Circa 85% din producția
de energie primară din Islanda provine din surse regenerabile produse pe plan
intern. Utilizarea abundentei de energie hidroelectrică și geotermală a făcut ca
Islanda să fie cel mai mare producător de energie electrică din lume pe cap de
locuitor. Ca urmare a angajamentului său în favoarea energiei regenerabile,
Indicele Global al Economiei Verzi pe 2014 a pus Islanda între cele mai verzi 10
economii ale lumii. Istoric, economia Islandei a depins mult de pescuit, care
încă furnizează 40% din veniturile din exporturi și implică 7% din forța de
muncă. Economia este vulnerabilă la scăderea efectivelor de pești și la scăderea
prețurilor pe piața mondială a principalelor mărfuri de export: pește și produse
din pește, aluminiu și and fish products, aluminium, and ferosiliciu. În trecut,
a jucat un rol important și vânatul de balene. Islanda încă se bazează masiv pe
pescuit, dar importanța acestei ramuri este în scădere, de la o pondere în
cadrul exporturilor de 90% în anii 1960 la 40% în 2006.

Până în secolul al XX-lea, Islanda s-a aflat printre cele mai sărace țări din
Europa de Vest. Actualmente, ea a devenit una dintre cele mai dezvoltate țări
din lume. Creșterea economică puternică făcuse ca Islanda să se claseze pe
primul loc după Indicele Dezvoltării Umane al ONU în 2007–2008, deși în 2011
indicele său a căzut pe locul al 14-lea în urma crizei economice. Chiar și așa,
conform Economist Intelligence Index pe 2011, Islanda era pe locul 2 în lume la
calitatea vieții. După coeficientul Gini, Islanda are și una dintre cele mai
scăzute rate ale inegalității veniturilor din lume, și prin ajustarea pentru
inegalitate, IDU-ul său urcă pe locul 5. Rata șomajului în Islanda a scăzut
constant de la criză, 4,8% din forța de muncă fiind șomeră în iunie 2012, față
de 6% în 2011 și 8,1% în 2010.

Numeroase partide politice rămân adversare aderării la UE, în principal din
cauza îngrijorării islandezilor că ar putea pierde controlul asupra resurselor
naturale (în special asupra reglementărilor pescuitului). Moneda națională a
Islandei este coroana islandeză (ISK).

Un sondaj publicat în 5 martie 2010 de către Capacent Gallup a arătat că 31%
dintre cei intervievați erau în favoarea adoptării monedei euro și 69% se
opuneau. Un alt sondaj din februarie 2012 arăta că 67,4% din islandezi ar
respinge aderarea la UE într-un referendum.

Economia Islandei s-a diversificat în industrii producătoare și de servicii în
ultimul deceniu, inclusiv cu dezvoltarea de software, biotehnologie și finanțe;
industria înseamnă circa un sfert din activitatea economică, în timp ce
serviciile înseamnă circa 70%. În ciuda hotărârii de a relua vânătoarea
comercială de balene în 2006, sectorul turismului este în expansiune, mai ales
în domeniul ecoturismului și al observării balenelor. În medie, Islanda primește
circa 1,1 milioane de vizitatori anual, adică peste triplul populației
permanente. Agricultura Islandei, care reprezintă 5,4% din PIB, constă în
principal din cultivarea cartofilor, a legumelor verzi în sere, creșterea oilor
pentru carne și lapte. Centrul financiar al țării este Borgartún⁠(en) din
Reykjavík, unde își au sediul numeroase companii și trei bănci de investiții.
Piața de acțiuni a Islandei, Iceland Stock Exchange (ISE), a fost înființată în
1985.

Island se clasează pe locul 27 conform Indicelui Libertății Economice pe 2012,
mai jos decât în anii anteriori dar încă între cele mai libere din lume. În
2012, se afla pe locul 30 după Indicele Competitivității Globale al Forumului
Economic Mondial, în urcare cu un loc față de 2011. Conform Indicelui Global al
Inovației⁠(en) (INSEAD), Islanda este a 11-a cea mai inovatoare țară din lume.
Spre deosebire de majoritatea țărilor Europei de Vest, Islanda are o cotă unică
de impozitare de 22,75%. Combinată cu diferitele impozite locale, nivelul
taxelor nu depășește 35,7%. Impozitul pe profit este o cotă unică de 18%, una
dintre cele mai mici din lume. Există și o taxă pe valoarea adăugată, iar
impozitul net pe avere a fost eliminat în 2006. Reglementările pieții muncii
sunt relativ flexibile și piața muncii din Islanda este printre cele mai libere
din lume. Drepturile de proprietate sunt puternic apărate și Islanda este una
dintre puținele țări din lume în care ele se aplică și pescăriilor. Ca și alte
state sociale, contribuabilii își plătesc unii altora diferite subvenții,
volumul lor fiind mai scăzut decât în alte țări europene.

În ciuda taxelor reduse, nivelul de subvenționare a agriculturii este cel mai
ridicat dintre țările OCDE și un potențial impediment pentru reforme
structurale. Sănătatea și educația beneficiază de o finanțare relativ redusă în
raport cu standardele OCDE, deși s-au ameliorat. Studul Economic al Islandei
2008 efectuat de OCDE a evidențiat problemele Islandei în raport cu
macroeconomia și cu politica monetară. În primăvara lui 2008 a izbucnit o criză
monetară, iar la 6 octombrie tranzacționarea în băncile islandeze a fost
suspendată în timp ce guvernul s-a luptat să salveze economia. Ultima evaluare a
OCDE a determinat că Islanda a făcut multe progrese în multe domenii, în special
în crearea unei politici fiscale sustenabile și în reînsănătoșirea sectorului
financiar; rămân însă probleme cu eficientizarea și sustenabilitatea
pescuitului, precum și cu ameliorarea politicii monetare pentru a trata problema
inflației. Datoria publică a Islandei rămânea în 2012 la nivelul a 120% din PIB,
al zecelea din lume.

Islanda a fost lovită deosebit de greu de recesiunea globală începută în
decembrie 2007, din cauza prăbușirii sistemului său bancar și criza economică ce
a urmat. Înainte de prăbușirea celor mai mari trei bănci ale țării,
Glitnir⁠(en), Landsbanki⁠(en) și Kaupthing⁠(en), datoria lor combinată depășea
de circa șase ori produsul intern brut al țării, de 14 miliarde de euro
(19 miliarde de dolari). În octombrie 2008, parlamentul islandez a adoptat legi
de urgență pentru a minimiza impactul crizei financiare. Autoritatea de
Supraveghere Financiară a Islandei a utilizat permisiunile acordate prin aceste
legi pentru a prelua operațiunile interne ale celor trei mari bănci. Oficialii
islandezi, inclusiv guvernatorul băncii centrale Davíð Oddsson, au afirmat că
statul nu intenționează să preia niciun activ sau datorie externă a acestor
bănci. În schimb, au fost înființate noi bănci în jurul operațiunilor interne
ale băncilor, cele vechi fiind lăsate să falimenteze.

La 28 octombrie 2008, guvernul islandez a ridicat ratele dobânzilor la 18%
(ulterior, până în august 2010, ele aveau să scadă la 7%), mișcare la care a
fost forțat parțial de termenii contractării unui împrumut de la Fondul Monetar
Internațional (FMI). După această creștere bruscă a dobânzii de referință, a
fost reluată tranzacționarea coroanei islandeze pe piața monetară, la un curs de
circa 250 de coroane pentru un euro, o valoare a monedei naționale de peste trei
ori mai mică decât rata de 70 de coroane pentru un euro care a existat în 2008,
și o scădere importantă și față de rata de 150 de coroane pentru un euro cu care
se tranzacțional în săptămâna anterioară. La 20 noiembrie 2008, țările nordice
au acceptat să împrumute Islandei 2,5 miliarde de dolari.

La 26 ianuarie 2009, guvernul de coaliție a căzut din cauza controverselor pe
tema soluțiilor găsite de el pentru criza financiară. Un nou guvern de stânga a
fost format săptămâna următoare și acesta l-a demis imediat pe guvernatorul
Băncii Centrale Davíð Oddsson și pe consilierii săi prin modificări legislative.
Davíð a fost demis la 26 februarie 2009 în urma protestelor ținute în fața
Băncii Centrale.

Mii de islandezi au părăsit țara după această prăbușire, mulți dintre ei
mutându-se în Norvegia. În 2005, 293 de persoane se mutaseră din Islanda în
Norvegia; în 2009, numărul era de 1.625. În aprilie 2010, Comisia Specială de
Anchetă a Parlamentului Islandei a publicat rezultatele unei investigații,
dezvăluind fapte de fraudă ce au agravat criza.

La referendumul din martie 2010, 93% au votat împotriva returnării datoriei.
Guvernul a lansat procese civile și penale împotriva celor responsabili de criza
financiară. După aceasta, cetățenii au ales 25 de locuitori dintre 522 de adulți
ce nu făceau parte din niciun partid politic, dar recomandați de cel puțin 30 de
alți cetățeni pentru a rescrie constituția. Acest document nu a fost rezultatul
muncii politicienilor, ci a fost scris pe internet.

Până în iunie 2012, Landsbanki a reușit să plătească circa jumătate din datoria
Icesave.

Conform Bloomberg, Islanda se află pe traiectoria de șomaj 2% ca urmare a
deciziilor de gestionare a crizei luate în 2008, inclusiv cea de a permite
falimentul băncilor.

Islanda are un nivel foarte ridicat de deținere de autovehicule pe cap de
locuitor, cu un autovhicul la fiecare 1,5 locuitori; aceasta este principalul
mijloc de transport. Islanda are circa 13.034 km de drumuri în administrare,
dintre care 4.617 km sunt asfaltate. Multe drumuri rămân neasfaltate, mai ales
drumurile rurale mai nefolosite. Limitele de viteză sunt de 50 km/h în
localități, 80 km/h pe drumurile de pământ și 90 km/h pe cele asfaltate. În
Islanda nu există căi ferate.

Șoseaua 1, sau „Drumul Inelar” (în islandeză, Þjóðvegur 1 sau Hringvegur), a
fost terminată în 1974, și este un drum principal ce face turul Islandei, legând
toate zonele locuite ale insulei, interiorul fiind nelocuit. Acest drum asfaltat
are 1.337 km cu o bandă pe sens, cu excepția zonelor adiacente marilor orașe și
a interiorului tunelului Hvalfjörður⁠(en) (unde se și plătește o taxă) unde sunt
mai multe benzi. Multe poduri, mai ales în nord și în est, sunt cu o singură
bandă și făcute din lemn și/sau metal.

Principalul element de infrastructură pentru transport internațional este
Aeroportul Internațional Keflavík⁠(en), care deservește Reykjavíkul și toată
țara. El se află la 48 km vest de Reykjavík. Zborurile interne, către Groenlanda
și către Insulele Feroe, precum și zborurile de afaceri aterizează și decolează
în principal pe Aeroportul Reykjavík⁠(en), aflat în centrul orașului. În Islanda
există 103 aeroporturi și aerodromuri înregistrate; majoritatea sunt aerodromuri
neasfaltate aflate în zone rurale. Cel mai mare aeroport din Islanda este
Keflavík, iar cel mai mare aerodrom este cel de la Geitamelur, având patru piste
și aflându-se la circa 100 km est de Reykjavík, fiind dedicat exclusiv
planoarelor. Mai multe companii internaționale întrețin zboruri regulate în și
din Islanda.

Sursele regenerabile de energie—geotermale și hidroelectrică—furnizează practic
tot necesarul de electricitate al Islandei și circa 85% din consumul primar
total de energie, restul constând în mare parte din produse petroliere de
import, utilizate în transport și de către flota de pescuit. Islanda se așteaptă
să fie independentă energetic până în 2050. Cele mai mari centrale geotermale
din Islanda sunt Hellisheiði⁠(en) și Nesjavellir⁠(en), iar Kárahnjúkar⁠(en) este
cea mai mare hidrocentrală. Când a fost deschisă Kárahnjúkavirkjun, Islanda a
devenit cel mai mare producător de energie electrică pe cap de locuitor din
lume.

Islandezii emiteau 6.29 tone de CO2 în 2009, ca echivalent de gaze de seră pe
cap de locuitor. Este una dintre puținele țări în care benzinăriile distribuie
combustibil pentru vehicule pe hidrogen, și una dintre puținele țări capabile să
producă hidrogen în cantităi adecvate cu cost rezonabil, datorită abundenței de
surse regenerabile de energie.

La 22 ianuarie 2009, Islanda a anunțat acordarea primelor licențe de explorare
și extracție a zăcămintelor de hidrocarburi în ocean într-o regiune la nord-est
de Islanda, denumită „zina Dreki”. Au fost acordate două licențe de explorare.

În 2012, guvernul Islandei a intrat în negocieri cu cel britanic privind
posibilitatea construirii unei legături electrice de înaltă tensiune în curent
continuu între cele două țări. Un asemenea cablu ar furniza Islandei acces la o
piață pe care prețurile la electricitate sunt în general mult mai mari decât în
Islanda. Datorită considerabilelor resurse de energie regenerabilă, mai ales
geotermală și hidroelectrică, majoritatea au potențialul neexplorat și
neutilizat, în parte fiindcă nu există cerere suficientă pe piața internă pentru
o capacitate de generare atât de mare, dar Regatul Unit este interesat de
importul de energie ieftină din surse regenerabile, iar aceasta ar putea duce la
dezvoltarea altor proiecte de exploatare a energiei.

Ministerul Educației, Științei și Culturii⁠(en) este responsabil de politicile
și metodele utilizate de școli, el publicând îndrumarele naționale pentru
curriculum. Grădinițele, școlile primare și gimnaziale sunt însă finanțate de
administrația locală. Guvernul permite cetățenilor să-și educe copiii acasă, dar
sub un număr de cerințe stricte. Elevii trebuie să învețe curriculumul stabilit
de guvern, iar părintele care se ocupă de educație trebuie să obțină un
certificat pedagogic aprobat de guvern.

Grădinițele, sau leikskóli, nu sunt obligatorii, la ele participând copii de
până la 6 ani, fiind primul pas în sistemul de educație. Legislația actuală
privind grădinițele a fost adoptată în 1994. Ele se ocupă și de asigurarea
tranziției către învățământul obligatoriu.

Educația elementară, sau grunnskóli, cuprinde ciclul primar și cel gimnazial,
care se desfășoară adesea în aceeași instituție. Educația este obligatorie prin
lege pentru copiii între 6 și 16 ani. Anul școlar durează nouă luni, începând
între 21 august și 1 septembrie, și terminându-se între 31 mai și 10 iunie.
Numărul minim de zile de școală era odată de 170, dar după semnarea unui
contract colectiv de muncă pentru profesori, acesta a crescut la 180. Lecțiile
se desfășoară cinci zile pe săptămână. Toate școlile publice au lecții
obligatorii de religie creștină, dar ministrul educației poate acorda la cerere
scutiri, dar informal și școlile permit elevilor să nu studieze religia.

Liceul, sau framhaldsskóli, urmează după ciclul gimnazial. Deși nu este
obligatoriu, toți cei care au absolvit cursurile obligatorii se pot înscrie la
liceu. Acest ciclu este guvernat de Legea Învățământului Secundar Superior din
1996. Toate școlile din Islanda sunt școli mixte. Cea mai mare instituție de
învățământ superior este Universitatea Islandei⁠(en), cu campusul principal în
centrul Reykjavíkului. Alte școli ce oferă educație superioară sunt
Universitatea din Reykjavík⁠(en), Universitatea din Akureyri⁠(en), Universitatea
Agricolă a Islandei⁠(en) și Universitatea Bifröst.

O evaluaare OCDE a constatat că 64% dintre islandezii cu vârste între 25 și 64
de ani dețin echivalentul unei diplome de absolvire a liceului, un număr sub
media OCDE de 73%. Între persoanele cu vârste între 25 și 34 de ani, doar 69% au
diplomă de liceu, mult sub media OCDE de 80%. Cu toate acestea, sistemul de
educație din Islanda este considerat unul de calitate excelentă: Programul
pentru Evaluarea Internațională a Studenților⁠(en) (PISA) îl clasează pe locul
16 după peformanțe, peste media OCDE. Elevii erau deosebit de bine pregătiți la
citit și matematică.

Conform unui raport Eurostat din 2011 al Comisiei Europene, Islanda cheltuiește
circa 3,11% din PIB pe cercetare și dezvoltare științifică, cu peste 1 punct
procentual mai mult față de media UE de 2,03%, fixându-și ca țintă atingerea
unei cote de 4% până în 2020. Un raport UNESCO din 2012 a constatat că din 72 de
țări care cheltuiesc cel mai mult pe cercetare (100 miliarde de dolari sau mai
mult), Islanda s-a clasat pe locul 9 după proporția din PIB, la egalitate cu
Taiwan, Elveția și Germania, și în fața Franței, Regatului Unit și Canadei.

Populația inițială a Islandei era de origine nordică și celtică. Acest lucru
este evident din dovezile literare care datează din perioada colonizării, precum
și din studii științifice ulterioare, cum ar fi analizele genetice sau cele ale
grupelor de sânge. Un astfel de studiu genetic a indicat că majoritatea
bărbaților care au imigrat la început erau de origine nordică, în vreme ce
majoritatea femeilor erau de origine celtică.

Islanda dispune de date genealogice extensive care datează de la sfârșitul
secolului al XVII-lea, precum și date fragmentare care merg până în epoca
colonizării. Compania biofarmaceutică deCODE genetics a finanțat înființarea
unei baze de date de genealogie care încearcă să acopere toți locuitorii
cunoscuți ai Islandei, considerând că această bază de date, Íslendingabók, este
o unealtă valoroasă pentru efectuarea de cercetări asupra bolilor genetice, dată
fiind relativa izolare a populației islandeze.

Se crede că populația insulei a fluctuat între 40.000–60.000 în perioada dintre
prima colonizare și mijlocul secolului al XIX-lea. În acea perioadă, iernile
reci, depunerile de cenușă vulcanică și ciuma bubonică au afectat de mai multe
ori numărul locuitorilor. Conform Bryson (1974), au existat 37 de ani de foamete
în Islanda, în perioada dintre 1500 și 1804. Primul recensământ a fost efectuat
în 1703 și din el a rezultat o populație de 50.358 de locuitori. După
devastatoarele erupții ale vulcanului Laki în perioada 1783–84, populația a
ajuns la un minim de circa 40.000. Îmbunătățirea condițiilor de viață a
declanșat o creștere demografică rapidă începând cu mijlocul secolului al
XIX-lea, de la circa 60.000 de locuitori în 1850 până la 320.160 în 2012.

În decembrie 2007, 33.678 de persoane (13,5% din totalul populației) trăitoare
în Islanda erau născute în străinătate, între aceștia numărându-se și copii ai
unor părinți islandezi care trăiau în alte țări. 19.000 de oameni (6% din
populație) dețin cetățenie a altei țări. Polonezii constituie, de departe, cea
mai mare minoritate națională și încă mai formează majoritatea forței de muncă
străine. Circa 8.000 de polonezi trăiesc astăzi în Islanda, dintre care 1.500 în
Reyðarfjörður, unde formează 75% din forța de muncă angajată la construcția
uzinei de aluminiu Fjarðarál. Creșterea recentă a imigrației a fost pusă pe
seama unei penurii de forță de muncă, penurie cauzată de creșterea puternică a
economiei la acea vreme, în timp ce restricțiile asupra persoanelor din țările
est-europene aderate la UE și Zona Economică Europeană în 2004 au fost ridicate.
Mari proiecte de construcție în estul Islandei, cum ar fi Hidrocentrala
Kárahnjúkar, au adus mulți oameni a căror ședere este, cel mai probabil,
temporară. Mulți imigranți polonezi au plecat în 2008 din cauza crizei
financiare din Islanda.

Colțul sud-vestic al Islandei este regiunea cu cea mai mare densitate a
populației. Acolo se află capitala Reykjavík, cea mai nordică capitală din lume.
Cele mai mari orașe din afara zonei metropolitane Reykjavík sunt Akureyri și
Reykjanesbær, deși al doilea este relativ aproape de capitală.

Circa 500 de islandezi sub conducerea lui Erik cel Roșu au colonizat Groenlanda,
amestecându-se cu locuitorii paleo-eskimoși la sfârșitul secolului al X-lea.
Populația totală a atins un maxim de circa 5.000 și a dezvoltat instituții
independente înainte de a dispărea în preajma anului 1500. Din Groenlanda, ei au
lansat expediții de colonizare în Vinland, dar aceste tentative de colonizare a
Americii de Nord au fost abandonate din cauza ostilității popoarelor indigene.
Emigrația în Statele Unite și Canada a început în anii 1870. Astăzi, Canada are
peste 88.000 de locuitori de origine islandeză. Există și peste 40.000 de
americani de origine islandeză, așa cum arăta recensământul din SUA din 2000.

Limba oficială, scrisă și vorbită, a Islandei este islandeza, o limbă
nord-germanică provenită din nordica veche. Ea a evoluat mai puțin față de
această limbă decât orice altă limbă nordică, păstrând cel mai mult din
inflexiunile verbale și substantivale, și a dezvoltat vocabular nou, în special,
pe baza rădăcinilor autohtone, neîmprumutând din alte limbi. Rămâne singura
limbă vorbită care mai păstrează runa Þ. Cea mai apropiată limbă de islandeză
este feroeza. Limbajul islandez al semnelor a fost recunoscut oficial ca limbă
minoritară în 2011. În educație, utilizarea sa în rândul comunității
surdo-muților din Islanda este reglementată de Ghidul Național de Curriculum.

Engleza este vorbită de mulți locuitori ca a doua limbă. Daneza este și ea
înțeleasă și vorbită. Studierea ambelor limbi este parte din curricula școlare
obligatorii. Alte limbi străine vorbite de localnici sunt germana, norvegiana și
suedeza. Daneza este mai des vorbită într-o formă ușor de înțeles pentru suedezi
și norvegieni—fiind adesea denumită skandinavíska (scandinavă) în Islanda.

În loc de a folosi numele de familie, așa cum este obiceiul în toate țările
Europei continentale și în insulele Britanice, islandezii folosesc patronimele
sau matronimele. Acestea urmează numelui de botez al persoanelor, cum ar fi
Elísabet Jónsdóttir ("Elísabet, fiica lui Jón") sau Ólafur Katrínarson ("Ólafur,
fiul lui Katrín"). În consecință, cartea de telefon din Islanda este organizată
alfabetic după numele de botez.

Islanda are un sistem sanitar universal administrat de Ministerul Protecției
Sociale (în islandeză Velferðarráðuneytið) și finanțat în principal din taxe
(85%) și în proporție mai mică prin coplată (15%). Spre deosebire de majoritatea
țărilor dezvoltate, aici nu există spitale private, asigurările private fiind
practic inexistente.

O parte considerabilă din bugetul guvernamental este atribuită sănătății,
Islanda clasându-se pe locul 14 la cheltuieli cu sănătatea pe cap de locuitor.
Per ansamblu, sistemul sanitar al țării este unul dintre cele mai performante
din lume, fiind clasat pe locul 15 de către Organizația Mondială a Sănătății.
Conform unui raport OCDE, Islanda dedică mult mai multe resurse sănătății decât
majoritatea țărilor industrializate. În 2009, Islanda avea 3,7 medici la mia de
locuitori (comparat cu o medie de 3,1 în țările OCDE) și 15,3 asistente medicale
la mia de locuitori (față de media OCDE de 8,4).

Islandezii sunt printre cei mai sănătoși oameni din lume, 81% declarând că au o
sănătate bună, conform unui sondaj al OCDE. Deși este o problemă în creștere,
obezitatea nu este atât de răspândită ca în alte țări dezvoltate, mortalitatea
infantilă este una dintre cele mai reduse din lume, și ponderea fumătorilor în
totalul populației este sub media OCDE. Speranța de viață medie este de 81,8 ani
(față de media OCDE de 79,5), pe locul 4 în lume.

În plus, Islanda are un nivel foarte scăzut de poluare, datorită utilizării
masive de energie geotermală curată, densitatea demografică redusă, și un nivel
ridicat de educație ecologică în rândul cetățenilor. Conform unei evaluări OCDE,
cantitatea de material toxic din atmosferă este mult sub cea observată la alte
țări industrializate.

Islandezii se bucură de libertatea religiei, în conformitate cu constituția
Islandei, deși Biserica Islandei, de cult luteran, este biserica statului.
Registrul Național ține evidența afilierilor religioase ale fiecărui cetățean
islandez. În 2005, islandezii erau împărțiți pe grupuri religioase după cum
urmează:

Restul de 2,9% conține alte 20–25 de grupuri creștine, circa 1% făcând parte din
organizații religioase necreștine. Există circa 100 de evrei în Islanda. Cea mai
mare grupare necreștină este Ásatrúarfélagið, un grup neopăgân.

Numărul practicanților este relativ scăzut, ca și în alte țări nordice.
Statisticile de mai sus reprezintă numărul administrativ de membri ai
organizațiilor religioase, ceea ce nu reflectă, în mod necesar, credințele
populației Islandei. Conform unui studiu publicat în 2001, 23% din locuitori
sunt atei sau agnostici.

Cultura islandeză își are rădăcinile în tradițiile germanice nordice. Literatura
islandeză este una bine cunoscută, în special operele literare denumite saga și
edda, scrise în Evul Mediu. Secolele de izolare au contribuit la izolarea
culturii nordice de influențe externe; un exemplu evident este conservarea
limbii islandeze, care rămâne cea mai apropiată de nordica veche dintre toate
limbile scandinave moderne.

Spre deosebire de alte țări nordice, islandezii dau o importanță relativ mare
independenței și autonomiei personale; într-un sondaj de opinie publică efectuat
de Comisia Europeană, peste 85% dintre islandezi au considerat că independența
este „foarte importantă”, față de 47% dintre norvegieni, 49% dintre danezi, și o
medie de 53% în EU25. Islandezii au și o etică a muncii puternică, ei lucrând
unul dintre cele mai mari numere de ore din toate țările industrializate.

Conform unui sondaj efectuat de OCDE, 66% dintre islandezi sunt mulțumiți de
viețile lor, în timp ce 70% consideră că ele vor fi mulțumitoare în viitor. La
fel, 83% dintre locuitorii Islandei au declarat că au, în medie zilnic, mai
multe experiențe pozitive decât negative, față de media OCDE de 72%, ceea ce
face ca Islanda să fie una dintre cele mai fericite țări ale OCDE. Un sondaj mai
recent, din 2012, a constatat că circa trei sferturi dintre respondenți au
afirmat că sunt mulțumiți cu viețile lor, față de media globală de 53%.

Islanda este o țară liberală în raport cu drepturile comunității LGBT. În 1996,
parlamentul islandez a adoptat legi prin care e creat instituția parteneriatului
înregistrat pentru cuplurile de același sex, parteneriat prin care se conferă
toate drepturile conferite și de căsătoria civilă. În 2006, parlamentul a votat
în unanimitate să acorde cuplurilor de același sex aceleași drepturi ca și cele
heterosexuale la adopție, ca părinți și la tratamente cu inseminare asistată. La
11 iunie 2010, parlamentul islandez a amendat legea căsătoriei, făcând-o neutră
și definind căsătoria ca fiind între două persoane, Islanda devenind una dintre
primele țări din lume care a legalizat căsătoria între persoane de același sex.
Legea a intrat în vigoare la 27 iunie 2010. Acest amendament a făcut și ca
parteneriatele înregistrate să nu mai fie posibile, căsătoria rămânând singura
opțiune—identic cu situația existentă pentru cuplurile de sexe opuse.

Islandezii sunt cunoscuți pentru simțul lor de apartenență la comunitate: un
sondaj OCDE a găsit că 98% consideră că știu pe cineva pe care s-ar putea baza
la nevoie, mai mare decât în orice altă țară industrializată. La fel, doar 6% au
declarat că socializează „rar” sau „niciodată” cu alții. Acest nivel ridicat de
coeziune socială este pus pe seama dimensiunii mici și omogenității populației,
precum și pe seama lungii lupte pentru supraviețuire dusă de strămoșii
islandezilor actuali într-un mediu izolat, ceea ce a întărit importanța unității
și cooperării.

Egalitarismul este ținut la mare preț de islandezi, inegalitatea veniturilor
fiind printre cele mai mici din lume. Constituția interzice explicit folosirea
de privilegii, titluri și ranguri nobiliare. Toată lumea se adresează după
numele de botez. Ca și în alte țări nordice, egalitatea între sexe este foarte
ridicată; Islanda se clasează constant între cele mai bune 3 țări pentru femei.

Cele mai celebre opere literare clasice islandeze sunt cele din Saga
Islandezilor, opere epice în proză a căror acțiune este plasată în epoca
colonizării Islandei. Printre cele mai celebre se numără Njáls saga⁠(en), despre
o luptă între clanuri, și Saga Groenlandei⁠(en) și Eiríks saga⁠(en), care
descrie descoperirea și colonizarea Groenlandei și Vinlandului (Newfoundlandul
de astăzi). Egils saga⁠(en), Laxdæla saga⁠(en), Grettis saga⁠(en), Gísla
saga⁠(en) și Gunnlaugs saga ormstungu⁠(en) sunt alte saga islandeze cunoscute.

O traducere a Bibliei a fost publicată în secolul al XVI-lea. Compoziții
importante din secolele al XV-lea–al XIX-lea sunt verse religioase, cele mai
cunoscute fiind Imnurile Patimilor⁠(en) de Hallgrímur Pétursson⁠(en), și
rímur⁠(en), poeme epice în versuri. Cu originea în secolul al XIV-lea, rímur au
fost populare în secolul al XIX-lea, când dezvoltarea noilor specii literare a
fost provocată de influentul scriitor naționalist-romantic Jónas Hallgrímsson.
În vremurile recente, Islanda a produs mulți scriitori mari, dintre care cel mai
cunoscut este Halldór Laxness, laureat al Premiului Nobel pentru Literatură pe
1955 (singurul islandez care a primit un premiu Nobel). Steinn Steinarr⁠(en) a
fost un poet modernist influent la începutul secolului al XX-lea.

Islandezii sunt avizi consumatori de literatură, având cele mai multe librării
pe cap de locuitor din lume. La dimensiunea sa, Islanda importă și traduce mai
multă literatură internațională decât orice altă țară. Ea are și cea mai mare
rată de publicare a cărților și revistelor, și circa 10% din locuitori ajung să
publice o carte în timpul vieții.

Pictura islandeză contemporană este de regulă considerată a fi început cu
operele lui Þórarinn Þorláksson⁠(en) care, după o pregătire formală în domeniul
artelor plastice primită în anii 1890s la Copenhaga, a revenit în țară pentru a
picta și pentru a-și expune operele începând cu 1900 și până la moartea sa în
1924, ilustrând aproape exclusiv peisajele islandeze. Câțiva alți artiști
islandezi au studiat la acea vreme la Academia Regală Daneză de Arte
Frumoase⁠(en), între care Ásgrímur Jónsson⁠(en), care împreună cu Þórarinn a
creat o ilustrare distinctivă a peisajelor islandeze într-un stil romantic
naturalist. În scurt timp, și alți pictori peisagiști au călcat pe urmele lui
Þórarinn și Ásgrímur, cum ar fi Jóhannes Kjarval⁠(en) și Júlíana
Sveinsdóttir⁠(en). Kjarval în special este cunoscut pentru tehnicile distincte
de aplicare a vopselurilor într-un efort concertat de a reda textura
caracteristică rocilor vulcanice care domină mediul insulei. Einar
Hákonarson⁠(en) este un pictor expresionist și figurativ considerat a fi readus
figura în pictura islandeză.

Mai recent, practica artelor plastice s-a răspândit, scena artistică islandeză
fiind locul mai multor proiecte și expoziții majore. Spațiul de expoziție Kling
og Bang întreținut de o grupare de artiști, ai cărei membri au deschis apoi și
un complex studio și sală de expoziții denumit Klink og Bank, este o parte
importantă din tendința favorabilă spațiilor, expozițiilor și proiectelor
autoorganizate. Muzeul de Artă Vie⁠(en), Muzeul Municipal de Artă Reykjavík,
Muzeul de Artă Reykjavík⁠(en) și Galeriile Naționale ale Islandei⁠(en) sunt
instituțiile mari, mai de tradiție, care organizează spectacole și festivaluri.

Muzica islandeză este legată de muzica nordică, și cuprinde tradiții folk și
populare, cele mai reprezentative fiind grupul de muzică medievală Voces
Thules⁠(en), formațiile de rock alternativ și indie The Sugarcubes⁠(en) și Of
Monsters and Men⁠(en), formația de jazz fusion Mezzoforte⁠(en), muzicienele
Björk și Emilíana Torrini, și formația de post-rock Sigur Rós. Imnul național al
Islandei este Lofsöngur, pe versurile lui Matthías Jochumsson și cu muzica lui
Sveinbjörn Sveinbjörnsson⁠(en).

Muzica tradițională islandeză este de factură bisericească. Imnurile religioase,
dar și laice, sunt o formă deosebit de bine dezvoltată a muzicii, datorită
lipsei de instrumente muzicale de pe insulă de-a lungul istoriei. Hallgrímur
Pétursson a scris numeroase imnuri protestante în secolul al XVII-lea. Muzica
islandeză s-a modernizat în secolul al XIX-lea, când Magnús Stephensen a adus
orgi, și apoi armonii. Alte tradiții vitale ale muzicii islandeze sunt baladele
epice în versuri cu aliterații, denumite rímur. Rímur sunt povești cântate de
regulă a cappella, ce par a-și avea originea în poezia skaldică⁠(en), folosind
metafore complexe și scheme elaborate de rimă. Cel mai bine cunoscut poet de
rímur al secolului al XIX-lea a fost Sigurður Breiðfjörð⁠(en) (1798–1846).

Muzica contemporană islandeză constă dintr-un grup mare de formații, de la
grupuri de pop-rock ca Bang Gang⁠(en), Quarashi⁠(en) și Amiina⁠(en) până la
cântăreții solo de balade ca Bubbi Morthens⁠(en), Megas⁠(en) și Björgvin
Halldórsson⁠(en). Muzica independentă este foarte puternică în Islanda, formații
ca múm⁠(en), The Sugarcubes, HAM⁠(en), Of Monsters and Men, Sigur Rós, și
formația de metal viking Skálmöld⁠(en), ca și artiștii solo Emilíana Torrini și
Mugison⁠(en)

Unii muzicieni și formații de jazz islandeze și-au creat o reputație în afara
Islandei. Poate cei mai cunoscuți sunt formația de jazz fusion Mezzoforte și
vocalista din Los Angeles Anna Mjöll⁠(en). Numeroși artiști și formații din
Islanda au avut succes pe plan internațional, mai ales Björk și Sigur Rós dar și
Quarashi, Hera⁠(en), Ampop⁠(en), Mínus⁠(en) și múm. Principalul festival muzical
este Iceland Airwaves⁠(en), eveniment anual al scenei muzicale islandeze, în
care formațiile locale și străine cântă în cluburile din Reykjavík timp de o
săptămână.

Cele mai mari posturi de televiziune din Islanda sunt Sjónvarpið, de stat, și
posturile private Stöð 2 și SkjárEinn⁠(en). Există și posturi mai mici,
majoritatea locale. Programe radio se difuzează în toată țara, inclusiv în unele
zone din interior. Principalele posturi de radio sunt Rás 1⁠(en), Rás 2⁠(en),
X-ið 977⁠(en), Bylgjan⁠(en) și FM957⁠(en). Cotidianele principale sunt
Morgunblaðið⁠(en) și Fréttablaðið⁠(en), iar cele mai populare site-uri de știri
sunt Vísir⁠(en) și Mbl.is⁠(en).

Din Islanda a pornit serialul de televiziune pentru copii Orășelul leneș (în
islandeză, Latibær), creat de Magnús Scheving⁠(en). El a devenit foarte popular
și se difuzează în peste 100 de țări, inclusiv în Regatul Unit, în Suedia, și pe
continentul american. Studiourile Orășelul leneș se află în Garðabær.

În 1992, industria islandeză de film a obținut cea mai importantă recunoaștere
internațională, când Friðrik Þór Friðriksson⁠(en) a fost nominalizat pentru
Premiul Oscar pentru cel mai bun film străin pentru filmul Copiii naturii⁠(en).
Actrița islandeză Guðrún S. Gísladóttir a jucat unul din rolurile majore ale
filmului din 1986 al cineastului rus Andrei Tarkovski, Sacrificiul. Anita
Briem⁠(en), cunoscută pentru rolul său din serialul The Tudors al postului de
televiziune Showtime⁠(en) este și ea islandeză. Briem a jucat și în filmul din
2008 Călătorie spre centrul Pământului⁠(en), care și el s-a filmat parțial în
Islanda. Filmul cu James Bond din 2002 Die Another Day⁠(en) are în mare parte
acțiunea în Islanda. Filmul din 2014 al lui Christopher Nolan, Interstellar a
fost și el filmat parțial în Islanda.

La 17 iunie 2010, parlamentul a adoptat Inițiativa Media Modernă Islandeză⁠(en),
o rezoluție prin care propunea protejarea dreptului la libera exprimare și
identitatea jurnaliștilor și whistle-blowerilor, cea mai puternică lege de
protecția a jurnaliștilor din lume. Conform unui raport Freedom House din 2011,
Islanda este una din țările lumii cu cel mai mare grad de libertate a presei.

CCP Games⁠(en), dezvoltatorii lăudatelor EVE Online și Dust 514, își are sediul
la Reykjavík. CCP Games găzduiește al treilea cel mai populat MMO din lume, care
are și cea mai mare arie totală de joc pentru un joc online.

Islanda are o cultură a Internetului foarte bine dezvoltată, circa 95% din
populație având acces la Internet, cel mai mare procentaj din lume. Islanda s-a
clasat pe locul 12 după Network Readiness Index al Forumului Economic Mondial pe
2009–2010, o măsură a capacității țării de a exploata în mod competitiv
tehnologia de comunicație. Uniunea Internațională de Telecomunicații⁠(en) a ONU
pune țara pe locul 3 la dezvoltarea tehnologiilor de informații și comunicații,
urcând patru locuri până la această poziție între 2008 și 2010. În februarie
2013, Ministerul de Interne cerceta metode posibile de protejarea copiilor în
raport cu pornografia de pe Internet, susținând că pornografia online este o
amenințare față de copii, ea susținând abuzul și exploatarea copiilor. În cadrul
comunității, voci puternice și-au exprimat îngrijorarea că este imposibilă
blocarea accesului la pornografia infantilă fără a compromite libertatea de
exprimare.

Mare parte din alimentele tradiționale islandeze se bazează pe pește, carne de
oaie și produse lactate, fără a utiliza aproape deloc condimente și ierburi. Din
cauza climei insulei, fructele și legumele nu sunt de regulă o componentă a
meselor tradiționale, deși utilizarea serelor le-a făcut mai frecvente în mesele
contemporane. Þorramatur⁠(en) este o selecție de produse tradiționale diverse,
și se consumă în special în preajma lunii Þorri, care începe odată cu prima
vineri de după 19 ianuarie. Alte feluri de mâncare tradiționale sunt skyr⁠(en),
hákarl⁠(en) (rechin afumat), berbec afumat, capete de oaie pârlite și budincă
neagra⁠(en). Carnea de papagal de mare este considerată o delicatesă locală
adesea pregătită la grătar.

Micul dejun constă de regulă din clătite, cereale, fructe și cafeea, prânzul
putând lua forma unui smörgåsbord⁠(en). Principala masă a zilei pentru islandezi
este cina, la care de regulă se consumă pește sau carne de oaie ca fel
principal. Peștele marin este central pentru mare parte din felurile de mâncare
islandeze, în special morunul și eglefinul, dar și somonul, heringul și
halibutul⁠(en). Este adesea pregătit într-o gamă largă de moduri, fie afumat,
murat, fiert sau uscat. Oaia este de departe cel mai des consumat fel de carne
și tinde să fie ori afumată (denumită hangikjöt⁠(en)) sau conservată în sare
(saltkjöt). Numeroase feluri mai vechi de mâncare utilizează toate părțile unei
oi, cum ar fi slátur⁠(en), măruntaie amestecate cu sânge și servite într-un
stomac de oaie. Cartofi fierți sau piure, varza murată, fasolea verde și pâinea
de secară constituie garnituri comune.

Cafeaua este o băutură populară în Islanda, și se consumă la micul dejun, după
masă și ca gustare ușoară după-amiaza. Coca-Cola se consumă pe scară largă,
într-atât încât se spune că Islanda are unul dintre cele mai mari consumuri pe
cap de locuitor din lume. Băutura alcoolică tradițională locală este
Brennivín⁠(en) (tradus „vin ars”, dar deloc asemănător cu vinarsul), similar cu
akvavitul scandinav. Este un tip de votcă făcut din cartofi distilați și aromată
fie cu semințe de chimen ori angelica. Tăria sa i-a adus porecla de svarti dauði
(„moartea neagră”).

Sportul constituie o importantă parte a culturii islandeze, populația fiind în
general activă. Principalul sport tradițional din Islanda se numește Glíma⁠(en)
și este o formă de lupte cu origini probabil medievale.

Sporturi populare sunt fotbalul, atletismul, handbalul și baschetul. Handbalul
este adesea numit ca sport național, și echipa națională masculină⁠(en) este
clasată în primele 12 din lume. Femeile islandeze excelează la fotbal în raport
cu dimensiunea țării echipa națională⁠(en) fiind pe locul 15 în clasamentul
FIFA. În 2014, naționala masculină de baschet⁠(en) s-a calificat pentru prima
oară în istorie la EuroBasket 2015⁠(en).

Islanda are condiții excelente pentru practicarea schiului, pescuitului,
snowboardingului, cățăratului pe gheață și pe stâncă, deși alpinismul și
drumețiile sunt preferate de publicul larg. Islanda este și o destinație de
anvergură mondială pentru schi alpin și schi Telemark⁠(en), Peninsula Troll din
Islanda de nord fiind centrul principal al acestor activități. Deși mediul este
de regulă nepotrivit golfului, există numeroase terenuri pe insulă, Islanda
deținând recordul pentru cele mai multe terenuri de golf pe cap de locuitor, cu
aproximativ 5000 de locuitori pentru fiecare teren de golf. Islanda găzduiește
frecgent un turneu internațional denumit Arctic Open. Islandezii au câștigat
cele mai multe concursuri de Cel mai Puternic Om din Lume⁠(en), cu câte patru
titluri obținute de Magnús Ver Magnússon⁠(en) și Jón Páll Sigmarsson⁠(en).

Înotul este foarte popular ca sport practicat în viața de zi cu zi. Există
numeroase piscine în aer liber, încălzite geotermal, iar cursurile de înot sunt
obligatorii în curriculumul național de educație fizică. Călăria, istoric cel
mai des utilizat mijloc de transport pe insulă, este practicat și astăzi de
numeroși islandezi.

Cea mai veche asociație sportivă din Islanda este Asociația de Tir Reykjavík,
înființată în 1867. Tirul cu pușca a devenit foarte popular în secolul al
XIX-lea, cu încurajarea politicienilor și naționaliștilor care cereau
independența Islandei. Și astăzi, tirul rămâne un sport practicat în timpul
liber.

Islanda a produs numeroși mari maeștri de șah și a găzduit la Reykjavík
istoricul campionat mondial din 1972⁠(en) la apogeul Războiului Rece. În 2008,
erau înregistrați în istorie nouă mari maeștri internaționali, un număr
considerabil raportat la populație. Bridge-ul este și el popular, Islanda
participând la mai multe turnee internaționale și câștigând campionatul mondial
(Bermuda Bowl⁠(en)) de la Yokohama, Japonia, în 1991 și obținând locul al doilea
(cu Suedia) la Hamilton, Bermuda, în 1950.

Pe lista patrimoniului mondial UNESCO sunt înscrise următoarele obiective din
Islanda:



https://ro.wikipedia.org/wiki/%C8%9Aara_Galilor

Țara Galilor (engleză Wales, galeză Cymru, pronunțat /ˈkəmrɨ/  ( audio)) este
una dintre cele patru țări tradiționale care formează Regatul Unit. Capitala sa
este Cardiff.

Numele Wales provine din cuvântul germanic walh sau waelisc, cuvânt ce se
referea la popoarele străine romanizate. Numele nativ în limba galeză este
Cymru, dar se preferă varianta modernă Cymry (care înseamnă la modul concret
"Țara Cymrilor"). Originea cuvântului Cymry provine din termenul britonic
combrogi.

Numele galez pentru angli, saxoni și iuti era sais (singular) și season
(plural); acesta este numele galez modern pentru englezi.

Numele în limba română al acestei țări a fost, se pare, construit în mod eronat,
printr-o traducere greșită a numelui francez al țării, Pays de Galles, literal
„țara Galles”, prin „țara galilor” (în timp ce în franceză, ca și în majoritatea
limbile europene, numele acestei țări este construit cu referire la teritoriul
însuși, iar nu la etnia locuitorilor lui).

Numele „Wales”, transpus în limbile neo-latine, suferă o transformare prin care
W e înlocuit cu G (în același fel în care numele Wilhelm sau William este
Guillaume în franceză și Guillermo în spaniolă): Pays de Galles în franceză,
Galles în italiană, Gales în spaniolă și portugheză. Forma corectă în română ar
putea fi pur și simplu Wales (ca în limbile germanice, slave sau în maghiară)
sau ar putea urma modelul latin în forme ca „Țara Galeză”, „Țara Galezilor”,
„Gales” sau chiar „Galezia” , dar în niciun caz „Țara Galilor”. Termenul
românesc „galez” vine din francezul „gallois” (literal, locuitor al țării
Galles, al Wales), care nu înseamnă nici pe departe „gal” (locuitor al Galiei,
în franceză, „gaulois”), și totuși numele adoptat în română pentru Wales este
„Țara Galilor”.

Din punct de vedere administrativ, Țara Galilor a fost divizată în 22 de
comitate, în 1996. Acestea sunt autorități unitare responsabile cu totalitatea
serviciilor locale, inclusiv educația, securitatea socială, mediul și
infrastructura. Sub acest nivel există consilii ale comunităților, cu puteri
similare cu ale parohiilor civile engleze.

Regina Regatului Unit este reprezentată de un Lord locotenent în opt regiuni ale
Țării Galilor, care sunt combinații de comitate. Cele 13 comitate tradiționale
ale Țării Galilor sunt, de asemenea, utilizate ca zone geografice.



https://ro.wikipedia.org/wiki/Campionatul_European_de_Fotbal_2016

Campionatul European de Fotbal 2016, cunoscut și ca EURO 2016, a fost cea de-a
15 ediție a Campionatului European de fotbal masculin organizat de UEFA. S-a
jucat în Franța, între 10 iunie și 10 iulie 2016. Spania este câștigătoarea
precedentelor două ediții, dar ibericii au fost eliminați în optimi de Italia.

Pentru prima oară, Campionatul European s-a jucat între 24 de echipe, deoarece
până atunci se folosise formatul cu 16 echipe, format care a început în 1996.
Sub acest nou format, echipele au fost împărțite în șase grupe a câte patru
echipe, după care au urmat trei faze eliminatorii și finala. Nouăsprezece echipe
– echipele de pe locurile 1 și 2 și cea mai buna echipă de pe locul 3 – i s-au
alăturat Franței, gazda acestui turneu, după încheierea grupelor; barajul a
decis, în noiembrie 2015, și ultimele patru echipe calificate.

Franța a fost aleasă să găzduiască turneul pe 28 mai 2010, învingând Italia și
Turcia. Meciurile se vor juca pe zece stadioane din zece orașe: Bordeaux, Lens,
Lille, Lyon, Marseille, Nisa, Paris, Saint-Denis, Saint-Étienne și Toulouse. A
fost pentru a treia oară când Franța a găzduit turneul, după cel inaugural și
cel din 1984. Franța a câștigat de două ori acest turneu: în 1984 și în 2000.

Câștigătoarea, Portugalia, are dreptul de a participa la Cupa Confederațiilor
FIFA 2017, găzduită de Rusia.

La 9 martie 2009, existau patru candidați pentru găzduirea turneului. Aceștia
erau Franța, Italia, Turcia și Norvegia/Suedia. Norvegia/Suedia s-a retras în
decembrie 2009.

Tragerea la sorți a avut loc la Palais des Congres Acropolis din Nisa, pe 23
februarie 2014. Preliminariile au început în septembrie 2014.

Un total de 53 de echipe au concurat pentru 23 de locuri la turneul final,
alăturându-se Franței. Gibraltar a participat pentru prima oară în
preliminariile pentru Campionatul European, după ce s-au afiliat la UEFA în
2013. Urnele au fost realizate cu ajutorul coeficienților UEFA, cu câștigătoarea
EURO 2012 (Spania) și gazda (Franța) fiind automat în prima urnă.

Cele 53 de echipe au fost împărțite în opt grupe de câte șase echipe și 1 grupă
de 5 echipe. Locul 1, 2, și cel mai bun loc 3 (rezultatele contra echipei de pe
locul șase fiind anulate) se califică direct la turneul final. Cele opt echipe
rămase vor merge la baraj, acolo unde vor juca două manșe, pentru a se determina
și ultimele patru echipe calificate.

Gianni Infantino a declarat în martie 2012 că UEFA a schimbat formatul pentru a
se asigura că aceste preliminarii nu vor fi "plictisitoare". În septembrie 2011,
Michel Platini a propus un format de calificare care să includă două faze, dar
propunerea nu a fost acceptată de membrii asociației. În mai 2013, Platini a
confirmat că un format asemănător va fi discutat la întâlnirea comitetelor
executive UEFA din Dubrovnik.

Treisprezece dintre echipele calificate (inclusiv gazda Franța) care s-au
calificat la Euro 2012, s-au calificat din nou și la turneul din 2016. Printre
acestea se află Anglia, care a înregistrat în preliminarii 10 victorii în 10
meciuri, deținătoarea trofeului, Spania, și campioana mondială, Germania, care
s-a calificat pentru a douăsprezecea oară consecutiv la un Campionat European.

România, Turcia, Austria și Elveția s-au reîntors, după ce nu au participat în
2012, austriecii calificându-se doar pentru a doua oară la un Campionat
European, după ce au găzduit turneul din 2008. După ce a găzduit Euro 2000,
Belgia se reîntoarce și ea la un turneu final, împreună cu Ungaria, care nu a
mai participat de 44 de ani la un turneu european, ultimul fiind cel din 1972,
și de 30 de ani la un Campionat Mondial, ultimul fiind cel din 1986.

Cinci echipe și-au asigurat prima prezență la un Campionat European: Albania,
Islanda, Irlanda de Nord, Slovacia și Țara Galilor. Irlanda de Nord, Slovacia și
Țara Galilor au participat anterior la Campionatul Mondial de Fotbal, în timp ce
Albania și Islanda nu au participat niciodată la vreun turneu final. Similar,
Austria și Ucraina s-au calificat după preliminarii, după ce au găzduit turneele
din 2008 și, respectiv, 2012.

Scoția a fost singura echipă din Insulele Britanice care nu s-a calificat la
turneu. Campioana din 2004, Grecia, a terminat pe ultimul loc în grupa de
calificare. Alte două campioane europene, câștigătoarea din 1988, Olanda, și cea
din 1992, Danemarca, au ratat calificarea la turneu, olandezii ratând turneul
european pentru prima oară de la cel din 1984 (găzduit tot de Franța), și un
turneu important de la CM 2002, după ce terminaseră CM 2014 pe locul trei, iar
Danemarca pentru prima oară de la Euro 2008, după ce au pierdut barajul cu
Suedia.

Tragerea la sorți pentru turneul final a avut loc la Palais des Congrès de la
Porte Maillot din Paris, la 12 decembrie 2015, 18:00 CET. Cele 24 de echipe au
fost trase în șase grupuri a câte patru echipe, gazda fiind plasată automat pe
poziția A1. Echipele rămase au fost plasate în patru urne a câte cinci (Urna 1)
sau șase (Urna 2, 3 și 4) echipe. Fiind deținătoarea trofeului, Spania a fost
plasată în Urna 1, iar cele 22 de echipe rămase au fost împărțite conform
coeficienților UEFA, clasamentul fiind actualizat de UEFA pe 14 octombrie 2015,
după încheierea preliminariilor.

Inițial. au fost prezentate doisprezece stadioane pentru candidatura Franței,
aleasă pe 28 mai 2010. Dintre acestea trebuiau să mai rămână nouă până la
sfârșitul lunii mai 2011, dar a fost sugerat, în iunie 2011, să rămână
unsprezece. Federația Franceză de Fotbal a trebuit să aleagă nouă stadioane care
să fie folosite.

Alegerea primelor șapte s-a desfășurat fără dispute - stadionul național al
Franței, Stade de France, patru stadioane nou construite în Lille, Lyon, Nisa și
Bordeaux și stadioanele celor mai mari orașe, Paris și Marseille. Utimele două
locuri, după ce Strasbourg a fost retras din motive financiare, au fost alese să
fie Lens și Nancy în prima rundă de votare, în loc de Saint-Étienne și Toulouse,
alese ca stadioane de rezervă.

În iunie 2011, numărul stadioanelor a fost mărit la unsprezece din cauza noului
format care prevedea participarea a 24 de echipe, în loc de doar 16. Decizia
însemna că orașele-rezervă Toulouse și Saint-Étienne să facă parte din lista
gazdelor. Totuși, în decembrie 2011, Nancy a anunțat retragerea sa din turneu,
după ce renovarea stadionului a picat, deci zece orașe gazdă vor fi folosite.

De asemenea, Stade de la Beaujoire din Nantes și Stade de la Mosson din
Montpellier, stadioane folosite la Campionatul Mondial de Fotbal 1998, nu au
fost alese. Lista finală cu cele zece stadioane a fost confirmată de Comitetul
Executiv UEFA pe 25 ianuarie 2013.

Notă: Capacitatea este cea propusă pentru meciurile Campionatului European de
Fotbal 2016 și nu este neapărat capacitatea totală pe care o are stadionul.

Fiecare echipă are o baza pe durata turneului. Echipele se vor antrena și vor fi
cazate în aceste locații. Dintr-o listă de 66 de baze, cele 24 de echipe
participante au trebuit să confirme locația dorită la UEFA până la 31 ianuarie
2016.

Pentru a se acomoda cu expansiunea formatului de la 16 la 24 de echipe, se vor
adăuga încă două grupe în faza grupelor și încă o rundă în fazele eliminatorii.
Cele șase grupe (A–F) vor conține în continuare câte patru echipe, dar nu se vor
califica doar primele două locuri, ci și patru cele mai bune locuri 3, ceea ce
înseamnă că în fazele eliminatorii vor concura 16 echipe. Acest format a fost
folosit și pentru Campionatele Mondiale din 1986, 1990 și 1994.

Acest format însumează 51 de meciuri, față de cele 31 ale campionatelor
anterioare. Perioada turneului este de 31 de zile. Secretarul general al UEFA,
Gianni Infantino, a declarat anterior că acest format nu este "ideal" din cauză
că echipele de pe locul 3 vor ști în avans ce rezultat trebuie să obțină, deci
fanii nu vor mai avea ce să vadă, iar echipele nu vor mai juca la intensitate
maximă.

Pe 15 decembrie 2015, UEFA a numit optsprezece arbitri pentru EURO 2016.
Brigăzile complete de arbitri au fost anunțate pe 1 martie 2016.

Arbitrul maghiar Viktor Kassai a fost ales să conducă meciul de deschidere
dintre Franța și România.

Doi arbitri, care au servit doar ca arbitri asistenți, și doi arbitri de rezervă
au fost convocați:

UEFA a anunțat programul turneului pe 25 aprilie 2014. Toate orele sunt locale,
CEST (UTC+2).

Dacă două sau mai multe echipe au același punctaj după ce toate meciurile din
grupă s-au jucat, se vor aplica următoarele departajări:

Cele mai bune patru echipe de pe locul trei sunt determinate după următoarele
criterii:

În faza eliminatorie, dacă meciul se termină la egalitate după cele 90 de minute
de joc regulamentare, se vor juca prelungiri (două reprize a câte 15 minute)
iar, ulterior, în caz de necesitate, se vor efectua lovituri de departajare
pentru a determina câștigătoarea. Toate orele sunt locale, CEST (UTC+2).

Cei de la UEFA au avut ca sarcină să numească echipa turneului, formată din 11
jucători. Aceștia au analizat fiecare meci de la acest turneu. Patru jucători
din echipa câștigătoare (Portugalia) au fost aleși pentru echipa turneului.

Premiul de Jucătorul turneului a fost câștigat de Antoine Griezmann, acesta
fiind ales de o echipă UEFA din care au făcut parte Ioan Lupescu, Sir Alex
Ferguson și Alain Giresse.

Premiul de Cel mai bun tânăr jucător a fost câștigat de Renato Sanches, acesta
surclasându-l pe Kingsley Coman și pe compatriotul său portughez, Raphaël
Guerreiro.

Gheata de Aur a fost câștigată de Antoine Griezmann, care a înscris un gol în
faza grupelor și cinci în faza eliminatorie.

Gheata de Argint a fost câștigată de Cristiano Ronaldo, care a înscris două
goluri în faza grupelor și unul în faza eliminatorie.

Gheata de Bronz a fost câștigată de Olivier Giroud, care a înscris un gol în
faza grupelor și două în faza eliminatorie; compatriotul său, Dimitri Payet, a
avut aceeași prestație, dar a jucat cu 50 de minute mai mult decât Giroud.

Un total de 301 milioane € vor fi distribuiți către cele 24 de echipe
participante, cu peste 100 de milioane € mai mult decât la turneul anterior.
Fiecărei echipe i se vor da câte 8 milioane €, premiile ulterioare depinzând de
performanțele lor. Câștigătoarea turneului va fi recompensată cu alte 8 milioane
€ – cel mai mare premiu accesibil este de 27 milioane €. Lista completă:

Un jucător este suspendat automat pentru următorul meci dacă a comis următoarele
ofense:

După atentatele teroriste de la Paris din noiembrie 2015 (unul dintre ele având
loc pe Stade de France), au apărut discuții în legătură cu siguranța jucătorilor
și turiștilor în timpul acestui turneu. Noël Le Graët, președintele Federației
Franceze de Fotbal, a explicat că problema siguranței a crescut după atentate.
El a declarat că "existau deja probleme pentru EURO, iar acum sunt și mai multe.
Vom continua să facem tot ce ne stă în putință pentru ca securitatea să fie
asigurată, în ciuda tuturor riscurilor. Știu că toată lumea este vigilentă. Deci
și noi vom fi vigilenți. Dar va exista o îngrijorare permanentă pentru federație
și pentru statul francez."

Cu o zi înainte de începerea turneului, fanii englezi s-au încăierat cu tinerii
locali în Marseille; poliția i-a dispersat prin folosirea gazelor lacrimogene.
Un fan englez și unul local au fost arestați. Pe 11 iunie 2016, au avut loc
lupte violente pe străzile din Marseille înainte, dar și după meciul din grupa B
dintre Anglia și Rusia, încheiat 1–1. S-a declarat că un fan englez se zbate
între viață și moarte în spital, în timp ce alte zeci de persoane au fost rănite
în lupte. A doua zi, UEFA a făcut demersuri disciplinare împotriva Uniunii de
Fotbal a Rusiei, datorită unor scene "complet inacceptabile" avute loc în timpul
meciului, inclusiv comportament rasist și lansare de torțe. Apoi, UEFA a decis
ca, în cazul în care vor mai exista asemenea violențe, amândouă echipe vor fi
descalificate. În plus, 50 de fani ruși au fost deportați. Naționala Angliei a
fost amenințată și ea cu descalificarea. Alte violențe între fanii englezi și
ruși au avut loc din nou în Lille, unde 36 de suporteri au fost arestați, iar 16
persoane au fost internate în spital.

În meciul din grupa D dintre Cehia și Croația, au fost aruncate torțe din locul
unde se aflau suporterii croați. Meciul a fost întrerupt pentru câteva minute,
în timp ce torțele erau îndepărtate de pe teren. Au existat și lupte în zona
unde se aflau fanii croați. Mai târziu în acea zi, au existat alte lupte în care
au fost implicați fanii turci, după ce naționala turcă a pierdut în fața
Spaniei. Din cauza acestor incidente, UEFA a lansat proceduri oficiale împotriva
federațiilor din Croația și Turcia. Federația croată a fost amendată cu 100.000€
pentru incidente.

Gazonul de pe stadioanele din Franța a fost criticat în timpul grupelor pentru
calitatea proastă. Antrenorul francezilor, Didier Deschamps, a fost printre cei
mai critici. Directorul UEFA al turneului, Martin Kallen, a dat vina pe ploile
ce au lovit Franța în acea perioadă, cu toate că presa speculează că
evenimentele non-fotbalistice au avut și ele un rol în această poveste.

Logoul oficial s-a dezvăluit pe 26 iunie 2013, în timpul unei ceremonii de la
Paris. Conceput de portughezul Brandia Central, care a mai creat și logourile de
la anterioare Campionate Europene, designul este bazat pe tema "Celebrând arta
fotbalului". Logoul arată trofeul Henri Delaunay, împreună cu albastrul, albul
și roșul de pe steagul Franței, înconjurat de un amestec de forme și linii
reprezentând diferite mișcări artistice și elemente fotbalistice.

Pe 17 octombrie 2013, UEFA a anunțat sloganul oficial pentru acest turneu: Le
Rendez-Vous. Întrebat ce înseamnă, Jacques Lambert, director al comisiei
organizatoare pentru Campionatului Mondial de Fotbal 2016, a spus că "este mai
mult decât o reamintire de date (...) și stadioane". El a mai explicat că "UEFA
trimite o invitație pentru fanii din toată lumea și pentru iubitorii de
evenimente majore; o invitație de întâlnire și de împărțire a emoțiilor pentru
un astfel de eveniment."

Jocul video oficial UEFA Euro 2016 a fost lansat de Konami sub forma unui DLC
gratis pentru Pro Evolution Soccer 2016", în data de 24 martie 2016.

Cântecul de deschidere al turneului va fi "This One's for You", al lui David
Guetta și Zara Larsson, iar cel de încheiere va fi "Free Your Mind", al lui Maya
Lavelle. Peste un milion de fani au fost implicați în cântecul lui David Guetta.

Mascota oficială a turneului, Super Victor, a fost dezvăluită pe 18 noiembrie
2014. Aceasta este un supererou al copiilor, îmbrăcat în echipamentul echipei
naționale de fotbal a Franței și purtând o pelerină roșie. Prima apariție a
mascotei a fost la meciul dintre Franța și Suedia, de pe Stade Vélodrome din
Marseille, pe 18 noiembrie 2014. Numele mascotei a fost dezvăluit pe 30
noiembrie 2014, după ce a primit peste 50.000 de voturi din partea publicului,
surclasând nume precum "Driblou" și "Goalix". Se bazează pe ideea victoriei și
face referire la superputerea copiilor atunci când se află în fața mingii.

Mingea oficială, Beau Jeu, a fost dezvăluită pe 12 noiembrie 2015 de fostul
jucător al Franței, Zinedine Zidane.

Centrul Internațional de Transmisiune (CIT) se află la Parc des Expositions
Porte de Versailles din Paris.



https://ro.wikipedia.org/wiki/Morome%C8%9Bii_(roman)

Moromeții este un roman de Marin Preda apărut în două volume la Editura de Stat
pentru Literatură și Artă, în 1955 și în 1967, consacrându-l pe autor printre
numele literaturii postbelice.

Marin Preda a trebuit să-și taie toate punțile de întoarcere spre țărănie și
spre sat. Copilul, tânărul și poate chiar omul matur Marin Preda a trăit o dramă
tipică pentru generația sa. De la 10 ani își dorește să nu mai fie țăran. Însă
viața avea să-i rezerve surpriza paradoxului de a izbuti ca om și ca scriitor
tocmai în ceea ce încercase să nege odată, adică în asumarea unei condiții
țărănești. Ca și în alte cazuri ale altor scriitori, romanul cel mai important
al lui Preda este anticipat și pregătit de nuvelele sale. Marin Preda face din
țăranul Moromete un individ cu o viață psihologică normală, apt prin aceasta de
a deveni erou de proză modernă, el creează un țăran inteligent, în măsură să
conștientizeze, în modul lui caracteristic, dramele existenței și ale clasei
sociale din care face parte. Aspre, dure, polemice sunt aproape toate bucățile
din volumul de debut, încărcate de un patetism anume, antiidilizante, respirând
efortul smulgerii din țărănie, a cuceririi vieții și carierei ca pe o pradă.
Calul a fost scrisă cu o duritate pe care a pierdut-o ulteior (a fost citită
chiar în fața lui Eugen Lovinescu care a recunoscut imediat talentul lui Preda,
dar căruia nu i-a smuls de cât un evaziv „Hm!....Descriptiv!”)

Nuvelele volumului de debut interesează și prin deschiderea caracteriologică în
raport cu opera capitală. Astfel, Ilie Resteu (În ceață) prefigurează tipul
umilitului care acumulează ofense, după care va izbucni în manifestări
necontrolate. Pot fi decelate în atitudinea lui semnele personalității lui
Țugurlan.

Dimineața de iarnă conține, în embrion, finalul Moromeților și intriga cărții.
In O adunare liniștită se regăsește povestea călătoriei pe care a făcut-o cândva
eroul romanului la munte împreună cu Bălosu ca să vândă porumb. Pațanghel, eroul
acestei narațiuni, seamnă uimitor cu Moromete. Personajul devine aici adevăratul
povestitor, substituindu-se autorului. Pațanghel nu istorisește pur și simplu,
ci pune faptele în scenă, le regizează și apoi le interpretează. Pațanghel
(porecla lui Moromete) este povestitor și actor (cum se dovedește a fi și
Moromete atunci când va face revista presei sau informare politică la fierăria
lui Iocan), pregătindu-și meticulos efectele istorisirii. Amânările, ocolurile
inteniționate, suspansul replicilor țin de o anume plăcere a personajului de
a-și crea și regiza o scenă, de spectacol cu public. De la Caragiale încoace,
nici un alt autor român nu a obținut efecte artisitice mai savuroase din
vorbirea personajelor, cum a făcut-o Preda. Simțul limbii vorbite, pe care
puțini prozatori l-au stăpânit așa de bine de la Caragiale încoace – singurul
său înaintaș pe linia spiritului muntenesc al limbii. Dacă Mihail Sadoveanu și
Ion Creangă compliniseră artisitic varianta moldovenească a mentalității rurale,
Marin Preda apare pentru provincia sudică drept novator prin plăcerea
disimulării și a „teatrului în teatru”, prin viziunea ironico-sarcastică și prin
atmosfera colocvială a scrisului. Niculae, însoțindu-l mai târziu pe tatăl său
într-o călătorie asemănătoare, rămâne dezamăgit; întâmplările îi păreau banale,
oamenii, lipsiți de farmec. Moromete avea însă ciudatul dar de a vedea lucruri
pe care alții nu le văd, avea facultatea de a inventa semnificații acolo unde
ele păreau să lipsească ori să rămână ascunse celorlalți

Marin Preda a avut intuiția de a nu cuprinde în volumul de debut schița
Salcâmul, apărută în ziarul „Timpul”. De acest lucru își dă seama mai târziu. În
Viața ca o pradă mărturisește că salcâmul reprezintă pentru el o „legătură
adâncă cu familia sa, care ar fi putut fi ucisă într-o carte de nuvele”, „un cod
care nu trebuia divulgat”, „o poartă spre o lume miraculoasă”. Salcâmul lui
Moromete este un simbol multivalent al aceste lumi, este un axis mundi, un
simbol al independenței lui Moromete, personajul identificându-se cu acest
arbore. Pământul și orice obiect de pe el sunt, pentru Moromete, simboluri
sacre, neputând fi înstrăinate, și de aceea rezistența de a-i vinde lui Bălosu
salcâmul nu surprinde pe nimeni. Dar salcâmul lui Moromete mai poate avea un
înțeles: este un semn de hotar și, o dată ce va fi tăiat, se poate ajunge la
pierderea întregului pământ. Scena tăierii salcâmului este precedată de un bocet
funerar, prevestind decăderea viitoare a protagonistului. Tăierea salcâmului
constituie prima fisură a spațiului rural. Și coincide cu venirea acelui timp ce
nu mai are răbdare și cu deruta ce îl cuprinde și îl înstrăinează treptat pe
Moromete. Mitul care începe este unul al destrămării, semnificat prin tăierea
salcâmilor și prin uciderea cailor, mitul lui Moromete.

Primul roman a fost ecranizat în 1987 în regia lui Stere Gulea, care a preluat
și rolul scenaristului în acest film. A fost produs de Casa de Filme 1 și
distribuit de România Film. În rolurile principale sunt Victor Rebengiuc ca
Moromete, Luminița Gheorghiu în rolul Catrinei, Gina Patrichi ca Maria/Guica
Moromete.



https://ro.wikipedia.org/wiki/Ultima_noapte_de_dragoste,_%C3%AEnt%C3%A2ia_noapte_de_r%C4%83zboi

Ultima noapte de dragoste, întâia noapte de război este un roman scris de Camil
Petrescu și publicat în 1930. Autorul surprinde drama intelectualului lucid,
însetat de absolutul sentimentului de iubire, dominat de incertitudini, care se
salvează prin conștientizarea unei drame mai puternice, aceea a omenirii ce
trăiește tragismul unui război absurd, văzut ca iminență a morții.

Înapoi la viața de facultate, acesta câștigă admirația colegilor săi cu Critica
rațiunii practice. Venitul lor atrage atenția „lumii bune” și Ștefan cu soția
lui renunță la vechiul lor stil de viață. Ela devine tot mai interesată de
lucruri pe care protagonistul le consideră frivole, spre neplăcerea acestuia. În
timpul unei excursii, acesta este cuprins de certitudinea că aceasta îl preferă
pe avocatul amator în defavoarea lui. Acesta descifrează fiecare gest al
acesteia ca o dovadă de adulter și devine din ce în ce mai cătrănit pe parcursul
celor trei zile la Odobești.

După o despărțire nu prea lungă, cei doi ajung la o scurtă perioadă de împăcare,
pe parcursul căreia Ela descoperă că e însărcinată și,în ciuda protestelor lui,
avortează copilul. Într-o zi, Ștefan pleacă cu treabă la Azuga și la întoarcere
găsește casa goală. O caută disperat pe la cunoscuți și, în cele din urmă,
renunță și o așteaptă acasă, unde, la venirea acesteia a doua zi, se desparte de
ea.

În zilele care urmează acesta încearcă fără succes să și-o scoată din cap,
găsind obsesia lui ridicolă. Ajunge să nu mai mănânce și devine palid la fiecare
referire la ea. Spre dezgustul lui, i se pare că toți ceilalți îi pot intui
suferința și o ridiculizează. Într-un moment de căutare înfrigurată, acesta dă
peste o scrisoare din partea Anișoarei, în care aceasta o ruga pe Ela să vină
să-i țină de urât pe perioada celor două zile în care soțul acesteia lipsise,
fiind plecat cu treburi. Când Iorgu, soțul Anișoarei confirmă cele scrise,
acesta este năpădit de remușcări și capătă permisie ca să o vadă la Câmpulung.
Acolo petrece câteva momente fericite, până când ea, a doua zi, îi cere să-și
treacă o parte din avere pe numele ei. Convins de motivațiile mercantile ale
acesteia, acesta o părăsește și, ieșit din casa în care se afla Ela, îl vede pe
domnul G. plimbându-se pe stradă, atunci se hotărăste să meargă să-și ia
lucrurile de la hotel și să-i omoare pe cei doi, dar, întâlnindu-se cu colonelul
lui, renunță la acest plan și părăsește orașul împreună cu acesta. Pe drum află
că domnul Grigoriade, presupusul amant al Elei, era și el în oraș, și că altă
femeie, căutând să fie cu el în absența soțului ei, lăsase acasă o scrisoare
asemănătoare cu cea găsită de el.

Batalionul lui luptă la Măgura, unde, din cauza incompetenței comandanților și a
lipsei de coordonare, chiar Gheorghidiu este confundat, din neatenție, cu un
militar inamic și luat prizonier de propriii camarazi. Pe măsură ce Ștefan se
implică tot mai mult în zbuciumul războiului, acesta reflectă la cât de străin
se simte de drama lui cu Ela. Ironic, acesta se gândește că aceasta l-a înșelat
numai după ce a devenit bogat. La sfârșitul luptei, acesta scrie o scrisoare
prin care îi lasă suma de bani cerută la Câmpulung.

Fiind rănit, Ștefan Gheorghidiu este trimis la București, unde toată familia îl
copleșește cu ceea ce el consideră falsă afecțiune. Mama lui, odată foarte
ostilă la citirea testamentului, acuma vine să-i aducă cele trebuincioase la
spital. Acasă, la soție, acesta observă detașat cât de puțin îl afectează
situatia și se desparte de ea, lăsându-i restul banilor și posesiunilor sale.

Filmul de televiziune Între oglinzi paralele din 1978 este inspirat de romanul
Ultima noapte de dragoste, întâia noapte de război.

O adaptare a romanului lui Camil Petrescu, numită „Ultima noapte de dragoste”, a
avut premiera în 1979, cu Joanna Pacula și Vladimir Găitan în rolurile
principale, în regia lui Sergiu Nicolaescu.



https://ro.wikipedia.org/wiki/Ion_(roman)

Ion este un roman social, obiectiv, interbelic, realist și modern scris de Liviu
Rebreanu și apărut în anul 1920.

Liviu Rebreanu este creatorul romanului românesc modern, deoarece scrie primul
roman obiectiv din literatura română, Ion și primul roman de analiză psihologică
din proza românească, Pădurea Spânzuraților.

Ion este primul roman obiectiv din literatura română, fiind apărut în anul 1920,
după o lungă perioadă de elaborare, așa cum însuși autorul menționează în
finalul operei, între martie 1913 - iulie 1920. Apariția romanului a stârnit un
adevărat entuziasm în epocă, mai ales că nimic din creația nuvelistică de până
atunci nu anunța această evoluție spectaculoasă: „Nimic din ce e publicat
înainte nu ne putea face să prevedem admirabila dezvoltare a unui scriitor, care
a început și a continuat vreo zece ani, nu numai fără strălucire, dar și fără
indicații de viitor“, nota Eugen Lovinescu. Criticul primește romanul Ion ca pe
o izbândă a literaturii române, iar satisfacția sa este consemnată în studiul
„Creația obiectivă. Liviu Rebreanu: Ion“. Pentru inițiatorul modernismului
românesc, al cărui principiu de bază era sincronismul literaturii române cu cea
europeană, romanul Ion este cel care „rezolvă o problemă și curmă o
controversă“. Această afirmație a lui Lovinescu se referă la faptul că apariția
primului roman obiectiv direcționează literatura română către valoare europeană
și stinge polemica pe care criticul o avea cu sămănătoriștii epocii.

Există trei fapte care constituie geneza romanului Ion: prima dată, autorul
poartă o discuție cu un fecior sărac, dar harnic din sat. A doua oară, autorul
vede într-o zi de sărbătoare, pe câmp, un țăran în straie albe, care sărută
pământul. A treia oară este vorba despre povestea unei fete seduse și
abandonate, fiind însărcinată cu un fecior din sat. De asemenea, nucleul epic
din romanul „Ion” este anticipat și în nuvele ca „Zestrea” și „Rușinea”.

Romanul a fost adaptat pentru marele ecran în 1980 sub numele Blestemul
pământului, Blestemul iubirii în regia lui Mircea Mureșan. În rolul lui Ion este
Șerban Ionescu, Petre Gheorghiu îl joacă pe Vasile Baciu și Ioana Crăciunescu pe
Ana. Filmul a fost bine primit, cu un scor de 7,2/10 pe IMDb.



https://ro.wikipedia.org/wiki/Elie_Wiesel

Elie (Eliezer) Wiesel (n. 30 septembrie 1928, Sighetu Marmației, România, d. 2
iulie 2016, New York City, New York, S.U.A.) a fost un scriitor și ziarist
american în limbile franceză, engleză, idiș și ebraică, eseist și filosof
umanist, activist în domeniul drepturilor omului, născut într-o familie de evrei
din România, supraviețuitor al Holocaustului. În anul 1986 a fost distins cu
Premiul Nobel pentru Pace. În anul 1996 a fost numit membru al Academiei
Americane de Artă și Literatură⁠(en), iar din anul 2001 a fost ales membru de
onoare al Academiei Române.

A publicat 57 de cărți - cea mai celebră fiind «Noaptea», o descriere
autobiografică despre viața în lagărele de exterminare nazisteB.

Elie Wiesel s-a născut în România, ca al treilea copil și singurul băiat dintre
cei patru copii ai lui Șlomo și Sara Wiesel, într-o familie de evrei care aveau
o băcănie în Sighet, județul Maramureș (interbelic). Sara provenea dintr-un sat
de lângă Sighet, fiica unui agricultor, David (Dudi) Feig, care aparținea de
curentul hasidic al rabinilor din Vijnița. Orașul Sighet avea în perioada aceea
o majoritate evreiască de 38,6%.

În copilărie a urmat studii religioase, de Tora, studii care se făceau în
limbile idiș și ebraică. La sugestia tatălui său a început să învețe limba
ebraică. Acasă vorbeau idiș, iar în băcănia familiei se vorbea maghiara și
româna, iar unele ziare pe care le citeau erau în germană. După Dictatul de la
Viena din 1940, prin care guvernul român Gigurtu a cedat nord-vestul Ardealului,
regiunea în care locuia familia Wiesel a devenit o parte din Ungaria. Elie
(Eliezer), numit în maghiară Lázár Wiesel, s-a înscris la studii gimnaziale în
orașul Debrecen și apoi la Oradea, de unde a fost exmatriculat conform legilor
antisemite din învățământul public maghiar. În aprilie 1944 familia Wiesel a
fost internată într-un lagăr de concentrare și la 16 mai 1944 a fost
transportată la Lagărul de exterminare Auschwitz-Birkenau. Lui Elie (avea 15
ani) i s-a tatuat pe brațul stâng numărul A-7713. Femeile au fost separate de
bărbați, mama lui Elie Wiesel și sora lui mai mică, Țipora, în vârstă de 7 ani
au fost exterminate, iar Eli și tatăl său au fost supuși la muncă silnică în
fabrica Buna-Werke, care aparținea de complexul Auschwitz III Monowitz.

Când Armata Roșie s-a apropiat de Auschwitz, deținuții evrei au fost trimiși în
«Marșul Morții» (Todesmärsche) spre lagărul Buchenwald. În urma acestui marș
tatăl lui Elie Wiesel a murit de extenuare, inaniție și dizenterie. Elie a
supraviețuit - la 11 aprilie 1945 a fost eliberat de armata americană - grav
bolnav, inanizat și într-o stare depresivă acută, convins că a rămas singur pe
lume, total lipsit de un sprijin moral sau material, la vărsta de 16 ani Wiesel
considera faptul că a rămas în viață drept un accident. Ulterior și-a regăsit
cele două surori mai mari, Hilda și Beatrice (Bea), într-un orfelinat francez
(vezi filmul biografic "Elie Wiesel Goes Home" regizat de Judit Elek și comentat
de William Hurt, ISBN #1-930545-63-0).

După 65 de ani, la 5 iunie 2009, Wiesel a revenit la Buchenwald într-o vizită
oficială comemorativă însoțit de președintele american Barack Obama și de
cancelarul german Angela Merkel.

Populația din nord-vestul Ardealului s-a văzut trecută peste noapte de sub
autoritatea română sub cea maghiară. Anumiți autori (Paul Goma, în „Săptămâna
Roșie”, citând din cartea lui Wiesel „Toate fluviile se varsă-n mare” - engleză
All Rivers Run to the Sea) subliniază - ca o lipsă de loialitate față de România
- că Sara Wiesel ar fi primit cu bucurie intrarea trupelor maghiare în
Maramureș.

Activitatea partidului fascist-rasist Garda de Fier și a organului său
paramilitar, Mișcarea Legionară, au marcat procesul de fascizare a României din
anii 30', proces care s-a amplificat spre sfârșitul decadei. În afară de crimele
și samavolniciile legionare privite cu pasivitate de autorități, legile
rasiale-antisemite ale guvernelor Octavian Goga - A. C. Cuza (Neagu Djuvara
menționează: „...Regele a adus la guvern doi lideri de mici partide de extremă
dreaptă ... poetul Octavian Goga și profesorul A. C. Cuza, șeful unui partid
axat exclusiv pe antisemitism” și Ion GigurtuC, presa inregimentată
fulminant-xenofobă, antisemită, prigoana, exproprierea cetățenilor români de
etnie evreiască de toate drepturile civice și eclatările criminale provocate de
această atmosferă:D au făcut ca detașarea de România să fie primită ca o rază de
speranță - ulterior dovedită ca înșelătoare - de o parte dintre evreii din
teritoriul transferat.

În momentul respectiv situația evreilor din Ungaria era ceva mai suportabilă
decât în România, deși Ungaria adoptase deja „cele trei legi antisemite”
represive (pentru comparare, universitățile ungurești aplicau numerus clausus -
acceptarea a maximum 20 % evrei din totalul studenților - în timp ce România s-a
introdus numerus nulus - interdicția totală impusă evreilor de a studia în
universități - începând din anul școlar 1939), exproprieri, etc. Această
situație s-a înrăutățit brusc în primăvara anului 1944. Conform planului german
«Margarethe» de a asigura loialitatea Ungariei față de Berlin, la 19 martie
1944, opt divizii germane au ocupat Ungaria și la 23 martie 1944, regentul
Miklós Horthy a acceptat un guvern docil față de Germania, condus de generalul
Döme Sztójay.

În primăvara anului 1944 locotenent-colonelul SS (germană
SS-Obersturmbannführer) Adolf Eichmann, responsabil cu executarea soluției
finale a problemei evreiești, și-a început activitatea de „purificare” a
Ungariei de evrei. Din aprilie și până în septembrie 1944, cu colaborarea
autorităților ungare și cu ajutorul entuziast al fasciștilor unguri, (între care
și adepți ai partidului Crucilor cu Săgeți al cărui lider, Ferenc Szálasi, a
preluat în toamnă puterea în locul lui Horthy), au fost deportați la Auschwitz
circa 564.500 de evrei, de la prunc la bătrân, inclusiv familia Wiesel.

În aprilie 1945, după eliberarea din lagăr de către unități ale Corpului III al
Armatei Americane, aflat într-o stare jalnică fizică și sufletească - după cum
declara mai târziu, singur pe lume la vârsta de 16 ani, Wiesel considera faptul
că a supraviețuit ororilor detenției ca un accident, preferând moartea - a ajuns
la Paris unde a studiat pe parcursul anilor la Sorbona literatură, filozofie și
psihologie. S-a întreținut din lecții de ebraică și ca dirijor de cor la o
sinagogă. Debutul în jurnalistică l-a făcut la ziarele evreiești-franceze
L'arche („Arca”) și Tsien in Kamf (în idiș). Apoi a devenit reporter (în limba
ebraică) la cel mai mare ziar israelian, „Yediot Ahronot” („Ultimele Știri”),
fapt care i-a deschis ușile personalităților vremii din lume.

La începutul anilor '50, Wiesel a vizitat Israelul (stat creat în 1948) și a
primit cetățenia israeliană.

Timp de un deceniu de la eliberare, închistat în propria durere, Wiesel a
refuzat să discute, sau să scrie despre amintirile sale din lagăr. Ca și pe alți
supraviețuitori ai «holocaustului» - sintagmă introdusă ulterior de Elie Wiesel
- sindromul post-traumatic l-a împiedicat să-și deschidă inima. Zăgazul a fost
rupt în urma unui interviu - continuat cu o strânsă prietenie - cu François
Mauriac (laureatul premiului Nobel pentru literatură - 1952). La îndemnul
acestuia, Wiesel a scris în idiș 245 de pagini de revărsare necizelată de
memorii sub titlul „Și lumea a tăcut” (idiș: Un di velt hot geshvign) publicată
de editura unei asociații evreiești din Buenos Aires. Wiesel a rescris în limba
franceză o variantă prescurtată, o nuvelă autobiografică de 127 de pagini, La
Nuit („Noaptea”) [B] , prefațată de Mauriac și apărută în 1958 la editura
„Editions du Minuit” - tradusă ulterior în engleză de viitoarea sa soție și
colaboratoare, scriitoarea și traducătoarea Marion Wiesel (Night). Cu tot
suportul lui Mauriac, Wiesel a găsit cu greu o editură dispusă să-i publice
cartea. În septembrie 1960, editura americană „Arthur Wang of Hill & Wang” a
fost dispusă să-i plătească un avans de 100 $ pentru publicarea cărții, din care
s-au vândut în următoarele 18 luni 1046 de exemplare, din cele 3000 publicate.
Ulterior, „Noaptea” a fost tradusă în 30 de limbi. Din 1997 se vănd pe an, numai
în Statele Unite, cam 300 000 de exemplare. Până în martie 2006 s-au vândut 6
000 000 de exemplare, iar ziarul The New York Times a declarat-o „bestseller-ul
no.1” la literatura non-fiction.

În 1955 a călătorit în Statele Unite, la New York, unde a avut un accident de
circulație care l-a imobilizat pentru peste un an de zile, urmat de o lungă
convalescență. În timpul șederii în Franța și SUA, Wiesel a aprofundat vreme de
ani de-a rândul studiul Talmudului și al patrimoniului iudaic cu dascăli erudiți
ca rabinul Mordechai Chouchani din Paris și Saul Liberman din New York. Din 1963
Wiesel, devenit cetățean american, a locuit cu soția sa, Marion, în Connecticut,
apoi, între 1972 și 1976, când a fost numit profesor („Distinguished Professor”)
la Universitatea Municipală New York s-a mutat cu locuința la New York, în
Manhattan, unde locuiește și astăzi.

Wiesel a mai funcționat ca profesor de științe umane și de filozofie la
institutele: Universitatea Boston (Andrew W. Mellon Professor in the
Humanities), Universitatea Yale, Colegiul Eckerd din St. Petersburg, Florida;
între 1997 și 1999 a fost profesor-invitat (engleză visiting Professor) de
studii iudaice la Colegiul Barnard. La 29 septembrie 2008 Rubel Shelly,
președintele lui Rochester College Colegiul Rochester - Universitatea
Pepperdine, cu ocazia festivităților de 50 de ani de la înființare, l-a onorat
pe Elie Wiesel cu titlul de „Profesor-Invitat de Onoare” . La vârsta de 80 de
ani profesorul Wiesel continuă să predea și să conducă la universitatea din
Boston Centrul Elie Wiesel pentru studii iudaice (engleză Boston University,
College and Graduate School of Arts and Sciences, Department of Religion, Elie
Wiesel Center for Judaic Studies).

Marion Wiesel, editoare, scriitoare și traducătoare - a tradus 11 dintre cărțile
lui Elie Wiesel din franceză în engleză, a scris un film documentar despre
copiii uciși în holocaust Children of the Night („Copiii nopții”) ș.a. - s-a
născut la Viena în 1932 de unde,în urma Anschlussului din 1938, la 6 ani s-a
refugiat cu familia în Belgia, ocupată și ea, de trupele naziste, în 1940.
Transportați într-un lagăr în Franța, unde au suferit foame și boli, în 1942 au
izbutit să treacă în Elveția, unde au rămas până în 1947. În 2001, pentru
meritele sale personale („pentru mesajul de speranță contra urii, pentru viață
contra morții, pentru bine contra răului, pentru curajul de a-și continua viața
educându-i și pe alții, cu deosebire, pe copii, despre costul urii, intoleranței
și rasismului”) a fost decorată de câtre președintele Clinton cu the
Presidential Citizens Medal

Între anii 1978 și 1986, ca președinte a Presidential Commission on the
Holocaust (Comisiei Prezidențiale a Holocaustului), numită ulterior Consiliul
American pentru Păstrarea Memoriei Holocaustului a activat pentru construirea în
Washington, DC a Muzeului American al Holocaustului.

În 1988 a organizat împreună cu François Mitterrand, președintele Franței, o
conferință care a regrupat 76 de laureați ai premiului Nobel, cu misiunea de a
reflecta asupra viitorului plenetei. Această conferință se reunește pentru
przentarea de rapoarte și discuții la fiecare doi ani.

Wiesel a devenit un orator apreciat în problema holocaustului și a drepturilor
omului. În anul 2007 el a ținut discursul principal în fața Adunării Generale a
O.N.U. pentru comemorarea holocaustului. Ca un apărător al drepturilor omului el
și-a spus cuvântul într-o pluritate de probleme și conflicte, printre care:
dreptul de emigrare a evreilor din Uniunea Sovietică și din Etiopia, ocrotirea
victimelor apartheid-ului din Africa de Sud, ale terorii (Desaparecidos) juntei
militare din Argentina, ale genocidului bosnian, a luat apărarea indienilor
Miskito din Nicaragua, a kurzilor din Irak și în september 2006 el a pledat -
împreună cu actorul George Clooney - în fața Consiliului de Securitate a ONU
contra crimelor de genocid din provincia sudaneză Darfur.

În urma unei declarații a profesorului Răzvan Theodorescu, ministrul român al
culturii, prin care acesta tăgăduia participarea României la holocaust și a
scandalului care a urmat acestei declarații, Președintele Ion Iliescu a numit în
octombrie 2003 o Comisie Internațională de Studiere a Holocaustului în Romănia,
condusă de Elie Wiesel, numită ulterior „Comisia Wiesel”, compusă din
personalități publice din România, Statele Unite, Franța, Germania și Israel și
având ca vice-preșdinți pe generalul profesor Mihail E. Ionescu, dr. Tuvia
Friling, Șeful Arhvelor Statului Israel, și pe dr. Radu Ioanid, de la Muzeul
Memorial American al Holocaustului. Raportul a fost publicat în 2004-2005.

În 2007 „The Elie Wiesel Foundation for Humanity” a inițiat un manifest care
condamna campania turcească de tăgăduire a genocidului împotriva armenilor din
Turcia. Manifestul a fost semnat de 53 de laureați ai premiului Nobel.

În 1988, episcopul catolic Richard Williamson, membru al Societății Sf. Pius al
X-lea, fost director al seminarului tradiționalist catolic din Buenos Aires a
fost excomunicat (latae sententiae) în urma pozițiilor sale extremiste, ca un
cunoscut tăgăduitor al holocaustului și în urma opoziției excesive față de o
serie de decizii - considerate de el prea liberale - ale Sfântului Sinod. La
cererea a 4 cardinali, papa Benedict al XVI-lea i-a anulat în 2009
excomunicarea. În urma luării de poziție a lui Wiesel (2009), care a dus la un
val de proteste în lume Sfântul Scaun a definitivat excomunicarea lui
Williamson.

Institutul Național pentru Studierea Holocaustului din România „Elie Wiesel”
(INSHR) a fost înființat la propunerea președintelui Ion Iliescu, ca urmare a
Hotărârii de Guvern nr. 902 din 4 august 2005.

Ca umanist, luptător pentru drepturile omului, filozof și proeminent scriitor al
holocaustului, Elie Wiesel a primit o serie de premii, distincții și onoruri:

În primăvara lui 2006 vedeta televiziunii americane, Oprah Winfrey l-a convins
pe Wiesel s-o însoțească la un pelerinaj la Auschwitz, după care el a declarat
că aceasta este, foarte probabil, ultima lui vizită în acest loc (vezi The Oprah
Winfrey Show din 24 mai 2006).

În 2007 primul ministru al Israelului, Ehud Olmert a încercat să-l convingă să
candideze la postul de președinte al Statului Israel - functie reprezentativă -
dar Wiesel s-a eschivat. Ca președinte a fost ales vechiul om politic, laureatul
premiului Nobel Shimon Peres.

În 2008 Wiesel a prefațat „Scrisoare din infern câtre mama” scrisă după
eliberare de Ingrid Betancourt, fosta ostatecă a grupei teroriste Farcs, din
jungla columbiană.

Jurnalistul britanic-american de extremă stângă, troțkist anarhist și
„anti-deic”, după cum se autocaracterizează, Christopher Hitchens (pe a cărui
listă neagră, Wiesel se află alături de Maica Tereza, Bill și Hillary Clinton,
Henry Kissinger ș.a.) într-un editorial al ziarului The Nation îl critică pe
Wiesel că în anii 40' a fost „un suporter al grupării militante sioniste
«Irgun»”, că a rămas neutru în politica Orientului Mijlociu față de cauzele
„exodului arabilor palestinieni în 1948” și că nu a protestat față de „masacrul
palestinienilor din Sabra și Shatila”.

Ideologul anarhismului contemporan, profesorul Noam Chomsky, în cartea sa The
Fateful Triangle, citează o frază a lui Wiesel „ca un exemplu de suport uluitor
al comunității evreiești din America față de politica ultimativ și inevitabil
sinucigașă a guvernului israelian”: „Sprijin Israelul, punct. Mă identific cu
Israelul, punct. Nicicând nu voi ataca, sau critica Israelul cât nu sunt în
Israel.”(Elie Wiesel deține și cetățenia israeliană, vezi mai sus).

Un alt intelectual evreu american, cunoscut pentru ostilitatea sa față de statul
israelian și față de Wiesel, Dr. Norman Finkelstein l-a acuzat pe Wiesel că este
un profitor de pe urma holocaustului, care trece sub tăcere importanța altor
genocide din istorie, cu scopul de a se chivernisiG.

La 7 Februarie 1996, o grupă de negaționiști (tăgăduitori ai holocaustului),
conduși de profesorul Robert FaurissonH a făcut o demonstrație de protest în
fața universității Jules Verne din Picardia unde i s-a acordat lui Elie Wiesel
titlul de „Doctor honoris causa” susținând că premiatul este un mistificator
deoarece camerele de gazare din lagăre, sau nu au existat, sau au funcționat în
scopuri exclusiv - sanitare. „Nicicând Hitler nu a ordonat (și nici nu a admis)
ca cineva să fie ucis pe motive de rasă sau de religie(...) pretinsele camere de
gazare și pretinsul «genocid» sunt o minciună care permite gigantica escrocherie
politico-financiară al cârei principal beneficiar este Statul Israel...” declara
profesorul Faurisson în Le Monde - „Problema camerelor de gaz, sau zvonurile din
Auschwitz”.

Un tânăr tăgăduitor al holocaustului, Eric Hunt (22 ani) a găsit o cale mai
puțin academică pentru a-și exprima protestul față de Wiesel: în timpul unui
congres la un hotel din San Francisco, la 1 februarie 2007 respectivul l-a
atacat, încercând să-l tragă pe bătrânul profesor într-o cameră a hotelului.
Wiesel nu a fost rănit și Hunt a fugit, dar a fost prins ulterior și arestat,
când s-a lăudat cu gloriosul fapt într-un website al tăgăduitorilor
holocaustului

Wiesel a mai fost aspru criticat de unii pentru sprijinul și aprecierile aduse -
împreună cu Arthur Miller - cărții controversate „The Painted Bird” („Pasărea
vopsită”) (1965) a scriitorului polonez-american Jerzy Kosinski. Conducerea
comunistă a Poloniei, în cadrul campaniei antisemite din 1968 l-a acuzat pe
Kosiński de sentimente anti-poloneze, iar unii au denunțat cartea ca plagiat.

Una dintre criticile mai deosebite, venite tot din direcția extremei drepte, la
adresa lui Elie Wiesel, aparține unui fost vânzător de arme de foc, Aaron
Zelman, lider al uneia dintre zecile de grupări americane care cer menținerea
politicii liberale actuale față de cumpărarea și păstrarea armelor de foc,
conform celui de al doilea amendament la Constituția Americană. Zelman susține
că luarea de poziție a lui Wiesel contra de comerțului liber cu armele (engleză
gun control) poate duce la un nou genocid.

Lista cărților scrise de Elie Wiesel cuprinde o diversitate creativă, de la
ficțiune la realism. Cea mai celebră, «Noaptea», o descriere autobiografică
despre viața în lagărele de exterminare naziste[a], scrisă în anii 50' a fost
prima carte care a prezentat martirajul evreilor în marea hecatombă nazistă,
înaintea Jurnalului Anei Frank și a memoriilor lui Primo Levi.

«Dieu se veut à l'origine de tous nos actes, et à leur dénouement aussi. Il est
à la fois question et réponse.» (Elie Wiesel - Paroles d'étranger).

«Seule la prière approche de cette concision et de cette pureté qui fondent la
vérité de l'écriture. Ecrire, c'est comme une prière, aller à l'essentiel.»
(Elie Wiesel - Extrait d'un Entretien avec Antoine de Gaudemar - Octobre 1983).

en «The opposite of love is not hate, it's indifference. The opposite of beauty
is not ugliness, it's indifference. The opposite of faith is not heresy, it's
indifference. And the opposite of life is not death, but indifference between
life and death».



https://ro.wikipedia.org/wiki/Rom%C3%A2nia

România este un stat situat în sud-estul Europei Centrale, pe cursul inferior al
Dunării, la nord de peninsula Balcanică și la țărmul nord-vestic al Mării Negre.
Pe teritoriul ei este situată aproape toată suprafața Deltei Dunării și partea
sudică și centrală a Munților Carpați. Se învecinează cu Bulgaria la sud, Serbia
la sud-vest, Ungaria la nord-vest, Ucraina la nord și est și Republica Moldova
la est, iar țărmul Mării Negre se găsește la sud-est.

De-a lungul istoriei, diferite porțiuni ale teritoriului de astăzi al României
au fost în componența sau sub administrația Daciei, Imperiului Roman, Imperiului
Otoman, Imperiului Rus și a celui Austro-Ungar.

România a apărut ca stat, condus de Alexandru Ioan Cuza, în 1859, prin unirea
dintre Moldova și Țara Românească, păstrând autonomia și statutul de stat
tributar față de Imperiul Otoman, pe care-l aveau cele două principate. A fost
recunoscută ca țară independentă 19 ani mai târziu. În 1918, Transilvania,
Bucovina și Basarabia s-au unit cu România formând România Mare sau România
interbelică, care a avut cea mai mare extindere teritorială din istoria României
(295.641 km2).

În ajunul celui de-al Doilea Război Mondial (1940), România Mare, sub presiunea
Germaniei naziste, a cedat teritorii Ungariei (nord-estul Transilvaniei),
Bulgariei (Cadrilaterul) și Uniunii Sovietice (Basarabia, Herța și Bucovina de
nord). După abolirea dictaturii lui Antonescu la 23 august 1944 România s-a
retras din alianța cu Puterile Axei, trecând de partea Puterilor Aliate (Anglia,
Statele Unite, Franța și Uniunea Sovietică). Prin Tratatul de pace de la Paris
semnat la 10 februarie 1947, din teritoriile cedate ale fostei Românii Mari a
recuperat Transilvania de Nord.

După înlăturarea regimului comunist instalat în România (1989) și după
destrămarea Uniunii Sovietice (1991), statul a inițiat o serie de reforme
economice și politice. După un deceniu de probleme economice, România a introdus
noi reforme economice de ordin general (precum cota unică de impozitare, în
2005) și a aderat la Uniunea Europeană la 1 ianuarie 2007.

România este o republică semi-prezidențială. Este al nouălea stat după suprafața
teritoriului (238 391 km²) și a șaptea după numărul populației (peste
20 milioane locuitori) dintre statele membre ale Uniunii Europene. Capitala
țării, București, este și cel mai mare oraș al ei și al șaselea oraș din UE după
populație (1,9 milioane locuitori). În 2007, a fost rândul României să desemneze
un oraș drept Capitală Europeană a Culturii, fiind ales Sibiul. România este
membră a unor organizații internaționale, printre care: ONU din 1955, CoE din
1993, Uniunea Europeană de la 1 ianuarie 2007, NATO din 29 martie 2004, OSCE,
OIF din 2003, Uniunea Latină din 1980, și unor instituții economice: Grupul
Băncii Mondiale, FMI din 1972, BERD din 1991, OCDE.

Numele de „România” provine de la „român”, cuvânt derivat din latinescul
romanus.

Cel mai vechi indiciu referitor la existența numelui de „român” ar putea fi
conținut de Cântecul Nibelungilor din secolul al XIII-lea: „Ducele Ramunch din
țara Valahilor/cu șapte sute de luptători aleargă în întâmpinarea ei/ca păsările
sălbatice, îi vedeai galopând”. Ramunch ar putea fi o transliterație a numelui
„Român” reprezentând în acest context un conducător simbolic al românilor.

Cele mai vechi atestări documentare ale termenului de „rumân/român” cunoscute în
mod cert sunt conținute în relatări, jurnale și rapoarte de călătorie redactate
de umaniști renascentiști din secolul al XVI-lea care, fiind în majoritate
trimiși ai Sfântului Scaun, au călătorit în Țara Românească, Moldova și
Transilvania. Astfel, Tranquillo Andronico notează în 1534, că valahii „se
numesc romani”. Francesco della Valle scrie în 1532 că valahii „se denumesc
romani în limba lor”. Mai departe, el citează chiar și o scurtă expresie
românească: „Sti rominest?”. După o călătorie prin Țara Românească, Moldova și
Transilvania, Ferrante Capecci relatează prin 1575 că locuitorii acestor
provincii se numesc pe ei înșiși „români” (romanesci). Pierre Lescalopier scrie
în 1574 că cei care locuiesc în Moldova, Țara Românească și cea mai mare parte a
Transilvaniei, „se consideră adevărați urmași ai romanilor și-și numesc limba
«românește», adică romana”.

Mărturii suplimentare despre endonimul de „rumân/român” furnizează și autori
care au venit în mod prelungit în contact direct cu românii. Astfel, umanistul
sas Johann Lebel relatează în 1542 că „românii […] se numesc pe ei înșiși
«Romuini»”. Istoricul polonez Orichovius (Stanisław Orzechowski) scrie în 1554
că românii „se numesc pe limba lor romini după romani, iar pe limba noastră
(poloneză) sunt numiți valahi, după italieni”, în timp ce primatul și diplomatul
ungar Anton Verancsics scrie în 1570 că „românii se numesc romani”, iar eruditul
maghiar transilvan Martinus Szent-Ivany citează în 1699 expresii românești ca:
„Sie noi sentem Rumeni” și „Noi sentem di sange Rumena”.

Cel mai vechi indiciu cunoscut asupra unei denumiri geografice cu mențiunea
„rumânesc” este conținută de unele versiuni ale operei Getica de Iordanes: „...
Sclavini a civitate nova et Sclavino Rumunense et lacu qui appellantur
Mursianus...”. Denumirea Rumunense constituie o transliterație latinizantă a
unei pronunții slave pentru „rumânesc”. Deși mențiunea Sclavino Rumunense s-a
dovedit a fi apocrifă, ea fiind o interpolare ulterioară în textul lui Iordanes,
relevanța ei istorică rămâne considerabilă, interpolarea neputând fi mai târzie
de secolele al X-lea–al XI-lea.

Cea mai veche atestare documentară cunoscută a numelui de țară este Scrisoarea
lui Neacșu din 1521, ce conține mențiunea cěra rumŭněskŭ (Țeara Rumânească).

Miron Costin insistă asupra denumirii de „român, adică roman” ce o poartă
românii din Principatele Române. La fel, Constantin Cantacuzino explică pe larg
în Istoria Țării Rumânești originile și semnificația denumirii de „român,
românesc” dată Țărilor Române. Dimitrie Cantemir denumește în mod sistematic
toate cele trei Principate locuite de români ca „Țări Românești”. Termenul de
„România” în accepțiunea sa modernă este atestat documentar în al doilea deceniu
al secolului al XIX-lea.

Până în secolul al XIX-lea au coexistat pentru spațiul dintre Nistru și Tisa
denumirile de „Rumânia” și „România”, precum și endonimul „rumâni” alături de
„români”, forma scrisă cu „u” fiind predominantă. Din termenul „rumân” s-a
format la finele secolului XVIII exonimul modern a poporului român și a statului
român în cazul principalelor limbi europene: „Rumänen/Rumänien” (germană),
„Roumains/Roumanie” (franceză), „Rumanians/Rumania” (denumirea învechită din
engleză), „Rumuni/Rumunija” (în sârbă; totuși, în cazul românilor timoceni s-a
păstrat exonimul de „vlahi”, vechiul exonim al tuturor românilor, până în ziua
de azi, chiar dacă se autodefinesc în limba maternă drept „rumâni”) etc. În
ultimele decenii, în mai multe limbi s-a trecut la înlocuirea formei care derivă
din „rumân” în cea care derivă din „român”. Astfel, în limba engleză forma
„Rumania” a fost în locuită cu „Romania”. În limba italiană denumirea „Rumania”
a fost înlocuită cu „Romania”, iar în limba portugheză se folosesc formele
„Romenia” (pentru a desemna statul român) și „Romeno” pentru a desemna poporul
român.

Prin istoria României se înțelege, în mod convențional, istoria regiunii
geografice românești, a popoarelor care au locuit-o precum și a statului Român
modern. Una dintre cele mai dezbătute probleme din istoriografia românească,
problemă care de fapt indică însuși drumul parcurs de aceasta, este problema
originilor. Astfel, originile românilor sunt disputate, existând mai multe
teorii.

Se consideră că triburile creatoare ale culturii bronzului pe teritoriul
României aparțin grupului indo-european al tracilor. Strabon în „Geografia”
menționa că geții aveau aceeași limbă cu tracii, iar dacii aceeași limbă cu
geții. Totuși, prima relatare despre geți aparține lui Herodot. Cucerirea Daciei
de către romani conduce la contopirea celor două culturi: daco-romanii sunt
strămoșii poporului român. După ce Dacia a devenit provincie a Imperiul Roman
s-au impus elemente de cultură și civilizație romană, inclusiv latina vulgară
care a stat la baza formării limbii române.

Pe baza informațiilor din inscripția de la Dionysopolis și de la Iordanes, se
știe că sub stăpânirea lui Burebista, ajutat de marele preot Deceneu, s-a format
primul stat geto-dac. În anul 44 î.Hr., Burebista este asasinat de unul dintre
slujitorii săi. După moartea lui, statul geto-dac se va destrăma în 4, apoi în 5
regate. Nucleul statal se menține în zona munților Șureanu, unde domnesc
succesiv Deceneu, Comosicus și Coryllus. Statul centralizat dac va atinge
apogeul dezvoltării sale sub Decebal. În această perioadă se mențin o serie de
conflicte cu Imperiul Roman, o partea a statului dac fiind cucerită în 106 d.Hr.
de împăratul roman Traian. Între anii 271-275 d.Hr. are loc retragerea
aureliană.

În primul mileniu, peste teritoriul României au trecut valuri de popoare
migratoare: goții în secolul III - IV, hunii în secolul IV, gepizii în secolul
V, avarii în secolul VI, slavii în secolul VII, ungurii în secolul IX,
pecenegii, cumanii , uzii și alanii în secolele X - XII și tătarii în secolul
XIII.

În secolul al XIII-lea sunt atestate primele cnezate la sud de Carpați. Mai
apoi, în contextul cristalizării relațiilor feudale, ca urmare a creării unor
condiții interne și externe favorabile (slăbirea presiunii ungare și diminuarea
dominației tătarilor) iau ființă la sud și est de Carpați statele feudale de
sine stătătoare Țara Românească (1310), sub Basarab I și Moldova (1359), sub
Bogdan I. Dintre domnitorii ce au avut un rol mai important, pot fi amintiți:
Alexandru cel Bun, Ștefan cel Mare, Petru Rareș și Dimitrie Cantemir în Moldova,
Mircea cel Bătrân, Vlad Țepeș și Constantin Brâncoveanu în Țara Românească și
Iancu de Hunedoara în Transilvania. Începând cu sfârșitul secolului al XV-lea
cele două principate intra treptat în sfera de influență a Imperiului Otoman.

Transilvania, parte de-a lungul Evului Mediu a Regatului Ungariei, guvernată de
voievozi, devine un principat de sine stătător, vasal Imperiului Otoman din
1526. La cumpăna secolelor al XVI-lea și al XVII-lea Mihai Viteazul domnește
pentru o foarte scurtă perioadă de vreme peste o bună parte din teritoriul
României de astăzi.

În secolul al XVIII-lea, Moldova și Țara Românească și-au păstrat în continuare
autonomia internă, dar în 1711 și 1716 respectiv, începe perioada domnitorilor
fanarioți, numiți direct de turci din rândul familiilor nobile de greci din
Constantinopol. Prin încheierea pactului dualist în 1867, Transilvania și-a
pierdut la scurtă vreme resturile autonomiei sale politice, fiind înglobată din
punct de vedere politic și administrativ Ungariei.

Statul modern român a fost creat prin unirea principatelor Moldova și Muntenia
(sau Țara Românească), în anul 1859, odată cu alegerea concomitentă ca domnitor
în ambele state a lui Alexandru Ioan Cuza. Acesta a fost obligat să abdice în
anul 1866 de către o largă coaliție a partidelor vremii, denumită și Monstruoasa
Coaliție, Cuza fiind obligat să părăsească țara. În 1877, România își obține
independența iar în 1881, Carol I este încoronat ca Rege al României. În 1913,
România a intră în război împotriva Bulgariei, la capătul căruia a obținut
Cadrilaterul. În 1914, regele Carol I moare, rege al României devenind Ferdinand
I.

În 1916 România a intrat în Primul Război Mondial de partea Antantei. Deși
forțele române nu s-au descurcat bine din punct de vedere militar, până la
sfârșitul războiului, Imperiile Austriac și Rus s-au dezintegrat; Adunarea
Națională în Transilvania, și Sfatul Țării în Basarabia și Bucovina și-au
proclamat Unirea cu România, iar Ferdinand s-a încoronat rege al României la
Alba Iulia în 1922. Tratatul de la Versailles a recunoscut toate proclamațiile
de unire în conformitate cu dreptul la autodeterminare stabilit de Declarația
celor 14 puncte ale președintelui american Thomas Woodrow Wilson.

Odată cu venirea sa la putere, Ion Gigurtu, președinte al Consiliului de
Miniștri, între 4 iulie și 4 septembrie 1940, a declarat că va duce o politică
nazistă pro-Axa Berlin–Roma, antisemită și fascist-totalitară. În urma Pactului
Ribbentrop-Molotov din 1939, prin acceptarea arbitrajului lui Hitler asupra
Transilvaniei (după ce Gigurtu a declarat la radio că România trebuie să facă
sacrificii teritoriale pentru a justifica orientarea sa nazistă și aderarea
totală a României la Axa Berlin–Roma), România a cedat Ungariei nordul
Transilvaniei, inclusiv orașul Cluj. Vastele teritorii din Transilvania care au
fost cedate de Ion Gigurtu în favoarea Ungariei conțineau importante resurse
naturale, inclusiv mine de aur. Ion Gigurtu a fost de acord și cu cedarea a
8000 km2 din Dobrogea de sud în favoarea Bulgariei și Uniunii Sovietice,
Basarabia Herța și Bucovina de Nord.

Față de retragerea haotică din Basarabia, cedările teritoriale, nemulțumirea
opiniei publice și protestele liderilor politici, regele Carol al II-lea
suspendă Constituția României și îl numește ca prim-ministru pe Generalul Ion
Antonescu. Aceasta, sprijinit de Garda de Fier, cere regelui să abdice în
favoarea fiului său, Mihai. Apoi, Antonescu își asumă puteri dictatoriale și
devine șef de stat precum și președinte al consiliului de miniștri. În 1941, ca
aliat al Germaniei, România declară război Uniunii Sovietice.

La data de 23 august 1944, armata sovietică fiind deja în Moldova de nord încă
din luna martie, regele Mihai își dă acordul pentru înlăturarea prin forță a
mareșalului Antonescu dacă acesta va refuza semnarea armistițiului cu Națiunile
Unite. În urma refuzului net al lui Antonescu, Regele Mihai a dispus destituirea
și arestarea mareșalului, iar România a trecut de partea Aliaților.

La mai puțin de 3 ani de la ocuparea României de către sovietici, în 1947,
regele Mihai I este forțat să abdice și a fost proclamată Republica Populară
Română - stat al "democrației populare". Regimul instaurat, condus de Partidul
Muncitoresc Român, își întărește poziția printr-o politică de tip stalinist de
descurajare a oricărei opoziții politice și de schimbare a structurilor
economico-sociale ale vechiului regim burghez. La începutul anilor 1960,
guvernul român a început să-și afirme o anumită independență față de Uniunea
Sovietică în politica externă, fără să renunțe însă la „cuceririle
revoluționare” în politica internă. În 1965 moare liderul comunist Gheorghe
Gheorghiu-Dej, după care România intră într-o perioadă de schimbări. După o
scurtă luptă pentru putere, în fruntea partidului comunist a venit Nicolae
Ceaușescu, care a devenit secretar general al Partidului Comunist Român în 1965,
președinte al Consiliului de Stat în 1967 și președinte al Republicii Socialiste
România în 1974. Conducerea lungă de câteva decenii a președintelui Nicolae
Ceaușescu a devenit din ce în ce mai autoritară în anii 1980.

În contextul căderii comunismului în toată Europa de Est, un protest început la
mijlocul lunii decembrie 1989 la Timișoara s-a transformat rapid într-un protest
național împotriva regimului politic socialist, înlăturându-l pe Nicolae
Ceaușescu de la putere.

Un consiliu interimar format din personalități ale vieții civile și foste
oficialități comuniste a preluat controlul guvernului, iar Ion Iliescu a devenit
președintele provizoriu al țării. Noul guvern a revocat multe din politicile
autoritare comuniste și a închis câțiva dintre conducătorii regimului comunist.

În mai 1990 s-au organizat alegeri ale partidelor pentru legislatură și
președinție. Iliescu a fost ales președinte, iar partidul său, Frontul Salvării
Naționale, a câștigat controlul legislativ. Petre Roman a devenit prim-ministru.
Alegerile însă nu au pus punct demonstrațiilor antiguvernamentale. Dezlănțuirile
minerilor au dus la demiterea guvernului Roman în septembrie 1991. În octombrie,
fostul ministru de finanțe, Theodor Stolojan i-a urmat lui Roman ca
prim-ministru și a format un nou cabinet. În alegerile naționale din 1992, Ion
Iliescu și-a câștigat dreptul la un nou mandat. Cu sprijin parlamentar de la
partidele parlamentare naționaliste PUNR, PRM și fostul partid comunist PSM, a
fost format un guvern în noiembrie 1992, sub prim-ministrul Nicolae Văcăroiu.

Emil Constantinescu din coaliția electorală Convenția Democrată Română (CDR) l-a
învins în 1996 pe președintele Iliescu, după un al doilea scrutin și l-a
înlocuit la șefia statului. Victor Ciorbea a fost numit prim-ministru. Ciorbea a
rămas în această funcție până în martie 1998, când a fost înlocuit de Radu
Vasile și mai târziu de Mugur Isărescu. Alegerile din 2000 au fost câștigate de
PSD și Ion Iliescu, iar Adrian Năstase a fost numit prim-ministru. În 2004,
alegerile l-au dat învingător pe Traian Băsescu în funcția de Președinte al
statului, în fruntea unei coaliții formată din PNL și PD, alături de UDMR și
PUR, iar în funcția de prim-ministru a fost numit Călin Popescu Tăriceanu.

Din 2004 România este membru NATO, iar din 2007 a devenit membră a Uniunii
Europene. În urma alegerilor legislative din noiembrie 2008, Partidul
Democrat-Liberal a obținut cele mai multe mandate, fiind urmat de alianța dintre
PSD și PC, PNL și UDMR. Ulterior se formează un guvern de alianță, între PSD+PC
și PD-L, condus de Emil Boc, pentru ca din decembrie 2009, în urma votului
Parlamentului, PD-L, UDMR și grupul parlamentar al independenților (devenit
UNPR) să alcătuiască cabinetul Boc 2.

Teritoriul actual al României mai este numit și spațiul
carpato-danubiano-pontic, deoarece România se suprapune unui sistem teritorial
european, conturat după forma cercului Carpaților Românești și a regiunilor
limitrofe impuse și subordonate complementar Carpaților, fiind mărginită în
partea de sud de fluviul Dunărea, iar în partea de est de Marea Neagră.

România este situată în emisfera nordică, la intersecția paralelei 45°
latitudine nordică și meridianului de 25° longitudine estică, iar în Europa în
partea central sud-estică la distanțe aproximativ egale față de extremitățile
continentului european. România se învecinează la nord cu Ucraina, granița de
sud este formată cu Bulgaria (o mare parte fiind frontieră acvatică, cu
Dunărea), în vest cu Ungaria, în sud-vest cu Serbia, iar în est cu Republica
Moldova (formată în totalitate de Prut). Frontierele României se întind pe
3150 km, din care 1876 km au devenit, în 2007, granițe ale Uniunii Europene
(spre Serbia, Moldova și Ucraina), în timp ce cu Marea Neagră, granița formată
are o lungime de 194 km pe platforma continentală (245 km de țărm). Suprafața
României este de 238 391 km², la care se adaugă 23 700 km² din platforma Mării
Negre.

Relieful României este caracterizat prin patru elemente: varietate,
proporționalitate, complementaritate și dispunere simetrică, dat fiind numărul
mare de forme de relief, repartiția aproximativ egală a principalelor unități de
relief (35% munți, 35% dealuri și podișuri și 30% câmpii) și gruparea
reliefului. Carpații Românești se extind ca un inel, ce închide o mare
depresiune în centrul țării, cea a Transilvaniei. Sunt munți cu altitudine
mijlocie, fragmentați, cu un etaj alpin, pășuni alpine și întinse suprafețe de
eroziune, a căror altitudine maximă se atinge în vârful Moldoveanu (din Munții
Făgăraș), la 2 544 de metri. Pe teritoriul României, Munții Carpați au o lungime
de 910 km.

La exterior Munților Carpați se află un inel de dealuri — Subcarpații și
Dealurile de Vest — locurile cele mai populate, datorită bogatelor resurse de
subsol (petrol, cărbuni, sare) și condițiilor favorabile culturii viței-de-vie
și pomilor fructiferi. În est și sud se extind trei mari podișuri (Moldovei,
Dobrogei și Getic), dar și Podișul Mehedinți, în timp ce în sud și vest se
întind două mari câmpii, Câmpia Română (îngustată spre est) și Câmpia de Vest.

Delta Dunării este cea mai joasă regiune a țării, sub 10 m altitudine, cu
întinderi de mlaștini, lacuri și stuf. Ceva mai înălțate sunt grindurile
fluviale și maritime (Letea, Caraorman, Sărăturile) pe care se grupează satele
de pescari. Este un teritoriu descris din Antichitate de numeroși oameni de
știință ai vremurilor, printre care Herodot, Strabon, Ptolemeu sau Plinius cel
Bătrân. Delta Dunării a fost introdusă în lista patrimoniului mondial al UNESCO
în 1991 ca rezervație naturală a biosferei.

România beneficiază de toate tipurile de unități acvatice: fluvii și râuri,
lacuri, ape subterane, ape marine. Particularitățile hidrografice și hidrologice
ale României sunt determinate, în principal, de poziția geografică a țării în
zona climatului temperat-continental și de prezența arcului carpatic. Factorul
antropic a contribuit la unele modificări ale acestor particularități.

Pe teritoriul României au fost identificate 3700 de specii de plante din care
până în prezent 23 au fost declarate monumente ale naturii, 74 dispărute, 39
periclitate, 171 vulnerabile și 1253 sunt considerate rare. Cele trei mari zone
de vegetație în România sunt zona alpină, zona de pădure și zona de stepă.
Vegetația este distribuită etajat, în concordanță cu caracteristicile de sol și
climă, dar și în funcție de altitudine, astfel: stejarul, gârnița, teiul,
frasinul (în zonele de stepă și dealuri joase); fagul, gorunul (între 500 și
1200 de metri); molidul, bradul, pinul (între 1200 și 1800 de metri); ienupărul,
jneapănul și arborii pitici (într 1800 și 2000 de metri); pajiștile alpine
formate din ierburi mărunte (peste 2000 de metri). În largul văilor mari,
datorită umezelii persistente, apare o vegetație specifică de luncă, cu stuf,
papură, rogoz și adesea cu pâlcuri de sălcii, plopi și arini. În Delta Dunării
predomină vegetația de mlaștină.

Fauna României este în special repartizată în funcție de vegetație. Astfel,
pentru etajul stepei și silvostepei sunt specifice următoarele specii: iepurele,
hârciogul, popândăul, fazanul, dropia, prepelița, crapul, carasul, știuca,
șalăul, somnul; pentru etajul pădurilor de foioase (stejar și fag): mistrețul,
lupul, vulpea, mreana, ciocănitoarea, cinteza; pentru etajul pădurilor de
conifere: păstrăvul, lostrița, râsul, cerbul, iar specifice faunei alpine sunt
caprele negre și vulturii pleșuvi.

În particular, Delta Dunării este sălașul a sute de specii de păsări, incluzând
pelicani, lebede, gâște sălbatice și păsări flamingo, protejate de lege (așa cum
sunt de altfel și porcii sălbatici și lincșii). De asemenea Delta reprezintă un
popas sezonal pentru păsările migratorii. Câteva dintre speciile rare de păsări
aflate în zona Dobrogei sunt pelicanul creț, cormoranul mic, lopătarul, gâsca cu
piept roșu și gârlița mare, dar și lebăda de iarnă.

Clima României este determinată în primul rând de poziția sa pe glob, precum și
de poziția sa geografică pe continentul european. Aceste particularități conferă
climei un caracter temperat continental cu nuanțe de tranziție.

Extinderea teritoriului țării pe aproape 5° de latitudine impune diferențieri
mai mari între sudul și nordul țării în ceea ce privește temperatura decât
extinderea pe circa 10 °C de longitudine, astfel dacă temperatura medie anuală
în sudul țării se ridică la circa 11 °C, în nordul țării, la altitudini
comparabile, valorile acestui parametru sunt mai coborâte cu circa 3 °C. Între
extremitatea vestică și cea estică a teritoriului național, diferența termică se
reduce la 1 °C (10 °C în vest, 9 °C în est).

Relieful țării are un rol esențial în delimitarea zonelor și etajelor climatice.
Munții Carpați formează o barieră care separă climatele continentale aspre din
est de cele din vest de tip oceanic și adriatic. În concluzie, clima României
este una de tip temperat-continentală, cu patru anotimpuri și este marcată de
influențe ale climatelor stepice din est, adriatice din sud-vest, oceanice din
vest și nord-vest, păstrându-și totuși identitatea climatului
carpato-ponto-danubian.

Precipitațiile sunt moderate, variind de la insuficienta cantitate de 400 mm din
Dobrogea la 500 mm în Câmpia Română și până la 600 mm în cea de Vest. Odată cu
altitudinea, precipitațiile cresc, depășind pe alocuri 1000 mm pe an.

Primele înregistrări climatice în România s-au făcut odată cu înființarea
Institutului Meteorologic Central (în 1884) și cu apariția lucrărilor elaborate
de Ștefan Hepites. După 1960 are loc o dezvoltare a rețelei de stații
meteorologice, apărând și importante lucrări referitoare la caracteristicile
climatice ale spațiului montan, litoral, urban, rural, etc.

Conform recensământului din 2002, România are o populație de 21 680 974 de
locuitori, iar sporul natural este negativ. Populația scade astfel, și din cauza
acestuia, dar și din cauza migrației negative. Astfel, raportul Eurostat din
2014 arăta că România era țara din Uniunea Europeană cu cea mai abruptă scădere
demografică între 1994 și 2014, deși vârsta mediană, de 40,8 ani, era încă sub
media europeană de 42,2. Același raport arată că România se află pe ultimul loc
în UE la suprafața medie a locuințelor în mediul urban (circa 40 m²), dar și pe
primul loc la procentajul locuințelor folosite de proprietarii lor în totalul
locuințelor (94,7%).

Principalul grup etnic în România îl formează românii. Ei reprezintă, conform
recensământului din 2002, 89,5% din numărul total al populației. După români,
următoarea comunitate etnică importantă este cea a maghiarilor, care reprezintă
6,6% din populație, respectiv un număr de aproximativ 1 400 000 de cetățeni.
După datele oficiale, în România trăiesc 535 250 de romi. Alte comunități
importante sunt cele ale germanilor, ucrainenilor, lipovenilor, turcilor,
tătarilor, sârbilor, slovacilor, bulgarilor, croaților, grecilor, rutenilor,
evreilor, cehilor, polonezilor, italienilor și armenilor. Din cei 745 421 de
germani câți erau în România în 1930, în prezent au mai rămas aproximativ
60 000. De asemenea, în 1924, în Regatul României erau 796 056 de evrei, însă la
recensământul din 2002 au fost numărați 6 179.

Numărul românilor ori al persoanelor cu strămoși născuți în România care trăiesc
în afara granițelor țării este de aproximativ 12 milioane. Puțin timp după
revoluția din decembrie 1989, populația României a fost de peste 23 000 000 de
locuitori. Însă începând cu 1991, aceasta a intrat într-o tendință de scădere
treptată, ajungând actualmente la circa 21 000 000 de locuitori. Acest fapt se
datorează liberei circulații în statele din afara granițelor României, dar și
ratei natalității destul de scăzute.

Limba oficială a României este limba română ce aparține grupei limbilor romanice
de est și este înrudită cu italiana, franceza, spaniola, portugheza, catalana
și, mai departe, cu majoritatea limbilor europene. Româna este limba cu cel mai
mare număr de vorbitori nativi ce reprezintă 91% din totalul populației
României, fiind urmată de limbile vorbite de cele două minorități etnice
principale, maghiarii și romii. Astfel, maghiara este vorbită de un procent de
6,7% iar romani de respectiv 1,1% din numărul total al populației țării. Până în
anii '90, în România a existat o numeroasă comunitate de vorbitori de limbă
germană, reprezentată în cea mai mare parte de sași. Deși cei mai mulți dintre
membrii acestei comunități au emigrat în Germania, au rămas totuși în prezent
într-un număr semnificativ de 45 000 de vorbitori nativi de limbă germană în
România. În localitățile unde o anumită minoritate etnică reprezintă mai mult de
20% din populație, limba respectivei minorități poate fi utilizată în
administrația publică și în sistemul judiciar. Engleza și franceza sunt
principalele limbi străine predate în școlile din România. Limba engleză este
vorbită de un număr de 5 milioane de români în timp ce franceza de circa 4-5
milioane, iar germana, italiana și spaniola de câte 1-2 milioane fiecare. În
trecut, limba franceză era cea mai cunoscută limbă străină în România, însă
începând cu 1990 engleza câștigat teren reușind să declaseze franceza de pe
primul loc. De obicei, cunoscătorii de limbă engleză sunt în special tinerii și
persoanele de vârstă medie. În orice caz, România este din 1990 membru cu
drepturi depline a Francofoniei, iar în 2006 a găzduit la București un important
summit al acestei organizații. Limba germană este predată în special în Banat,
Transilvania și Bucovina datorită tradițiilor ce s-au păstrat în această regiune
din timpul dominației Austro-Ungare.

Viața religioasă în România se desfășoară conform principiului libertății
credințelor religioase, principiu enunțat la articolul 29 din Constituția
României, alături de libertatea gândirii și a opiniilor. Chiar dacă nu se
definește explicit ca stat laic, România nu are nicio religie națională,
respectând principiul de secularitate: autoritățile publice sunt obligate la
neutralitate față de asociațiile și cultele religioase.

Biserica Ortodoxă Română este instituția religioasă din România cu cel mai mare
număr de credincioși. Biserica Ortodoxă, cu tradiții de aproape două milenii,
are rădăcini adânci în domeniul cultural și social din România. Ea este o
biserică autocefală care se află în comuniune cu celelalte biserici ortodoxe.
Cea mai mare parte a populației României, respectiv 86,7%, s-a declarat ca fiind
de confesiune creștin ortodoxă, conform recensământului din 2002, . Ponderea
comunităților religioase aparținătoare altor ramuri ale creștinismului este
următoarea: romano-catolici (4,7 %), reformați (3,7 %), penticostali (1,5 %) și
români uniți (0,9 %). Astfel, populația creștină din România reprezintă 99,3%
din totalul populației țării. În Dobrogea există și o minoritate islamică
compusă majoritar din turci și tătari. De asemenea, la recensământul din 2002,
în România existau 6 179 de persoane de religie mozaică, 21 349 de atei sau
persoane fără religie și 11 734 de persoane care nu și-au declarat religia.

Până la Unirea din 1918, cea mai mare parte a populației din Transilvania era
formată din credincioși ai Bisericii Române Unite cu Roma, ca urmare a trecerii
unei mari părți a românilor, până atunci ortodocși, la Biserica Romei, la
sfârșitul secolului al XVII-lea. Catolicismul și protestantismul sunt prezente
mai ales în Transilvania și Crișana. În Bihor, de pildă, se află centrul
cultului baptist din România, comunitatea de aici numărând 22 294 de adepți. De
asemenea, în România există și alte culte, precum ortodocșii pe stil vechi,
cultul armean și altele asemenea.

Învățământul urmărește realizarea idealului educațional întemeiat pe valorile
democrației, ale diversității culturale, pe aspirațiile individuale, sociale și
contribuie la păstrarea identității naționale în contextul valorilor europene.
Idealul educațional al școlii românești constă în dezvoltarea liberă și
armonioasă a personalității individului în vederea unei integrări eficiente în
societatea bazată pe cunoaștere.

Încă de la Revoluția română din 1989, sistemul de învățământ românesc a fost
într-un continuu proces de reorganizare care a fost atât lăudat cât și criticat.
În conformitate cu legea educației (adoptată în 1995), sistemul educativ
românesc este reglementat de către Ministerul Educației, Cercetării și Inovării
(MECI). Fiecare nivel are propria sa formă de organizare și este subiectul
legislației în vigoare. Grădinița este opțională între 3 și 6 ani. Școlarizarea
începe la vârsta de 7 ani (câteodată la 6 ani) și este obligatorie până în clasa
a 10-a (de obicei, care corespunde cu vârsta de 16 sau 17). Învățământul primar
și secundar este împărțit în 12 sau 13 clase. Învățământul superior este aliniat
la spațiul european al învățământului superior. Sistemul oferă următoarele
diplome: de absolvire (absolvirea școlii generale, fără examen), Bacalaureat
(absolvirea liceului, după examenul de Bacalaureat), licență (Cadru de absolvire
a Universității, după un examen și / sau a tezei), Masterat (diplomă de master,
după o teză și, eventual, un examen), Doctorat (doctor, după o teză).

Primii patru ani sunt predați de către un singur profesor (învățător), pentru
majoritatea elevilor. Alte cadre didactice sunt folosite numai pentru câteva
discipline de specialitate (de limbi Străine, informatică, etc.). Cursurile sunt
reconfigurate la sfârșitul clasei a parta, pe baza performanțelor academice.
Selecția pentru clase se face pe baza testelor locale. Începând cu clasa a 5-a,
elevii au un alt profesor pentru fiecare materie. În plus, fiecare clasă are un
profesor desemnat pentru a fi îndrumătorul clasei (diriginte). Studiile liceale
sunt de patru ani, doi obligatorii (a 9-a și a 10-a ), doi neobligatorii (a 11-a
și a 12-a). Nu există examene între a 10-a și a 11-a. Sistemul național de
învățământ superior este structurat pe 3 niveluri de studii universitare: studii
universitare de licență, de masterat și doctorat.

În 2004, aproximativ 4,4 milioane din populație era înscrisă la școală. Dintre
aceștea, 650.000, în grădiniță, 3,11 milioane (14% din populație), în
învățământul primar și secundar și 650.000 (3% din populație) la nivel terțiar
(universități). În același an, rata de alfabetizare a adulților români era de
97,3% (al 45-lea la nivel mondial), în timp ce raportul combinat brut de
înscriere în sistemul educațional primar, secundar și terțiar a fost de 75% (al
52-a din întreaga lume).

Asociația Ad Astra a cercetătorilor români a publicat ediția din 2007 a topului
universităților din România. Acest top, aflat la a 3-a ediție, cuprinde un
clasament general, respectiv un clasament pe domenii științifice, care reflectă
pregătirea și performanța științifică a cadrelor didactice ale universităților.
Clasamentele sunt realizate pe baza articolelor științifice publicate de
personalul universităților în reviste științifice recunoscute pe plan
internațional. În 2011 pe primele trei locuri în clasificarea universităților
situau în ordine: Universitatea din București, Universitatea Babeș-Bolyai din
Cluj și Universitatea Alexandru Ioan Cuza din Iași. Comparativ cu țările UE,
competitivitatea forței de muncă din România din punct de vedere al educației și
competențelor (abilităților) este încă redusă. În cadrul PISA, aproximativ 70%
din elevii de 15 ani din România au avut performanțe situate sub nivelul cerut
pentru un loc de muncă modern, față de 37% din elevii de 15 ani din Uniunea
Europeană. Nivelul indicatorilor privind educația în România este scăzut
comparativ cu al celor din UE.

București este cel mai mare oraș și totodată capitala României. La recensământul
din 2002, populația orașului depășea 1,9 milioane de locuitori, în timp ce zona
metropolitană București concentrează o populație de aproximativ 2,2 milioane de
locuitori. Pe viitor, sunt prevăzute planuri de extindere a granițelor ariei
metropolitane București.

În România mai există încă cinci orașe care au o populație numeroasă (în jur de
300.000 de locuitori) și care se înscriu în clasamentul celor mai populate orașe
din Uniunea Europeană. Acestea sunt: Iași, Cluj-Napoca, Timișoara, Constanța și
Craiova. Alte orașe cu o populație ce depășește 200.000 de locuitori sunt:
Galați, Brașov și Ploiești. De asemenea, există încă alte 11 orașe care
concentrează un număr mai mare de 100.000 de locuitori.

În prezent, o parte din cele mai mari orașe sunt incluse într-o zonă
metropolitană (structuri informale de colaborare între autoritățile locale):
Constanța (450.000 de locuitori), Brașov, Iași (ambele cu o populație de
aproximativ 400.000 de oameni) și Oradea (260.000 de locuitori), iar altele sunt
în curs de înființare: Brăila-Galați (600.000 de locuitori), Timișoara (400.000
de locuitori), Cluj-Napoca (400.000 de locuitori), Craiova (370.000 de
locuitori), Bacău și Ploiești.

Constituția României se bazează pe modelul Constituției celei de a cincea
Republici Franceze, și a fost ratificată prin referendum național la data de 8
decembrie, 1991. În anul 2003 a avut loc un plebiscit prin care Constituției
i-au fost aduse 79 de amendamente, devenind astfel conformă cu legislația
Uniunii Europene. Conform Constituției, România este un stat național, suveran
și independent, unitar și indivizibil. Forma de guvernământ a statului român
este republică semiprezidențială. Statul se organizează potrivit principiului
separației și echilibrului puterilor — legislativă, executivă și judecătorească
— în cadrul unei democrații constituționale. Președintele este ales prin vot
universal, egal, direct, secret și liber exprimat. În urma amendamentelor din
2003, mandatul de președinte a fost prelungit de la 4 la 5 ani. Președintele
numește primul-ministru, care la rândul său numește Guvernul. În timp ce șeful
statului își are reședința la Palatul Cotroceni, primul-ministru împreună cu
Guvernul își desfășoară activitatea la Palatul Victoria.

Parlamentul României este bicameral, fiind alcătuit din Senat, cu 137 de membri,
și Camera Deputaților, cu 314 de membri. Un număr de 18 locuri suplimentare în
Camera Deputaților sunt rezervate reprezentanților minorităților naționale.
Parlamentul are rol legislativ, discutând și votând legile ordinare și organice,
atât în comisiile de specialitate cât și în plen. Membrii parlamentului sunt
aleși prin vot uninominal mixt, universal, direct și secret. Sistemul electoral
este unul proporțional (membrii parlamentului se aleg din toate partidele care
au depășit pragul electoral de 5% din totalul sufragiilor exprimate, în baza
unui algoritm). Alegerile se țin o dată la 4 ani, ultimele având loc la 30
noiembrie 2008. Palatul Parlamentului găzduiește din anul 1994 sediul Camerei
Deputaților, iar din anul 2004 și sediul Senatului.

Guvernul României este autoritatea publică a puterii executive, care
funcționează pe baza votului de încredere acordat de Parlament și care asigură
realizarea politicii interne și externe a țării și exercită conducerea generală
a administrației publice. Numirea Guvernului se face de Președintele României,
pe baza votului de încredere acordat Guvernului de Parlament. Guvernul este
alcătuit din primul-ministru și miniștri. Primul-ministru conduce Guvernul și
coordonează activitatea membrilor acestuia, cu respectarea atribuțiilor legale
care le revin. De asemenea, Guvernul adoptă hotărâri și, în condițiile în care
este abilitat de Parlament, ordonanțe.

Potrivit principiului separării puterilor în stat, sistemul judiciar din România
este independent de celelalte ramuri ale guvernului și este compus dintr-o
structură de instanțe organizate ierarhic. În România, justiția se înfăptuiește
numai de către Înalta Curte de Casație și Justiție și celelalte instanțe
judecătorești, respectiv curțile de apel, tribunalele, tribunalele specializate
și judecătoriile. Înalta Curte de Casație și Justiție este instanța cea mai
înaltă în grad, iar rolul său fundamental este de a asigura interpretarea și
aplicarea unitară a legii de către celelalte instanțe judecătorești. Sistemul
judiciar românesc este puternic influențat de modelul francez. Curtea
Constituțională este unica autoritate de jurisdicție constituțională în România,
independentă față de orice altă autoritate publică și care are, conform
Constituției României, rolul de garant al supremației Constituției. Constituția,
introdusă în 1991, poate fi amendată doar printr-un referendum public, iar
ultimul referendum de modificare a fost organizat în 2003. De atunci, de la acea
modificare, Parlamentul nu mai are dreptul să treacă peste deciziile Curții
Constituționale, indiferent de majoritate.

Integrarea României în Uniunea Europeană din 2007 a avut o influență
semnificativă asupra politicii interne a țării. Ca parte a acestui proces,
România a inițiat reforme, inclusiv reforma din justiție, a intensificat
cooperarea judiciară cu alte state membre și a luat măsuri împotriva corupției.
Cu toate acestea, în raportul de țară din 2006, România și Bulgaria au fost
descrise ca fiind cele mai corupte țări ale Uniunii Europene.

După decembrie 1989, România și-a reorientat politica pe calea întăririi
legăturilor cu occidentul, în mod special cu Statele Unite și Uniunea Europeană.
Dacă, în 1972, România devenea membră a Băncii Mondiale și a FMI și de asemenea
a Organizației Mondiale a Comerțului, în 2004 ea a devenit membră a NATO iar din
2007 face parte din Uniunea Europeană.

Liderii României postdecembriste au făcut declarații publice în ceea ce privește
strângerea relațiilor cu alte țări europene și, de asemenea, în ceea ce privește
ajutorul dat acestora în procesul integrării euro-atlantice, în special în cazul
Moldovei, Ucrainei și Georgiei. Liderii români au declarat public în mai multe
ocazii că se așteaptă ca într-o perioadă de aproximativ 10 ani, toate țările
democratice postsovietice din Europa Răsăriteană și din Caucaz să acceadă în UE
și NATO. În decembrie 2005, președintele Traian Băsescu și secretarul de stat
SUA Condoleezza Rice au semnat un acord care permite instalarea de baze militare
americane în România.

România și-a arătat în mod public sprijinul pentru Turcia și Croația în
eforturile făcute de aceste țări pentru aderarea la Uniunea Europeană. Relațiile
economice turco-române au statut privilegiat. În același timp, relațiile
româno-maghiare s-au aflat tot timpul la nivelul cel mai înalt, Ungaria
sprijinind eforturile României de aderare la UE.

Relațiile României cu Republica Moldova au un statut special, având în vedere că
cele două țări folosesc practic aceași limbă și au un fond istoric comun.
România a fost primul stat care a recunoscut independența Republicii Moldova, la
numai câteva ore după proclamarea independenței noului stat (27 august 1991).
Din declarația guvernului român, făcută cu acest prilej, reiese clar că, în
viziunea autorităților de la București, independența Moldovei era considerată o
formă de emancipare de sub tutela Moscovei și un pas spre reunificarea cu
România. În prezent, România concepe relația sa cu Republica Moldova pe două
coordonate majore: afirmarea caracterului special al acestei relații, conferit
de comunitatea de limbă, istorie, cultură, tradiții - realități ce nu pot fi
eludate sau negate; dimensiunea europeană a cooperării bilaterale, având la bază
obiectivul strategic al ambelor state de integrare în Uniunea Europeană. În
aprilie 2009 relațiile dintre România și Republica Moldova s-au înrăutățit prin
introducerea de vize cetățenilor români și expulzarea ambasadorului României la
Chișinău. Fostul Președinte al Republicii Moldova, Vladimir Voronin a acuzat
România de intervenții în politica internă a Republicii Moldova.

România a avut neînțelegeri cu Ucraina în legătură cu Insula Șerpilor și cu
platforma continentală a Mării Negre la est de Sulina, miza principală fiind
zăcămintele de petrol și de gaze din zonă. Problema a fost prezentată în fața
Curții Internaționale de Justiție. CIJ, prin decizia nr. 2009/9 din 3 februarie
2009 (a 100-a decizie din istoria ei) a acordat României 79,34% din zona în
dispută. Astfel, României îi revin 9.700 km², iar Ucrainei îi revin 2.300 km². O
altă problemă dintre cele două țări este cea a construcției Canalului Bâstroe.

Pentru a putea fi aplicată politica de dezvoltare regională, pe teritoriul
României s-au înființat[Când?] 8 regiuni de dezvoltare ca un rezultat al unui
acord liber între consiliile județene și cele locale.[necesită citare]

Conform Constituției, teritoriul României este organizat, sub aspect
administrativ, în comune, orașe și județe. În condițiile legii, unele orașe sunt
declarate municipii. Din punct de vedere istoric, exista 3 provincii
tradiționale: Valahia (formată din regiunile Oltenia, Muntenia și Dobrogea),
Moldova și Transilvania (formată din regiunile Banat, Crișana, Maramureș și
Ardeal).

Comuna, unitatea elementară de organizare administrativă, este formată
dintr-unul sau mai multe sate și este condusă de un consiliu local și un primar
ales. România are 2 685 de comune însumând 13 285 de sate, respectiv cu o medie
de cinci sate pe comună.

Orașul este unitatea administrativă condusă de un consiliu local și un primar
ales. Orașele mai importante pot fi declarate municipii. România are 263 de
orașe, dintre care 82 sunt municipii.

Județul este unitatea administrativă condusă de un consiliu județean și un
prefect. Consiliul județean este ales pentru a coordona activitatea consiliilor
comunale și orășenești, având ca scop concentrarea interesului asupra
serviciilor publice de importanță la nivel județean. Guvernul numește un prefect
în fiecare județ pentru a fi reprezentantul său local. România are 41 de județe
plus municipiul-capitală București, care are un statut similar cu acela de
județ. Un județ are, în medie, o suprafață de 5 800 km2 și o populație de 500
000 de locuitori. București este considerat și el municipiu, dar este singurul
care nu face parte din niciun județ. Nu are consiliu județean, dar are un
prefect. Cetățenii Bucureștiului aleg un primar general și un consiliu general.
Fiecare din cele șase sectoare ale Bucureștiului aleg și ele un primar și un
consiliu local.

În afară de împărțirea pe județe, România este împărțită și în opt regiuni de
dezvoltare, corespondente nivelului NUTS-2 de diviziuni al UE, dar fără a avea
capacități administrative. Regiunile de dezvoltare se referă la subdiviziunile
regionale ale României creeate în 1998 și sunt folosite în special pentru
coordonarea proiectelor de dezvoltare regională. Regiunile de dezvoltare nu sunt
unități administrativ-teritoriale, nu au personalitate juridică, fiind
rezultatul unui acord liber între consiliile județene și cele locale. Regiunile
de dezvoltare ale României, numite după poziția geografică în țară, sunt:
Nord-Vest, Nord-Est, Sud-Vest, Sud-Est, Sud, Vest, Centru, București și Ilfov.

Împărțirea României în județe este atestată documentar la 8 ianuarie 1392, când
domnitorul Mircea cel Bătrân printr-un hrisov numește „ținutul Vâlcii” județ.
Astfel, județul Vâlcea este primul județ atestat documentar de pe teritoriul
actual al României. Ultima reformă administrativ-teritorială majoră din România
a avut loc în anul 1968 când s-a trecut de la împărțirea pe regiuni și raioane
la reîmpărțirea pe județe, desființată de autoritățile comuniste după 1948.

Cu un PIB estimat de 404,7 miliarde de lei și de 18.791 lei pe cap de locuitor
în 2007, România este o țară cu un venit mediu-superior. Produsul intern brut al
României a urcat în ultimul trimestru din 2008 cu 2,9%, temperând creșterea pe
întregul an la 7,1%. Valoarea PIB în 2008 a fost de 503,959 miliarde lei (136,8
miliarde euro).

După căderea regimului comunist, țara a cunoscut un deceniu de instabilitate și
profund declin economic, consecințe provocate de o administrare defectuoasă și
coruptă și de lipsa unor reale reforme structurale. De la începutul mileniului,
economia României s-a transformat într-o economie relativ stabilă, caracterizată
de o creștere vizibilă, dublată de reducerea șomajului și a inflației. În 2006,
conform Institutului Național de Statistică, PIB-ul a cunoscut o creștere în
termeni reali de 7,9%, una dintre cele mai ridicate din Europa și a egalat PIB
pe locuitor realizat de România în 1988. Șomajul în România a fost de 3,9% în
septembrie 2007, un procent scăzut dacă se compară cu cel al altor țări mijlocii
și mari din Europa precum Polonia, Franța, Germania și Spania. Datoria externă a
României este relativ mică, reprezentând 20,3% din PIB.

Principalele industrii ale României sunt cea textilă și de încălțăminte,
industria metalurgică, de mașini ușoare și de asamblare de mașini, minieră, de
prelucrare a lemnului, a materialelor de construcții, chimică, alimentară și cea
de rafinare a petrolului. O importanță secundară o au industriile farmaceutică,
a mașinilor grele și a aparatelor electrocasnice. În prezent, industria
constructoare de mașini este foarte dinamică, fiind susținuta în principal de
producătorul de autovehicule Dacia. Industria românească de IT cunoaște de
asemenea o creștere anuală constantă. În general, România întreține un comerț
intens cu țări din Uniunea Europeană, în special cu Germania și Italia, care
sunt unii dintre cei mai importanți parteneri comerciali ai României.

După o serie de privatizări și reforme de la sfârșitul anilor '90 și începutul
anilor 2000, intervenția guvernului în economia țării a fost destul de absentă,
în comparație cu economiile celorlalte state din Europa. În 2005, România a
înlocuit sistemul progresiv de impozitare în care cota maximă era de 40%, cu o
cotă unică de 16%. În 2007, aceasta era cea mai mică cotă din UE. Însă, în 2008,
România a fost eclipsată de Bulgaria care are acum o cotă unică de 10% și de
Republica Cehă, unde s-a introdus recent o cotă de 15%.

Economia este, predominant, bazată pe servicii, care reprezintă 55% din PIB, iar
industria și agricultura au de asemenea o contribuție importantă de 35%,
respectiv 10% din PIB. În schimb, 32% din populația tării este angajată în
agricultură și producție, una dintre cele mai mari rate din Europa. Începând cu
anul 2000, România a atras tot mai mulți investitori străini, devenind cea mai
importantă destinație de investiții străine în Europa Centrală și de Sud-Est.
Investițiile străine directe au fost, in 2006, în valoare de 8,3 miliarde €. Un
aport însemnat în economia românească îl reprezintă sumele de bani trimise de
cetățenii români care lucrează în alte țări ale lumii. Conform ultimelor
estimări ale Băncii Mondiale, această sumă s-a ridicat în anul 2008 la 9
miliarde dolari.

Printre problemele economiei în România se numără: o populație aproximativ
jumătate rurală și nefiscalizată, prea mulți asistați sociali, prea mulți bani
cheltuiți pe medicamente scumpe, evaziune fiscală ridicată.

Potrivit unui raport din 2006 al Băncii Mondiale, economia României se clasează
pe locul 49 dintr-un număr total de 175 economii naționale în privința ușurinței
de a face afaceri, înregistrând astfel o poziție mai bună decât alte țări din
regiune, precum Ungaria și Cehia. În plus, același studiu a considerat că
România a fost în 2006 a doua țară din lume ca ritm al reformelor mediului de
afaceri, după Georgia.

Salariul mediu brut în România, în luna august 2011, a fost de 2.005 lei, în
scădere cu 22 de lei față de luna iulie 2011.

Prin așezarea sa geografică, România reprezintă o zonă de intersecție a mai
multor magistrale de transport, care leagă nordul de sudul Europei și vestul de
estul acesteia. Pe de altă parte, rețeaua de transport din România asigură
legătura între rețeaua de transport comunitară și rețeaua de transport a
statelor necomunitare vecine din Europa de Est și Asia. Totuși, datorită
investițiilor, reparațiilor și întreținerii insuficiente, infrastructura de
transport nu satisface nevoile economiei actuale, fiind mult în urma Europei de
Vest.

În ultima perioadă se fac eforturi pentru a aduce principalele șosele din
România la nivelul rețelei de coridoare europene. Au fost începute mai multe
proiecte de modernizare a rețelei de coridoare europene, finanțate din fonduri
ISPA și din împrumuturi garantate de stat de la instituțiile financiare
internaționale. Guvernul urmărește finanțarea externă sau parteneriate
public-private pentru alte modernizări ale rețelei rutiere, și în special ale
autostrăzilor. În decembrie 2014, România are finalizați 694 km de autostradă.
În România există următoarele autostrăzi: A1: București - Pitești, Sibiu
(Șelimbăr) - Deva (Șoimuș), Traian Vuia - Balinț, Timișoara (Izvin) - Arad,
Pecica - Nădlac; A2: București - Constanța; A3: București (Crețuleasca) -
Ploiești (Bărcănești), Câmpia Turzii - Gilău; A4 (centura orașului Constanța):
Ovidiu - Portul Constanța; A6: Balinț - Lugoj. Alte tronsoane care se află în
diferite stadii sunt: autostrada A10, autostrada Transilvania, care leagă
Brașovul de Oradea (PCTF Borș), București - Brașov, Nădlac - Arad, Timișoara
(Izvin) - Balinț, Traian Vuia - Deva (Șoimuș), București - Roșiori de Vede -
Craiova, Craiova - Pitești.

Compania națională de transport feroviar este Căile Ferate Române. În 2004
infrastructura feroviară cuprindea 22 247 km de căi ferate, din care aproximativ
8585 km electrificate și 2617 km linii duble, majoritatea la ecartament normal
(1435 mm), rețeaua CFR fiind a patra ca mărime de Europa. În perioada 1990 -
2002, numărul de pasageri transportați pe calea ferată pe rute interne și
internaționale a înregistrat o scădere continuă, mai accentuată între 1990 și
1994 și mai lentă după 1994. Cauzele care au condus la reducerea continuă a
călătorilor expediați și a parcursului călătoriilor sunt legate de situația
generală economică și sociala din țară, de reducerea veniturilor populației, de
creșterea somajului (în cazul navetiștilor), precum și de creșterea numărului de
autoturisme personale. Transportul feroviar de călători se asigură cu un număr
de 817 locomotive, din care mai mult de jumătate au vechimi mai mari de 20 de
ani. Începând cu anul 2005, a fost liberalizat transportul feroviar de călători,
mai multe linii secundare fiind concesionate operatorilor privați.

Rețeaua de aeroporturi destinate traficului aerian public este formată din 17
aeroporturi civile, toate fiind deschise traficului internațional. 12 dintre ele
sunt deschise permanent, iar restul la cerere. Din cele 17 aeroporturi, 4
funcționează sub autoritatea MTCT, 12 sub autoritatea consiliilor județene și un
aeroport a fost privatizat. Ca o observație generală, flota aeriană din România
se află într-un amplu proces de modernizare. Flota de aeronave destinate
traficului comercial s-a redus de la 55 de aeronave în anul 1991 la 34 de
aeronave în anul 2004, prin scoaterea din exploatare a aeronavelor vechi.

După ce Traian Vuia, Aurel Vlaicu și Henri Coandă au contribuit prin rezultate
de pionierat la dezvoltarea aviației, în 1920 a luat ființă CFRNA, devenită
ulterior CIDNA, care oferea servicii de transport aerian de pasageri, mărfuri și
poștă, fiind prima companie aeriană din lume care a efectuat zboruri
transcontinentale. În anii următori au fost inființate companiile LARES, SARTA,
TARS.

La 18 septembrie 1954 s-a înființat compania TAROM, care mai funcționează și
astăzi. La câțiva ani după lansare, TAROM opera deja zboruri către aproape toate
țările europene, iar din 1966 efectuează zboruri peste Atlantic. Începând cu
anul 1974 a realizat zboruri către Sydney via Calcutta și a introdus curse
regulate spre New York și Beijing. Pe piața autohtonă sunt prezente cele mai
mari companii aeriene europene clasice (Lufthansa și Air France) și low-cost
(Easyjet și Ryanair). În 2004 s-a înființat Blue Air, prima companie românească
de transporturi aeriene cu tarif redus.

Transportul fluvial românesc se află încă la un nivel foarte redus (sub un
procent) dar având potențial de creștere mare datorită râurilor navigabile dar
și a fluviului Dunărea. În 2006, în România existau 1.731 km de ape navigabile.
România are 2.251 de nave fluviale de categoria I, care pot efectua misiuni
economice pe apele fluviale internaționale și circa 587, care pot naviga doar pe
partea românească a Dunării și pe râurile interioare. Cele mai multe nave
înmatriculate sunt cele de agrement, circa 13.246, turismul de agrement pe
Dunăre și cel în apele maritime ale României dezvoltându-se în ultimii ani.
Important pentru România este Canalul Dunăre-Marea Neagră ce leagă portul
Cernavodă cu portul maritim Constanța, scurtând cu aproximativ 400 de km ruta
mărfurilor de la Marea Neagră până la porturile dunărene din Europa Centrală.

Principalele mijloace de transport în comun sunt autobuzele, troleibuzele,
tramvaiele și microbuzele, în general operate de regii autonome administrate de
autoritățile locale (de exemplu, Regia Autonomă de Transport București).
Singurul oraș care dispune de un sistem de metrou este București. Metroul din
București a fost deschis în 1979, fiind astăzi cel mai folosit mijloc de
transport din București, cu peste 650.000 de pasageri zilnic.

Traversată de apele Dunării, România are un relief variat, incluzând împăduriții
Munți Carpați, coasta Mării Negre și Delta Dunării, cea mai bine păstrată deltă
europeană. Satele românești păstrează în general un mod de viață tradițional.
România se bucură de o abundență a arhitecturii religioase și păstrează câteva
orașe medievale și castele.

Turismul în România se concentrează asupra peisajelor naturale și a istoriei
sale bogate, având de asemenea o contribuție importantă la economia țării. În
2006, turismul intern și internațional a asigurat 4,8% din PIB și aproximativ o
jumătate de milion de locuri de muncă (5,8% din totalul locurilor de muncă).
După comerț, turismul este cea de-a doua ramură importantă din sectorul de
servicii. Dintre sectoarele economice ale României, turismul este unul dinamic
și în curs rapid de dezvoltare, fiind de asemenea caracterizat de un mare
potențial de extindere. După estimările World Travel and Tourism Council,
România ocupă locul 4 în topul țărilor care cunosc o dezvoltare rapidă a
turismului, cu o creștere anuală a potențialului turistic de 8% din 2007 până în
2016. Numărul turiștilor a crescut de la 4,8 milioane în 2002, la 6,6 milioane
în 2004. De asemenea, în 2005, turismul românesc a atras investiții de 400
milioane de euro.

În ultimii ani, România a devenit o destinație preferată pentru mulți europeni
(mai mult de 60% dintre turiștii străini provin din țările membre UE),
rivalizând și fiind la concurență cu țări precum Bulgaria, Grecia, Italia sau
Spania. Stațiuni precum Mangalia, Saturn, Venus, Neptun, Olimp și Mamaia (numite
uneori și Riviera Română) sunt printre principale atracții turistice pe timp de
vară. În timpul iernii, stațiunile de schi de pe Valea Prahovei și din Poiana
Brașov sunt destinațiile preferate ale turiștilor străini. Pentru atmosfera lor
medievală sau pentru castelele aflate în apropiere, numeroase orașe
transilvănene precum Sibiu, Brașov, Sighișoara, Cluj-Napoca sau Târgu Mureș au
devenit importante puncte de atracție pentru turiști. De curând s-a dezvoltat și
turismul rural ce se concentrează asupra promovării folclorului și tradițiilor.
Principalele puncte de atracție le reprezintă Castelul Bran, mănăstirile pictate
din nordul Moldovei, bisericile de lemn din Transilvania ori Cimitirul Vesel din
Săpânța. România oferă și atracții turistice naturale, precum Delta Dunării,
Porțile de Fier, Peștera Scărișoara și alte peșteri din Munții Apuseni.

Prin funcțiile sale complexe, prin poziția în cadrul țării și prin numeroasele
obiective cu valoare istorică, arhitectonică și de altă natură, Bucureștiul
reprezintă unul dintre principalele centre turistice ale României. Bucureștiul
se remarcă prin de amestecul eclectic de stiluri arhitecturale, începând de la
Curtea Veche, rămășițele palatului din secolul al XV-lea al lui Vlad Țepeș - cel
care a fost fondatorul orașului și, totodată, sursa de inspirație pentru
personajul Dracula -, la biserici ortodoxe, la vile în stil Second Empire, la
arhitectura greoaie stalinistă din perioada comunistă și terminând cu Palatul
Parlamentului, o clădire colosală cu șase mii de încăperi, a doua ca mărime în
lume după Pentagon.

Printre cele mai importante obiectivele turistice ale municipiului București se
numără: Ateneul Român, Arcul de Triumf, Palatul Băncii Naționale, Teatrul
Național, Universitatea București, Parcul Cișmigiu, Grădina Botanică, Parcul
Herăstrău, Muzeul Satului, Muzeul Național de Artă al României, Muzeul Național
de Istorie al României, Muzeul Național de Istorie Naturală „Grigore Antipa”,
Biserica Stavropoleos, Hanul lui Manuc. De asemenea, aici se organizează, în
fiecare an, Târgul de Turism al României.

Bucovina este situată în partea de nord a României, în nord-vestul Moldovei.
Regiune montană pitorească, cu tradiții etnografice ce dăinuie nealterate,
Bucovina se remarcă printr-o activitate turistică dinamică, datorată în primul
rând mănăstirilor. Cele cinci mănăstiri cu pictură exterioară, intrate în
patrimoniul turistic mondial, își păstrează caracteristicile după mai bine de
450 de ani.

România are o cultură unică datorită așezării sale geografice și a evoluției
istorice distincte. Este fundamental definită ca fiind un punct de întâlnire a
trei regiuni: Europa Centrală, Europa de Est și Europa de Sud-Est, dar nu poate
fi cu adevărat inclusă în nici una dintre ele. Identitatea românească a fost
formată pe un substrat din amestecul elementelor dacice și romane, cu multe alte
influențe.

Cultura de tip folcloric din spațiul românesc funcționează în cea mai mare parte
ca sinteză a elementelor împrumutate de la alte populații, originalitatea ei
constând în modul de îmbinare și selectarea acestora. În antichitate și în evul
mediu, cele mai importante influențe au fost din partea popoarelor slave care au
migrat în spațiul carpato-dunărean și care s-au format în vecinătatea ei —
Bulgaria, Serbia, Ucraina, Polonia și Rusia —, din partea grecilor din Imperiul
Bizantin și mai apoi, sub protecție turcă, din Fanar, din partea Imperiului
Otoman, de la maghiari, precum și de la germanii care trăiesc în Transilvania.
Cultura modernă română a apărut și s-a dezvoltat în aproximativ ultimii 250 ani
sub o puternică influență din partea culturilor din vestul Europei, în special
cea franceză și cea germană. În plus, sub influența tradiției bizantine și
slavone, românii sunt, de asemenea, singurul popor majoritar creștin ortodox
dintre popoarele latine.

Umanismul a apărut în Moldova în secolul al XVII-lea venit, în general, pe
filieră poloneză. Cel mai important reprezentant al său, Miron Costin, a scris o
cronică a istoriei Moldovei. Alți umaniști au fost Dimitrie Cantemir și
Constantin Brâncoveanu. Principalii reprezentanți ai iluminismului au fost
Gheorghe Asachi, Ion Budai Deleanu și Dinicu Golescu. Unirea Principatelor
Române din 1859 a dat un impuls deosebit societății și culturii românești. Pe
baza unor înalte școli deja existente au fost întemeiate universități la Iași și
la București, iar numărul de instituții culturale și științifice a crescut
semnificativ. Un mare impact în literatura română l-a avut cercul literar
Junimea, fondat de un grup de personalități în jurul criticului literar Titu
Maiorescu, în 1863. Acesta a tipărit revista Convorbiri literare, unde au
publicat, printre alții, Mihai Eminescu, poetul național al României, Ion
Creangă, Vasile Alecsandri și Ion Luca Caragiale, cel mai important dramaturg
român. În aceeași perioadă, Nicolae Grigorescu a fost unul dintre fondatorii
picturii române moderne.

Prima jumătate a secolului al XX-lea este un moment important pentru cultura
română, aceasta atingând nivelul său maxim de afirmare internațională în armonie
cu tendințele culturale europene. Cel mai de seamă artist plastic, care a ocupat
un loc deosebit și în istoria artei mondiale, a fost sculptorul Constantin
Brâncuși, o figură centrală a mișcării artistice de avangardă și un pionier al
captărilor, inovator în sculptura mondială prin imersiunea în sursele
primordiale ale creației populare. Începutul secolului al XX-lea a fost, de
asemenea, o perioadă importantă pentru proza românească, în care au activat
personalități precum romancierii Liviu Rebreanu, Mihail Sadoveanu și Camil
Petrescu. În dramaturgie, un talent aparte a fost Mihail Sebastian, iar Lucia
Sturdza Bulandra a fost actrița cea mai reprezentativă pentru această perioadă.

Poezia interbelică va ajunge să se sincronizeze cu marea poezie europeană. Cei
mai însemnați poeți din această perioadă sunt: George Bacovia, Tudor Arghezi și
Ion Barbu. De asemenea, Tristan Tzara, unul dintre fondatorii mișcării dadaiste,
era originar din România. De asemenea, în timpul acestei epoci s-au ivit și în
filozofia română figuri ca Lucian Blaga, Dimitrie Gusti, Tudor Vianu și Vasile
Conta. În domeniul istoriei, perioada a fost dominată de marele erudit Nicolae
Iorga.

După cel de-al Doilea Război Mondial, regimul comunist a introdus o cenzură
aspră și a folosit cultura ca pe un mijloc de control și subordonare a
poporului. Libertatea de exprimare a fost constant restricționată pe diverse
căi. În această perioadă, personalități dintre cele mai reprezentative au fost:
scriitorii Marin Preda, Nicolae Breban, poeții Nichita Stănescu, Marin Sorescu,
precum și criticii literari Nicolae Manolescu și Eugen Simion. O altă consecință
a atitudinii comuniste față de elite, în general, a fost apariția, pentru prima
dată in istoria României, a unei diaspore adevărate incluzând mari personalități
ale vieții științifice și culturale: George Emil Palade (laureat al Premiului
Nobel în Biologie); Mircea Eliade, renumitul istoric al religiilor; Eugen
Ionescu, dramaturg al absurdului, și Emil Cioran. Alți membri al diasporei au
fost Sergiu Celibidache și Ionel Perlea, renumiți dirijori.

Muzica românească cuprinde totalitatea creațiilor muzicale elaborate de către
români și strămoșii acestora. Posibilitatea de a trata muzica daco-geților și a
protoromânilor este foarte limitată din pricina documentației minime păstrate.
Începând cu Evul Mediu, situarea la confluența dintre est și vest a determinat o
diferențiere între muzicile apreciate în primele state românești: cele așezate
în apus beneficiază de influențe vestice, în vreme ce statele situate în est
preiau elemente din muzicile bizantină, slavă și, mai târziu, turcească. Aceste
influențe au acționat atât asupra muzicii folclorice, cât și a muzicii erudite
(muzică religioasă – gregoriană în apus și bizantină în răsărit – și muzică
cultă laică). Folclorul muzical românesc cuprinde toate creațiile culturii
spirituale populare românești din domeniul artei sunetelor. Se face referire la
moștenirea muzicală a românilor de la sat dintotdeauna și a popoarelor din care
ei au luat naștere. Sub delimitarea folcloristicii, folclorul muzical constituie
o ramură a creației tradiționale românești, alături de: folclorul literar, dans
și teatrul popular. La începutul secolului XX se remarcă compozitorul George
Enescu, primul creator român ce realizează o sinteză organică, profundă între
muzica folclorică românească și tendințele muzicii culte ale vremii sale (este
epoca romantismului târziu); el folosește un limbaj muzical modern și
experimentează în ariile modală și microtonală. Enescu este considerat cel mai
valoros compozitor român din toate timpurile.

Lista Patrimoniului Mondial UNESCO include monumente din România precum:
așezările săsești cu biserici fortificate din Transilvania, bisericile pictate
din nordul Moldovei, bisericile de lemn din Maramureș, Mănăstirea Horezu,
Cetatea Sighișoarei, fortărețele dacice din Munții Orăștiei și Delta Dunării. De
asemenea, în 2007, orașul Sibiu a fost capitală europeană a culturii împreună cu
Luxemburg.

În domeniul tehnic se pot nota realizări spectaculoase în domeniul aviației,
făcute de Traian Vuia, Aurel Vlaicu, Aurel Persu și Henri Coandă. Unul dintre
întemeietorii ingineriei românești este Anghel Saligny —- remarcabil inginer
constructor, realizatorul multor invenții și premergător mondial al științei
construcțiilor metalice și de beton armat. În arhitectură, printre realizările
semnificative, putem cita: Biserica Neagră, Castelul Bran, Castelul Huniazilor
și Castelul Peleș. În epoca modernă, Ion Mincu este fondatorul școlii române de
arhitectură. În medicină, Nicolae Paulescu a fost unul din precursorii
descoperirii și folosirii insulinei în scopul tratării diabetului, Gheorghe
Marinescu a fost un important neurolog, iar Victor Babeș a fost unul dintre
primii bacteriologi. Gheorghe Țițeica a fost unul dintre cei mai remarcabili
matematicieni români.

Cinematograful a apărut în România la 27 mai 1896 iar primele proiecții au avut
loc în București la sediul ziarului de limba franceză L’Indépendance Roumaine.
Printre cei mai importanți regizori români, se numără: Jean Georgescu, Victor
Iliu, Liviu Ciulei, Ion Popescu-Gopo, Lucian Pintilie, Dan Pița, Alexandru
Tatos, Mircea Daneliuc și Sergiu Nicolaescu. Dintre filmele românești cu
distincții internaționale pot fi amintite: Pădurea spânzuraților, Răscoala, A
fost sau n-a fost? și California Dreamin' (Nesfârșit). Alte filme din ultimii
ani care s-au bucurat de succes internațional sunt: Moartea domnului Lăzărescu,
regizat de Cristi Puiu și 4 luni, 3 săptămâni și 2 zile realizat de Cristian
Mungiu și premiat cu Palme d’Or la Cannes. Printre cei mai talentați actori
români, se numără: Radu Beligan, Constantin Tănase, Florin Piersic, Gheorghe
Dinică, Toma Caragiu, Jean Constantin, Dem Rădulescu, Puiu Călinescu, Tamara
Buciuceanu Botez, Draga Olteanu Matei, Marin Moraru, Stela Popescu, Amza Pellea,
Ștefan Bănică, Costel Băloiu, Ilarion Ciobanu, Nae Lăzărescu, Dorel Vișan,
Mircea Albulescu, Sebastian Papaiani, Florian Pittiș, Mircea Diaconu, Marcel
Iureș, Maia Morgenstern și Alexandru Arșinel.

Armata Română este formată din trei categorii de arme: Forțele Terestre, Forțele
Aeriene și Forțele Navale, aflate sub comanda Statului Major General, direct
subordonat Ministerului Apărării Naționale. Pe timp de război, Președintele
României este comandatul suprem al Forțelor Armatei. Ministerul Apărării
Naționale are prevăzute, potrivit proiectului pe 2009, cheltuieli în valoare de
7,65 miliarde de lei, respectiv 1,3% din PIB, ceea ce reprezintă cu aproximativ
două miliarde de lei mai puțin față de suma prevazută în proiectul fostului
Guvern Tăriceanu. Modernizarea armatei române necesită, în următorii 10 ani, 13
miliarde euro, doar pentru programele mari de înzestrare, planificate atât
pentru forțele aeriene, cât și pentru cele terestre și navale. În prezent,
numărul total de efective participante la misiuni internaționale este de 1601.
Momentan, sunt trupe române în Bosnia și Herțegovina, Kosovo, Irak și
Afganistan. Serviciul militar obligatoriu a fost eliminat din 2007.

Ca urmare a aderării României la NATO în 2004, a urmat o perioadă de pregătiri
intensive pentru transformarea armatei într-o instituție profesionistă până în
anul 2007, urmând a avea 90.000 de angajați, dintre care aproximativ 75.000 de
militari și 15.000 civili. Dintre cei 75.000, circa 45.800 vor reprezenta
forțele terestre, circa 13.250 forțele aeriene și 6.800 forțele navale, restul
de 8.800 având alte sarcini. În prezent Armata Română trece printr-un proces de
restructurare în trei stagii. Primul stagiu va fi completat în 2007. Anul 2015
va marca sfârșitul celui de-al doilea stagiu, când forțele armate vor fi reduse
la 80.000 de oameni. Întregul proces este estimat să fie completat în 2025.
Aceste modificări au ca scop modernizarea structurii forțelor armate, prin
reducerea personalului și achiziționarea de tehnologie nouă și îmbunătățită,
compatibilă cu standardele NATO.

Potrivit unui material difuzat de Ministerul Apărării Naționale (MApN),
prioritatea în domeniul achizițiilor de echipamente moderne o dețin forțele
aeriene. O realizare a Forțelor Aeriene a fost modernizarea elicopterului IAR -
330 SOCAT, realizată cu ajutorul unei firme israeliene, care a dus la asigurarea
interoperabilității cu sistemele NATO Tancul mijlociu românesc TR-85 M1 a intrat
recent în dotarea Forțelor Terestre ale armatei române, el fiind varianta
modernizată a principalului vehicul de luptă al infanteriei. Obiectivul
principal al Statului Major al Forțelor Navale a fost și este achiziția,
revitalizarea și modernizarea fregatelor Regele Ferdinand și Regina Maria.

La 12/24 noiembrie 1859, Prin Înaltul Ordin de Zi nr. 83, al domnitorului
Alexandru Ioan Cuza, este înființat Statul Major General. Bazele moderne ale
constituirii și consacrării Forțelor Terestre pot fi plasate în timp din cea
de-a doua jumătate a secolului al XIX-lea. Aviația militară română a luat ființă
în anul 1910 datorită colaborării societății civile cu Ministerul de Război, iar
primul avion militar de concepție și construcție românească, proiectat de
inginerul aviator Aurel Vlaicu și realizat la Arsenalul Armatei, a zburat la 17
iunie 1910.

După unirea Principatelor Române, în anul 1859, s-a acționat pentru contopirea
flotelor din Moldova și Muntenia și organizarea unei structuri navale unitare ce
s-a numit Corpul Flotilei. Prima flotilă militară a statului român a avut în
compunere 6 șalupe-canoniere și era dispusă în 6 baze, în porturile Chilia,
Ismail, Galați, Brăila, Giurgiu și Calafat. NMS Delfinul este numele a primului
din cele două submersibile cu acest nume ale Marinei Militare Române. Cel
actual, numit tot „Delfinul” în memoria primului, a fost construit în URSS.
Marina militară Română mai avea înainte de al Doilea Război Mondial alte două
submarine: Rechinul și Marsuinul.

În Armata României, uniformele militare sunt purtate conform unui regulament.
Toți militarii, indiferent de grad, inclusiv cei în rezervă și în retragere care
au aprobare de a purta ținută militară, sunt obligați să cunoască și să aplice
prevederile acestuia privind ținutele. Etapele de evoluție a uniformelor
militare românești sunt legate de momente ale organizării armatei și reflectă
caracterele epocii. Distincțiile militare onorifice sunt însemne care
simbolizează aprecierea faptelor deosebite săvârșite în timpul îndeplinirii
misiunilor militare. Ele cuprind embleme, insigne onorifice, plachete, denumiri
onorifice și distincții de serviciu.

Clubul sportiv al armatei, Steaua, a fost înființat la 6 iunie 1947, pentru a
continua într-un cadru instituționalizat vechea tradiție a practicării sportului
în Armata României. În cei 60 de ani de existență, sportivii clubului s-au aflat
în permanență printre protagoniștii întrecerilor naționale și internaționale. În
fiecare an, pe 25 octombrie se sărbătorește Ziua Armatei, iar pe 1 decembrie, de
Ziua Națională a României, în București și la Alba-Iulia au loc numeroase parade
militare. În București se află Universitatea Naționala de Apărare și Muzeul
Militar Național.

Primele asociații sportive din România au fost înființate la mijlocul secolului
al XIX-lea. Una din primele s-a numit „Societatea de dare la semn” (înființată
în timpul domniei lui Al. I. Cuza). În primii ani ai secolului al XX-lea s-au
extins sporturi precum boxul, ciclismul și mai târziu jocurile de echipă. Primul
meci de fotbal oficial s-a jucat la Timișoara în 1902 iar în 1910 a fost
înființat primul club de rugby în București. Doi ani mai târziu a fost
înființată în capitală Federația Societăților Sportive din România, fiind urmată
de înființarea Comitetului Olimpic Român în 1914. Prima instituție de învățământ
superior în acest domeniu, Institutul Național de Educație Fizică, și-a deschis
porțile în 1923. În perioada dintre cele două războaie mondiale sportivii români
au obținut primele victorii în concursurile internaționale.

Oina — sau hoina cum i se mai spunea — este socotită un joc sportiv național
pentru români, având, pe pământul românesc, o vechime de cel puțin 6 secole, așa
cum menționează cronici și hrisoave care îi subliniază popularitatea de care se
bucura printre copii și tineri, oșteni și voievozi. În timpul lui Vlaicu Vodă,
anul 1364, oina se juca în Țara Românească, ea pătrunzând peste tot: în sate, în
comune, în viața oamenilor. Jocul de oină amintește de o veche îndeletnicire a
daco-romanilor, păstoritul. A „oina” oile înseamnă a le coborî toamna de la
munte la șesul verde, într-o zonă sau localitate din apropierea unui râu,
fenomen numit transhumanță.

Echipa națională de fotbal a României își începe activitatea prin meciul de la 8
iunie 1922 de la Belgrad, contra Iugoslaviei, scorul fiindu-i favorabil cu 2-1.
La 20 mai 1923 Comisia de Fotbal a FSSR (Federația Societăților Sportive din
România) este admisă la Congresul de la Zürich ca membră a FIFA. În această
calitate de membră a FIFA, România participă la Turneul Olimpic de Fotbal de la
Jocurile Olimpice din 1924 desfășurate la Paris. Federația Română de Fotbal este
membră fondatoare a UEFA în 1954. Din august 1990, FRF a devenit organ
independent de conducere al mișcării fotbalistice din România, primul președinte
ales fiind Mircea Sandu.

La nivel internațional, selecționata de fotbal a României a participat până acum
la 7 Campionate Mondiale de Fotbal. Cele mai mari succese le-a înregistrat pe
parcursul anilor '90. În 1994, la Campionatul Mondial din Statele Unite, echipa
României a reușit să ajungă până în sferturi, clasându-se atunci pe poziția 6 în
clasamentul FIFA. Liderul generației de aur a fotbalului românesc este Gheorghe
Hagi. În prezent, dintre fotbaliștii români celebri pot fi amintiți Adrian Mutu
și Cristian Chivu.

Cel mai cunoscut club de fotbal din România este Steaua București, care în 1986
a fost prima echipă din estul Europei și singura din România ce a câștigat Cupa
Campionilor Europeni. De asemenea, în 1989 a mai jucat o finală a Cupei
Campionilor Europeni. Altă echipă de succes din fotbalul românesc este Dinamo
București care a jucat o semifinală a Cupei Campionilor Europeni în 1984, iar în
1990 semifinala Cupei Cupelor UEFA. Iar în sezonul 1982-83, FC Universitatea
Craiova a ajuns până în semifinalele Cupei UEFA.

Prima participare a României al Jocurile Olimpice a fost în 1900 când a
participat doar cu un singur sportiv. Mai apoi, delegația României a fost
prezentă la toate edițiile Jocurilor Olimpice începând cu anul 1924, excepție
făcând două ediții de vară, cele din 1932 și 1948 și una de iarnă, cea din 1960.
România are un palmares de 292 de medalii (din care 86 de aur, 89 de argint și
117 de bronz) câștigate de sportivi la Jocurile Olimpice de vară, de la prima
ediție, Paris, 1924 până la ediția Beijing 2008. Prima medalie olimpică, una de
bronz, a fost câștigată la Paris în 1924 de către echipa de rugby. Ea a fost
urmată de una de argint la cursele de cai la Olimpiada din Berlin din 1936.
Primele titluri de campion mondial au fost câștigate în 1934 și 1936 la sanie,
în timp ce boxul românesc obținea primul titlu european în 1930 prin Lucian
Popescu. În anii '50 s-au înregistrat succese notabile la tenis de masă feminin,
tir, box, lupte și haltere. Dintre sportivii din această perioadă pot fi
amintiți Iosif Sîrbu și Iolanda Balaș. La caiac-canoe România s-a remarcat prin
Ivan Patzaichin iar la canotaj prin Elisabeta Lipă.

Gimnastica românească a avut un număr semnificativ de succese fapt pentru care
România a devenit cunoscută în întreaga lume. Nadia Comaneci, prin performanțele
sale răsunătoare consemnate de istoria sportului ca expresie a perfecțiunii este
recunoscută peste ani de mișcarea olimpică ca sportiva secolului al XX-lea.

La 2 mai 1910 se înființează grupare polisportiva „Tenis Club Roman” (TCR).
Aceasta reunea mai multe discipline: sporturi atletice, canotaj, footbal-rugby
(denumirea englezească a rugby-ului), fotbal, înot, patinaj, sporturi de iarnă,
scrimă, tenis și tir. Culorile noului club erau alb si verde, iar numarul
membrilor se apropia de 350. Jocul de rugby avea să apară în cadrul acestui club
peste doi-trei ani, printre promotorii acestei discipline numărându-se Grigore
Caracostea și Mircea Iconomu. La fel cum s-a întâmplat și cu jocul de fotbal,
primele noțiuni legate de rugby, precum și cele dintâi baloane de joc, au fost
aduse la București de către tineri români care studiaseră la Paris. Acest proces
s-a petrecut pe la începutul secolului al XX-lea.

Jocul de baschet se răspândește în Europa la începutul secolului al XX-lea,
fiind prezentat demonstrativ la Jocurile Olimpice din 1904, de la St. Louis. În
1932 se constituie Federația Internațională de Baschet Amator (FIBA). România
s-a aflat printre cele 8 țări membre fondatoare ale forului mondial alături de
Anglia, Argentina, Cehoslovacia, Grecia, Italia, Lituania, Elveția și
Portugalia. Din 1935 se dispută campionatele europene (la care a participat și o
echipă din această țară). În România, primele demonstrații de baschet au fost
efectuate în 1920. Până în 1923, baschetul se practica în special în liceele din
capitală, organizându-se sporadic competiții interșcolare. Federația Română de
Baschet și Volei ia ființă în 1931. Dintre performanțele României pe plan
internațional menționăm clasarea de 3 ori pe locul IV la campionatele feminine
europene (1964,1966, 1968) și de 2 ori pe locul V la cele masculine (1957,1967).
În 1981, la Campionatele Mondiale Universitare echipa de fete a României s-a
clasat pe locul III, cucerind medalia de bronz, iar echipa masculină a ocupat
locul IV.

Cu Ion Țiriac și Ilie Năstase (ultimul fiind câștigătorul marelui premiu FILT în
1972 și 1973) România a fost de trei ori finalistă în Cupa Davis, fără însă a o
câștiga vreodată. Echipa masculină de handbal a câștigat 4 titluri mondiale.

În România, scrima este rezultatul împletirii mânuirii armelor și activităților
militare organizate cu influența străină pătrunsă prin intermediul războaielor
și schimburilor economice și culturale, fiecare epoca aducându-și contribuția la
scrima sportivă de astăzi. În perimetrul țării această activitate s-a aflat
printre primele discipline sportive. Prima participare românească la un concurs
internațional de scrimă are loc în 1910, în Franța, Mihai Savu ocupând locul I.
În 1911, la Paris, românul Dinu Cesianu cucerește primul loc la un concurs
internațional de spadă. În 1932, forul sportiv U.F.S.R. recunoaște oficial
Federația Română de Scrimă.

Atletismul apare în România la sfârșitul secolului al XIX-lea, la inițiativa
studenților care studiau în țările occidentale. În timpul vacanțelor, aceștia
promovau atletismul organizând competiții de alergări, sărituri și aruncări.
Primele Campionate Naționale ale României sunt organizate în 1914, la 16 probe,
și se adresează doar bărbaților. Un an mai târziu, în 1915, se inaugurează la
București primul teren de atletism, pe locul care devine ulterior Stadionul
Tineretului. Primul concurs organizat de atletism are loc în 1882 la București,
cu participarea elevilor de la liceele Sf. Sava și Matei Basarab. La atletism,
Gabriela Szabó a fost, de asemenea, de trei ori campioană mondială.



https://ro.wikipedia.org/wiki/Alfabetul_limbii_rom%C3%A2ne

Alfabetul limbii române este totalitatea literelor folosite pentru scrierea
limbii române. În prezent conține 31 de litere și folosește cele 26 de caractere
ale alfabetului latin la care se adaugă o serie de 5 caractere suplimentare
formate prin aplicarea de semne diacritice:

Toate literele sunt perechi: literă mare (majusculă sau capitală) – literă mică
(minusculă sau de rând).

Cele cinci litere cu diacritice: Ă, Â, Î, Ș, Ț - reiau câte o literă de bază, de
care se deosebesc prin prezența deasupra sau dedesubt a trei semne diacritice:
căciula ( ˘ ), circumflexul ( ˆ ) și virgulița ( , ). Și punctul suprapus de la
i și j este un semn diacritic, dar el nu are rol distinctiv în limba română,
unde i și j nu se opun literelor cu aceeași formă, dar fără punct.

Trebuie însă reținut că literele mari corespunzătoare lui ă, â, î, ș, ț se scriu
și ele cu semnele diacritice caracteristice: Ă, Â, Î, Ș, Ț.

Patru litere (k, q, w, y) se utilizează în împrumuturi, în numele proprii
străine și în formații bazate pe ele, precum și în unele nume proprii românești
de persoane, scrise după model străin.

În aceste condiții, dacă inițial se foloseau 43 de litere și alte semne grafice,
alfabetul chirilic adaptat a fost redus la 33 de litere în gramatica lui
Ienăchiță Văcărescu (1787), apoi la 28 de litere în gramatica lui Ion
Heliade-Rădulescu (1828), pentru ca în 1835 să nu mai aibă decât 27 de litere.

În urma reformei din 1953, după înlocuirea generală a literei â cu î și
eliminarea literei â din alfabetul modern al limbii române, au rămas 27 de
litere. Acestea nu includeau literele q, w și y.

În 1964 s-a consfințit, practic, reincluderea literei â în alfabetul modern al
limbii române, folosită însă exclusiv pentru notarea cuvintelor având rădăcina
român, precum și a numelor proprii, în funcție de dorința purtătorilor lor.

În 1982 s-a consfințit prin publicarea Dicționarului ortografic, ortoepic și
morfologic al limbii române (DOOM), includerea literelor q, w, y.

În 1993, Academia Română a stabilit revenirea la scrierea generalizată cu â în
grafia limbii române, în conformitate cu hotărârile adoptate de Academia Română
înainte de 1948.

Dorința de ușurare a aplicării noilor norme a fost cel puțin neinspirată,
utilizarea lui â în locul lui î nefiind justificată în numeroase cazuri
particulare. Acesta a fost și motivul contestării de către lingviști și de către
o parte a populației, care, din spirit de frondă, au refuzat folosirea noii
norme, scriind în continuare cu î. În plus, caracterul generalizant al noii
norme a bulversat multe minți, ajungându-se la construcții hilare de genul
ânchis sau capântortură, ultimul apărut chiar în ediția DEX-ului din 1996.

Scrierea limbii române este în mare măsură o scriere fonetică, asociind fiecărui
fonem câte o literă. Există excepții de la această regulă, dar, prin comparație
cu limbi la care scrierea cuvintelor este determinată predominant etimologic,
citirea textelor în limba română se învață relativ ușor.

Pentru situațiile când transmiterea unui text trebuie făcută literă cu literă
(de exemplu în comunicații telefonice) se folosește o serie de cuvinte a căror
inițială este litera care trebuie transmisă, în mod similar cu Alfabetul fonetic
NATO:

Alfabetul chirilic român a fost utilizat pentru scrierea limbii române, începând
de prin secolul al XIV-lea, fiind o adaptare a alfabetului chirilic clasic. Cel
mai vechi document păstrat sub formă originală și scris cu caractere chirilice
datează din 1392.

Dimitrie Cantemir, în Descriptio Moldaviae, susține ideea, pertinentă de altfel,
că moldovenii au scris cu litere latine, potrivit tradiției, până după Conciliul
de la Florența (1439). Se cunoaște faptul că mitropolitul Damian, întâistătător
al Mitropoliei Moldovei, între 1437-1447, a participat, împreună cu vicarul său,
protopopul Constantin, la Conciliul de la Ferarra-Florența, ale cărui decizii
le-a semnat, devenind primul ierarh din Țările Române care s-a unit cu Biserica
Romei. Urmașul său în scaunul mitropolitan, Ioachim, a fost de asemenea unit,
însă a fost alungat din Moldova de adversarii împăcării cu Biserica Romei, din
gruparea aflată în jurul viitorului mitropolit Teoctist, care apoi i-a luat
locul. Schimbarea de direcție s-a produs în anul 1453, după căderea
Constantinopolului.

Cantemir afirmă că Alexandru cel Bun ar fi poruncit arderea tuturor textelor
scrise până atunci cu caractere latine, introducând alfabetul chirilic și
slavona, ca reacție la ideea împăcării cu Biserica Romei. „Teoctist de neam
bulgar și diacon al lui Marcu din Efes, pentru a dezrădăcina din Moldova sămânța
catolicismului și să ridice pentru totdeauna tinerilor putința de a citi
sofismele latinilor, a încredințat pe Alexandru cel Bun să surghiunească din
țară pe oamenii de altă credință și să scoată literele latine din toate
scrierile și cărțile și să introducă în locul lor, pe cele slavone”.

Scrierea cu alfabetul chirilic a fost în uz pe teritoriul României de astăzi
până în a doua jumătate a secolului al XIX-lea.

În Transilvania, primele texte tipărite în limba română cu alfabet latin datează
din secolul al XVIII-lea, generalizarea scrierii cu litere latine făcându-se în
secolul al XIX-lea. În Țara Românească și în Moldova, trecerea de la alfabetul
chirilic la alfabetul latin s-a realizat treptat, pe la mijlocul secolului al
XIX-lea, prin alfabetul de tranziție. Înlocuirea integrală a alfabetului
chirilic cu cel latin a fost decretată în 1862 de domnitorul Alexandru Ioan
Cuza.

Nu trebuie să se facă nicio confuzie între alfabetul chirilic român și alfabetul
chirilic moldovenesc, care era folosit în Republica Sovietică Socialistă
Autonomă Moldovenească (RASSM) începând cu anii 1920 și, ulterior, în Republica
Sovietică Socialistă Moldovenească (RSSM) și, în continuare, în Transnistria.
Acesta este de fapt o adaptare a alfabetului chirilic rusesc. Una dintre primele
publicații tipărite cu acest alfabet a fost Plugarul Roșu.



https://ro.wikipedia.org/wiki/Enigma_Otiliei

Enigma Otiliei este un roman de tip balzacian scris de George Călinescu în anul
1938.

Felix Sima, un tânăr de 18 ani, vine în București la unchiul său Costache
Giurgiuveanu pentru a urma Facultatea de medicină. Ajuns la adresa indicată,
Otilia, fata vitrega a bătrânului, îl invită în casă, unde îi cunoaște pe
membrii familiei: matușa Aglae, unchiul Simion și copiii acestora Titi, Aurica,
Olimpia, ginerele Stanică Rațiu precum și prietenul de familie Leonida
Pascalopol. A doua zi, Otilia îi arată locuința, el remarcă felul jucăuș al
fetei și este surprins cand găsește o scrisoare adresată acesteia, pe numele
Otilia Mărculescu. Fata este râvnită de Leonida Pascalopol și invidiată de toți
membrii familiei Tulea. Felix, curios de enigma numelui Mărculescu, descoperă
soarta Otiliei care nu este cu mult diferită de a sa. Fata a rămas orfană de
mică și este crescută de tatăl său vitreg, moș Costache. Pascalopol a cunoscut-o
pe mama Otiliei și de atunci i-a ajutat foarte mult, Otilia purtându-i o stimă
deosebită. Rugat de Aglae, Felix îl meditează pe Titi care a rămas corigent, și
în aceste împrejurări sora sa Aurica se atașează de tânăr. El, însă, se simte
tot mai atras de Otilia pe care o admiră și cu care petrece din ce în ce mai
mult timp. Vede însă în Pascalopol un rival. La începutul lunii august, Olimpia,
cel mai mare copil al Aglaei, își face apariția acasă împreună cu Stănică,
concubinul ei, cu care are un copil. Simion nu-și recunoaște fiica și refuză
să-i dea o casă de locuit și zestrea sa. Stănică, prin minciuni și scrisori
adresate domnului Pascalopol cum că se împușcă, reușește să strângă ceva bani de
la toți și să-l înduplece pe Simion cu motivarea că mai are câteva luni de
trăit, să-i dea zestrea Olimpiei. La invitația lui Pascalopol, Felix și Otilia
se duc la moșia acestuia, unde tinerii profită de timpul petrecut împreună, iar
după două săptămâni revin acasă. Între timp, fiul Olimpiei și al lui Stănică,
Aurel Rațiu, moare, iar tatăl, înduioșat, îi publică în ziar decesul, amintind
toate rudele, în speranța de a obține cât mai mult sprijin financiar. Stănică
este interesat de averea lui moș Costache și în acest scop îl aduce pe un
oarecare doctor Vasiliade pentru a-i pune diagnosticul că este bolnav. Singurul
care descoperă planul este Pascalopol, care îl avertizează pe bătrân.

Moș Costache se însănătoșește și îi alungă din casă pe toți cei din familia
Tulea fiind de acord cu propunerea lui Pascalopol de a deschide un cont în bancă
pe numele Otiliei cu suma de 300.000 lei, însă nu-i dă banii, încrezându-se în
sănătatea sa. Moșierul deschide contul și depune în el 100.000 lei pe numele
Otiliei. După infarct, moș Costache devine din ce în ce mai speriat de moarte,
la aceasta contribuind și Stănică care îi povestea tot felul de nenorociri.
Consultă diferiți doctori, urmează chiar un tratament cheltuind bani pe
medicamente și invită preoții să-i sfințească casa. Vinde apoi anumite imobile
și aduce în casă o menajeră pe nume Paulina, dar care nu stă mult pentru că
bătrânul îi descoperă interesul față de averea sa. Aurica se spovedește
preotului Țuică, mărturisindu-i dorința de a se căsători cu un evreu și anume cu
Weissemann, iar Stănică o îndeamnă pe Otilia să-l convingă pe Felix să se
căsătorească cu Lili. Moș Costache îi dăruiește lui Pascalopol 100.000 lei
pentru Otilia. Stănică, după îndelungi căutări află locul unde sunt ascunși
banii și-l jefuiește. Moș Costache este surprins de atac și, în urma efortului,
moare. Stănică divorțează de Olimpia și se căsătorește cu Georgeta, iar apoi
intră în politică. Otilia se căsătorește cu Pascalopol și pleacă împreună la
Paris. Felix, cu ocazia războiului, devine doctor, apoi profesor universitar și
se căsătorește bine, intrând în cercuri înalte. Se întâlnește întâmplător cu
Pascalopol în tren și află că acesta a divorțat de Otilia, fiind acum căsătorită
cu un om bogat din Buenos Aires. Fotografia arătată nu mai aduce nimic din ceea
ce era odinioară Otilia. Amintirile acelei idile se năruiesc în cuvintele lui
moș Costache: „Aici nu stă nimeni”.

Portretizarea personajelor se face prin tehnica balzaciană a descrierii mediului
și a fizionomiei. Astfel tipologiile clasice (avarul, ipohondrul, gelosul) sunt
introduse într-un context social care le conferă o dimensiune psihologică,
transformând realismul tradițional într-o comedie umană.

Ca trăsătură a esteticii moderne, autorul ambiguizează personajele și arată de
asemenea un interes pentru procese psihice deviante care au la bază ereditatea
și mediul: alienare, senilitate (naturalism).

Personajul eponim al romanului, Otilia este fiica adoptivă a lui Costache
Giurgiuveanu din a doua căsătorie. În stil caracteristic balzacian, aparența
acesteia este surprinsă cu precizie de „ochiul de estet” al lui Felix: „fata
părea să aibă vreo 18-19 ani. Fața măslinie, cu nasul mic și ochii foarte
albaștri arată și mai copilaroasă între multele bucle și gulerul de dantelă.
Însă în trupul subțiratic, cu oase delicate de ogar, de un stil perfect, fără
acea slăbiciune suptă și pătată a Aureliei, era o mare libertate de mișcări, o
stăpânire desăvârșită de femeie”. Caracterizată indirect de mediu, aceasta iese
în evidență prin contrast, într-o societate burgheză snoabă și delăsătoare,
Otilia fiind mereu atentă la aparențe. Prin antiteză, aceasta apare ca opusul
Auricăi, prin feminitatea ei misterioasă și rafinată.

Este personajul protagonist, dinamic și complex, participând la acțiune în
calitate de martor și purtător de cuvânt al naratorului. Statutul său social și
psihologic îl încadrează în categoria intelectualilor de elită, autentici. Unul
dintre cele două planuri ale romanului este drumul formării unui tânăr, acesta
fiind Felix Sima. Cariera lui Felix se împlinește în mod strălucit (devine
doctor), dar căsătoria nu-l va încadra în armonia cosmică, privilegiu pe care-l
au numai cuplurile bazate pe iubire.

Sora lui moș Costache, aceasta este asemenea lui definită de dorința de a se
îmbogăți, mai cu seamă moștenind banii lui. Astfel, aceasta devine autoritară și
agresivă în fața slăbiciunii, "ca un comandant de militărie", fără nici un
considerent moral, caracteristici relevate vibrant de scena ocupării casei
fratelui ei în momentele lui de boală. Angrenând toată familia Tulea în urma ei
aceasta veghează înfrigurată ca Felix și Otilia să nu înstrăineze ceva în timp
ce ceilalți mută și scotocesc mobilierul în căutarea banilor.

Despotismul Aglaei se exercita asupra întregii familii, influențând până și
alegerea lui Costache de a o înfia pe Otilia. Timorați Otilia și Felix o
contemplă cu dezgust și dispreț:

S-a observat că totuși Aglae își apăra copiii și că goana ei fără scrupule după
averea lui moș Costache are o justificare în acest scop. Pledează ca Simion să-i
dea zestrea Olimpiei, soția lui Stănică, îi caută zadarnic un soț Auricăi, îl
ține sub aripa ei pe nevolnicul Titi. În același timp însă îl aruncă în ospiciu
pe Simion fără remușcări, pentru a se elibera de povară, ca să-și trăiască
viața. Avidă de avere, Aglae nu cunoaște limite morale și manifestările ei se
dezlănțuie spasmodic și fără ezitare.

Arivistul fără scrupul moral și escrocul locvace, Stǎnicǎ este un avocat fără
procese care își exercita debitul verbal în sânul familiei și în cercul
prietenilor. Tema lui favorită este paternitatea, căsătoria, familia. Patosul
discursului ocazional, instantaneu, este rezultatul unei experiente câștigate și
pe care o repetă cu orice ocazie. Obiectivul urmarit este banul, pe care nu se
sfieste să-l dobândească de la oricine și în orice calitate.

În zugrăvirea tipului, Călinescu folosește o diversitate stilistică care-l
transformă în "o figura extraordinara", cum observă criticul Ovid S.
Crohmalniceanu, care adaugă: "volubilitatea personajului are atâta intensitate
vitală, încît ridică arta de a trivializa orice lucru și de a-l umfla fantastic
la o adevarată perfecțiune. În materie de demagogie și versatilitate, Stănica
are geniu. Nu e foarte departe de adevăr când spune: „He, he, Stănică e profund,
degeaba încercați dumneavoastră să-l luați peste picior.” Dacă Stănică „are
geniu”, acesta e un geniu al răului.

După temele folosite, romanul este balzacian și citadin, aspect al modernismului
lovinescian. O frescă a burgheziei bucureștene de la începutul secolului XX
(1909-1911), opera prezintă aspectele ei caracteristice din perspectiva social
economică (moștenirea averii lui Costache Giurgiuveanu). Pe acest fundal se
profilează și maturizarea lui Felix care-i oferă caracterul de bildungsroman.

Romanul, alcătuit din douăzeci de capitole, este construit pe mai multe planuri
narative, care urmăresc destinul diferitelor personaje, conferind dimensiune
celor două conflicte.

Dintre cele două planuri principale, un plan urmărește familia Tulea și lupta
acestora pentru moștenirea lui Costache Giurgiuveanu și pentru înlăturarea
Otiliei. Celălalt urmărește progresul și maturizarea lui Felix, care, rămas
orfan, vine să studieze medicina în București. Planurile secundare sunt
utilizate pentru a susține imaginea amplă a societății citadine.

Acțiunea este redată prin înlănțuire, completată cu inserția unor
micronarațiuni. Descrierea spațiilor și a vestimentației susține impresia unui
univers autentic, iar prin observație și notarea detaliilor semnificative,
aceasta devine un mijloc de caracterizare indirectă și de conturare a
caracterelor.

Titlul inițial al operei Părinții Otiliei reprezintă motivul balzacian al
paternității, o aluzie la felul în care fiecare personaj determină soarta
acesteia. Schimbarea titlului mută accentul pe misterul comportamentului ei.

Finalul cărții este închis, urmat de un epilog. Simetria acestuia cu începutul
se realizează prin descrierea străzii și a casei lui Costache Giurgiuveanu din
perspectiva exterioară a lui Felix, în două momente diferite ale existenței sale
(în adolescență și aproximativ zece ani mai târziu, „după război”). Romanul se
încheie cu aceeași replică a unchiului său: „nu, nu stă nimeni aici, nu cunosc”,
amintită de Felix.

Cartea a fost adaptată pentru prima dată în 1972 sub numele Felix și Otilia de
către studioul cinematografic "București". În rolurile principale au jucat Radu
Boruzescu ca Felix, Julieta Szönyi în rolul Otiliei și Hermann Chrodower
(Costache Giurgiuveanu) în regia lui Iulian Mihu.



https://ro.wikipedia.org/wiki/Baltagul_(roman)

Baltagul este un roman scris de Mihail Sadoveanu și publicat pentru prima oară
în volum în noiembrie 1930 de către Editura Cartea Românească din București.
Romanul prezintă călătoria Vitoriei Lipan pe urmele soțului ei, oierul Nechifor
Lipan, pentru a afla ce s-a întâmplat cu acesta și pentru a-i pedepsi după o
lege nescrisă pe cei doi tovarăși ce l-au ucis și jefuit.

Sursa principală de inspirație a romancierului a fost balada populară „Miorița”
din care a preluat simbolul, structura epică, conflictul între cei trei ciobani
și perseverența femeii care pornește în căutarea ciobanului ucis. Autorul s-a
inspirat și din alte două balade populare culese de Vasile Alecsandri pe la
mijlocul secolului al XIX-lea: „Șalga” - din care a preluat exemplul unei
curajoase ciobănițe ce pornește în căutarea unei cete de hoți și se răzbună
într-un mod năpraznic pe cei care au prădat-o - și „Dolca” - de unde a preluat
legătura dintre om și animalul credincios.

Baltagul este considerat ca fiind o monografie a satului prezentând aspecte ale
firii omului de la sat, tradițiile și obiceiurile românești: la botez, nuntă, și
înmormântare. Datele din roman sunt un prilej pentru autor pentru a zugrăvi
atmosfera epocii și tradițiile populare românești.

Romanul a fost ecranizat într-un film film omonim, regizat de Mircea Mureșan
după un scenariu propriu. Premiera oficială a filmului a avut loc în octombrie
1969.

Plecat la Dorna în preajma sărbătorii Sfântului Dumitru (26 octombrie) pentru a
cumpăra niște oi de la niște ciobani de pe Rarău, Nechifor Lipan nu se mai
întoarce la casa lui de pe măgura Tarcăului și nu mai dă niciun semn de viață.
Soția sa, Vitoria, începe să se neliniștească deoarece oierul nu lipsise
niciodată de acasă, în ultimii douăzeci de ani, o perioadă mai mare de douăzeci
de zile. El nu se dusese nici la popasul de iarnă al turmelor de oi din satul
Cristești (din apropiere de Iași) aflat pe balta Jijiei, unde urma să plătească
taxele de pășunat, nutrețul animalelor și simbriile ciobanilor și să se întoarcă
apoi acasă cu fiul său, Gheorghiță. Perioada de întârziere depășește o lună, iar
Vitoria visează într-o noapte că Nechifor traversa călare, spre asfințit, o
întindere de apă și începe să bănuiască că acesta a murit.

După ce se sfătuiește cu părintele Dănilă și cu baba Maranda, Vitoria decide să
se roage Maicii Domnului și să țină post negru douăsprezece vineri la rând,
sperând că Nechifor se va întoarce până atunci. După ce Gheorghiță se întoarce
acasă în preajma sărbătorilor de iarnă, Vitoria pleacă la mănăstirea Bistrița
pentru a se ruga la icoana făcătoare de minuni a Sfintei Ana și a cere un sfat
duhovnicesc, apoi se deplasează la Piatra Neamț pentru a anunța stăpânirea de
dispariția soțului ei. Prefectul județului afirmă că este posibil ca Nechifor
Lipan să fi fost prădat de bani și ucis, confirmând temerile Vitoriei. Femeia se
hotărăște să plece în căutarea soțului dispărut la terminarea celor douăsprezece
săptămâni de post negru, împreună cu Gheorghiță, luând cu ei un baltag pentru a
se apăra de răufăcători.

După ce-și vinde restul de marfă negustorului evreu David, Vitoria pornește în
zorii zilei de 10 martie, împreună cu Gheorghiță, pe drumul parcurs de Nechifor
Lipan până la Dorna. Ei urmează cursul Bistriței, trecând prin Bicaz, Călugăreni
(unde se despart de David), Farcașa, Borca, Broșteni și Crucea și întrebând
peste tot dacă oierul dispărut a trecut pe acolo. În cele din urmă, Vitoria
ajunge la Vatra Dornei unde află din registrele de vânzări că Nechifor cumpărase
300 de oi, învoindu-se apoi să vândă 100 de oi către doi gospodari munteni
necunoscuți. Turmele de oi au fost trimise pe valea pârâului Neagra Șarului
către popasul de iarnă de la Ștefănești (de la apa Prutului), iar cei trei
tovarăși au pornit pe urmele lor.

Vitoria și Gheorghiță pornesc pe valea Negrei pe urmele turmelor de oi, trecând
prin Șaru Dornei, Păltiniș, Dârmoxa, Broșteni, Borca și Sabasa și traversând
apoi Pasul Stânișoara (pe Drumul Talienilor) până în Suha (localitate înglobată
astăzi în satul Mălini). Ajunsă la Suha, Vitoria află de la crâșmarul Iorgu
Vasiliu și de la soția lui, Maria, că au trecut acolo prin toamnă numai doi
oieri și nu trei. Cei doi oieri, Calistrat Bogza și Ilie Cuțui, locuiau în valea
Doi Meri și păreau că s-au îmbogățit brusc în ultima vreme, iar nevestele lor
deveniseră fudule și începuseră să facă risipă. Chemați la primărie și
întrebați, Bogza și Cuțui afirmă că au cumpărat toate oile lui Lipan și s-au
despărțit de acesta la Crucea Talienilor, Nechifor întorcându-se înspre casa
lui. După ce se sfătuiește cu Vitoria, crâșmărița Maria lansează un zvon în Suha
că vânzarea oilor către cei doi gospodari este discutabilă, deoarece s-ar fi
făcut fără martori și fără semnarea vreunui document doveditor.

Romanul Baltagul este împărțit în 16 capitole numerotate cu cifre romane și fără
titluri.

Romanul Baltagul a fost scris pe parcursul a aproape două săptămâni (mai precis
zece zile), după o expediție turistică efectuată de Sadoveanu pe valea
Bistriței, de-a lungul pârâului Neagra și prin Munții Stânișoarei, pe traseul pe
care-l vor urma și personajele Nechifor și Vitoria Lipan. Scriitorul s-a
inspirat din balada populară „Miorița”, de unde a preluat tema și conflictul,
punând ca motto următoarele două versuri: „Stăpâne, stăpâne,/Mai chiamă ș-un
câne...”.

Autorul s-a inspirat și din alte două balade populare culese de Vasile
Alecsandri pe la mijlocul secolului al XIX-lea: „Șalga” - de unde a preluat
chipul femeii energice, hotărâte să se răzbune pe cei care au prădat-o - și
„Dolca” - de unde a preluat motivul animalului credincios.

Vorbind despre scrierea acestui roman, Profira Sadoveanu, fiica scriitorului,
își rememora astfel acea perioadă de efervescență literară a tatălui ei: „Cum
cuprinde furtuna năvalnic într-o clipită munți și păduri, așa-l cuprinde și pe
Sadoveanu imboldul de-a scrie fără întârziere povestea acelui baltag, pe care îl
cântărise de atâtea ori în palmă, gândindu-se la lovitura năpraznică pe care o
poate da o armă ca aceea. Și, așezându-se la masa lui de lucru, scrie, scrie cu
ardoare. Când se oprește o clipă ca să se plimbe prin grădină cu pelerina-i
largă fâlfâind, în dosul frunții încruntate se vede bine că laboratorul urmează
să lucreze. E o febră puternică, care durează zece zile”.

Romanul a fost publicat în noiembrie 1930 de către Editura Cartea Românească din
București, cu prilejul aniversării celor 50 de ani de viață ai scriitorului,
fiind primit cu elogii de critica literară a vremii.

Au existat totuși și manifestări de ură la adresa romanului datorate orientării
democratice a scriitorului, manifestate mai ales după preluarea de către
Sadoveanu în 1936 a conducerii ziarelor Adevărul și Dimineața. Poziția
antirăzboinică și antifascistă a scriitorului și prezența sa în rândurile
masoneriei au determinat o campanie de amenințări și insulte la adresa sa din
partea forțelor politice de extremă dreaptă. Sadoveanu a fost trecut de
legionari pe o listă neagră cu dușmanii neamului, cărțile sale au fost arse
demonstrativ în piețe publice în ceremonii de tip autodafé, iar scriitorului i
s-a trimis acasă un exemplar din Baltagul despicat cu o lovitură de topor.

Mihail Sadoveanu nu precizează anul în care se petrece acțiunea, ci doar zilele
și lunile calendaristice, vrând să sugereze că timpul acțiunii este un timp
mitic, valabil pentru orice epocă în care se respectă credințele și datinile
străvechi. Există totuși unele repere temporale care încadrează acțiunea în anii
'20 ai secolului al XX-lea.

Reperul cel mai precis este mențiunea făcută în roman la introducerea în uzul
bisericesc a calendarului gregorian, hotărâre adoptată de Biserica Ortodoxă
Română începând cu data de 1 octombrie 1924 (care a devenit astfel 14
octombrie), ca urmare a discuțiilor purtate la conferința pan-ortodoxă de la
Constantinopol din 10 mai - 8 iunie 1923. Astfel, în Baltagul, Vitoria Lipan
trece la un moment dat prin satul Crucea și se abate la o nuntă; ea afirmă cu
acest prilej că nunta ar avea loc, potrivit rânduielilor noi, în Postul Mare,
dar nuntașii îi răspund că ei resping îndreptarea calendarului și îl obligă pe
preot să țină sărbătorile după calendarul iulian.

Baltagul a fost considerat de unii critici literari ca fiind o epopee
românească, ce poate fi comparabilă prin tema călătoriei anevoioase pentru
realizarea unei datorii morale cu Odiseea lui Homer, Eneida lui Vergilius,
Divina Comedie a lui Dante Alighieri sau cu expediția lui Siegfried din Cântecul
Nibelungilor. Personajul principal este stăpânit de o pasiune puternică care-l
împinge în parcurgerea unui drum presărat cu numeroase piedici.

Scriitorul își exprima entuziast legătura sa cu trecutul țării în discursul de
recepție în Academia Română, intitulat „Poezia populară”, pe care l-a rostit în
1923: „artiștii cu fața în lumina nouă de auroră, trebue să-și plece urechea
spre trecut și spre popor... N'au adus însă lucrări ale noastre și de valoare
decât acei care au avut în vedere elementul statornic al neamului nostru,
poporul cu limba lui”.

Ca și în alte scrieri, Mihail Sadoveanu prezintă o lume rurală tradiționalistă,
care viețuiește după reguli străvechi și respinge inovațiile modernității.
Personajele din Baltagul trăiesc de secole după un ritual propriu, urmând ciclul
naturii și ghidându-se după legi nescrise. Tradiția capătă aici putere de lege
și sunt păzite cu strășnicie pentru că oamenii nu au încredere în instituțiile
moderne precum tribunalul, prefectura sau primăria. Viața rurală este dominată
de automatisme statornicite prin obiceiuri milenare, fiind lipsită de
neprevăzut.

Trăind în pustietăți rar călcate de alți oameni, muntenii și-au format un
caracter puternic și autonom, respectând un set de norme morale străvechi.
Autorul îi caracterizează la începutul capitolului X, descriindu-i astfel:
„Locuitorii aceștia de sub brad sunt niște făpturi de mirare. Iuți și
nestatornici ca apele, ca vremea; răbdători în suferinți ca și-n ierni cumplite,
fără griji în bucurii ca și-n arșițile lor de cuptor, plăcându-le dragostea și
beția și datinile lor de la începutul lumii, ferindu-se de alte neamuri și de
oamenii de la câmpie și venind în bârlogul lor ca fiara de codru — mai cu samă
stau ei în fața soarelui c-o inimă ca din el ruptă: cel mai adesea se desmiardă
și lucește — de cântec, de prietinie”. Muntenii par a face parte dintr-o rasă
veche și pură, care cunoaște tainele naturii și misterele umanității.

Încălcarea principiilor etice produce un dezechilibru în acest mediu, iar
restabilirea echilibrului se face prin găsirea punctului în care existența a
fost întreruptă și prin pedepsirea celor care au tulburat viața pașnică a
comunității. Spre deosebire de balada populară „Miorița”, Sadoveanu respinge
ideile de resemnare în fața morții și de împăcare cu destinul ale victimelor,
descriind efortul făcut pentru ca dreptatea să triumfe.

Peisajul pustiu contribuie la formarea unor caractere puternice. Țăranii lui
Sadoveanu sunt ospitalieri și blajini, dar neînfricoșați și puternici.
Principala trăsătură sufletească prețuită în aceste locuri este bărbăția,
capacitatea de a lua hotărâri ferme și de a le pune în aplicare fără șovăieli,
trăsătură care este întâlnită atât la bărbați, cât și la femei.

Personajul principal, Vitoria Lipan, este reprezentativ pentru o întreagă clasă
socială: țărănimea care nu-și pune nădejdea în autoritățile de stat, ci așteaptă
ajutor numai de la Dumnezeu. Credincioasă, dar și superstițioasă, ea ajunge la
convingerea că soțul ei este mort și este dusă de instinct la locul uciderii
lui. Autorul descrie un ansamblu de credințe, superstiții și obiceiuri populare
care guvernează viața oamenilor din mediul rural.

Baltagul a fost considerat de unii critici ca fiind un adevărat roman polițist
în care se investighează un caz de dispariție, descoperindu-se o crimă și
depistându-se și pedepsindu-se făptuitorii. Punctul de plecare al romanului îl
constituie crima din balada „Miorița”, în care un baci moldovean este ucis de
doi confrați, unul ungurean și altul vrâncean, pentru a fi prădat de turme
(„că-i mai ortoman/ș-are oi mai multe,/mândre și cornute/și cai învățați/și câni
mai bărbați”).

Scriitorul reconstituie acțiunea legendară din baladă, dându-i mitului aspectul
unei realități contemporane. El dezvoltă tema lirică din baladă, suprapunându-i
o structură epică și o intrigă antropologică. Investigarea Vitoriei Lipan se
desfășoară după un plan conceput de ea, în care intuiția feminină joacă un rol
foarte important, semănând cu o „vânătoare”.

Deși ancheta este condusă formal de subprefectul Anastase Balmez, femeia este
cea care împinge cercetările, prin inteligență și diplomație, în direcția dorită
de ea. Vitoria nu-l contrazice pe omul legii, care se simte condus de rațiunea
logică a muntencei, spunând că „grăiesc și eu ca o minte slabă ce mă aflu”. Ea
nu-i acuză direct pe făptași, ci-i determină pe aceștia să se demaște singuri.

George Călinescu considera că „Vitoria e un Hamlet feminin, care bănuiește cu
metodă, cercetează cu disimulație, pune la cale reprezentațiuni trădătoare și
când dovada s-a făcut dă drumul răzbunarii”. Același critic o compara pe Vitoria
Lipan cu Anca din drama Năpasta (1890) a lui I.L. Caragiale.

Balada „Miorița” se remarcă printr-o atitudine de neputință, de resemnare și de
împăcare cu soarta, omul simplu aflându-se într-o incapacitate de a se opune
destinului care i se hărăzește. Unii critici au văzut în atitudinea ciobanului
moldovean o expresie cristalizată a blândeții ancestrale a poporului român, un
defetism nejustificat și inexplicabil. Romanul Baltagul respinge această
mistificare antipatriotică, prezentând cazul unei femei simple care nu cedează
în fața necazurilor și luptă pentru izbânda dreptății, răzbunând moartea
năpraznică a soțului ei.

Personajele lui Sadoveanu nu au o atitudine senină în fața morții ca în
„Miorița”, ci luptă pentru propria viață și, chiar după ce mor, urmașii lor
nu-și găsesc liniștea până ce nu obțin dreptate. Vitoria Lipan nu este astfel o
individualitate, ci poate fi considerată un exponent al unei spețe de eroi
legendari români. Ea provine din „categoria oamenilor tari”, caracterizați prin
respectarea datoriilor morale și printr-o voință de neclintit. Pasiunea ce o
animă pe Vitoria Lipan, dorința de a-și răzbuna soțul, a fost comparată de
criticul Ion Dodu Bălan cu mânia ce-l cuprinse pe Achil Peleianul atunci când
află că prietenul său, Patrocle, a fost ucis în luptă de Hector.

Dorința Vitoriei de a-și căuta soțul ucis pentru a-l înmormânta creștinește a
fost asemănată de Perpessicius cu înfruntarea tiranului Creon de către Antigona
prin organizarea unui ritual simbolic de înmormântare pentru fratele ei,
Polinice, gest care a determinat condamnarea ei la moarte prin îngropare de vie.
Tenacitatea morală a Vitoriei Lipan poate fi comparată cu cea a eroinei antice
Antigona, ambele personaje neacceptând niciun compromis pentru a săvârși ceea ce
consideră ele că ar fi drept.

Romanul Baltagul este o operă literară poetică compusă din elemente lirice și
epice. Sadoveanu folosește o limbă literară ce derivă din graiul poporului,
având forme și nuanțe originale.

Stilul romanului este unul solemn, cu propoziții și fraze sentențios-naive cu
caracter oral, semănând cu exprimarea dintr-o carte populară veche. Criticul
literar Ion Rotaru constata că „artistul nu scrie, ci povestește. Nu neapărat
oral, cât mai ales solemn și festiv, stilul este al rapsodului popular.
Povestitorul își apleacă urechea pe melodia cuvintelor și propozițiilor, venite
parcă dintr-un trecut îndepărtat și dispuse, cu detașare, pe un portativ
imaginar”.

Textul literar are un caracter pseudoritmic și o muzicalitate izvorâte în chip
natural dintr-o serie de elemente poetice și sintactice: expresii arhaice,
anumite forme populare, cadența cuvintelor care uneori imprimă prozei un ritm
trohaic, folosirea infinitivului, gerunziului și participiului care sporesc
armonia textului, imagini acustice etc.

Excesul de lirism apropie romanul de o legendă, considera Alexandru Philippide.
Vitoria Lipan are impregnată în suflet „o vigoare și o asprime primitivă”, iar
perseverența în găsirea și pedepsirea ucigașului bărbatului ei o așază în
alături de eroinele tragediilor antice.

Mai mulți critici literari au considerat Baltagul ca fiind o capodoperă a lui
Mihail Sadoveanu. Criticul Ov. S. Crohmălniceanu situa acest roman în „zona
operelor capitale ale literaturii noastre și, fără nici o îndoială, ale
literaturii mondiale”, în timp ce Izabela Sadoveanu îl considera „un poem epic
de o desăvârșire, o sobrietate și o simplicitate antică”. Acest roman sadovenian
are o valoare literară evidențiată, potrivit lui George Călinescu, prin
„repeziciune și desăvârșit echilibru al expresiei”. În opinia lui Pompiliu
Constantinescu, „inspirația acestui mare poet îmbrățișează într'o lumină de
baladă stratul arhaic al vieții țărănești, în fundamentele ei etnice și etice”.

Plecând de la o baladă populară, scriitorul combină liricul cu epicul într-un
mod desăvârșit, realizând o creație literară în care suprapune realitatea pe un
mit. Romanul reconstituie o lume arhaică, cu acțiuni neschimbate timp de milenii
precum transhumanța periodică potrivit anotimpului. Povestea prezentată în
Baltagul are un accent pronunțat de baladă atât prin crima păstorească care stă
la baza sa și a măiestriei cu care Vitoria încearcă să descopere adevărul, cât
mai ales prin rezonanța acestor întâmplări în mijlocul naturii singuratice.
„Căci așa cum balada populară a ridicat un incident sângeros din viața
păstorilor la înălțimea eternă a poeziei, tot astfel Mihail Sadoveanu a
transfigurat balada într-un poem de atitudine și de largi perspective, expresie
armonioasă a geniului său liric și narativ”, scria Perpessicius.

Criticul Cornel Regman îl considera „cartea cea mai răscolitoare, și
artisticește cea care concentrează toate darurile de rapsod ale scriitorului”.
În opinia sa, Baltagul semnifică o biruință a valorilor țărănești asupra
înnoirilor ireversibile produse în satul românesc. Cu toate acestea, cadrul de
viață nu rămâne unul arhaic și închis la înnoiri, ci asimilează acele modificări
care nu contravin valorilor ancestrale ale comunității.

„Prin puterea lui de cuprindere și sintetizare a vieții unei întregi
colectivități, cu îndeletnicirile, credințele, folclorul și etnografia ei,
Baltagul este o capodoperă și un fragment de epopee a poporului român, un
excepțional poem al naturii”, sintetiza aceste opinii criticul Ion Dodu Bălan.

Romanul Baltagul a fost tradus în mai multe limbi străine: germană (Die Axt,
Editura Albert Langen/Georg Müller, München, 1936; traducere de Harald Krasser;
traducerea a fost editată apoi cu titlul schimbat în Nechifor Lipans Weib la
Hamburg în 1949, la München în 1958 și 1961, la Berlin în 1958, 1964, 1969 și
1979 și la București în 1963, 1967 și 1969), cehă (Tři jezdci, Melantrich,
Praga, 1938; traducere de Marie Karásková-Kojecká; Čakan, în vol. Čakan. Po řece
připlul mlýn. Mitrea Cocor, SNKLHU, Praga, 1957; traducere de Otakar Jirouš și
Marie Karásková-Kojecká), slovacă (Horalka, Slovenska Grafia, Bratislava, 1943;
traducere de Zuzka Dovalová), finlandeză (Etsin miestäni, Oy Suomen kirja,
Helsinki, 1944; traducere de Hilkka Koskiluoma), italiană (La scure, în vol. L'
osteria di ancutza. La scure: romanzi, A. Mondadori, Milano, 1944; traducere de
Gino Lupi, reeditată în 1945; o traducere ulterioară a fost realizată de Mariano
Baffi și publicată în vol. L' osteria di Ancutza; La scure; La gente delle
capanne, apărut la Edizioni Avanti! din Milano în 1963), maghiară (A balta,
Székesfűváros Irodalmi Intézete, Budapesta, 1948; traducere de Nora Aradi; alte
traduceri au fost realizate de György Jánosházy și András Sütő și publicate la
București în 1949 și 1951, apoi de László Lőrinczi și publicată la București în
1960 și 1967), bulgară (Брадва, Narodna Kultura, Sofia, 1948 - traducere de
Janka Miteva; Секирата, Narodna kultura, Sofia, 1973 - traducere de Ghergana
Stratieva), engleză (The Hatchet, The Book Publishing House, București, 1955;
traducere de Eugenia Farca; reeditată la Londra în 1965 și la New York în 1991),
franceză (Le hachereau, Editions Le Livre, București, 1955; traducere de Al.
Duilio Zamfiresco, reeditată în 1963 la București și în 1965 la Paris; o altă
traducere a fost realizată de Profira Sadoveanu și publicată în 1973 de Editura
Minerva din București), suedeză (Yxan, Rabén & Sjögren, Stockholm, 1959;
traducere de Ingegerd Granlund), poloneză (Zaginiony, Państwowy Instytut
Wydawniczy, Varșovia, 1960; traducere de Rajmund Florans), portugheză (A
machadinha, Edicão Livra do Brasil, Lisabona, 1962; traducere de Alexandre
Cabral), greacă (To peleki, Difros, Atena, 1962; traducere de Doin.
Hrysanthakopulu), daneză (Øksen, Skrifola, Copenhaga, 1963; traducere de Per
Skar), spaniolă (El Hacha, Seijos y Goyanarte, Buenos-Aires, 1964; traducere de
María Teresa León; o altă traducere a fost realizată de Marisa Filinich și
publicată în 1981 de Editura Minerva din București), sârbă (Osveta, Nolit,
Belgrad, 1964; traducere de Aurel Gavrilov), slovenă (Nechiforjeva žena,
Prešernova družba, Ljubljana, 1966; traducere de J.K.), rusă (Чекан, Izvestija,
Moscova, 1983; traducere de Mihail Fridman) și norvegiană (Øksa, Gyldendal,
Oslo, 1997; traducere de Steinar Lone).

Prima intenție de ecranizare a romanului Baltagul i-a aparținut regizorului
Liviu Ciulei. Scenaristul italian Sergio Amidei i-ar fi propus cineastului român
să-i ofere rolul principal actriței italiene Anna Magnani. Scenariul lui Amidei
se îndepărta însă de epica sadoveniană, iar personajul Nechifor Lipan urma să se
schimbe caracterologic de trei ori în timpul filmului. Ecranizarea romanului a
fost proiectată apoi de Victor Iliu (1964), Liviu Ciulei (1966) și Lucian
Pintilie (1968), fiind încredințată în cele din urmă lui Mircea Mureșan.

Filmul Baltagul a fost realizat ca o coproducție româno–italiană, fiind filmat
în perioada 28 februarie - 19 iunie 1969 la Sucevița, Roșu, Rarău și Buftea și
având o durată de 103 minute. Personajele Vitoria Lipan și Calistrat Bogza au
fost interpretate de actorii străini Margarita Lozano și Folco Lulli (dublați în
film de Eugenia Bosânceanu și Nucu Păunescu). Printre actorii români care au
figurat în distribuție se află: Ilarion Ciobanu (Nechifor Lipan), Florin
Scărlătescu (subprefectul), Sandu Sticlaru (părintele Dănilă), Paul Misai
(Gheorghiță), Sidonia Manolache (Minodora) și Nunuța Hodoș (baba Maranda).
Filmul a fost prezentat în septembrie 1969 la Festivalul Internațional de Film
de la Veneția, având premiera absolută la 15 octombrie 1969, la Film Forum de la
Brno, și cea românească la 27 octombrie 1969, la București.

Criticii de film au evidențiat calitățile filmului (acuratețea imaginii și,
parțial, interpretarea), precizând însă că Baltagul are „unele carențe de fond,
de dramaturgie cinematografică și de înțelegere a structurii filozofice a
romanului, mai exact a subtilităților lui filozofice și tipologice”, după cum
scria Ștefan Oprea în volumul Diorame cinematografice (1983). Criticul Tudor
Caranfil confirma opinia referitoare la lipsurile de structură dramaturgică și
de relief psihologic a filmului, afirmând că ecranizarea lui Mircea Mureșan este
„lipsită de afinitate sadoveniană”, fiind dominată parțial de „un delir vizual,
într-un decupaj dezlânat de ambiție calofilă în care palpitul febril al camerei
e neglijent montat”, în timp ce distribuția este strict decorativă. În opinia
criticilor, cineastul insistă pe aspectele folclorice și pe valorificarea
pitorescului plaiurilor moldave, îndepărtându-se de viziunea mitologică a operei
sadoveniene.

Interpretarea Margaritei Lozano a fost, în general, apreciată de majoritatea
criticilor, care au evidențiat înțelegerea personajului și trăirea sinceră a
unui rol dificil, de o mare profunzime, conferindu-i Vitoriei „tragismul și
demnitatea eroinelor antice, sensibilitatea și inteligența nativă a țărancei
noastre”.

Romanul a fost dramatizat de Sandu Marian, Alexandru Bibescu și Constantin
Moruzan pentru Teatrul Național Radiofonic. Există două spectacole de teatru
radiofonic în regia artistică a lui Constantin Moruzan. Primul dintre ele a avut
premiera la 15 septembrie 1963 și a avut următoarea distribuție: Lica Gheorghiu
(Vitoria Lipan), Tatiana Iekel, Sandu Sticlaru, Ion Cosma, Sandina Stan,
Costache Antoniu, Eliza Petrăchescu, Dumitru Furdui, Niky Atanasiu, Ion Manu,
Ștefan Mihăilescu-Brăila, Colea Răutu, Carol Kron, Constantin Guriță, Ina Otilia
Ghiulea, Alexandru Giugaru, George Calboreanu, Ana Barcan, Mihai Mereuță,
Emanoil Petruț, Draga Olteanu, Silvia Dumitrescu-Timică ș.a.

Cel de-al doilea spectacol a avut premiera la 22 iulie 1974 și o durată de 97 de
minute. Distribuția a fost formată din Irina Răchițeanu Șirianu (Vitoria Lipan),
Mariana Cercel (Minodora), Nicolae Botez Luchian (Dănilă), Ștefan
Mihăilescu-Brăila (negustorul), George Demetru (prefectul), Cornel Coman
(Vasiliu), Tatiana Iekel (Maria), Ion Henter (Calistrat Bogza), Mihai Mereuță
(Cuțui), Ion Manta (dl. Toma), Elena Bog Amaria (o femeie), Ioana Ciomârtan,
Jean Reder ș.a. Echipa tehnică a fost formată din Constantin Botez (regia de
studio), Romeo Chelaru (regia muzicală) și Ion Mihăilescu (regia tehnică).



https://ro.wikipedia.org/wiki/Regatul_Unit_al_Marii_Britanii_%C8%99i_al_Irlandei_de_Nord

Regatul Unit al Marii Britanii și al Irlandei de Nord (engleză United Kingdom of
Great Britain and Northern Ireland) este o țară insulară în Europa de Vest. În
componența sa intră patru țări componente: Anglia, Scoția, Țara Galilor și
Irlanda de Nord, în subordinea sa aflându-se mai multe teritorii dependente.
Capitala Regatului Unit este orașul Londra.

Regatul Unit este numit, în mod obișnuit, în românește, Marea Britanie, dar
acest fapt constituie o eroare majoră întrucât Marea Britanie desemnează doar
Anglia, Scoția și Țara Galilor. Regatul Unit nu trebuie, însă, confundat cu
Regatul Marii Britanii (dinainte de 1801; format prin unificarea coroanelor
Angliei și Scoției), nici cu Anglia - una din țările constituente, statul
britanic modern fiind rezultatul unirii dintre monarhiile Marii Britanii și
Irlandei.

Cea mai mare parte a sa este situată lângă coasta continentală de nord-vest a
Europei continentale, regatul fiind înconjurat de Marea Nordului, Canalul
Mânecii și de Oceanul Atlantic.

Regatul Unit de acum s-a construit în jurul regatelor independente ale Angliei
și Scoției, ambele existente încă din secolul al X-lea. Țara Galilor face parte,
începând cu 1535, din Regatul englez. Prin Legea Uniunii din 1707, Anglia și
Scoția se unesc de drept sub un singur monarh, formând Regatul Marii Britanii;
cele două regate fuseseră conduse de același monarh încă din 1603.

După aproape un secol, în 1800, parlamentul a votat așa-numitul Legea Uniunii
din 1800 , prin care numele țării se schimba din nou, în Regatul Unit al Marii
Britanii și Irlandei. Se consfințea, astfel, trecerea Irlandei sub controlul
englez, proces care s-a desfășurat, treptat, între secolele al XII-lea și al
XVII-lea. Cu toate acestea, disensiunile interne privind felul cum este
guvernată Irlanda au dus la proclamarea independenței Irlandei în 1922 , care
păstra un statut de dominion. Partea de nord (Irlanda de Nord) a rămas în
componența Regatului Unit, aceasta determinând modificarea denumirii statului în
forma lui actuală , de Regatul Unit al Marii Britanii și Irlandei de Nord.

Treptat, beneficiind de puterea sa maritimă, ca și de revoluția industrială,
Regatul englez și, mai apoi, britanic s-a extins masiv atât înspre răsărit
(India, Oceania), cât și înspre apus, în America nu demult descoperită de
Columb. La mijlocul secolului al XIX-lea, Regatul britanic era cea mai
importantă putere economică și militară a lumii. Multe din ideile contemporane
ale lumii occidentale despre democrație parlamentară, economie de piață și
libertate au luat naștere în Imperiul britanic, pentru a nu mai aminti de
progresele înregistrate în domeniul literaturii și științei. La apogeul său,
Imperiul ocupa o treime din suprafața Pământului.

De la începutul secolului al XX-lea, influența britanică s-a diminuat constant.
Împreună cu Franța și Rusia formează Antanta, coaliție învingătoare în Primul
Război Mondial. Al Doilea Război Mondial a adus, pe lângă serioase probleme
economice, și dezmembrarea Imperiului, prin separarea coloniilor în state
independente. Aceasta a condus la reinventarea Regatului Unit ca un stat
european modern și prosper.

Regatul Unit este membru al Comunității Economice Europene din 1973, însă
atitudinea britanicilor față de piața unică europeană este rezervată, fiind,
alături de cehi, cei mai eurosceptici cetățeni europeni. Regatul Unit încă
refuză adoptarea monedei euro, iar euroscepticismul a cunoscut un avânt fără
precedent.

Reforma politică în Regatul Unit este în plină desfășurare. În 1997 a fost
recreat Parlamentul scoțian descentralizat, iar în 1999 s-au înființat
Parlamente în Țara Galilor (Adunarea Galeză) și Irlanda de Nord, aceste măsuri
având ca obiect descentralizarea sporită a puterii către regiuni. Vicepremierul
Nick Clegg a anunțat, în 2012, că liberal democrații din coaliția de guvernare
doresc reforma cât mai rapidă a Camerei Lorzilor. Partidul Liberal (precursorul
PLD de astăzi) s-a angajat în 1911 să elimine definitiv caracterul ereditar al
apartenenței la camera superioară a Parlamentului, iar liberal-democrații sunt
hotărâți să modifice legea de funcționare a Camerei pentru ca membrii forului să
fie aleși, nu nominalizați sau numiți ex officio. Monarhia se bucură de o
popularitate revenită, în vreme ce adepții republicanismului și, implicit, ai
abolirii monarhiei adună între 15% și 25% cotă de popularitate.

Regatul Unit este membru fondator al Commonwealth-ului, membru permanent în
Consiliul de Securitate al ONU și, de asemenea, un membru-cheie al NATO. Este,
de asemenea, una dintre puținele puteri nucleare (4 submarine clasa Vanguard cu
384 de focoase termonucleare MIRV pe rachete Trident II).

Regatul Unit este o monarhie constituțională, în care puterea executivă este
atribuită guvernului („Guvernul Majestății Sale”, condus de David Cameron din
anul 2010) și provine de la Parlament. Este una din puținele țări actuale care
nu au o Constituție. Primul ministru este șeful Guvernului și este responsabil
în fața Camerei Comunelor, camera inferioară a Parlamentului. Acest sistem de
guvernare a fost emulat și în alte părți ale lumii și este cunoscut sub numele
de modelul Westminster.

Suveranul are, teoretic, puteri largi, însă, în practică, îndeplinește doar
funcții ceremoniale. Suveranul este cel care promulgă legile emise de Parlament.
De asemenea, el deschide, în fiecare an, sesiunea Parlamentului cu așa-numitul
Mesaj al Coroanei, care este, de fapt, un program de guvernare. Suveranul
Regatului Unit este monarh de drept și în alte 15 țări ale Commonwealth-ului.

Actualul suveran al Regatului Unit este Regina Elisabeta a II-a, care a urcat pe
tron în 1952 și a fost încoronată în 1953.

Parlamentul este instituția legislativă națională a Regatului. Este compusă din
două Camere: Camera Comunelor, cu membri aleși, și Camera Lorzilor, ai cărei
membri sunt, în general, numiți. Camera Comunelor are puteri mai mari decât cea
a Lorzilor și poate trece legi respinse de către cea din urmă. Camera Comunelor
este compusă din 650 membri, fiecare în parte fiind ales dintr-o circumscripție
electorală, prin sistemul de vot uninominal . Camera Lorzilor are 724 de membri,
din rândurile aristocrației britanice și ale clerului.

Miniștrii Guvernului sunt aleși prin convenție dintre membrii Camerei Comunelor,
deși unii provin și din Camera Lorzilor. Miniștrii sunt învestiți cu putere
executivă, dar și legislativă. Primul-ministru este, în general, șeful
partidului cu cei mai mulți reprezentanți în Camera Comunelor. Actualul
Prim-ministru este Theresa May, șeful Partidului Conservator, în funcție din 11
iulie 2016 .

Regatul Unit are un sistem de protecție socială foarte cuprinzător și se
proclamă un stat social sau "stat de protecție socială" (welfare state). Bazele
sistemului actual de protecție socială au fost puse de economistul William
Beveridge în 1942. Acest sistem a rămas cunoscut sub numele de modelul
Beveridge.

Regatul Unit este membru permanent al Consiliului de Securitate al ONU și membru
al G7, G8, G20, NATO, Organizația pentru Cooperare și Dezvoltare Economică,
Uniunea Europeană și Organizația Mondială a Comerțului. Are o strânsă relație
specială cu Statele Unite ale Americii, Franța, Japonia și Portugalia – cea din
urmă fiind cea mai veche alianță din lume încă în vigoare, datând din 1386.

Regatul Unit este format din țările constituente Anglia, Scoția, Țara Galilor și
Irlanda de Nord. Fiecare țară constituentă are propriile subdiviziuni, după cum
urmează:

Există și câteva dependențe ce aparțin de coroană: Anguilla, Gibraltar, Insulele
Bermude, Insulele Canalului, Insulele Cayman, Insulele Falkland, Insulele
Georgia de Sud și Sandwich de Sud, Insula Man, Insula Montserrat, Insula
Pitcairn, Insula Sfânta Elena, Insulele Turks și Caicos, Insulele Virgine
Britanice, Teritoriul Antarctic Britanic, Teritoriul Britanic din Oceanul
Indian.

Relieful Angliei constă, în majoritate, din coline joase, despărțite, de la nord
la sud, de un lanț de dealuri și munți (Cumbria, Munții Penini). Altitudinile
vârfurilor muntoase nu depășesc 1000 m. Râurile engleze majore sunt Tamisa,
Severn, Trent și Ouse. Cele mai importante orașe sunt Londra, Manchester,
Birmingham, Leeds, Newcastle upon Tyne, Sheffield, Bristol, Liverpool,
Leicester, Nottingham. Tunelul Canalului Mânecii, care începe din apropiere de
Dover, face legătura cu Franța.

Țara Galilor este în majoritate muntoasă, cel mai înalt punct fiind vârful
Snowdon, cu 1085 m. La nord se găsește insula Anglesey. Cel mai mare oraș este
capitala, Cardiff, urmat de Swansea, Newport și Wrexham.

Geografia Scoției este variată, cu porțiuni joase în sud și est, și porțiuni
muntoase (highlands) în nord și vest, unde se află și Ben Nevis (1343 m), cel
mai înalt vârf din Regat. În largul coastelor scoțiene se găsesc numeroase
insule, cele mai importante fiind arhipelagurile Hebride, Shetland și Orkney.
Orașele principale sunt Edinburgh, Glasgow, Aberdeen și Dundee.

Irlanda de Nord are un relief predominant colinar. Orașele majore sunt Belfast
și Londonderry.

Regatul Unit are o economie de esență capitalistă (a patra ca mărime din lume),
și este un centru comercial și financiar de frunte al lumii. În ultimele
decenii, guvernul s-a angajat în privatizări majore și a crescut cheltuielile cu
protecția socială.

Agricultura este intensivă, puternic mecanizată și foarte eficientă după
standardele europene, producând 60% din necesarul de hrană cu doar 1% din
populația activă. Regatul Unit deține mari rezerve de energie constând în
cărbune, gaze naturale și petrol (ultimele două exploatate din Marea Nordului).
Producția de energie contribuie la PIB cu 10%, una din cele mai ridicate rate
din toate statele industrializate.

Serviciile contribuie la PIB în proporția cea mai însemnată, îndeosebi
serviciile bancare, de asigurări și de consultanță de afaceri. Ponderea
industriei continuă să scadă, cu toate că Regatul Unit rămâne cel mai important
fabricant european de armament, produse din petrol, computere, televizoare și
telefoane mobile. Turismul ocupă și el un loc important, Regatul Unit fiind a
șasea destinație turistică din lume ca popularitate, cu 24 milioane de turiști
pe an.

Regatul Unit a devenit, în 2007, cel mai mare exportator de echipamente militare
din lume. Regatul Unit a câștigat din exportul de armament 10 miliarde de GBP în
2007, deținând, astfel, o cotă de 33% din exporturile mondiale de armament,
peste cota deținută de Statele Unite.

Piața autovehiculelor noi din Regatul Unit a fost de peste două milioane de
mașini în anul 2010.

În iunie 2008, rata șomajului a fost de 5,3%, iar, potrivit estimărilor
companiei de consultanță Capital Economics, rata șomajului din Regatul Unit ar
fi putut ajunge la 8% până în 2010, ceea ce nu s-a adeverit. .

În anul 2009, investițiile străine directe în Regatul Unit au fost de 45,6
miliarde de dolari.

Legislația laxă care reglementează activitățile companiilor din Marea Britanie a
făcut din această țară o destinație atractivă pentru crima organizată. Discreția
de care beneficiază directorii de companii în Marea Britanie obstrucționează, de
asemenea, încercările de a-i identifica pe beneficiarii reali ai acestei scheme.

Marea Britanie are probabil unul dintre cele mai corupte sisteme economice și
financiare din lume, în contextul în care, anual, pe teritoriul britanic există
tranzacții de spălare de bani în valoare de 57 miliarde de lire sterline (75
miliarde de euro).

În anul 2015, Agenția națională britanică pentru combaterea infracționalității
(NCA) a publicat un raport care ajungea la următoarea concluzie: "În fiecare an,
oricare 100 de miliarde de dolari proveniți din activități ilegale în mod sigur
vor ajunge în circuitul legal prin bănci din Marea Britanie".

Limba primară de comunicare este engleza. Alte limbi locale folosite sunt
limbile celtice: velșă (galeză), irlandeză, gaelică scoțiană; precum și limba
cornică, vorbită în Cornwall. Imigranții ultimelor decenii vorbesc cantoneză,
limbi indiene (gujarati, bengali, urdu, hindi, punjabi), sau creolă jamaicană.
În Regatul Unit se găsesc cei mai mulți vorbitori de limbi indiene din afara
subcontinentului indian.

În Regatul Unit se află două dintre cele mai vechi și mai celebre universități
ale lumii, Oxford și Cambridge. Regatul a dat lumii mulți savanți și ingineri
străluciți, precum Sir Isaac Newton, Charles Darwin, Michael Faraday, Paul Dirac
sau Isambard Kingdom Brunel; invenții precum motorul cu aburi, motorul cu
combustie internă, locomotiva, costumul, vaccinul, vasele din cristal,
televiziunea, radioul, telefonul, hovercraft-ul, își au originea în Regatul
Unit.

Dramaturgul William Shakespeare este considerat cel mai cunoscut scriitor al
lumii. Alți autori prestigioși au fost surorile Brontë (Charlotte, Emily și
Anne), Jane Austen, J. K. Rowling, Agatha Christie,Roald Dahl, J. R. R. Tolkien
și Charles Dickens. Poeți importanți sunt George Gordon Byron, Robert Burns,
Lord Tennyson, Thomas Hardy, William Blake sau Dylan Thomas.

Din Regatul Unit au provenit compozitorii William Byrd, John Taverner, Thomas
Tallis și Henry Purcell, din secolele XVI-XVII, iar mai recent, Sir Edward
Elgar, Sir Arthur Sullivan, Ralph Vaughan Williams sau Benjamin Britten.

Alături de SUA, Regatul Unit a fost un contribuitor important la dezvoltarea
rock and roll-ului. Dintre cele mai importante staruri pop și rock britanice
amintim: The Beatles, Cliff Richard, Queen, The Rolling Stones, Led Zeppelin,
Black Sabbath, Pink Floyd, Deep Purple. Regatul Unit s-a aflat în avangarda
muzicii punk a anilor 1970, prin Sex Pistols sau The Clash, precum și a
renașterii heavy metal-ului, prin Iron Maiden sau Motörhead.

Regatul Unit a avut foarte mulți filozofi remarcabili precum: John Locke, George
Berkeley, David Hume, Jeremy Bentham, John Stuart Mill, Duns Scotus, Sir Francis
Bacon, Adam Smith, Thomas Hobbes, William de Ockham, Bertrand Russell și A.J.
"Freddie" Ayer. În această țară s-au stabilit în timpul vieții Isaiah Berlin,
Karl Marx, Karl Popper și Ludwig Wittgenstein.

Un mare număr de sporturi își au originea în Regatul Unit: fotbal, golf,
cricket, tenis, squash, box, rugbi și biliard. Turneul de la Wimbledon este unul
din cele patru turnee de mare șlem în tenis. "Sportul național" al Regatului
este fotbalul, însă Regatul nu participă în competițiile inter-țări cu o echipă
națională unică; fiecare din țările componente are propria federație de fotbal
și propria echipă națională.



https://ro.wikipedia.org/wiki/Al_Doilea_R%C4%83zboi_Mondial

Al Doilea Război Mondial a fost un război global care a durat din 1939 până în
1945, deși unele conflicte asociate lui au început și mai devreme. El a implicat
marea majoritate a țărilor lumii—inclusiv toate marile puteri—care au format
două alianțe militare opuse: Aliații și Axa. A fost cel mai întins război din
istorie, și a direct implicat mai mult de 100 de milioane de oameni din peste 30
de țări. Cei mai importanți participanți și-au dedicat întreaga capabilitate
economică, industrială și științifică efortului de război, într-o stare de
„război total”, ștergând distincția între resursele civile și cele militare.
Marcat de moartea masivă a civililor, inclusiv de Holocaust (în care au fost
uciși aproximativ 11 milioane de oameni) și de bombardamentele strategice ale
centrelor industriale și demografice (în care au murit aproximativ un milion de
oameni, și în cadrul cărora s-au distins bombardamentele atomice de la Hiroshima
și Nagasaki), el a dus la între 50 și 85 de milioane de decese, mai mult
decât orice alt conflict⁠(d) din istoria omenirii.

Imperiul Japonez avea ca obiectiv dominația asupra Asiei și Pacificului și era
deja în război cu Republica China în 1937, dar în general se consideră că
războiul mondial a început pe 1 septembrie 1939 cu invazia a Poloniei de către
Germania Nazistă și, ulterior, cu declarațiile de război ale Germaniei,
Franței și Regatului Unit. De la sfârșitul anului 1939 până la începutul anului
1941, într-o serie de campanii și tratate, Germania a cucerit sau controlat o
mare parte din Europa continentală, și a format Axa Roma-Berlin-Tokio împreună
cu Italia și Japonia. Conform Pactului Molotov–Ribbentrop din august 1939,
Germania și Uniunea Sovietică au divizat anexat teritoriile veciniilor lor
europeni, Polonia, Finlanda, România și Statele Baltice. Războiul a continuat în
primul rând între puterile europene ale Axei și coaliția între Regatul Unit și
Commonwealth-ul Britanic, cu campanii inclusiv în Africa de Nord⁠(d) și Africa
de Est, cu bătălia aeriană a Marii Britanii, campania de bombardamente Blitz,
campania din Balcani precum și cu îndelungata bătălie a Atlanticului. În iunie
1941, puterile europene ale Axei a lansat o invazie a Uniunii Sovietice,
deschizând cel mai mare teatru de război din istorie, care a angajat cea mai
mare parte a forțelor militare ale Axei într-un război de uzură. În decembrie
1941, Japonia a atacat Statele Unite ale Americii și coloniile europene⁠(d) din
Oceanul Pacific, și a cucerit rapid o mare parte a Pacificului de Vest.

Înaintarea Axei s-a oprit în 1942, când Japonia a pierdut critica bătălia de la
Midway, în apropiere de Hawaii, iar Germania a fost învinsă în Africa de Nord și
apoi, în mod decisiv, la Stalingrad, în Uniunea Sovietică. În 1943, după o serie
de înfrângeri germane pe Frontul de Est, invazia aliaților din Sicilia⁠(d) și
invazia aliaților din Italia care au condus la capitularea Italiei, și victorile
aliate în Pacific, Axa pierdut inițiativa și s-a angajat într-o retragere
strategică pe toate fronturile. În 1944, Aliații au invadat Franța ocupată de
Germania, în timp ce Uniunea Sovietică și-a recăpătat toate pierderile
teritoriale și a invadat Germania și aliații săi. În 1944 și 1945, japonezii au
suferit pierderi majore în Asia continentală în China Central-Sudică⁠(d), și
Birmania⁠(d), în timp ce Aliații au schilodit Marina Japoneză și au capturat
insule-cheie din Pacificul de Vest.

Războiul din Europa s-a încheiat cu o invazie a Germaniei de către Aliații
Occidentali și Uniunea Sovietică, care a culminat cu capturarea Berlinului de
către trupele sovietice și ulterior capitularea necondiționată a Germaniei la 8
mai 1945. După Declarația de la Potsdam dată de către Aliați la 26 iulie 1945 și
după refuzul Japoniei de a capitula în conformitate cu termenii acesteia,
Statele Unite ale Americii au detonat bombe atomice deasupra orașelor
japoneze Hiroshima și Nagasaki, la 6 și, respectiv, 9 august. Cum o invazie de
arhipelagului Japonez⁠(d) era iminentă, și erau posibile și alte bombardamente
atomice, iar Uniunea Sovietică a declarat război Japoniei⁠(d) și a invadat
Manciuria, Japonia a capitulat și ea la 15 august 1945. Astfel s-a încheiat
războiul în Asia, cimentând o victorie totală a Aliaților.

Al Doilea Război Mondial a modificat alinierea politică și structura socială a
lumii. S-a înființat Organizația Națiunilor Unite (ONU) pentru a promova
cooperarea internațională și a preveni conflictele viitoare. Marile
puteri victorioase—Statele Unite, Uniunea Sovietică, China, Regatul Unit și
Franța—au devenit membri permanenți⁠(d) ai Consiliului de Securitate al ONU.
Uniunea Sovietică și Statele Unite au devenit superputeri rivale, pregătind
scena pentru Războiul Rece, care a durat următorii 46 de ani. Între timp,
influența unor mari puteri europene s-a diminuat, în timp ce au
început decolonizarea Asiei⁠(d) și Africii au început. Cele mai multe țări ale
căror industrii au fost afectate s-au reorientat spre redresarea economică⁠(d).
Integrarea politică, mai ales în Europa, a apărut ca efort de a pune capăt
dușmăniilor dinainte de război și de a crea o identitate comună.

Începutul războiului în Europa este în general considerat a fi ziua de 1
septembrie 1939, începutul invaziei germane a Poloniei; Regatul Unit și Franța
au declarat război Germaniei două zile mai târziu. Data de început a războiului
în Pacific este uneori dată ca fiind cea a izbucnirii celui de al Doilea Război
Sino-Japonez la 7 iulie 1937, sau chiar invazia Japoneză a Manciuriei⁠(d) , la
19 septembrie 1931.

Alții îl urmează pe istoricul britanic A.J.P. Taylor⁠(d), care considera că
Războiul Sino-Japonez și războiul din Europa și din coloniile sale au fost două
războie diferite simultane, care au fuzionat în 1941. Acest articol folosește
datarea convențională. O altă dată de începere ale celui de al Doilea Război
Mondial avansată de alți istorici este invazia italiană a Abisiniei la 3
octombrie 1935. Istoricul Britanic Antony Beevor consideră începutul celui de al
Doilea Război Mondial a fi luptele de la Halhin Gol între Japonia și forțele de
Mongoliei și Uniunii Sovietice din perioada mai-septembrie 1939.

Nici data exactă a sfârșitului războiului nu este unanim convenită. În general
se acceptă ideea că războiul s-a încheiat odată cu armistițiul din 14 august
1945, și nu cu capitularea formală a Japoniei (2 septembrie 1945). Un tratat de
pace cu Japonia a fost semnat în 1951 pentru a încheia formal unele chestiuni
cum ar fi despăgubirile ce trebuie plătite prizonierilor de război ai Aliaților,
care au căzut victime ale atrocităților. Un tratat privind viitorul Germaniei a
permis reunificarea Germaniilor de Est și de Vest în 1990 și a rezolvat și alte
probleme postbelice.

Primul Război Mondial a schimbat harta politică a Europei, cu înfrângerea
Puterilor Centrale—între care Austro-Ungaria, Germania și Imperiul Otoman—și
cu preluarea puterii de către bolșevici în Rusia în 1917, care în cele din urmă
a condus la fondarea Uniunii Sovietice. Între timp, Aliații victorioși din
Primul Război Mondial, cum ar fi Franța, Belgia, Italia, Grecia și România, ai
dobândit teritorii, și s-au creat noi state naționale prin prăbușirea Imperiilor
Austro-Ungar, Otoman și Rus.

Pentru a împiedica un nou viitor război mondial, Liga Națiunilor a fost creată
la Conferința de Pace de la Paris din 1919. Obiectivele primare ale organizației
au fost prevenirea unui conflict armat prin securitate colectivă, prin
dezarmare, și prin soluționarea diferendelor internaționale prin negocieri
pașnice și arbitraj.

În ciuda puternicului sentiment pacifist de după Primul Război Mondial, urmările
sale încă au produs naționalism iredentist și revanșard în mai multe state
europene. Aceste sentimente au fost deosebit de marcante în Germania din cauza
pierdierilor semnificative teritoriale, coloniale, și financiare suferite
prin Tratatul de la Versailles. În temeiul tratatului, Germania a pierdut în jur
de 13% din teritoriul inițial și toate posesiunile sale de peste mări⁠(d), se
interzicea anexarea de alte state de către Germania, se impuneau despăgubiri, și
se limitau dimensiunile și capabilitățile militare ale țării.

Imperiul German a fost dizolvat în Revoluția Germană din 1918-1919, și s-a
instaurat un guvern democratic, mai târziu cunoscut sub numele de Republica de
la Weimar. Perioada interbelică a adus conflicte între susținătorii noii
republici și adversarii extremiști de dreapta și de stânga. Italia, ca aliat al
Antantei, a obținut unele câștiguri teritoriale după război; cu toate acestea,
nationaliștii italieni erau iritați de faptul că promisiunile făcute de Regatul
Unit și Franța pentru a asigura intrarea Italiei în război nu au fost
îndeplinite în acordul de pace. Din 1922 până în 1925, mișcarea fascistă condusă
de Benito Mussolini a preluat puterea în Italia cu un discurs naționalist și cu
o agendă totalitară și de colaborare între clase⁠(d) care a abolit principiul
democrației reprezentative, a reprimat mișcările socialiste, de stânga și
liberale, și a urmărit o politică externă agresivă, expansionistă, care viza
transformarea Italiei într-o putere mondială, promițând crearea unui „Nou
Imperiu Roman”.

După o încercare nereușită de a răsturna guvernul german în 1923, în cele din
urmă Adolf Hitler a devenit cancelar al Germaniei în 1933⁠(d). El a abolit
democrația, adoptând o revizuire radicală, motivată rasial, a ordine
mondială⁠(d) și, în curând, a început o campanie masivă de reînarmare⁠(d). În
acest moment, politologii au început să prezică că un că ar putea izbucni un nou
Mare Război.[necesită pagina] Între timp, pentru a-și asigura alianța, Franța a
dat Italiei mână liberă în Etiopia⁠(d), pe care Italia o dorea ca posesiune
colonială. Situația a fost agravată la începutul anului 1935, când Teritoriul
Bazinului Saar a fost reintegrat legal în Germania, iar Hitler a repudiat
Tratatul de la Versailles, a accelerat programul de reînarmare, și a introdus
serviciul militar obligatoriu⁠(d).

Pentru a ține Germania în frâu, Regatul Unit, Franța și Italia au format Frontul
Stresa⁠(d) în aprilie 1935; cu toate acestea, în luna iunie a acelui an, Regatul
Unit a încheiat un acord naval independent⁠(d) cu Germania, relaxând
restricțiile anterioare. Uniunea Sovietică, îngrijorată de obiectivele Germaniei
de a cuceri zone vaste din Europa de Est⁠(d), a elaborat un tratat de asistență
reciprocă cu Franța. Înainte de a intra în vigoare, însă, pactul
franco-sovietic⁠(d) trebuia să treacă prin birocrația Ligii Națiunilor, care l-a
știrbit complet. Statele Unite, îngrijorate de evenimente din Europa și Asia, au
adoptat Legea Neutralității⁠(d) în luna august a aceluiași an.Schmitz 2000, p.
124

Hitler a sfidat tratatele de la Versailles și Locarno remilitarizând Renania în
martie 1936, confruntându-se cu o opoziție minimală. În luna octombrie 1936,
Germania și Italia au format Axa Roma–Berlin. O lună mai târziu, Germania și
Japonia au semnat Pactul Anticomintern, la care Italia avea să adere în anul
următor.

Partidul Kuomintang (KMT) din China a lansat o campanie de
unificare⁠(d) împotriva căpeteniilor regionale⁠(d) și a unificat nominal China
la mijlocul anilor 1920, dar curând a fost implicat într-un război civil
împotriva fostului său aliat, Partidul Comunist Chinez. În 1931, un Imperiu
Japonez din ce în ce mai militarist⁠(d), care demult încerca să obțină influență
în China, ca prim pas în ceea ce guvernul său considera a fi dreptul său de a
domina Asia⁠(d), s-a folosit de Incidentul Mukden ca pretext pentru a lansa o
invazie a Manciuriei⁠(d) și de a crea statul marionetă Manchukuo.

Prea slabă pentru a opune rezistență Japoniei, China a făcut apel la Liga
Națiunilor pentru ajutor. Japonia s-a retras din Liga Națiunilor, după ce a fost
condamnată⁠(d) pentru incursiuna din Manciuria. Cele două țări s-au luptat apoi
în mai multe bătălii, în Shanghai⁠(d), Rehe⁠(d) și Hebei⁠(d), până la
semnarea Armistițiului de la Tanggu⁠(d) în 1933. Ulterior, forțele militare
chineze au continuat rezistența împotriva agresiunii japoneze în Manciuria⁠(d),
și în Chahar și Suiyuan⁠(d). După incidentul de la Xi'an⁠(d), Kuomintang și
forțele comuniste au convenit asupra unui armistițiu pentru a face front
unit⁠(d) împotriva Japoniei.Busky 2002, p. 10

Al Doilea Război Italo–Abisinian a fost un scurt război colonial⁠(d) care a
început în octombrie 1935 și s-a încheiat în luna mai 1936. Războiul a început
cu invazia Imperiului Etiopian (cunoscut și sub numele de Abisinia) de către
forțele armate ale Regatului Italiei (Regno d'Italia), lansată din Somalia
Italiană⁠(d) și Eritreea⁠(d). războiul a dus la ocupația militară a Etiopiei și
anexarea ei la nou înființata colonie a Africii Orientale Italiene⁠(d) (Africa
Orientale Italiana, sau AOI); în plus, acesta a expus slăbiciunea Ligii
Națiunilor ca forță de menținere a păcii. Atât Italia, cât și Etiopia, erau
state membre, dar Liga nu a făcut nimic atunci când prima a încălcat în mod
clar Articolul X al Pactului Ligii.Andrea L. Stanton; Edward Ramsamy; Peter J.
Seybolt. Cultural Sociology of the Middle East, Asia, and Africa: An
Encyclopedia. p. 308.
https://books.google.com/books?id=GtCL2OYsH6wC&printsec=frontcover#v=onepage&q&f
=false. Accesat la 6 aprilie 2014  Germania a fost singura mare națiune
europeană care a sprijinit invazia. Italia a renunțat ulterior la obiecțiile
sale față de absorbirea Austriei de către Germania.

Când a izbucnit războiul civil în Spania, Hitler și Mussolini au acordat sprijin
militar rebelilor naționaliști⁠(d), în frunte cu generalul Francisco Franco.
Uniunea Sovietică a sprijinit guvernul existent, Republica Spaniolă. Peste
30.000 de voluntari străini, cunoscuți sub numele de Brigăzile
Internaționale⁠(d) au luptat și ei împotriva naționaliștilor. Atât Germania, cât
și URSS, au folosit acest război proxy⁠(d) ca oportunitate de a testa în luptă
cele mai avansate arme și tactici. Bombardarea Guernicăi de către Legiunea
Condor⁠(d) a Germaniei în aprilie 1937 a sporit îngrijorarea că următorul război
major ar include bombardamente de teroare⁠(d) împotriva civililor.Budiansky
2004, pp. 209–11 Naționaliștii au câștigat războiul civil în aprilie 1939;
Franco, acum dictator, a negociat cu ambele părți în timpul celui de al Doilea
Război Mondial, dar niciodată nu a încheiat niciun acord importante. El a trimis
voluntari pentru a lupta pe Frontul de Est, sub comandă germană, dar Spania a
rămas neutră și nu a permis niciunei părți să-i folosească teritoriul său.

În iulie 1937, Japonia a capturat fosta capitală imperială chineză Beijing după
ce a instigat Incidentul de pe Podul Marco Polo⁠(d), care a culminat cu campania
japoneză de invadare a întregii Chine. Sovieticii au semnat rapid un pact de
neagresiune cu China⁠(d) și au acordat susținere materială⁠(d), punând efectiv
capăt anterioarei cooperări a Chinei cu Germania⁠(d). Generalul Chiang Kai-shek
a desfășurat cea mai bună armată a sa⁠(d) pentru a apăra Shanghaiul⁠(d), dar,
după trei luni de lupte, Shanghaiul a scăzut. Japonezii au continuat să împingă
forțele chineze înapoi, cucerind capitala Nanking⁠(d) în decembrie 1937. După
căderea Nankingului, zeci de mii, dacă nu sute de mii de civili chinezi și
combatanți dezarmați au fost uciși de japonezi.

În martie 1938, forțele naționaliste chineze au obținut prima victorie majoră la
Taierzhuang⁠(d) dar apoi orașul Xuzhou a fost ocupat de japonezi⁠(d) în luna
mai. În iunie 1938, forțele chineze au întârziat înaintarea japonezilor
prin inundarea Fluviului Galben⁠(d); manevra le-a câștigat chinezilor timp să-și
pregătească apărarea la Wuhan, dar orașul a fost cucerit⁠(d) și el până în
octombrie. Victoriile militare japoneze nu au adus însă prăbușirea rezistenței
chineze pe care Japonia spera să o obțină; în schimb, guvernul Chinez s-a mutat
spre interiorul continentului, la Chongqing, și a continuat războiul.

Spre sfârșitul deceniului anilor 1930, forțele japoneze din Manchukuo au avut
sporadice confruntări de frontieră cu Uniunea Sovietică și cu Mongolia. Doctrina
japoneză Hokushin-ron⁠(d), care sublinia expansiunea Japoniei spre nord, era în
acea perioadă favorizată de Armata Imperială. Cu devastatoarea înfrângere
japoneză de la Halhin Gol în 1939 și cum aliatul Japoniei, Germania Nazistă,
urmărea o politică de neutralitate față de sovietici, această politică s-a
dovedit dificil de menținut. Japonia și Uniunea Sovietică ai semnat în cele din
urmă un pact de neutralitate în aprilie 1941, iar Japonia a adoptat doctrina
Nanshin-ron⁠(d), promovată de Marină, care i-a mutat atenția spre sud, în cele
din urmă ducând la războiul cu Statele Unite și cu Aliații Occidentali.

În Europa, Germania și Italia au devenit mai agresive. În martie 1938, Germania
a anexat Austria, provocând din nou un slab răspuns⁠(d) din partea celorlalte
puteri europene.Timothy Neeno. „Nomonhan: The Second Russo-Japanese War”.
MilitaryHistoryOnline.com.
http://www.militaryhistoryonline.com/20thcentury/articles/nomonhan.aspx. Accesat
la 26 iunie 2015.Timothy Neeno. „Nomonhan: The Second Russo-Japanese War”.
MilitaryHistoryOnline.com.
http://www.militaryhistoryonline.com/20thcentury/articles/nomonhan.aspx. Accesat
la 26 iunie 2015.  Încurajat, Hitler a început să preseze revendicările germane
asupra Sudetenlandului, o zonă din Cehoslovacia cu populație predominant etnic
germană; și, în curând Regatul Unit și Franța au urmat ideea prim-ministrului
britanic Neville Chamberlain și au cedat acest teritoriu Germaniei prin Acordul
de la München, care a fost făcut împotriva voinței guvernului cehoslovac, în
schimbul promisiunii de a nu mai emite alte pretenții teritoriale. Curând după
aceea, Germania și Italia au forțat Cehoslovacia să cedeze alte teritorii
Ungariei, iar Polonia a anexat regiunea cehoslovacă Transolza, locuită
predominant de polonezi.

Deși toate cererile Germaniei au fost satisfăcute de acord, Hitler era deosebit
de furios că amestecul britanic l-a împiedicat să cucerească întreaga
Cehoslovacie într-o singură operațiune. Ulterior, în discursurile lui, Hitler
i-a atacat pe „războinicii” britanici și evrei și, în ianuarie 1939, a comandat
în secret o operațiune amplă de întărire a marinei germane⁠(d) care să conteste
supremația navală britanică. În martie 1939, Germania a invadat restul
Cehoslovaciei⁠(d) și, ulterior, a împărțit-o în Protectoratul german al Boemiei
și Moraviei și un stat clientelar⁠(d) germanofil, Republica Slovacă.

Foarte alarmate, și cum Hitler emitea noi pretenții față de Orașul Liber Danzig,
Regatul Unit și Franța au garantat independența Poloniei⁠(d); când Italia a
cucerit Albania⁠(d) în aprilie 1939, aceeași garanție a fost extinsă României și
Greciei. La scurt timp după garantarea franco-britanică acordată Poloniei,
Germania și Italia și-au oficializat alianța prin Pactul de Oțel. Hitler a
acuzat Regatul Unit și Polonia că încearcă să „încercuiască” Germania și a
denunțat la Acordul Naval Anglo-German⁠(d) și pactul de neagresiune
germano–polon⁠(d).

În august 1939, Germania și Uniunea Sovietică au semnat Pactul
Ribbentrop–Molotov, un tratat de neagresiune cu un protocol adițional secret.
Părțile își împărțeau și își recunoșteau reciproc „sfere de influență”
(Polonia de vest și Lituania pentru Germania; Polonia de est⁠(d), Finlanda,
Estonia, Letonia și Basarabia pentru URSS). De asemenea, acesta a ridicat
problema continuării independenței Poloniei. Acordul a fost crucial pentru
Hitler pentru că a asigurat Germania că nu va trebui să se confrunte cu
perspectiva unui război pe două fronturi, ca în Primul Război Mondial, după
învingerea Poloniei.

Situația a ajuns la o criză generală de la sfârșitul lunii august, când trupele
germane au continuat să se mobilizeze lângă granița poloneză. Într-o întâlnire
privată cu ministrul italian de externe, Contele Ciano⁠(d), Hitler a afirmat că
Polonia este de o „neutralitate îndoielnică” și că ea trebuie fie să cedeze la
cererile sale, fie să fie „lichidată” pentru a preveni atragerea de trupe
germane în viitorul „inevitabil” război cu democrațiile occidentale. El era
convins că Regatul Unit și Franța nu vor interveni în conflict. Pe 23 august,
Hitler a ordonat lansarea atacului la 26 august, dar auzind că Regatul Unit a
încheiat un oficial pact de asistență reciprocă cu Polonia și că Italia își va
menține neutralitatea, el a hotărât să-l mai amâne.

Ca răspuns la cererile britanice de negociere directă pentru a evita războiul,
Germania a emis pretenții față de Polonia, ceea ce servea doar ca pretext pentru
înrăutățirea artificială a relațiilor. Pe 29 august, Hitler a cerut ca
un plenipotențiar polonez să vină imediat la Berlin să negocieze predarea
Danzigului, și să permită un plebiscit în Coridorul Polonez în care minoritatea
germană urma să voteze pentru secesiune. Polonezii au refuzat să se conformeze
cererilor germane și în noaptea de 30-31 august, într-o întâlnire violentă cu
ambasadorul britanic Nevile Henderson⁠(d), Ribbentrop a declarat că Germania își
consideră pretențiile respinse.

La 1 septembrie 1939, Germania a invadat Polonia sub pretextul că polonezii au
efectuat o serie de operațiuni de sabotaj împotriva țintelor germane din
apropierea graniței.Evans 2008, pp. 1–2 Două zile mai târziu, pe 3 septembrie,
după ce un ultimatum britanic adresat Germaniei, în care i se cerea să înceteze
operațiunile militare, a fost ignorat, Regatul Unit și Franța, urmate de
Dominioanele independente ale Commonwealth-ului Britanic—Australia (3
septembrie), Canada (10 septembrie), Noua Zeelandă (3 septembrie), și Africa de
Sud (6 septembrie)—au declarat război Germaniei. Cu toate acestea, inițial
alianța furnizat doar un sprijin militar direct limitat Poloniei, constând
dintr-o incursiune franceză minoră în Saarland. Aliații Occidentali au demarat
și o blocadă navală a Germaniei⁠(d), care avea drept scop slăbirea economiei
țării și a efortului de război. Germania a răspuns prin ordonarea războiului
submarin⁠(d) împotriva tuturor navelor Aliaților, atât de război cât și
comerciale, care mai târziu avea să degenereze în Bătălia Atlanticului.

Pe 17 septembrie 1939, după semnarea unui acord de încetare a focului cu
Japonia, sovieticii au invadat Polonia dinspre est. Armata poloneză a fost
învinsă și Varșovia a capitulat⁠(d) germanilor la 27 septembrie, ultimele
elemente de rezistență capitulând la 6 octombrie. Polonia a fost împărțită între
Germania⁠(d) și Uniunea Sovietică⁠(d), Lituania și Slovacia primind și ele mici
teritorii. După înfrângerea militară a Poloniei, rezistența poloneză a stabilit
un Stat Clandestin și o Armată de partizani. Aproximativ 100.000 de militari
polonezi au fost evacuați în România și în țările Baltice; mulți dintre acești
soldați mai târziu aveau să lupte împotriva germanilor pe alte teatre de război.
Criptanaliștii polonezi anti-Enigma au fost și ei evacuați în Franța.

Pe 6 octombrie, Hitler a făcut o propunere publică de pace adresată Regatului
Unit și Franței, dar a afirmat că viitorul Poloniei avea să fie hotărât exclusiv
de către Germania și Uniunea Sovietică. Chamberlain i-a respins-o pe 12
octombrie, declarând că „experiența din trecut a arătat că nu se poate pune bază
pe promisiunile actualului guvern german.” După această respingere, Hitler a
ordonat imediat o ofensivă împotriva Franței, dar vremea rea l-a obligat să o
amâne repetat până în primăvara anului 1940.

După semnarea Tratatului germano-sovietic de Prietenie, Cooperare și
Demarcație⁠(d), Uniunea Sovietică a obligat Țările Baltice—Estonia, Letonia și
Lituania—să-i permită să staționeze trupele sovietice în țările lor conform unor
acorduri de „asistență reciprocă”. Finlanda a respins revendicările teritoriale,
ceea ce a determinat o invazie sovietică în august 1939. Războiul de Iarnă care
a urmat s-a încheiat în martie 1940 cu concesii finlandeze. Regatul Unit și
Franța, tratând atacul sovietic asupra Finlandei ca echivalent cu intrarea în
război de partea Germanilor, a răspuns la invazia Sovietică, prin sprijinirea
excluderii URSS din Liga Națiunilor.

În iunie 1940, Uniunea Sovietică a anexat cu forța Estonia, Letonia și
Lituania⁠(d), și regiunile românești disputate din Basarabia, Bucovina de Nord
și Ținutul Herța. Între timp, apropierea politică și cooperarea
economică sovieto-nazistă a încetinit treptat,[necesită pagina] și ambele state
au început pregătirile pentru război.

În aprilie 1940, Germania a invadat Danemarca și Norvegia pentru a proteja
transporturile de minereu de fier din Suedia, pe care Aliații încercau să le
întrerupă⁠(d) minând unilateral apele Norvegiei neutre. Danemarca a capitulat
după câteva ore și, în ciuda sprijinul Aliaților, care au reușit chiar să
recucerească temporar importantul port Narvik de la germani, Norvegia a fost
cucerită în două luni.[necesită pagina]

Germania a lansat o ofensivă împotriva Franței și, aderând la Planul Manstein, a
atacat și țările neutre Belgia, Olanda și Luxemburg, la 10 mai 1940.Evans 2008,
pp. 122–3 În aceeași zi, forțele britanice au debarcat în Islanda⁠(d) și
în Feroe⁠(d) pentru a preîntâmpina o posibilă invazie germană a insulelor. SUA,
în strânsă colaborare cu reprezentantul danez la Washington, DC⁠(d), a fost de
acord să protejeze Groenlanda⁠(d), adoptând cadrul politic pentru înființarea
oficială de baze militare în aprilie 1941. Țările de Jos și Belgia au fost
invadate în câteva zile și, respectiv, săptămâni, folosind
tactici blitzkrieg. Linia franceză fortificată Maginot și corpul principal al
forțelor aliate care intraseră în Belgia au fost eludate printr-o mișcare de
flancare prin regiunea împădurită Ardeni, eronat percepută de către
planificatorii aliați ca o barieră naturală impenetrabilă împotriva blindatelor.
Ca urmare, cea mai mare parte din armatele aliate s-au găsit prinse într-o
încercuire și au fost învinse. Majoritatea au fost luați prizonieri, în timp ce
peste 300.000, mai ales englezi și francezi, au fost evacuați de pe continent la
Dunkerque de la începutul lunii iunie, după ce își abandonaseră aproape tot
echipamentul.

La 10 iunie, Italia a invadat Franța, declarând război atât Franței cât și
Regatului Unit. Parisul a scăzut în mâinile germanilor la 14 iunie și opt zile
mai târziu Franța a semnat un armistițiu cu Germania și a fost în curând
împărțite în zone de ocupație germană și italiană⁠(d), și
o rămășiță⁠(d) neocupată guvernată de Regimul de la Vichy, care, deși, oficial,
neutru, s-a aliniat, în general, cu Germania. Franța și-a păstrat flota dar
britanicii se temeau că ar putea cădea în mâinile germanilor și au atacat-o pe 3
iulie.

Bătălia Angliei a început la începutul lunii iulie când Luftwaffe a atacat
transporturile maritime și porturile⁠(d). Pe 19 iulie, Hitler s-a oferit din nou
public să pună capăt războiului, spunând că el nu are nicio dorință de a
distruge Imperiul Britanic. Regatul Unit a respins
ultimatumul. Principala campanie germană de superioritate aeriană a început în
luna august, dar nu a reușit să ducă la înfrângerea RAF Fighter Command⁠(d), și
invazia propusă a fost amânată pe termen nelimitat pe 17 septembrie.
Bombardamentele strategice ofensive germane s-au intensificat sub forma unor
atacuri de noapte asupra Londrei și a altor orașe în The Blitz, dar în mare
parte nu au reușit să întrerupă efortul de război
britanic.[./World_War_II#cite_note-Murray_BoB-99 [97]]

Folosind nou capturatele porturi franceze, Marina Germană a obținut unele
succese împotriva unei Royal Navy suprarăspândite, folosind U-booturi împotriva
transporturilor britanice din Atlantic. Britanicii au obținut o victorie
semnificativă la 27 mai 1941, prin scufundarea cuirasatului german Bismarck⁠(d).
Poate cel mai important, în timpul Bătăliei Angliei, Royal Air Force a rezistat
cu succes asaltului Luftwaffe, și campania germană de bombardamente s-a încheiat
în mare parte în mai 1941.

În toată această perioadă, Statele Unite ale Americii, oficial neutre, au luat
măsuri pentru a ajuta China și Aliații occidentali. În noiembrie 1939, Legea
Neutralității⁠(d) din SUA a fost modificată pentru a permite achiziții „cash and
carry”⁠(d) din partea Aliaților. În 1940, în urma ocupării germane a Parisului,
dimensiunea Marinei Statelor Unite a fost crescută în mod semnificativ⁠(d). În
septembrie, Statele Unite au mai convenit să schimbe distrugătoare americane
pentru baze britanice⁠(d). În continuare, până mult în 1941, o mare majoritate a
publicului american continua să se opună oricărei intervenții militare directe
în conflictul.

Deși promisese că va menține Statele Unite în afara războiului, Roosevelt a luat
totuși măsuri concrete pentru a se pregăti pentru război. În decembrie 1940, l-a
acuzat pe Hitler că pune la cale cucerirea lumii și a declarat negocierile
inutile, cerând ca SUA să devină un „arsenal al democrației⁠(d)” și a promovat
adoptarea legii de împrumut și închiriere pentru a sprijini efortul de război
britanic.[./World_War_II#cite_note-ibiblio_1940-100 [98]] În ianuarie 1941, au
fost demarate discuții secrete la nivel înalt cu britanicii pentru a determina
cum să fie învinsă Germania dacă SUA vor intra în război. Ei au hotărât o serie
de politici ofensive, între care o ofensivă aeriană, „eliminarea timpurie” a
Italiei, raiduri, susținerea grupărilor de rezistență, și capturarea unor
poziții care să faciliteze lansarea de ofensive împotriva Germaniei.

La sfârșitul lunii septembrie 1940, Pactul Tripartit reunea Japonia, Italia și
Germania, formalizând Puterile Axei. Pactul Tripartit stipula că orice țară, cu
excepția Uniunii Sovietice, care nu se afla în război, care atacă oricare putere
a Axei va fi obligată să lupte împotriva tuturor celor trei. Axa s-a extins în
noiembrie 1940, când au aderat Ungaria, Slovacia și România. România avea să
aducă o contribuție majoră (ca și Ungaria) la războiul Axei împotriva URSS,
parțial pentru a recuceri teritoriile cedate URSS, parțial pentru a urma dorința
conducătorului Ion Antonescu de a combate comunismul.

Italia și-a început operațiunile în Marea Mediterană cu un asediu al Maltei⁠(d)
în iunie, cucerirea Somaliei Britanice⁠(d) în August, și cu o incursiune în
Egiptul Britanic⁠(d) în septembrie 1940. În octombrie 1940, Italia a
declanșat războiul greco-italian din cauza invidiei lui Mussolini față de
succesele lui Hitler, dar în câteva zile a fost respins și împins înapoi în
Albania, unde în curând s-a ajuns la un impas. Regatul Unit a răspuns la
cererile grecești de asistență prin trimiterea de trupe în Creta și furnizarea
de sprijin aerian pentru Grecia. Hitler a hotărât că, atunci când vremea se va
îmbunătăți, va lua măsuri împotriva Greciei pentru a-i ajuta pe italieni și
pentru a-i împiedica pe britanici să obțină un cap de pod în Balcani, dând
lovituri dominației navale britanice în Mediterana, și asigurându-și controlul
asupra petrolului românesc.

În decembrie 1940, forțele Commonwealth-ului Britanic au început contraofensiva
împotriva forțelor italiene din Egipt⁠(d) și în Africa de Est Italiană. Ofensiva
din Africa de Nord a fost foarte reușită și, până la începutul lunii februarie
1941, Italia a pierdut controlul asupra estului Libiei și un număr mare de
soldați italieni au fost luați prizonieri. Marina Italiană a suferit și ea
înfrângeri semnificative, Royal Navy scoțând din luptă trei nave de luptă
italiene printr-un atac de portavioane la Taranto⁠(d), și neutralizând mai multe
nave de război în bătălia de la Capul Matapan⁠(d).

Germanii au intervenit curând în ajutorul Italiei. Hitler a trimis forțele
germane în Libia⁠(d) , în februarie, și până la sfârșitul lunii martie a lansat
o ofensivă⁠(d) care a împins înapoi forțele Commonwealth-ului, care fuseseră
slăbite pentru a susține Grecia. În mai puțin de o lună, forțele
Commonwealth-ului au fost împinse înapoi în Egipt, cu excepția portului asediat
Tobruk⁠(d). Commonwealth-ul a încercat să disloce forțele Axei în luna mai⁠(d)
și din nou în luna iunie⁠(d), dar nu a reușit în niciuna din cele două ocazii.

Până la sfârșitul lunii martie 1941, în urma semnării de către Bulgaria a
Pactului Tripartit, germanii erau în măsură să intervină în Grecia. Planurile
s-au schimbat, însă, din cauza evoluțiilor din țara vecină, Iugoslavia. Guvernul
Iugoslav a semnat Pactul Tripartit la 25 martie, pentru a fi răsturnat două zile
mai târziu de o lovitură de stat instigată de britanici. Hitler considera ostil
noul regim și imediat a hotărât eliminarea lui. La 6 aprilie, Germania a invadat
simultan atât Iugoslavia cât și Grecia, realizând progrese rapide și obligând
ambele țări să capituleze după o lună. Britanicii au fost alungați din Balcani,
după ce Germania a cucerit insula greacă Creta, până la sfârșitul lunii mai.
Deși victoria Axei a fost rapidă, a izbucnit ulterior un greu război de
partizani împotriva ocupației  Iugoslaviei de către Axă, care a continuat până
la sfârșitul războiului.

Aliații au repurtat în acest timp câteva succese. În Orientul Mijlociu, forțele
Commonwealth-ului au reprimat în Irak o revoltă⁠(d) care avea susținere din
partea avioanelor germane din bazele din Siria controlată de regimul de la
Vichy, apoi, cu ajutorul francezilor liberi⁠(d), au invadat Siria și
Libanul,⁠(d) pentru a preveni alte astfel de evenimente.

Cum situația din Europa și Asia era relativ stabilă, Germania, Japonia și
Uniunea Sovietică făceau pregătiri. Cum sovieticii se fereau să escaladeze
tensiunile cu Germania și japonezii puneau la cale să profite de războiul
european pentru a acapara posesiunile europene bogate în resurse din Asia de
Sud-Est, cele două puteri au semnat pactul de neutralitate sovieto–japonez în
aprilie 1941. Prin contrast, germanii făceau în mod constant pregătiri pentru un
atac asupra Uniunii Sovietice, masând trupe la granița sovietică.

Hitler credea că refuzul Regatului Unit de a pune capăt războiului se bazează pe
speranța că Statele Unite și Uniunea Sovietică vor intra, mai devreme sau mai
târziu, în război împotriva Germaniei. Prin urmare, ei au hotărât să încerce să
consolideze relațiile germaniei cu sovieticii, sau, dacă aceasta nu reușește,
să-i atace și să-i elimine ca factor. În noiembrie 1940, au avut loc
negocieri⁠(d) pentru a stabili dacă Uniunea Sovietică va adera la Pactul
Tripartit. Sovieticii au arătat un oarecare interes, dar au cerut concesii din
partea Finlandei, Bulgariei, Turciei și Japoniei, ceea ce Germania a considerat
inacceptabil. La 18 decembrie 1940, Hitler a emis directiva de a se pregăti o
invazie a Uniunii Sovietice.

La 22 iunie 1941, Germania, susținută de Italia și România, au invadat Uniunea
Sovietică în Operațiunea Barbarossa, Germania acuzându-i pe sovietici de complot
împotriva ei. Lor li s-au alăturat în scurt timp Finlanda și Ungaria.
obiectivele principale ale acestei ofensive-surpriză ofensive[necesită pagina]
au fost regiunile baltice, Moscova și Ucraina, având scopul final⁠(d) de a pune
capăt campaniei din 1941 în apropiere de linia Arhanghelsk-Astrahan, de la Marea
Caspică la Marea Albă. Obiectivele lui Hitler erau fost eliminarea Uniunii
Sovietice ca putere militară, eradicarea comunismului, generarea de Lebensraum
(„spațiu de trai”) prin deposedarea populației autohtone⁠(d)[necesită pagina] și
garantarea accesului la resurse strategice necesare pentru a învinge restul de
rivali rămași ai Germaniei.[necesită pagina]

Deși Armata Roșie se pregătea înainte de război pentru o
contraofensivă strategică,[necesită pagina] Barbarossa a obligat comandamentul
suprem sovietic să adopte o strategie defensivă⁠(d). În timpul verii, Axa a
făcut progrese semnificative în teritoriul sovietic, provocând imense pierderi
umane și materiale. De la mijlocul lunii august, cu toate acestea, Înaltul
Comandament german a hotărât să suspende ofensiva Grupul de Armate Centru,
considerabil epuizat, și să redirecționeze Grupul 2 Panzer⁠(d) pentru a
consolida înaintarea trupelor spre Ucraina centrală și
Leningrad.[necesită pagina] Ofensiva de la Kiev a fost foarte reușită,
soldându-se cu încercuirea și eliminarea a patru armate sovietice, și a făcut
posibilă în continuare înaintarea în Crimeea și în Ucraina orientală, mai
dezvoltată industrial (prima bătălie de la Harkov).

Deturnarea a trei sferturi din trupele Axei și majoritatea forțelor sale aeriene
din Franța și Mediterana centrală pe Frontul de Est a determinat Regatul Unit
să-și reanalizeze strategia de ansamblu⁠(d).[necesită pagina] În luna iulie,
Regatul Unit și Uniunea Sovietică au format o alianță militară împotriva
Germaniei. Britanicii și sovieticii au invadat Iranul⁠(d) pentru a asigura
Coridorul Persan⁠(d) și câmpurile petrolifere din Iran. În luna august, Regatul
Unit și Statele Unite ale Americii au emis în comun Carta Atlanticului.

Până în octombrie, obiectivele operaționale ale Axei în Ucraina și în regiunea
Mării Baltice au fost atinse, mai rămânând doar
asediile Leningradului[necesită pagina] și Sevastopolului. O importantă ofensivă
împotriva Moscovei a fost reînnoită; după două luni de lupte înverșunate pe o
vreme din ce în ce mai grea, armata germană a ajuns aproape de suburbiile
Moscovei, unde trupele extenuate au fost obligate să-și suspende
ofensiva. Fortele Axei au realizat mari câștiguri teritoriale, dar campania lor
nu reușise să-și atingă obiectivele principale: două orașe-cheie rămăseseră în
mâinile sovieticilor, capacitatea de rezistență a URSS nu fusese ruptă, iar
Uniunea Sovietică a păstrat o mare parte din potențialul său militar. Faza
de blitzkrieg a războiului în Europa se încheiase.[necesită pagina]

Până la începutul lunii decembrie, rezervele⁠(d) proaspăt
mobilizate[necesită pagina] au permis sovieticilor să ajungă la echilibru
numeric cu Axa. Împreună cu informațiile obținute, care au stabilit că un număr
minim de trupe sovietice din est ar fi suficiente pentru a descuraja orice atac
al armatei japoneze Kwantung⁠(d),[necesită pagina] au permis sovieticilor să
înceapă o masivă contra-ofensivă, care declanșată la 5 decembrie de-a lungul
întregului front și împingând trupele germane cu 100–250 kilometres
(62–155 mi) spre vest.

În 1939, Statele Unite au renunțat la tratatul comercial cu Japonia; și,
începând cu un embargou asupra combustibilului de avioane în iulie 1940, Japonia
a început să se confrunte cu o presiune economică
crescândă.[./World_War_II#cite_note-ibiblio_1940-100 [98]] În acest timp,
Japonia a lansat primul atac împotriva Changshaului⁠(d), un oraș de importanță
strategică din China, dar a fost respinsă la sfârșitul lunii septembrie. În
ciuda mai multor ofensive⁠(d) de ambele părți, războiul dintre China și Japonia
a ajuns într-un impas în 1940. Pentru a crește presiunea asupra Chinei prin
blocarea rutelor de aprovizionare și pentru a poziționa mai bine forțele
japoneze în caz de război cu puterile occidentale, Japonia a invadat și a ocupat
Indochina de nord. Ulterior, Statele Unite ale Americii au pus
sub embargo comerțul cu fier, oțel și piese mecanice în raport cu Japonia. În
curând au urmat și alte sancțiuni.

În luna august a acelui an, comuniștii chinezi au lansat o ofensivă în China
Centrală⁠(d); ca represalii, Japonia a instituit măsuri dure⁠(d) în zonele
ocupate pentru a reduce resursele umane și materiale ale comuniștilor. Antipatia
persistentă între comuniștii chinezi și forțele naționaliste au culminat cu
ciocniri armate în ianuarie 1941⁠(d), cele două grupări încheindu-și efectiv
cooperarea. În martie, Armata a XI-a Japoneză a atacat cartierul genral al
Armatei a XIX-a Chineze, dar a fost respinsă în bătălia de Shanggao⁠(d). În
septembrie, Japonia a încercat din nou să cucerească orașul Changsha⁠(d) și s-a
ciocnit cu forțele naționaliste chineze.

Succesele germane în Europa au încurajat Japonia să crească presiunea asupra
guvernelor europene din Asia de Sud-Est. Guvernul olandez a acceptat să ofere
Japoniei unele livrări de petrol din Indiile Olandeze de Est, dar negocierile
pentru suplimentarea accesului la resursele acestora au eșuat în iunie 1941. În
iulie 1941, Japonia a trimis trupe în Indochina de Sud, amenințând astfel
posesiunile britanice și olandeze din Extremul Orient. Statele Unite, Regatul
Unit și alte guverne occidentale au reacționat la această mișcare cu înghețarea
bunurilor japoneze și cu un embargo total asupra petrolului.

De la începutul anului 1941, Statele Unite ale Americii și Japonia se angajaseră
în negocieri, în încercarea de a-și îmbunătăți relațiile tensionate și de a opri
războiul din China. În cadrul acestor negocieri, Japonia a avansat o serie de
propuneri care au fost respinse de către americani ca inadecvate. În același
timp, SUA, Regatul Unit și Țările de Jos au intrat în negocieri secrete pentru
apărarea comună a teritoriilor lor, în caz de atac japonez împotriva oricăreia
dintre ele. Roosevelt a înarmat Filipinele (un protectorat american care urma să
devină independenț în 1946)⁠(d) și a avertizat Japonia că SUA vor reacționa la
atacurile japoneze împotriva oricărei „țări
vecine”.[./World_War_II#cite_note-USAWWIIcp4-157 [155]]

Frustrat de lipsa de progrese și simțind constrângerea sancțiunilor
americano-britanico-olandeze, Japonia s-a pregătit de război,
generalul AIJ Hideki Tojo devenind prim-ministru al Japoniei pe 17 octombrie. La
20 noiembrie, Japonia a prezentat o propunere intermediară drept oferta sa
finală. Ea cerea încetarea ajutorului american pentru China și furnizarea de
petrol și de alte resurse Japoniei. În schimb, promitea să nu lanseze atacuri în
Asia de Sud-Est și să-și retragă forțele de pe pozițiile amenințătoare din sudul
Indochinei.[./World_War_II#cite_note-USAWWIIcp5-156 [154]] Contra-propunerea
americană din 26 noiembrie impunea evacuarea necondiționată de către Japonia a
întregii Chine, și încheierea de pacte de neagresiune cu toate puterile din
Pacific. Aceasta însemna practic obligarea Japoniei să aleagă între abandonarea
ambițiilor sale în China și acapararea prin forță a resurselor naturale necesare
din Indiile Olandeze de Est; armata japoneză nu o considera pe prima drept o
opțiune, și mulți ofițeri considerau că embargoul asupra petrolului este o
declarație implicită de război.

Japonia punea la cale ocuparea rapidă a coloniilor europene din Asia pentru a
crea un mai mare perimetru defensiv întins până în centrul Pacificului,
japonezii fiind apoi eventual liberi să exploateze resursele din Asia de
Sud-Est, în timp ce Aliații vor fi obligați să ducă un război defensiv. Pentru a
preveni intervenția americană în timpul asigurării perimetrului, s-a planificat
și neutralizarea Flotei SUA din Pacific⁠(d) și a prezenței militare americane în
Filipine, de la bun început. La 7 decembrie 1941 (8 decembrie pe fusul orar
asiatic), Japonia a atacat posesiunile britanice și americane cu ofensive
aproape simultane împotriva Asiei de Sud-Est și Pacificului Central. Acestea au
cuprins atacul asupra flotei americane de la Pearl Harbor, asupra
Filipinelor⁠(d), debarcări în Thailanda și Malaezia⁠(d) și bătălia de la Hong
Kong⁠(d).

Aceste atacuri au făcut ca Statele Unite, Regatul Unit, China, Australia și mai
multe alte state să declare oficial război Japoniei, deși Uniunea Sovietică,
puternic implicată pe scară largă în ostilitățile europene cu țările Axei, și-a
menținut acordul de neutralitate cu Japonia. Germania, urmată de alte țări ale
Axei, au declarat război Statelor Unite ale Americii în semn de solidaritate cu
Japonia, invocând drept justificare atacurile americane asupra navelor de război
germane, ordonate de către Roosevelt.[./World_War_II#cite_note-Events1941-124
[122]]

În ianuarie 1942, Cei Patru Mari Aliați (Statele Unite, Regatul Unit, Uniunea
Sovietică și China) și alte 22 de guverne mici sau în exil au emis Declarația
Națiunilor Unite⁠(d), prin care au reafirmat Carta Atlanticului, și au căzut de
acord să nu semneze pace separată⁠(d) cu puterile Axei.

În 1942, oficialii Aliați au dezbătut strategia de ansamblu⁠(d) pe care să o
urmeze. Toate au fost de acord că înfrângerea Germaniei este obiectivul
principal. Americanii au favorizat un atac direct pe scară largă⁠(d) împotriva
Germaniei, prin Franța. Sovieticii cereau și ei un al doilea front. Britanicii,
pe de altă parte, susțineau că operațiunile militare ar trebui să vizeze zonele
periferice pentru a măcina puterea germană, ceea ce ar duce la demoralizare, și
la susținerea mișcarilor de rezistență. Germania ar fi fost supusă unei grele
campanie de bombardamente. O ofensivă împotriva Germaniei ar urma apoi să fie
lansată în primul rând cu blindate ale Aliaților fără a utiliza armate mari. În
cele din urmă, britanicii i-a convins pe americani că o debarcare în Franța este
imposibilă la acea dată, și că ar trebui în schimb să se concentreze pe
îndepărtarea Axei din Africa de Nord.

La Conferința de la Casablanca de la începutul anului 1943, Aliații și-au
reiterat afirmațiile din Declarația Națiunilor Unite din 1942, și au cerut
capitularea necondiționată a dușmanilor lor. Britanicii și americanii au
convenit să continue să ia inițiativa în Mediterana prin invadarea Siciliei
pentru a asigura rutele de aprovizionare prin acea mare. Deși Britanicii cereau
mai multe operațiuni în Balcani pentru a aduce Turcia în război, în mai 1943,
americanii au obțintu de la britanici angajamentul de a limita operațiunile
Aliate din Mediterana la o invazie a Italiei și să invadeze Franța în 1944.

Până la sfârșitul lunii aprilie 1942, Japonia și aliatul său Thailanda
cuceriseră aproape complet Birmania⁠(d), Malaya⁠(d), Indiile Olandeze de
Est⁠(d), Singapore, și Rabaul⁠(d), provocând pierderi grele pe trupelor aliate
și luând un număr mare de prizonieri. În ciuda rezistenței persistente a
forțelor filipineze și americane, Comunitatea Filipineză⁠(d) a fost în cele din
urmă cucerită în mai 1942, guvernul fugind în exil. Pe 16 aprilie, în Birmania,
7000 de soldați britanici au fost încercuiți de Divizia 33 Japoneză în timpul
bătăliei de la Yenangyaung⁠(d) și au fost salvați de către Divizia 38
Chineză. Forțele Japoneze au obținut victorii navale și în Marea Chinei de
Sud⁠(d), în Marea Java⁠(d) și în Oceanul Indian⁠(d), și au bombardat bazele
navale Aliate⁠(d) de la Darwin, Australia. În ianuarie 1942, singurul succes al
Aliaților împotriva Japoniei a fost victoria chineză de la Changsha⁠(d). Aceste
victorii facile împotriva adversarilor americani și europeni nepregătiți au dat
Japoniei o încredere exagerată și au făcut-o să se întindă prea mult.

La începutul lui mai 1942, Japonia a inițiat operațiuni pentru a captura Port
Moresby⁠(d) prin asalt amfibiu⁠(d) și, astfel, să întrerupă comunicațiile și
liniile de aprovizionare între Statele Unite și Australia. Planul de invazie a
fost dejucat atunci când o forță aliată operativă, cu două portavioane americane
în centru, a dus cu forțele navale japoneze într-o luptă fără învingător în
bătălia din Marea de Corali. Următorul plan al Japoniei, motivat de Raidul
Doolittle anterior, a fost să profite de Atolul Midway și să atragă
portavioanele americane în luptă pentru a fi eliminate; ca o diversiune, Japonia
avea să trimită și forțe pentru a ocupa Insulele Aleutine⁠(d) din Alaska. La
mijlocul lunii mai, Japonia a început campania Zhejiang-Jiangxi⁠(d) în China, cu
scopul de a-i pedepsi pe chinezili care îi ajutau pe aviatorii americani
supraviețuitori ai Raidului Doolittle distrugând bazele aeriene și luptând
împotriva Grupurilor de Armate XXIII și XXXII Chineze. La începutul lunii iunie,
Japonia și-a pus operațiunile în mișcare, dar americanii, care
spărseseră codurile navale japoneze⁠(d) la sfârșitul lunii mai, cunoșteau la
perfecție planurile și ordinele de luptă ale japonezilor, și s-au folosit de
aceste cunoștințe pentru a obține o decisivă victorie la
Midway împotriva Marinei Imperiale Japoneze.

Cu capacitatea sa de acțiune agresivă mult diminuată, după Midway, Japonia a
ales să se concentreze pe o încercare tardivă de a cuceri Port Moresby
printr-o campanie terestră⁠(d) în Teritoriul Papua⁠(d). Americanii au pus la
cale un contraatac împotriva pozițiilor japoneze din sudul Insulelor Solomon, în
primul rând la Guadalcanal, ca prim pas spre captarea Rabaulului⁠(d), principala
bază japoneză în Asia de Sud-Est.

Ambele planuri au demarat în iulie, dar până la jumătatea lunii septembrie,
bătălia pentru Guadalcanal a avut prioritate pentru japonezi, iar trupele din
Noua Guinee au primit ordin să se retragă din zona Port Moresby în nordul
insulei⁠(d), unde s-au confruntat cu trupele australiene și americane trupele în
bătălia de Buna-Gona⁠(d). Guadalcanal a devenit un punct de concentrare pentru
ambele părți, care au angajat multe trupe și nave în bătălia de la Guadalcanal.
De la începutul anului 1943, Japonezii au fost învinși pe insulă și și-au retras
trupele⁠(d). În Birmania, forțele Commonwealth-ului au efectuat două operațiuni.
Prima, o ofensivă în regiunea Arakan⁠(d) la sfârșitul anului 1942, a mers
dezastruos, soldându-se cu o retragere înapoi în India în mai 1943. Cea de-a
doua a fost introducerea de forțe neregulate⁠(d) în spatele frontului japonez în
luna februarie, care, la sfârșitul lunii aprilie, avea rezultate mixte.

În ciuda pierderilor considerabile, la începutul anului 1942, Germania și
aliații săi au oprit ofensiva Sovietică în Rusia centrală și meridională,
păstrând cele mai multe câștiguri teritoriale realizate în anul precedent. În
mai, germanii au învins ofensiva sovietică din Peninsula Kerci⁠(d) și de la
Harkov, și apoi au lansat principala ofensivă de vară împotriva sudului Rusiei,
în iunie 1942, pentru a profita de câmpurile petrolifere din Caucaz⁠(d) și a
ocupa stepa Kubanului, menținând în același timp pozițiile din nordul și centrul
frontului. Germanii au divizat Grupul de Armate Sud în două grupuri: Grupul de
Armate A⁠(d) a înaintat spre Donul inferior și a lovit spre sud-est către
Caucaz, în timp ce Grupul de Armate B s-a îndreptat spre Volga. Sovieticii au
hotărât să se apere la Stalingrad, pe Volga.

Până la mijlocul lunii noiembrie, germanii aproape cuceriseră Stalingradul în
lupte grele de stradă⁠(d), atunci când sovieticii își începeau a doua
contraofensivă de iarnă, începând cu o încercuire a forțelor germane de la
Stalingrad și un atac asupra ieșindului Rjev din apropiere de Moscova, deși
acesta din urmă a eșuat dezastruos. Până la începutul lunii februarie 1943,
Armata Germană suferise pierderi enorme; trupele germane de la Stalingrad a fost
obligate să capituleze, și prima linie a fost împinsă înapoi, dincolo de poziția
sa dinainte de ofensiva de vară. La mijlocul lunii februarie, după ce înaintarea
sovietică a pierdut din impuls, germanii au lansat un alt atac la Harkov, creând
un ieșind în prima linie în preajma orașului rusesc Kursk.

Exploatând proastele decizii ale comandamentului american al Marinei, Marina
Germană a devastat transporturile Aliaților⁠(d) de pe coasta americană a
Atlanticului. Până în noiembrie 1941, forțele Commonwealth-ului au lansat o
contraofensivă, Operațiunea Crusader⁠(d), în Africa de Nord, și a recâștigat tot
ce cuceriseră germanii și italienii. În Africa de Nord, germanii au lansat o
ofensivă în ianuarie, împingându-i pe britanici înapoi pe pozițiile de pe Linia
Gazala până la începutul lunii februarie, după care a urmat o temporară acalmie
de care Germania s-a folosit pentru a-și pregăti pentru viitoarele ofensive.
Îngrijorările că japonezii ar putea folosi bazele Regimului de la Vichy
din Madagascar i-au determinat pe britanici să invadeze insula⁠(d) la începutul
lunii mai 1942. O ofensivă a Axei în Libia a forțat o retragere a Aliaților
adânc în interiorul Egiptului, până când forțele Axei au fost oprite la El
Alamein. Pe Continent, raidurile comandourilor aliate asupra unor obiective
strategice, culminând cu dezastruosul raid de la Dieppe, au demonstrat
incapacitatea Aliaților Occidentali de a lansa o invazie a Europei continentale,
fără pregătire, echipamente, și securitate operațională bune.[necesită pagina]

În august 1942, Aliații au reușit să respingă un al doilea atac împotriva El
Alameinului⁠(d) și, cu costuri ridicate, au reușit să livreze proviziile de care
era disperată nevoie în Malta asediată⁠(d). Câteva luni mai târziu, Aliații au
inițiat un atac propriu în Egipt, au dislocat forțele Axei și au început o
înaintare spre vest, în Libia. Acest atac a fost urmat la scurt timp
de debarcarea anglo-americană în Africa de Nord Franceză, care a dus la
revenirea regiunii de partea Aliaților. Hitler a răspuns defecțiunii coloniei
franceze ordonând ocupația Franței controlate de regimul de la Vichy⁠(d); deși
forțele Vichy-ului nu s-au opus acestei încălcări a armistițiului, au reușit
să-și saboteze flota⁠(d) pentru a împiedica capturarea sa de către forțele
germane. Forțele Axei acum presate în Africa s-au retras în Tunisia, care a fost
cucerită de către Aliați în mai 1943.

La începutul anului 1943, britanicii și americanii au început Ofensiva Combinată
cu Bombardiere⁠(d), o campanie de bombardamente strategice împotriva Germaniei.
Obiectivele au fost perturbarea economiei de război germane, reducerea moralului
germanilor, și „dislocuirea⁠(d)” populației civilă.

După Campania Guadalcanal, Aliații au inițiat mai multe operațiuni împotriva
Japoniei în Pacific. În mai 1943, forțe canadiene și americane au fost trimise
pentru a elimina forțele Japoneze din Insulele Aleutine⁠(d). Curând după aceea,
cu sprijin din partea forțelor australiene și neozeelandeze, SUA a început
operațiuni majore pentru a izola Rabaulul prin cucerirea insulelor din jur⁠(d),
și penetrarea perimetrului japonez din Pacificul Central în Insulele Gilbert și
Marshall⁠(d). Până la sfârșitul lunii martie 1944, Aliații au realizat ambele
obiective, și au și neutralizat marea bază japoneză de la Truk⁠(d) din Insulele
Caroline. În aprilie, Aliații au lansat o operațiune de recucerire a vestului
Noii Guinei⁠(d). În Uniunea Sovietică, și germanii și sovieticii au petrecut
primăvara și începutul verii anului 1943 pregătindu-se de mari ofensive în Rusia
centrală. La 4 iulie 1943, Germania a atacat forțele sovietice în jurul
ieșindului Kursk. Într-o săptămână, forțele germane s-au epuizat împotriva
fortificațiilor sovietice profund structurate și foarte bine construite și,
pentru prima dată în război, Hitler a anulat operațiunea înainte ca aceasta să
își îndeplinească obiectivele tactice sau operaționale. Această decizie a fost
parțial afectată de invazia Siciliei⁠(d) de către Aliații occidentali, lansată
la 9 iulie, care, combinată cu eșecurile italiene anterioare, au dus la
înlăturarea și arestarea lui Mussolini mai târziu în acea lună. În iulie 1943,
britanicii au incendiat Hamburgul⁠(d) ucigând peste 40.000 de oameni.

La 12 iulie 1943, sovieticii au lansat propria lor contraofensivă, risipind
astfel orice șansă de victorie germană sau chiar impas în est. Victoria
sovietică de la Kursk a marcat sfârșitul superiorității germane, oferind Uniunii
Sovietice inițiativa pe Frontul de Est. Germanii au încercat să-și stabilizeze
frontul de est de-a lungul liniei Panther-Wotan fortificate în grabă, dar
sovieticii au penetrat-o la Smolensk și prin Ofensiva Niprului Inferior.

La 3 septembrie 1943, Aliații au invadat Italia continentală, după care Italia a
semnat armistițiul cu Aliații. Germania a răspuns prin dezarmarea forțelor
italiene, preluând controlul militar asupra unor zone din Italia, și de creând o
serie de linii defensive. Forțele speciale germane l-au salvat apoi pe
Mussolini, care curând a proclamat un nou stat-clientelar în Italia sub ocupație
germană, numit Republica Socială Italiană, provocând un Război Civil
Italian⁠(d). Aliații Occidentali au luptat prin mai multe linii până la
atingerea principalei linii defensive germane⁠(d) la mijlocul lunii noiembrie.

Operațiunile germane din Atlantic au avut și ele de suferit. În mai 1943, după
ce contramăsurile Aliaților au devenit efective⁠(d), având ca rezultat
considerabile pierderi de submarine germane, campania navală din Atlantic a
germanilor a trebuit să fie suspendată. În noiembrie 1943, Franklin D. Roosevelt
și Winston Churchill s-a întâlnit cu Chiang Kai-shek la Cairo și apoi cu Iosif
Stalin la Teheran. Prima conferință a hotărât retrocedarea postbelică a
teritoriului japonez și a facilitat planificarea militară a Campaniei din
Birmania⁠(d); cea de a doua a cuprins acordul că Aliații Occidentali vor invada
Europa în 1944 și că Uniunea Sovietică va declara război Japoniei în termen de
trei luni de la înfrângerea Germaniei.

Din noiembrie 1943, din timpul celor șapte săptămâni ai bătăliei de la
Changde⁠(d), Chinezii au forțat Japonia să ducă un costisitor război de uzură,
așteptând sprijin aliat. În ianuarie 1944, Aliații au lansat o serie de atacuri
în Italia împotriva liniei de la Monte Cassino și a încercat să-l înconjoare
prin debarcările de la Anzio⁠(d). Până la sfârșitul lunii ianuarie, o
mare ofensivă sovietică a îndepărtat trupele germane din regiunea
Leningrad, încheind cel mai lung și cel mai mortal asediu din istorie⁠(d).

Ofensiva Sovietică ce a urmat⁠(d) a fost oprită la frontiera antebelică a
Estoniei de Grupul de Armate Nord german sprijinit de estoni⁠(d) în speranța
de restabilirii independenței naționale⁠(d). Această întârziere a încetinit
operațiunile sovietice ulterioare din regiunea Mării Baltice. Către sfârșitul
lunii mai 1944, sovieticii au eliberat Crimeea, au îndepărtat în mare măsură
armatele Axei din Ucraina, și au făcut incursiuni în România, care au fost
respinse de trupele Axei. Ofensiva Aliaților din Italia a reușit și, cu costul
permiterii retragerii mai multor divizii germane, pe 4 iunie, a cucerit Roma.

Aliații au avut succese în Asia continentală. În martie 1944, Japonezii au
lansat prima din cele două invazii, o operațiune împotriva pozițiilor britanice
de la Assam, India⁠(d) și în curând au asediat pozițiile Commonwealth-ului la
Imphal⁠(d) și Kohima⁠(d). În mai 1944, forțele britanice au organizat o
contraofensivă, care a împins trupele japoneze înapoi în Birmania, iar forțele
Chineze care invadaseră nordul Birmaniei⁠(d) la sfârșitul anului 1943 au asediat
trupele japoneze în Myitkyina⁠(d). A doua invazie japoneză⁠(d) a Chinei avea ca
scop distrugerea principalelor forțe de luptă ale Chinei, asigurarea căilor
ferate între teritoriile ocupate de japonezi și capturarea aerodromurilor
aliate. Până în luna iunie, japonezii au cucerit provincia Henan și au început
un nou atac asupra Changshaului⁠(d) în provincia Hunan.

La 6 iunie 1944 (cunoscută sub numele de Ziua Z), după trei ani de presiuni
sovietice, Aliații au invadat nordul Franței. După realocarea mai multor divizii
aliate din Italia, ei au atacat și sudul Franței. Aceste debarcări au reușit și
au dus la înfrângerea unităților Armatei Germane⁠(d) din Franța. Parisul a fost
eliberat de rezistență locală asistată de Forțele Franceze Libere⁠(d), ambele
conduse de generalul Charles de Gaulle, pe 25 august și Aliații Occidentali au
continuat să împingă înapoi forțele germane în Europa de Vest în a doua parte a
anului. O încercare de a avansa în nordul Germaniei, efectuată
printr-o operațiune aeriană majoră din Țările de Jos nu a reușit. După aceea,
Aliații Occidentali au împins încet în Germania, dar nu au reușit să traverseze
râul Rur într-o mare ofensivă. Și în Italia, Aliații au încetinit ca urmare a
întâlnirii ultimei linii defensive majore germane⁠(d).

Pe 22 iunie, sovieticii au lansat o ofensivă strategică în Belarus („Operațiunea
Bagration”) care a distrus aproape complet Grupul de Armate Centru. Curând după
aceea o altă ofensivă sovietică strategică⁠(d) a obligat trupele germane să se
retragă din Ucraina de Vest și Polonia de Est. Înaintarea sovietică a determinat
forțele de rezistență din Polonia să declanșeze mai multe revolte împotriva
ocupației germane. Cu toate acestea, cea mai mare dintre acestea, cea de la
Varșovia, unde soldații germani au masacrat 200.000 de civili, și o revoluție
națională în Slovacia, nu au primit sprijin sovietic și au fost ulterior
suprimate de către germani. Ofensiva strategică a Armatei Roșii în estul
României a izolat și a distrus considerabilele trupele germane de acolo⁠(d) și a
declanșat o lovitură de stat reușită în România și apoi o alta în Bulgaria⁠(d),
care s-au soldat cu trecerea celor două țări de partea Aliaților.

În septembrie 1944, trupele sovietice au avansat in Iugoslavia și au forțat
retragerea rapidă a Grupurilor de Armate E⁠(d) și F⁠(d) în Grecia⁠(d), Albania
și Iugoslavia pentru a le salva de la a fi încercuite. În acest moment,
partizanii sub conducerea mareșalului comunist Iosip Broz Tito, care duceau încă
din 1941 o campanie de gherilă din ce în ce mai eficientă împotriva ocupației,
controlau o mare parte din teritoriul Iugoslaviei și erau angajate în
întârzierea eforturilor împotriva forțelor germane din sud. În nordul
Serbiei⁠(d), Armata Roșie, cu susținere limitată din partea bulgarilor, a fost
asistată de partizani într-un efort comun de eliberare a capitalei Belgrad⁠(d),
la 20 octombrie. Câteva zile mai târziu, cu sprijinul noului aliat din România,
sovieticii au lansat un atac masiv⁠(d) împotriva Ungariei ocupate de
germani⁠(d), care a durat până la căderea Budapestei în februarie 1945. Spre
deosebire de impresionantele victorii sovietice din Balcani, rezistența
finlandeză împotriva ofensivei sovietice din istmul Karelia i-a împiedicat pe
sovietici să ocupare Finlanda și au condus la un armistițiu sovieto-finlandez în
condiții relativ favorabile, deși Finlanda a fost nevoită să lupte apoi
împotriva fostului său aliat.

La începutul lunii iulie 1944, forțele Commonwealth-ului în Asia de Sud-Est au
respins asedile japoneze din Assam, împingându-i până la râul Chindwin⁠(d) în
timp ce chinezii au capturat Myitkyina. În China, japonezii au avut mai multe
succese, cucerind în cele din urmă Changsha la mijlocul lunii iunie și orașul
Hengyang⁠(d) până la începutul lunii august. Curând după aceea, au invadat
provincia Guangxi, câștigând bătălii importante împotriva forțelor chineze la
Guilin și Liuzhou⁠(d) către sfârșitul lunii noiembrie și făcând joncțiunea între
forțele lor în China și Indochina până la jumătatea lunii decembrie.

În Pacific, forțele americane au continuat să preseze din nou perimetrul
japonez. La mijlocul lunii iunie 1944, și-au început ofensiva împotriva
Insulelor Mariane și Palau⁠(d), și au învins decisiv forțele japoneze în bătălia
din Marea Filipinelor. Aceste înfrângeri au dus la demisia prim-ministrului
japonez, Hideki Tojo, și au adus Statelor Unite baze aeriene pentru a lansa
atacuri intensive cu bombardiere grele asupra Arhipelagului Japonez. La
sfârșitul lunii octombrie, forțele americane au invadat insula filipineză
Leyte⁠(d); curând după aceea, forțele navale aliate au obținut o altă mare
victorie în bătălia din Golful Leyte, una dintre cele mai mari bătălii navale
din istorie.

La 16 decembrie 1944, Germania a făcut o ultimă încercare de a ține Frontul de
Vest folosind cele mai multe dintre rezervele rămase pentru a lansa o masivă
contra-ofensivă în Ardeni încercând să-i despartă pe Aliații Occidentali, să
încercuiască porțiuni mari din trupele acestora și să captureze principalul lor
port de aprovizionare, Anvers, în scopul de a putea negocia o pace.Eroare la
citare: Etichetă <ref> invalidă; ref-urile fără conținut trebuie să aibă un nume
Prin ianuarie, ofensiva a fost respinsă fără a-și îndeplini obiectivele
strategice.Eroare la citare: Etichetă <ref> invalidă; ref-urile fără conținut
trebuie să aibă un nume În Italia, Aliații Occidentali au ajuns la un impas cu
linia germană de apărare. La mijlocul lunii ianuarie 1945, rușii și polonezii au
atacat în Polonia, împingând de la Vistula până la Odra în Germania, și au
invadat Prusia Orientală⁠(d).Eroare la citare: Etichetă <ref> invalidă;
ref-urile fără conținut trebuie să aibă un nume Pe 4 februarie, liderii SUA,
Regatului Unit și uniunii Sovietice s-au întâlnit la conferința de la Ialta. Ei
au convenit asupra ocupației Germaniei după război, și asupra momentului când
Uniunea Sovietică va intra în război și împotriva Japoniei.Eroare la citare:
Etichetă <ref> invalidă; ref-urile fără conținut trebuie să aibă un nume

În februarie, sovieticii au pătruns în Silezia⁠(d) și Pomerania⁠(d), în timp ce
Aliații Occidentali au intrat în Germania de vest și au închis Rinul. Prin
martie, Aliații au traversat Rinul la nord⁠(d) și sud de Ruhr⁠(d), încercuind
Grupul de Armate B German⁠(d), în timp ce sovieticii înaintau către Viena. La
începutul lunii aprilie, Aliații Occidentali au început să înainteze și în
Italia⁠(d) și au înaintat rapid prin vestul Germaniei, în timp ce forțele
sovietice și poloneze au luat cu asalt Berlinul la sfârșitul lunii aprilie.
Forțele americane și sovietice s-au întâlnit la râul Elba⁠(d) pe 25 aprilie. Pe
30 aprilie 1945, a fost capturat Reichstagul, ceea ce a însemnat înfrângerea
militară a Germaniei Naziste.

În această perioadă au avut loc mai multe schimbări la conducerea țărilor. Pe 12
aprilie, președintele Roosevelt a murit și a fost înlocuit de Harry Truman.
Benito Mussolini a fost ucis de partizanii italieni pe 28 aprilie. Două zile mai
târziu, Hitler s-a sinucis⁠(d) și locul lui a fost luat de de amiralul⁠(d) Karl
Dönitz.

Forțele germane au capitulat în Italia pe 29 aprilie. Capitularea totală și
necondiționată a fost semnată pe 7 mai și a intrat în vigoare înaintea
sfârșitului zilei de 8 mai⁠(d). Grupul de Armate Centru German a rezistat în
Praga până la 11 mai.

Pe Teatrul din Pacific, forțele americane, însoțite de forțele Comunității
Filipineze⁠(d) au înaintat în Filipine⁠(d), cucerind Leyte⁠(d) până la sfârșitul
lunii aprilie 1945. Ele au debarcat pe Luzon⁠(d) în ianuarie 1945 și au
recucerit Manila⁠(d) în martie, după o luptă care a transformat orașul în ruine.
Lupta a continuat pe Luzon, pe Mindanao⁠(d), și pe alte insule din Filipine până
la sfârșitul războiului⁠(d).Eroare la citare: Etichetă <ref> invalidă; ref-urile
fără conținut trebuie să aibă un nume Între timp, Forțele Aeriene ale Statelor
Unite⁠(d) (USAAF) distrugeau orașe strategice și populate din Japonia, într-un
efort de a distruge industria de război japoneză și moralul civililor. În
noaptea de 9-10 martie, bombardiere B-29 ale USAAF au lovit Tokyo⁠(d) cu mii de
bombe incendiare⁠(d), care au ucis peste 100.000 de civili și au distrus 42 de
mile pătrate în doar câteva ore. În următoarele cinci luni, USAAF a incendiat în
total 67 de orașe japoneze⁠(d), ucigând 393.000 de civili și distrugând 65% din
zonele construite.Eroare la citare: Etichetă <ref> invalidă; ref-urile fără
conținut trebuie să aibă un nume

În mai 1945, trupele australiene au debarcat în Borneo⁠(d), înaintând peste
terenurile petrolifere de acolo. Forțele britanice, americane și chineze au
învins forțele japoneze în nordul Birmaniei⁠(d) în martie, iar britanicii au
împins mai departe, ajungând la Rangoon pe 3 mai. Forțele chineze au început să
contraatace în bătălia Hunanului de Vest⁠(d), care a avut loc între 6 aprilie și
7 iunie 1945. Forțele navale și amfibii americane s-au îndreptat și ele spre
Japonia, cucerind Iwo Jima prin martie și Okinawa până la sfârșitul lunii iunie.
În același timp, submarinele americane au întrerupt⁠(d) importurile japoneze,
reducând drastic capacitatea Japoniei de a-și aproviziona forțele de peste mări.

La 11 iulie, liderii Aliați s-au întâlnit la Potsdam, Germania. Ei au confirmat
acordurile anterioare despre Germania, și au reiterat cererea de capitulare
necondiționată a tuturor forțele japoneze, în special afirmând că „alternativa
pentru Japonia este distrugerea imediată și totală”. În timpul acestei
conferințe, au avut loc alegeri generale în Regatul Unit⁠(d), și Clement
Attlee l-a înlocuit pe Churchill ca prim-ministru.

Aliații au cerut capitularea necondiționată a Japoniei în Declarația de la
Potsdam⁠(d) din 27 iulie, dar guvernul Japonez a respins apelul. La începutul
lunii august, USAAF a aruncat bombe atomice asupra orașelor japoneze Hiroshima
și Nagasaki. Aliații au justificat bombardamentele atomice ca o necesitate
militară, pentru a evita invadarea insulelor Japoneze⁠(d), care ar fi costat
viețile a între 250.000–500.000 de militari aliați și a milioane de soldați și
civili japonezi. Între cele două atentate, în conformitate cu acordul de la
Ialta, sovieticii au invadat Manciuria ocupată de japonezi și au învins
rapid Armata Kwantung⁠(d), cea mai mare forță combatantă japoneză. Armata Roșie
a capturat și Insula Sahalin, și Insulele Kurile. Pe 15 august 1945, Japonia a
capitulat, actul capitulării fiind semnat în cele din urmă pe puntea vasului
american de război USS Missouri, la 2 septembrie 1945, ceea ce a pus capăt
războiului.

Aliații au instaurat administrații de ocupație în Austria și Germania. Prima a
devenit stat neutru, nealiniat cu vreun bloc politic. Cea din urmă a fost
împărțită în zone de ocupație de est și de vest controlate de către Aliații
Occidentali și, respectiv, Uniunea Sovietică. Un program
de denazificare în Germania a condus la urmărirea penală a criminalilor de
război naziști și la eliminarea foștilor naziști la putere, deși această
politică s-a transformat treptat spre una de amnistie și de reintegrare a
foștilor naziști în societatea vest-germană.

Germania a pierdut un sfert din teritoriul dinainte de război (1937). Printre
teritoriile de est, Silezia, Neumark⁠(d) și mare parte din Pomerania au fost
preluate de către Polonia, Prusia de Est a fost împărțită între Polonia și URSS,
urmată de expulzarea a 9 milioane de germani din aceste provincii, precum și de
expulzarea a 3 milioane de germani din Regiunea Sudetă din Cehoslovacia în
Germania. Prin anii 1950, fiecare al cincilea vest-german era un refugiat din
est. Uniunea Sovietică a anexat și provinciile poloneze de la est de linia
Curzon, din care au fost expulzați 2 milioane de polonezi⁠(d); nord-estul
României, părți din Finlanda de est, și cele trei state baltice au fost și ele
încorporate în URSS.

Într-un efort de a menține pacea, Aliații au format Națiunile Unite, care a luat
ființă oficial pe 24 octombrie 1945, și a adoptat Declarația Universală a
Drepturilor Omului din 1948 ca un standard comun pentru toate țările
membre. Marile puteri care învingătoare în război—Statele Unite ale Americii,
Uniunea Sovietică, China, Regatul Unit și Franța—au devenit membri
permanenți Consiliului de Securitate al ONU. Cei cinci membri permanenți rămân
aceeași și în prezent, deși au fost două schimbări de locuri, între Republica
China și Republica Populară Chineză , în 1971, și între Uniunea Sovietică și
statul ei succesor, Federația Rusă, după destrămarea Uniunii Sovietice. Alianța
dintre Aliații Occidentali și Uniunea Sovietică a început să se deterioreze
chiar înainte de terminarea războiului.

Germania a fost , de facto, împărțită, și au apărut două state independente,
Republica Federală Germania și Republica Democrată Germană în granițele zonelor
de ocupație aliată și, respectiv, sovietică. Restul Europei a fost, de asemenea,
împărțit în sfere de influență occidentală și sovietică. Majoritatea țărilor din
Europa Centrală și de Est au căzut în sfera sovietică, ceea ce a condus la
instaurarea de regimuri comuniste, cu sprijin total sau parțial al autorităților
sovietice de ocupație. Ca urmare, Polonia, Ungaria, Germania de Est,
Cehoslovacia, România și Albania au devenit state satelit ale
URSS. Iugoslavia comunistă a dus o politică complet independentă, provocând
tensiuni cu URSS.

Diviziunea postbelică a lumii a fost formalizată de către două alianțe militare
internaționale, NATO (în frunte cu Statele Unite) și Pactul de la
Varșovia (controlat de URSS); lunga perioadă de tensiuni politice și de
competiție militară între acestea, Războiul Rece, avea să fie însoțită de o
cursă a înarmărilor și războaie prin intermediari⁠(d).

În Asia, Statele Unite au ocupat Japonia și au administrat fostele insule
japoneze din Pacificul de Vest⁠(d), în timp ce sovieticii au anexat Sahalinul și
Insulele Kurile. Coreea, fostă sub dominație japoneză, a fost divizată și
ocupată⁠(d) de către Uniunea Sovietică în Nord și de SUA, în Sud, între 1945 și
1948. S-au proclamat republici separate de cele două părți ale paralelei 38 în
1948, fiecare pretinzând a fi guvernul legitim pentru toată Coreea, ceea ce a
condus în cele din urmă la Războiul din Coreea.

În China, naționaliștii și forțele comuniste au reluat războiul civil în iunie
1946. Forțele comuniste au fost victorioase și au proclamat Republica Populară
Chineză în China continentală, în timp ce forțele naționaliste s-au retras în
Taiwan în 1949. În Orientul Mijlociu, respingerea de către statele arabe
a Planului ONU de Împărțire a Palestinei⁠(d) și înființarea Israelului a marcat
escaladarea conflictului arabo-israelian. Puterile europene au încercat să-și
păstreze, parțial sau total, imperiile coloniale, însă pierderile e prestigiu și
de resurse în timpul războiului au făcut acest lucru imposibil, ceea ce a dus la
decolonizare⁠(d).

Economia globală a suferit puternic de pe urma războiului, deși țările
participante au fost afectate diferit. SUA a ieșit din război mult mai bogată
decât orice altă națiune; acolo a avut loc un baby boom⁠(d) și în 1950 produsul
intern brut pe cap de locuitor era mult mai mare decât al oricărei alte puteri,
ea dominând economia mondială. Regatul Unit și SUA au urmărit o politică
de dezarmare industrială a Germaniei de Vest⁠(d) în anii 1945-1948. Din cauza
interdependențelor comerciale internaționale, acest lucru a dus la stagnarea
economică a Europei și la întârzierea redresării economice europene.

Revenirea a început cu reforma monetară din Germania de Vest de la jumătatea
anului 1948, și a fost accelerată de liberalizarea politicii economice europene
cauzată, direct și indirect, de Planul Marshall (1948-1951). Revenirea economică
vest germană de după 1948 a fost numită miracolul economic german⁠(d). Italia a
cunoscut și ea o explozie economică⁠(d) iar economia franceză s-a redresat⁠(d).
Prin contrast, Regatul Unit a rămas într-o stare de ruină economică, și, deși a
primit un sfert din totalul asistenței prin Planul Marshall, mai mult decât
orice altă țară europeană, a continuat o relativă scădere economică timp de zeci
de ani.

În ciuda enorme pierderi umane și materiale, Uniunea Sovietică a experimentat,
de asemenea, o creștere rapidă a producției în perioada imediat de după război.
Japonia a avut o creștere economică incredibil de rapidă⁠(d), devenind una
dintre cele mai puternice economii din lume în anii 1980. China a revenit la
producția industrială dinaintea războiului în 1952.

Estimările numărului total de victime ale războiului sunt diferite, deoarece
multe decese au rămas neînregistrate. Cele mai multe sugerează că au murit
aproximativ 60 de milioane de oameni în război, dintre care aproximativ 20 de
milioane de militari⁠(d) și 40 de milioane de civili. Mulți dintre civili au
murit din cauza genocidelor deliberate, a masacrelor, bombardamentelor masive,
a bolilor și foametei⁠(d).

Uniunea Sovietică a pierdut aproximativ 27 de milioane de oameni în timpul
războiului, dintre care 8,7 milioane de militari și 19 milioane de civili morți.
Cea mai mare parte din militarii morți au fost 5,7 milioane de etnici ruși,
urmat de 1,3 milioane de etnici ucraineni. Un sfert din populația Uniunii
Sovietice a fost rănită sau ucisă. Germania a suferit pierderea a 5,3 milioane
de oameni în luptă, mai ales pe Frontul de Est și în timpul ultimei bătălii din
Germania.

Din numărul total de decese în al Doilea Război Mondial, aproximativ 85%—cea mai
mare parte sovietici și chinezi—au fost de partea Aliaților și 15% au fost de
partea Axei. Multe dintre aceste decese au fost cauzate de crime de război
comise de forțele germane⁠(d) și de cele japoneze⁠(d) în teritoriile ocupate.
Între 11 și 17 milioane de civili au murit ca urmare, fie directăm fie
indirectă, a politicilor ideologice naziste, intre care genocidul sistematic a
aproximativ 6 milioane de evrei în Holocaust, împreună cu încă 5 până la 6
milioane de etnici polonezi și alți slavi (inclusiv ucraineni și belaruși)—romi,
homosexuali⁠(d), și alte grupuri etnice și minoritare. Sute de mii (estimări
diferite) de etnici sârbi, împreună cu romi și evrei, au fost uciși
de Ustașii aliniați cu Axa în Iugoslavia, iar după ce s-a încheiat războiul s-au
comis și crime de răzbunare⁠(d).

În Asia și Pacific, între 3 milioane și peste 10 milioane de civili, cea mai
mare parte chinezi (circa 7,5 milioane), au fost uciși de către forțele de
ocupație japoneze. Cea mai cunoscută atrocitate japoneză a fost masacrul de la
Nanking, în care între cincizeci și trei sute de mii de civili chinezi au fost
violați și uciși. Mitsuyoshi Himeta a raportat că Sankō Sakusen⁠(d) a făcut 2,7
milioane de victime. Generalul Yasuji Okamura⁠(d) a pus această politică în
aplicare în Heipei și Shantung.

Forțele Axei au utilizat arme biologice și chimice. Armata Imperială Japoneză a
folosit diverse astfel de arme în timpul invaziei și ocupației
Chinei (vezi Unitatea 731) și la începutul conflictelor cu sovieticii. Atât
germanii, cât și japonezii au testat⁠(d) astfel de arme împotriva civililor și,
uneori, pe prizonierii de război.

Uniunea Sovietică a fost responsabilă pentru masacrul de la Katyn a 22.000 de
ofițeri polonezi, și cu încarcerarea sau executarea a mii de deținuți politici
de către NKVD, în statele Baltice, Polonia de est⁠(d), și Basarabia ocupate de
către Armata Roșie.

Bombardarea masivă a zonelor civile, în special în orașele Varșovia⁠(d),
Rotterdam și Londra; inclusiv atacurile aeriene asupra spitalelor și a
refugiaților de către aviația germană, împreună cu bombardarea
orașului Tokyo⁠(d), și a orașelor germane Dresda, Hamburg⁠(d) și Köln⁠(d) de
către Aliații Occidentali pot fi considerate crime de război. Acestea din urmă
au dus la distrugerea a peste 160 de orașe și la moartea a peste 600.000 de
civili germani. Cu toate acestea, la acea dată nu exista nicio legislație
internațională umanitară explicită⁠(d) sau măcar cutumiară⁠(d) cu privire la
războiul aerian.

Guvernul german condus de Adolf Hitler și de Partidul Nazist a fost responsabil
pentru Holocaust, uciderea a aproximativ 6 milioane de evrei, precum și a 2,7
milioane de etnici polonezi⁠(d), și a 4 milioane de oameni care erau considerați
„nedemni de viață⁠(d)” (inclusiv persoane cu handicap și bolnavi mintal,
prizonieri de război sovietici⁠(d), homosexuali, masoni, martori ai lui Iehova,
si romi) ca parte dintr-un program deliberat de exterminare. Aproximativ 12
milioane de oameni, dintre care majoritatea erau est-europeni⁠(d), au fost
folosiți în economia de război germană ca sclavi⁠(d).

În plus față de lagărele de concentrare naziste⁠(d), gulagurile (lagărele de
muncă) sovietice a dus la moartea multor cetățeni din țările ocupate, cum ar fi
Polonia, Lituania, Letonia, și Estonia, precum și a prizonierilor de război
germani și chiar a unor cetățeni sovietici care erau suspectați a fi susținători
ai naziștilor. Șaizeci la sută dintre prizonierii de război sovietici luați de
germani⁠(d) au murit în timpul războiului. Richard Overy⁠(d) dă un număr de 5,7
milioane de prizonieri sovietici. Din aceștia, 57% au murit sau au fost uciși,
un total de 3,6 milioane. Foștii prizonieri de război și civili repatriați
sovietici au fost tratați cu mare suspiciune ca potențiali colaboratori ai
naziștilor, iar unii dintre ei au fost trimiși în Gulag după ce au fost
verificați de către NKVD.

Lagărele de prizonieri de război japoneze, dintre care multe au fost folosite ca
lagăre de muncă forțată, aveau și ele o rată ridicată a mortalității. Tribunalul
Militar Internațional pentru Extremul Orient⁠(d) a găsit rata de decese a
prizonierilor occidentali la 27,1% (pentru prizonierii de război americani,
37%), de șapte ori mai mare ca a celor căzuți prizonieri la germani și
italieni. În timp ce 37.583 prizonieri din Regatul Unit, 28.500 din Țările de
Jos, și 14.473 din Statele Unite ale Americii au fost eliberați după capitularea
Japoniei, numărul chinezilor eliberați a fost de doar 56.

Potrivit istoricului Zhifen Ju, cel puțin cinci milioane de civili chinezi din
China de Nord și Manchukuo au fost înrobiți între 1935 și 1941 de
către Consiliul de Dezvoltare a Asiei de Est⁠(d), sau Kōain, pentru a lucra în
mine și în industria de război. După 1942, numărul ajunsese la 10 milioane.
Biblioteca Congresului SUA estimează că în Java, între 4 și 10 milioane de
Romusha⁠(d) (din japoneză: „muncitori necalificați”), au fost puși la muncă de
armata japoneză. Aproximativ 270.000 din acești muncitori din Java au fost
trimiși în alte teritorii ocupate de japonezi în Asia de Sud-Est, și numai
52.000 au mai fost repatriați în Java.

La 19 februarie 1942, Roosevelt a semnat Ordinul Executiv 9066⁠(d), prin care
aproximativ 100.000 de japonezi care trăiau pe Coasta de Vest erau internați.
Canada a avut un program similar. În plus, 14.000 de cetățeni germani și
italieni, care au fost evaluați ca reprezentând riscuri de securitate au fost și
ei internați.

În conformitate cu acordul aliat de la Conferința de la Ialta, milioane de
prizonieri de război și civili au fost folosiți ca muncă forțată de către
Uniunea Sovietică⁠(d). În cazul Ungariei, cetățeni maghiari au fost forțați să
muncească pentru Uniunea Sovietică⁠(d) până în 1955.

În Europa, ocupația a venit sub două forme. În Europa de Vest, Nord și Centrală
(Franța, Norvegia, Danemarca, Țările de Jos, și teritoriile anexate din
Cehoslovacia), Germania a hotărât politici economice prin care erau colectate
aproximativ 69,5 miliarde reichmarks⁠(d) (27,8 miliarde dolari SUA) până la
sfârșitul războiului, cifră ce nu include considerabilul jaf⁠(d) al produselor
industriale, echipamentelor militare, materiilor prime și altor bunuri. Astfel,
veniturile provenite de la națiunile ocupate a fost de peste 40% din venitul
colectat de Germania din impozite, cifră care a crescut la aproape 40% din
venitul total mai spre sfârșitul războiului.

În est, mult sperata răsplată a Lebensraumului nu a fost niciodată obținută din
cauza frontului fluctuant și a politicilor pământului pârjolit practicate de
sovietici, care i-au privat pe invadatorii germani de resurse. Spre deosebire de
Occident, politica rasială nazistă⁠(d) a încurajat brutalități extreme împotriva
a ceea ce era considerat a fi „oameni inferiori⁠(d)” de origine slavă; cele mai
multe înaintări germane au fost, astfel, urmate de execuții în masă⁠(d). Deși
s-au format grupuri de rezistență în majoritatea teritoriilor ocupate, ele nu au
împiedicat în mod semnificativ operațiunile germane nici în est și nici în vest
până la sfârșitul anului 1943.

În Asia, Japonia declara națiunile aflate sub ocupație ca fiind parte din Sfera
de Co-Prosperitate Asia Răsăriteană Mare⁠(d), în esență, o
hegemonie japoneză, al cărui scop era, chipurile, eliberarea popoarelor
colonizate. Deși forțele japoneze au fost inițial salutate ca eliberatori de sub
dominația europeană în unele teritorii, brutalitatea excesivă a transformat
opinia publică locală împotriva lor în câteva săptămâni. În timpul cuceririi
inițiale, Japonia a capturat 4,000,000 barrels (640,000 m3) de petrol (~5.5×105
tone) lăsate în urmă de retragerea forțelor Aliaților, și, până în 1943, a
reușit să obțină în Indiile Olandeze de Est o producție de până la 50 de
milioane de barili (~6.8×10Format:Bbl to t, 76% față de producția din 1940.

În Europa, înainte de izbucnirea războiului, Aliații aveau avantaje
semnificative atât demografice, cât și economice. În 1938, Aliații Occidentali
(Regatul Unit, Franța, Polonia și Dominioanele Britanice) aveau o populație cu
30% mai mare și un produs intern brut cu 30% mai mare decât țările europene ale
Axei (Germania și Italia); dacă se includ și coloniile, atunci Aliații au un
avantaj de 5:1 ca populație și de aproape 2:1 ca PIB. În Asia, în același timp,
China avea de aproximativ șase ori mai mulți locuitori ca Japonia, dar un PIB cu
numai 89% mai mare; dacă se includ și coloniile japoneze, acesta se reduce la
triplul populației și un PIB cu doar 38% mai mare.

Deși avantajele economice și demografice ale Aliaților au fost diluate în mare
măsură în timpul atacurilor inițiale rapide blitzkrieg ale Germaniei și
Japoniei, ele au devenit un factor decisiv în 1942, după ce Statele Unite și
Uniunea Sovietică s-au alăturat Aliaților, iar războiul a devenit unul de
uzură. În timp ce capacitatea Aliaților de a produce mai mult decât Axa este
adesea atribuită accesului mai favorabil al acestora la resurse naturale, au
contribuit și alți factori, cum ar fi reticența Germaniei și Japoniei de a
angaja femei în forța de muncă⁠(d), bombardamentele strategice ale Aliaților, și
trecerea târzie a Germaniei la o economie de război⁠(d).. În plus, nici
Germania, și nici Japonia nu au planificat să lupte un război prelungit, și nu
au fost echipate să facă acest lucru. Pentru a-și îmbunătăți producția, Germania
și Japonia au folosit milioane de sclavi; Germania a folosit⁠(d) aproximativ 12
milioane de oameni, majoritatea din Europa de Est, în timp ce Japonia a
folosit⁠(d) peste 18 de milioane de oameni din Asia de Sud-Est.

Aeronavele au fost folosite pentru recunoaștere, ca avioane de vânătoare,
ca bombardiere, și pentru susținerea operațiunilor de la sol, fiecare rol fiind
considerabil dezvoltat. Printre inovații s-au numărat podul
aerian⁠(d) (capacitatea de a efectua rapid transporturi prioritare de provizii,
echipamente și personal); și bombardamentele strategice⁠(d) (bombardarea
centrelor industriale și demografice ale inamicului pentru a-i distruge
capacitatea de a duce războiul). Armamentul antiaerian⁠(d) a progresat și el,
inclusiv capacitatea de apărare, cum ar fi radarul și artileria sol-aer, cum ar
fi tunul german antiaerian de 88 mm. S-a pionierat utilizarea de avioane cu
reacție și, deși a fost introdusă cu întârziere și a avut un impact direct
redus, a făcut ca avioanele cu reacție să devină standardul forțelor aeriene în
întreaga lume.

S-au făcut progrese în aproape fiecare aspect al războiului naval, mai ales cu
portavioane și submarine. Deși războiul aeronautic a avut un succes relativ
redus la începutul războiului, acțiunile de la Taranto⁠(d), Pearl Harbor, și
din Marea de Corali au făcut din portavion tipul dominant de navă în locul navei
de război.

În Atlantic, portavioanele de escortă⁠(d) s-au dovedit a fi o parte vitală a
convoaielor Aliaților, crescând raza de protecție efectivă și ajutând la
închiderea golului din mijlocul Atlanticului⁠(d). Portavioanele erau și mai
economice decât navele de luptă din cauza costului relativ scăzut al aeronavelor
și a faptului că nu era nevoie să fie la fel de puternic blindate. Importanța
submarinelor, care s-au dovedit a fi o armă eficientă în timpul Primului Război
Mondial, au fost anticipată de toate părțile pentru cel de-al Doilea. Britanicii
și-au concentrat dezvoltarea pe tactici și arme antisubmarin⁠(d), cum ar fi
sonarul și convoaiele, în timp ce Germania s-a concentrat pe îmbunătățirea
capacității ofensive, cu proiecte cum ar fi submarinul de tip VII și
tacticile haitei de lupi. Treptat, îmbunătățirea tehnologiilor Aliaților, cum ar
fi farurile Leigh⁠(d), ariciul⁠(d), squid⁠(d), și torpilele de localizare⁠(d)
s-au dovedit victorioase.

Războiul terestru s-a transformat de la fronturile statice ale Primului Război
Mondial la o mobilitate crescută și arme combinate⁠(d). Tancul, care a fost
utilizat în principal pentru sprijinul infanteriei în Primul Război Mondial, a
evoluat într-o armă primară. La sfârșitul anilor 1930, designul tancurilor era
mult mai avansată decât a fost în timpul Primului Război Mondial, și progresele
au continuat de-a lungul războiului⁠(d) cu creșteri ale vitezei, blindajului și
puterii de foc.

La începutul războiului, cei mai mulți comandanți credeau că tancurile inamice
ar trebui să fie întâmpinate cu tancuri cu specificații superioare. Această idee
a fost contestată de performanța slabă tunurilor relativ ușoare de pe tancuri
împotriva blindajelor, și de doctrina germană de evitare a luptelor tanc contra
tanc. Acest lucru, împreună cu utilizarea armelor combinate de către Germania,
au fost printre elementele-cheie ale succesului tacticii blitzkrieg în Polonia
și Franța. S-au utilizat multe mijloace de distrugere a tancurilor⁠(d), inclusiv
artileria indirectă, tunurile anti-tanc (atât tractate cât și autopropulsate),
minele, armele antitanc de infanterie cu rază scurtă de acțiune, și alte
tancuri. Chiar și mecanizarea pe scară largă, infanteria a rămas coloana
vertebrală a tuturor forțelor și, de-a lungul războiului, majoritatea
infanteriștilor au fost echipați similar cu cei din Primul Război Mondial.

Mitralierele portabile s-au răspândit, un exemplu notabil fiind MG34 german, și
diversele pistoale-mitralieră, adaptate pentru lupta de aproape⁠(d), în junglă
și în mediul urban. Pușca de asalt, o apariție a sfârșitului războiului, care
încorporează multe caracteristici ale puștii și pistoalelor-mitralieră, a
devenit arma de infanterie standard post-belică pentru majoritatea forțelor
armate.

Majoritatea beligeranților importanți au încercat să rezolve problemele de
complexitate și de securitate implicate în utilizarea de liste de coduri⁠(d)
pentru criptografie prin proiectarea de mașini de cifrare⁠(d), cea mai cunoscută
fiind mașina germană Enigma. Dezvoltarea signals intelligence⁠(d) (signals
intelligence) și a criptanalizei a permis dezvoltarea contracarării procesului
de decriptare. Exemple notabile au fost decriptare de către Aliați a codurilor
navale japoneze⁠(d) și metoda britanică Ultra⁠(d), o tehnică inovatoare de
decodare a mașinilor Enigma care a profitat de informațiile oferite Regatului
Unit de către Biroul Polonez de Cifruri⁠(d), care decodase primele versiuni ale
mașinii Enigma înainte de război. Un alt aspect al informațiilor militare⁠(d) a
fost dezinformarea, pe care Aliații au folosit-o cu succes, de exemplu în
operațiunile Mincemeat⁠(d) și Bodyguard⁠(d). Printre alte provocări tehnologice
și inginerești din timpul războiului sau apărute ca urmare a lui se numără
primele calculatoare programabile (Z3, Colos, și ENIAC), rachetele ghidate și
rachetele moderne, dezvoltarea de către Proiectul Manhattan a armelor nucleare,
cercetarea operațională⁠(d) și dezvoltarea de porturi artificiale și conducte de
petrol de sub Canalul Mânecii⁠(d).



https://ro.wikipedia.org/wiki/Perioada_interbelic%C4%83

Perioada interbelică desemnează intervalul de 21 de ani între cele două războaie
mondiale (1918-1939).

A fost o perioadă zbuciumată în care, în ciuda păcii aparente, conflictele erau
în stare latentă. Acum se concretizează cele două ideologii opuse care au
schimbat fața lumii: fascismul, nazismul în special și comunismul. Aceste două
ideologii câștigă tot mai mult teren pe fondul unei apatii generale din partea
democrațiilor europene.

Anii de după război au fost deosebit de grei pentru fostele Puteri Centrale,
care pierduseră războiul, în special pentru Austro-Ungaria care se va destrăma
și pentru Germania care va suferi din cauza obligației de a plăti daune de
război. Rata șomajului va crește, inflația va atinge cote nebănuite, violența
stradală va instaura o stare de asediu.

Pentru celelalte state situația nu va fi cu mult mai bună, toate fiind nevoite
să se reclădească după război. Statele Unite vor accepta un val de imigranți, în
special italieni. Anii '20 vor fi dominați de luptele între bandele de
gangsteri, din cauza prohibiției. De asemenea, epoca interbelică a fost una de
emancipare culturală, marcându-se o schimbare a moravurilor și a modei. Este
epoca jazz-ului și a romanțelor. Acum se dezvoltă arta cinematografică, teatrul
de stradă și radioul, care vor juca un important rol propagandistic în Germania
nazistă.

Interbelic este un adjectiv cu sensul general care are loc între două războaie
sau dintre două războaie.

În vorbirea curentă, termenul s-a specializat spre a desemna perioada cuprinsă
între Primul Război Mondial și Al Doilea Război Mondial.

Estul Europei fusese marcat de conflicte, ca Războiul Ruso-Turc (1877-1878), în
cadrul căruia Rusia își consolida influența în Bulgaria și Serbia și ca urmare,
în 1879, Germania și Austro-Ungaria au încheiat o alianță din care au rezultat
Puterile Centrale. Italia s-a unificat, Franța a ocupat Tunisia pentru a
consolida frontiera de est a Algeriei, iar Italia dorea să capete teritorii în
Africa mediteraneană, de aceea, a încheiat alianța cu Puterile Centrale. Franța
se aliază cu Rusia, încheind o alianța franco-rusă, astfel, cel mai autocrat
stat se aliase cu cel mai liberal stat european.

Erau numeroase ligi care promovau pangermanismul pentru a justifică expansiunea
teritorială, Rusia fiind determinată să se alieze cu Franța. Franța chiar a
împrumutat Rusia cu importante sume de bani pentru a se dezvolta. Britanicii
doreau să construiască o cale ferată de la Cairo la Cape Town, și erau gata să
continue rivalitatea cu francezii în lupta pentru colonii. De aceea, în 1898,
armata franceză și cea britanică erau cât pe ce să se lupte la Fashoda. Însă
tensiunile dintre cele două țări s-au atenuat la încoronarea regelui Eduard al
VII-lea al Regatului Unit, ce era francofon și francofil. Primit cu ostilitate
în Paris, a îmbunătățit relațiile cu Franța. Astfel, s-a format Antanta.

Împăratul german Wilhelm al II-lea al Germaniei a dus o politică
globală-Weltpolitik, o politică colonială, ocupând numeroase teritorii africane
și intrând în conflict direct cu Marea Britanie. Economic, Germania depășise
Anglia, iar produsele germane concurau puternic cu cele britanice. În 1905, în
Rusia, a izbucnit o revoluție ce a fost înfrântă, însă pe fondul acesteia a
izbucnit războiul cu Japonia, fiind pierdut de ruși, distrugând astfel mitul
supremației rasei albe. Flota rusă făcuse ocolul pământului pentru a-i atacă pe
japonezi, iar în bătălia de la Tsushima, rușii pierd în fața japonezilor.

Astfel, pe 28 iunie 1914, prințul moștenitor al Austro-Ungariei, Franz Ferdinand
al Austriei, a fost asasinat la Sarajevo. Folosind asasinarea ca pretext,
Austro-Ungaria a declarat război Serbiei,războiul luând amploare și
escaladandu-se rapid într-un război european. Britanicii ezitau să între în
război până la ocuparea Belgiei de către germani. Planul de ocupație germană a
Europei a fost conceput de Alfred von Schlieffen în 1905. Conform planului,
inima Franței era considerată a fi între Sedan și Verdun, astfel, germanii au
plănuit să învăluie armata franceză, planul fiind inspirat dintr-o bătălie
antică, Bătălia de la Cannae. Dar francezii au folosit planul al XVII-lea, ce
presupunea un atac vijelios în Alsacia și Lorena. Schlieffen știa că Germania va
lupta pe două fronturi și consideră că Rusia nu va reuși să-și mobilizeze armata
în timp util. În realitate, rușii s-au mobilizat rapid. În urmă Bătăliei de la
Marna a început declinul armatei germane.

Primul Război Mondial a durat patru ani, însă rezultatul a fost decis în primele
săptămâni după eșecul germanilor de a cuceri rapid Franța. Serbia s-a dovedit a
fi un adversar puternic, eliberându-și teritoriul de trupele austro-ungare.
Intrând în război, Imperiul Otoman a purtat succese împotriva rușilor și
britanicilor în Caucaz. Britanicii au debarcat în Golful Persic, însă planul a
eșuat. Au adus trupe din Nouă Zeelandă care au fost înfrânte la Gallipoli.

În 1915, după ezitări, Italia a intrat în război, însă s-a dovedit slabă, pe
cursul râului Isonzo purtându-se 12 bătălii cu un rezultat nul. Bulgaria a
intrat în război de partea Puterilor Centrale după ce a investit sume mari în
armata în urmă războiului din 1878, devastând Serbia care nu a putut face față
pe două fronturi, liderii sârbi plecând în exil în Corfu. În 1916, România intră
în război, într-un moment favorabil pe frontul de est, în timp ce armata rusă
condusă de Drusilov, înainta puternic. După înfrângerea de la Marna, germanii au
aplicat o nouă strategie, aplicând planul de învăluire al lui Schlieffen,
încercând să găsească un punct pentru a continuă încercuirea, o goană nebună
continuând până în Marea Nordului.

Frontul de Vest capătă imaginea tipică de "război static de tranșee". Pe frontul
din est, armata rusă, care suferise înfrângeri în 1914, s-a refăcut repede, însă
s-au creat premizele unei revoluții. În 1915, germanii au schimbat strategia și
de aceea au etanșeizat frontul de vest și au atacat în est, obținând victorii
importante, ocupând Varșovia și o parte din Ucraina, ajungând până în Țările
Baltice. Dar văzând că nu pot scoate Rusia din război, au atacat în vest,
schimbând tactică în cea de război de distrugere. Germanii au plasat un număr
impresionant de tunuri, vizând o zona restrânsă, în sudul frontului, în 1916,
desfășurându-se lupte devastatoare la Verdun. Francezii au folosit tactici
similare, și astfel, în urmă Bătăliei de la Verdun, 600 000 de soldați au murit
în ambele tabere.

În 1916, germanii au început o nouă ofensivă împotriva britanicilor, care
aduceau tot mai mulți soldați și au introdus serviciul militar obligatoriu. A
urmat Bătălia de pe Somme (1916), soldată cu 600 000 de victime. România a fost
supusă unui asalt al celor patru puteri centrale, 2/3 din țară fiind ocupate.

În 1917, Rusia iese din război, marcată de revoluția bolșevică, frontul de est
dispărând, moment favorabil pentru germani. Balanță puterii avea să se schimbe
însă odată cu intrarea Statelor Unite ale Americii în război. Războiul a
escaladat, devenind astfel un război mondial. În 1918, efortul principal al
germanilor s-a mutat pe frontul de vest. Profitând de pe urmă răgazului de pe
frontul de est, austro-ungarii au beneficiat de sprijinul german în ceea ce a
urmat să fie cunoscut drept dezastrul de la Caporetto, Austria devastând Italia.
Germania era însă sufocată economic, iar în octombrie 1918, germanii au fost
complet copleșiți și îndepărtați de pe teritoriile ocupate. Puterile Centrale au
capitulat succesiv. Pe 29 septembrie, Bulgaria a fost prima care a capitulat. Pe
30 octombrie, a capitulat Imperiul Otoman. Pe 3 noiembrie capitulează
Austro-Ungaria în fața italienilor. Pe 11 noiembrie Germania a capitulat. Ultima
putere centrală care a capitulat a fost Ungaria pe 13 noiembrie.

Primul Război Mondial a implicat țări din toate continentele, însă s-a
concentrat cel mai mult în Europa. Era gândit că un război de scurtă durata,
însă a durat mai mult. Se consideră că până de Crăciun, soldații aveau să se
întoarcă acasă învingători. Erau însă generali care au prevăzut că războiul avea
să fie lung. S-a dovedit a fi un război industrializat, fiind utilizate arme
noi, ca tunurile care trăgeau la peste 30 de kilometri, prototipurile de avioane
de război, tancurile (care nu aveau tunuri, fiind doar infanteriști aflați în
acestea ce trăgeau în inamici), armele chimice și submarinele introduse de
germani. S-a dovedit a fi un Război Total, fiind unul dintre războaiele cu cele
mai mari mobilizări: Franța a mobilizat 5 milioane de soldați (1/8 din
cetățeni), Rusia-12 milioane de soldați, Germania-7 milioane de soldați, toți
aceștia mobilizați prin propagandă de război. Au fost comise abuzuri asupra
civililor, pentru că nu se mai făceau diferențe dintre militari și civili,
orașele fiind astfel bombardate.

Primul Război Mondial a lăsat în urma sa pierderi umane și materiale imense, o
situație economică dificilă la nivel global, o criză morală de conștiința ce a
determinat apariția curentului pacifist ce a dus la aplicarea a unor numeroase
programe și proiecte de organizare a noii lumi pe noi baze pentru a asigura
pacea, securitatea, dezvoltarea și bunăstarea.

Pe 8 noiembrie 1917, guvernul bolșevic a lansat Decretul asupra păcii, iar
guvernul american a lansat programul de pace cunoscut ca "Cele 14 puncte ale
președintelui Wilson". Cele două programe cuprindeau principii importante, ca
diplomația deschisă, dreptul la autodeterminare (prin care fiecare populație își
putea alege formă de guvernare, de a trăi liber, într-un stat liber, independent
și suveran), pacea democratică, fără anexiuni. Programul american prevedea
egalitatea între state, libertatea navigației pe mare, libertatea comerțului,
reducerea înarmărilor, crearea unei Ligi a națiunilor pentru menținerea păcii și
cooperării între state. La 11 noiembrie 1918, Primul Război Mondial s-a
încheiat.La 18 ianuarie a început Conferința de Pace de la Paris din 1919, la
care au participat doar statele aliate învingătoare. Divergențele dintre
participanți erau imense, opiniile și soluțiile propuse nu concordau. Au fost
realizate rapoarte și analize întocmite de cele 50 de comitete și comisii de
experți și de organele principale ale conferinței-Consiliul celor zece,
Consiliul celor cinci, Consiliul celor patru: Marea Britanie, SUA, Franța,
Italia. Japonia se implică și ea în problemele ce priveau Extremul Orient și
Oceanul Pacific. Președintele american Woodrow Wilson i-a declarat președintelui
francez, Raymond Poincare, că menținerea păcii va fi mai dificilă decât
războiul. Războiul, miscarile sociale și naționale, precum și obligațiile grele
impuse statelor înfrânte au dus la destrămarea a patru mari imperii: rus,
austro-ungar, german și otoman.

Europa încă juca pe plan politic un rol considerabil la nivel global, statele
europene încă își mențineau imperiile colonial, și de asemena, Europa deținea un
primat asupra culturii. Au apărut noi centre de putere, noi state extraeuropene
au fost industrializate, țări ca Japonia intrând pe piețele din China, Asia de
Sud-Est și India. Relațiile dintre metropole și colonii s-au deteriorate însă.
Militarea lui Woodrow Wilson pentru suveranitatea popoarelor și tezele marxiste
anti-imperialiste au dus la începutul mișcărilor de emancipare poltica. SUA a
avut cel mai de câștigat, dublându-și venitul național și producția de oțel, și
crescând flota comercială, împrumutând beligeranților 11-12 miliarde $ și
câștigând competiția investițiilor în America Latină, preluând prima poziție ca
superputere la nivel global. Conform lucrării lui "Hugh Thomas-A History of the
World", au fost patru mari consecințe ale Primului Război Mondial:

Conferința de pace a aplicat principiul naționalităților. Harta politică a
Europei a fost modificată prin trasarea unor noi frontiere și reconstituirea
unor state independente ca Polonia, Austria și Ungaria, precum și apariția unor
state noi ca Cehoslovacia, Regatul Iugoslaviei, statele baltice și încheierea
unității teritoriale a altor state ca România și Italia. Austria independentă
era o țară predominant agrară, cu o situație economică și financiară precară,
iar populația nemulțumită dorea unirea cu Germania industrială. Ungaria a fost
redusă la teritoriile ei cu o populație majoritar maghiară. Polonia a fost
reconstituită, iar din fosta Austro-Ungarie a luat naștere Cehoslovacia. În
jurul Serbiei s-au unit croații, slovenii, bosniacii, formându-se Regatul
Sârbo-Croato-Sloven. Regatul Român s-a unit cu Basarabia, Bucovina și
Transilvania. Din fostul Imperiu Rus s-au constituit Finlanda, Lituania, Letonia
și Estonia. În unele state au luat naștere grupuri etnice minoritare, care au
întreținut starea de agitație și contestare, iar dispută teritorială dintre
Rusia Sovietică și Polonia s-a transformat într-un conflict câștigat de polonezi
ce și-au împins frontieră spre est.

La 25 octombrie 1920, la Paris, a fost semnat tratatul între Anglia, Franța,
Italia și Japonia, pe de o parte, și România, pe de altă parte, fiind
recunoscută suveranitatea României asupra teritoriului dintre Prut și Nistru,
iar statul român se angaja să respecte drepturile și libertățile tuturor
locuitorilor. Pe noua hartă politică europeană, unele state erau mai avansate
economic, cultural și democratic. Altele erau mai sărace, mai slăbite, unde
democrația, ideile liberale, legalitatea, toleranță erau incipiente sau
necunoscute. Au fost introduse noi constituții, făcându-se salturi importante
spre democrație, prin sistemul parlamentar. S-au adoptat legi noi care să
asigure progresul economic, social și cultural. În altele s-a produs fenomenul
opus, valorile democratice și spiritul tolerant fiind negate, iar manifestările
xenofobe, revizioniste sau revanșarde s-au accentuat.

Germania ceda teritorii Franței, Belgiei , Danemarcei și Poloniei, locuite de 8
milioane de oameni. Germania pierdea 1/7 din teritoriu și a zecea parte din
populație. A cedat Alsacia și Lorena Franței, a cedat Eupen și Malmedy Belgiei
și teritorii nordice Danemarcei. Coridorul Dantzig-ului care separă Prusia
estică de restul Germaniei revenea Poloniei.

Între 1920-1921, au loc plebiscite; în sudul Prusiei, Germania câștigă 90% din
voturi, iar în Silezia Superioară, Germania menținea 2/3 din teritoriu, restul
teritoriului revenind Poloniei. Regiunea Cieszyn va reveni Cehoslovaciei, unde
cehii reprezentau sub o treime din populație. Regiunea Memel din estul Prusiei
Orientale e plasată sub o administrație internațională până în 1923, care va fi
anexată de Lituania. Germania pierde toate teritoriile de peste mări în favoarea
Marii Britanii, Franței, Japoniei, Belgiei și Portugaliei, sub formă de mandat
sau prin preluare directă.

Serviciul militar obligatoriu este interzis, armata este redusă la 100 000 de
soldați și 5000 de ofițeri, nu mai mult de șapte divizii de infanterie și trei
divizii de cavalerie, recrutați pe baza de voluntariat. Nu se mai putea fabrica
armamant , se interzicea deținerea de blindate, artilerie grea, submarine și
aviație militară. Zona din stânga Rinului și o fâșie de 50 km de-a lungul
malului drept erau demilitarizate, fortificațiile și locurile întărite fiind
dărâmate. Marele stat major german și formațiunile militare au fost dizolvate.

Drept compensație pentru distrugerea minelor de cărbuni din nordul Franței,
Germania a cedat Franței proprietatea asupra minelor de cărbuni din bazinul
Saar, iar Saar era pus sub administrația Societății Națiunilor. Orașul Liber
Danzig și teritoriul adiacent lui constituiau orașul liber plasat sub protecția
Societății Națiunilor. Germania se angaja să acorde dreptul de tranzit pe
teritoriul sau persoanelor, mărfurilor, navelor, vagoanelor și serviciilor
poștale. Germania era obligată să recunoască independența Austriei,
Cehoslovaciei și Poloniei și își pierdea coloniile, să plătească reparațiile
învingătorilor și să acorde acestora clauză națiunii celei mai favorizate.
Germania avea să plătească în cursul primelor patru luni din 1921 echivalentul a
20 de miliarde mărci de aur.

Atrocitățile războiului și dorința de menținere permanentă a păcii a determinat
amploarea curentului pacifist ce a contribuit la crearea în cadrul Conferinței
de pace, a Societății Națiunilor, pe baza Pactului întocmit de comisia specială,
condusă de președintele american. Pactul Societății Națiunilor era inclus în
tratatele de pace și cuprindea 26 de articole, în care erau definite obiectivele
Societății, componentă și structura sa, modul de funcționare, drepturile și
obligațiile acestora. Principalele structuri ale Ligii au fost Consiliul,
alcătuit din 5 membri permanenți (ulterior 4 după ce SUA nu a participat) și
unul de 4 membri nepermanenti (6 membri după 1922-1926), Adunarea Generală la
care participau 42 de membri, un Secretariat la Geneva și Curtea permanentă de
Justiție Internațională stabilită la Haga. Erau o serie de organisme subsidiare
politice: Comisia Permanentă pentru mandate, Înaltul Comisariat pentru refugiați
și organisme tehnice de cooperare intelectuală și probleme sociale. Articolul de
baza al Pactului era articolul 16 care prevedea sancțiuni economice și militare
împotriva statelor agresoare care nu respectau procedurile de rezolvare a
disputelor prevăzute în actul fondator al Ligii. Obligativitatea arbitrajului
era necesar completă cu detalierea metodelor de mediere și cu decizia de a crea
o Curte permanentă de justiție internațională. Articolul 19 prevedea modificarea
tratatelor în condițiile existenței votului unanim la nivelul structurilor
decizionale ale Ligii. Sediul Societății era stabilit la Geneva, iar pactul
prelua unele din principiile de baza ale programului american de pace, stabilind
că scopurile principale erau garantarea păcii și securității națiunilor,
cooperarea egală dintre acestea, reducerea înarmărilor, rezolvarea diferendelor
și litigiilor dintre state pe cale pașnică, sancționarea celor care încălcau
tratatele și obligațiile internaționale. În coloniile stăpânite de Germania sau
teritoriile stăpânite de Imperiul Otoman, Societatea Națiunilor a recurs la
sistemul mandatelor, încredințând administrarea teritoriilor Angliei, Franței
sau Japoniei, în vederea pregătirii lor pentru a deveni autonome sau
independente. Durata mandatului varia, iar beneficiari ai mandatelor au fost
Japonia în China și zona Pacificului, Anglia și Franța în Africa și în lumea
arabă a Imperiului Otoman, Siria și Libanul revenind Franței, Palestina și
Irakul revenind Angliei. Unele orașe disputate au fost declarate libere și
trecute sub autoritatea Societății Națiunilor, ca Orașul Liber Danzig disputat
de Germania și Polonia, și Orașul Fiume și împrejurimile, revendicat de Italia
și de Iugoslavia. 20 000 km de noi granițe au fost trasate, vechile unități
economice au fost desființate, noi sisteme monetare au fost create , iar
integrarea economică, juridică a noilor regiuni a pus dificultăți statelor
est-europene, ca Iugoslavia care nu avea un sistem de căi ferate, ci patru
sisteme de cai ferate, fiecare cu ecartament și orientări diferite, fără să
alcătuiască un sistem integrat. Procesul de modernizare s-a dovedit a fi foarte
dificil în contextul tensiunilor dintre învingători, revizionismului,
amenințării comunismului, contestării fiecărei granițe din centrul și estul
Europei, capitalurilor insuficiente. Cauzele eșecului Societății Națiunilor sunt
disputate, diferențele dintre așteptările opiniei publice la nivel mondial și
capacitățile reale ale Ligii fiind imense. Lipsa de încredere a marilor puteri
în sistemul Societății Națiunilor a făcut că o mare parte a problemelor lumii
post-Versailles să fie rezolvate prin intermediul unor organisme paralele:
Consiliul Suprem al Puterilor Aliate și Asociate, Conferință Ambasadorilor,
Comisia Reparațiilor. Puterile europene predominau Consiliul, iar SUA și URSS
lipseau. Liga nu reflectă nouă distribuție la nivel global. Funcționarea
instituțiilor pe baza unanimității a transformat Liga într-un instrument al
prezervării statu-quo-ului. Era necesar un nou sistem de vot și crearea de
metode efective pentru Liga de a-și impune deciziile, iar condițiile aduceau
severe limitări suveranității naționale. Aplicarea prevederilor Pactului și
realizarea obiectivelor s-au dovedit a fi dificile din cauza nemulțumirii
învinșilor și absența Rusiei și SUA. Societatea Națiunilor nu era un organism
universal așa cum se dorea inițial. A eșuat datorită menținerii și instaurării
unor guverne totalitare, contestarea ordinii instaurate după război a Societății
Națiunilor, disputelor dintre marile puteri membre, interesele și acțiunile
divergente amplificând slăbiciunile acesteia. URSS nu a fost admisă la
Conferință de pace și nu a semnat tratatele, iar statul sovietic nu a recunoscut
tratatele și nouă ordine a Societății Națiunilor. Puterile victorioase au
sprijinit forțele politice și militare antisovietice în războiul civil rus, fără
succes. S-a recurs la blocada economică, politică și diplomatică împotriva
Rusiei și la consolidarea puterii statelor vecine acesteia.

Congresul American a refuzat să ratifice tratatele de pace semnate sau acceptate
de președintele Wilson. Americanii respingeau Societatea Națiunilor. SUA, din
debitor al Europei, au devenit creditor al Europei, fiind capabile să-și impună
punctul de vedere, deși revenise la politică tradițională de izolare. În ciuda
dificultăților și neajunsurilor, Societatea Națiunilor a întreprins numeroase
acțiuni pentru menținerea păcii și securității, pentru respectarea tratatelor și
aplicării principiilor Pactului. A pus în practică reconstrucția economică și
financiară a Austriei, Ungariei, Bulgariei ,Albaniei, Greciei și Portugaliei.
Conferință economică mondială din 1927, organizată sub egida acesteia,a urmărit
aplicarea unui vast program de cooperare economică între state. Desfășurate în
afară cadrului Societății, Conferință și Acordurile de la Locarno din octombrie
1925 au stat sub semnul și în spiritul Pactului.Pactul Kellogg-Briand semnat în
august 1928, elimina războiul din raporturile internaționale,toate conflictele
trebuind să fie rezolvate prin negocieri pașnice. Societatea Națiunilor s-a
angajat să reducă înarmările până la minimul necesar menținerii ordinii interne
și apărării frontierelor.

Au fost create alianțe regionale defensive ca Mica Antantă (Cehoslovacia ,
Iugoslavia și România) și Înțelegerea Balcanică (Grecia, Iugoslavia, România și
Turcia).

În noiembrie 1929, în urmă alegerilor parlamentare este compusă o Adunare
Națională conservatoare și naționalistă ce cuprindea veterani. 433 de mandate
din 613 sunt câștigate de centru-dreapta datorită temerilor față de amenințarea
bolșevică. În ianuarie 1920, în ciuda prestigiului, Clemenceau este înfrânt de
Deschanel, datoreita nemulțumirilor față de atitudinea să la Conferință de Pace.
Deschanel este succedat în același an de Al. Millerand. Se formează asociații
ale foștilor combatanți, victoriile obținute erau celebrate, se desfășurau
ceremonii fastuoase în Alsacia și Lorena. Ioana d'Arc este canonizata prin
bunăvoința Papei, iar Artistide Briand a refăcut legăturile cu papalitatea,
anticlericalismul fiind depășit.

Partidul Comunist Britanic a fost creat în 1920, având 10 000 de aderenți și
chiar a trimis doi deputați în Parlamentul Britanic. Deși a profitat de pe urmă
tensiunilor sociale, nu a putut să mobilizeze un număr suficient de nemulțumiți
în "marșul foamei" din 1932, chiar dacă beneficiau de publicații muncitorești ca
Daily Worker.

Cabinetul britanic era întărit după război, iar echilibrul instituțional și
controlul parlamentului asupra executivului erau intacte. Partidul majoritar
guverna sub controlul opoziției și sub arbitrajul națiunii. Au fost 8 guverne și
5 premieri în perioada interbelică,electorii fiind chemați să tranșeze
dezbaterile parlamentare care provocau agitații.

Regele George V a invitat forțele politice pentru formarea unui guvern de uniune
națională, fiind formate guverne succesive conduse de MacDonald, Baldwin,
Chamberlain, dominate de conservatori ce dețineau 473 de mandate în 1931, 387 în
1935. Lira a scăzut cu 30%, dar produsele britanice revin în competiție pe piață
internațională, iar exporturile sunt reluate, fiind aduse fonduri bugetului.
Dobânda este scăzută de la 6% la 2%, piață internă este protejată de tarife
vamale, investițiile fiind relansate. În 1931 a fost emis Import Duties Act. În
1932 a fost impus un tarif general pentru protejarea producției și pieței
interne. Este declanșată campania "Buy British". În august 1932 se stabilește
preferință imperială între țările din Commonwealth și organizarea unei zone
sterling pentru protejarea economiei imperiale.

În 1929, 4% din britanici își împărțeau 1/3 din venituri, iar 4/5 familii
câștigau mai puțin de 4 lire săptămânal. Veniturile din proprietăți au scăzut de
la 35% din venitul național la 22%, iar veniturile din muncă au crescut de la
50% la 60%. 1/3 familii nu dețineau nicio proprietate, în timp ce 1/3 dețineau
4% din bogăția națională și 1/3 dețineau 96% din patrimoniul național. Rolul
social al burgheziei mijlocii a crescut. În sectorul terțiar al economiei ocupau
50% din forță de muncă, în timp ce sectorul primar ocupă 7,5%, cel secundar-42%.



https://ro.wikipedia.org/wiki/%C8%98tefan_cel_Mare

Ștefan al III-lea (n. 1438-1439, Borzești - d. 2 iulie 1504, Suceava),
supranumit Ștefan cel Mare sau, după canonizarea sa de către Biserica Ortodoxă
Română, Ștefan cel Mare și Sfânt, a fost domnul Moldovei între anii 1457 și
1504. A fost fiul lui Bogdan al II-lea, domnind timp de 47 de ani, cea mai lungă
domnie din epoca medievală din Țările Române.

Pe plan intern și-a bazat regimul pe o nouă clasă conducătoare formată din
oameni proveniți preponderent din mica boierime, ridicați la demnități pe baza
meritelor militare, loialității față de domn sau a înrudirii apropiate cu
acesta. De asemenea a sprijinit foarte mult dezvoltarea răzeșimii prin
împroprietăriri colective ale obștilor de răzeși, în special în urma războaielor
și bătăliilor purtate, fapt care i-a asigurat loialitatea acestei clase,
liniștea socială în țară și forța umană pentru a avea o armată de masă -„oastea
cea mare”.

Pe plan extern a reușit să ducă o politică realistă având două mari linii
directoare: impunerea sau susținerea unor conducători favorabili în țările
vecine mici – Țara Românească și Hanatul Crimeei – și o politică de alianțe care
să nu permită nici uneia din marile țări vecine – Imperiul Otoman, Regatul
Poloniei și Regatul Ungariei să obțină o poziție hegemonică față de Moldova. A
încercat, fără succes realizarea unui sistem de alianțe internaționale împotriva
turcilor, trimițând soli la Papa de la Roma, Veneția, Ungaria, Polonia, Cehia și
Persia.

În plan militar a urmărit două direcții majore de acțiune. Prima a fost crearea
unui sistem de fortificații permanent la granițele țării - în timpul său
construindu-se sau dezvoltându-se rețeaua de cetăți ce cuprindea cetățile de la
Suceava, Neamț, Crăciuna, Chilia, Cetatea Albă, Tighina, Orhei, Lăpușna și
Hotin. Cea de-a doua direcție majoră a fost crearea unei armate moderne cu o
componentă permanentă, profesionistă și semiprofesionistă și o componentă de
masă, formată din corpuri de răzeși înarmați, mobilizați în cazul marilor
campanii militare.

Pe parcursul domniei a dus peste 40 de războie sau bătălii, marea lor majoritate
victorioase, cele mai semnificative fiind victoria de la Baia asupra lui Matei
Corvin în 1467, victoria de la Lipnic împotriva tătarilor, în 1469 sau victoria
de la Bătălia de la Codrii Cosminului asupra regelui Poloniei Ioan Albert, în
1497. Cel mai mare succes militar l-a reprezentat victoria zdrobitoare din
Bătălia de la Vaslui împotriva unei puternice armate otomane conduse de
Soliman-Pașa - beilerbeiul Rumeliei, la 10 ianuarie 1475. În urma pierderii
acestei bătălii, În anul următor sultanul Mehmed al II-lea va conduce în
persoană o expediție în Moldova încheiată cu înfrângerea armatei Moldovei, în
bătălia de la Valea Albă-Războieni.

După 1476, Ștefan a fost nevoit să acepte suzeranitatea Imperiului Otoman, dar a
obținut obținând condiții foarte bune pentru Moldova. În schimbul unui tribut
anual modic, țara își conserva intacte instituțiile și autonomia politică
internă.

Ștefan cel Mare a fost un mare sprijinitor al culturii și al bisericii,
ctitorind peste 40 de mănăstiri și biserici atât în Moldova, cât și în Țara
Românească, Transilvania sau la Muntele Athos. Pentru aceste merite a fost
canonizat de Biserica Ortodoxă Română, cu numele de Ștefan cel Mare și Sfânt, la
20 iunie 1992.

A fost căsătorit de trei ori, cu Evdochia - fiica marelui cneaz de Kiev, Maria
din Mangop - din familia imperială bizantină și Maria Voichița - fiica lui Radu
cel Frumos, căsătorii în care s-au născut șapte copii. Începând cu 1497 l-a
asociat la domnie pe fiul său Bogdan al III-lea, care-i va succede la tron. A
murit la 2 iulie 1504 fiind înmormântat la Mănăstirea Putna.

Conform tradiției, Ștefan cel Mare s-a născut la moșia tatălui său de la
Borzești, ca fiu nelegitim al viitorului domn al Moldovei, Bogdan al II-lea și
al Oltei. Bogdan era la rândul său fiu nelegitim al lui Alexandru cel Bun, iar
soția sa, Oltea provenea dintr-o familie de boieri de lângă Bacău, cei doi
cunoscându-se în perioada în care Bogdan s-a aflat în exil la curtea lui Vlad
Dracul. Familia a mai avut încă trei băieți: Ioachim, Ion și Crâstea și două
fete: Maria și Sora. :p. 35

Data nașterii nu este cunoscută cu certitudine, cele mai plauzibile variante
fiind anii 1438 sau 1439.:p. 36 Despre copilăria lui Ștefan cel Mare nu sunt
date cunoscute, cel mai probabil acesta și-a petrecut-o la reședința familiei.

În toamna anului 1449, tatăl său, Bogdan sprijinit cu un corp de oaste trimis de
Iancu de Hunedoara, învinge armata lui Alexandru al II-lea la Tămășeni, lângă
apa Moldovei, la 12 octombrie 1449 și se proclamă domn.:p. 46 Alexandru se
refugiază în Transilvania, de unde va încerca să își recapete tronul. La rândul
său, Bogdan, după o încercare nereușită de a căpăta sprijinul și protecția
polonezilor, și-a îndreptat eforturile diplomatice către Ungaria.:p. 47

La 11 februarie 1450, Bogdan emite în „târgul de jos” — Roman — un hrisov de
recunoaștere a suzeranității lui Iancu de Hunedoara, căruia îi făgăduiește
sprijin și ajutor, în orice împrejurare, pentru ca în schimb „iubitul nostru
părinte să ne ocrotească sub mâna sa și să ne apere de orice dușmani ai noștri”.
La sfârșitul actului, unde sunt enumerați martorii care girau acel document este
menționată, imediat după domn credința iubitului meu fiu, Ștefan Voevod. Actul
reprezintă prima atestare documentară a viitorului domn al Moldovei.:p. 26 Din
menționarea de către tatăl său ca asociat la domnie, rezultă Ștefan împlinise în
1450 cel puțin unsprezece ani, vârsta minimă impusă de cutumele vremii pentru o
astfel de demnitate. :p. 36

Bogdan avea să fie asasinat, la 15 octombrie 1451, la Reuseni, de către fratele
său vitreg Petru, alt fiu nelegitim al lui Alexandru cel Bun și care va domni
ulterior sub numele de Petru Aron. Cronicarul polonez Jan Długosz relata astfel
scena:

După omorârea lui Bogdan, familia sa, inclusiv tânărul Ștefan vor pleca în exil
în Transilvania și apoi în Țara Românească, după instalarea ca domn a lui Vlad
Țepeș.:p. 13 Mama sa, Oltea avea să moară la 4 noiembrie 1465.:p. 71

Ștefan cel Mare a fost căsătorit de trei ori. Dacă predecesorii săi încercaseră
prin căsătorii și alianțe matrimoniale să se apropie de suzeranii lor catolici,
regii Ungariei și Poloniei, politica dinastică a lui Ștefan cel Mare privind
căsătoriile a fost diferită - după cum remarca istoricul P. P. Panaitescu -
toate trei soțiile lui sunt principese ortodoxe din țări vecine: Evdochia, fiica
lui Simeon Olelkovici⁠(d) de la Kiev, Maria din Paleologii de la Mangup, în
Crimeea, Maria, fiica lui Radu cel Frumos din Țara Românească. :p. 25

Căsătoria cu Evdochia a avut loc la 5 iulie 1463 când, după cum scrie Grigore
Ureche, luatu-s-au doamnă de mare rudă, pre Evdochiia de la Chiev, sora lui
Simeon Împăratul. Iară cronicariul cel leșescu scrie că au fostu Evdochiia fată
lui Simeon Împăratul, iară nu soră.:p. 36 Căsătoria a durat doar patru ani. Din
această căsătorie au rezultat doi băieți și o fată. Băieții, Bogdan-Vlad născut
în 1466 și Petru născut în 1467, au murit amândoi de tineri în anul 1479, la
câteva luni distanță, fiind îngropați împreună în același mormânt. Fata, Elena,
avea să se mărite cu fiul țarului Ivan al III-lea al Rusiei. Evdochia moare și
ea în 1467, posibil la nașterea lui Petru, fiind înmormântată în Biserica
Mirăuți din Suceava.:pp. 449-440

La 14 septembrie 1472 Ștefan se căsătorește din nou, cu Maria, din familia
domnitoare din micul regat grecesc pontic Mangop-Theodoro, din Crimeea. Isaac,
fratele noii doamne, poartă titlul de „domn de Theodoro și al întregii
Khazarii”, iar Mariei înseși i se atribuie o multiplă obârșie împărătească. :pp.
585-587 Cuplul nu a avut copii. Căsătoria a fost una de conveniență și interes
politic, care a durat atâta timp cât acest interes a existat.

Maria va mai trăi puțin după divorț, la 19 decembrie 1477, după cum nota Grigore
Ureche pristăvitu-s-au doamna Maria ce era de la Mangop, fiind înmormântată la
Mănăstirea Putna.:p. 36

În anul 1475, după divorțul de Maria de Mangop, Ștefan s-au încununat cu doamna
Voichița, fata Radului Vodă.:p. 48. Căsătoria avea să dureze până la moartea
domnului, Maria Voichița supraviețuindu-i încă șapte ani. A murit în 1511 find
înmormântată la Mănăstirea Putna. Din căsătoria lor au rezultat doi copii, un
băiat, viitorul domn Bogdan al III-lea și o fată, Maria, decedată în 1518 și
înmormântată la Mănăstirea Putna. :pp. 398-401

Ștefan a avut și un număr de concubine, cea mai cunoscută fiind Maria Rareș din
Hârlău, mama viitorului domn Petru Rareș. :p. 399 Un alt posibil fiu nelegitim,
a cărui mamă nu este cunoscută, a fost viitorul domn Ștefan Lăcustă.:p. 280

Ștefan cel Mare a murit la 2 iulie 1504 în urma infectării unei răni mai vechi,
fiind înmormântat la Mănăstirea Putna.

La începutul lunii aprilie 1457, Ștefan a intrat în Moldova, înaintând spre
Suceava, de-a lungul văii Siretului. Era însoțit de o armată de circa șase mii
de oameni, din care un corp de o mie de munteni oferit de Vlad Țepeș, iar restul
moldoveni din Țara de Jos. :p. 13:p. 59

Petru Aron a fost surprins de această acțiune, reușind să strângă în grabă o
armată cu care l-a atacat pe Ștefan la Doljești, pe Siret, la 12 aprilie. Petru
Aron a fost învins și a părăsit câmpul de luptă. A încercat o nouă rezistență la
Orbic, la 14 aprilie, în Joia Mare a anului 1457, dar a fost din nou înfânt și
silit să ia calea exilului, în Polonia.:p. 54

Despre locul exact al luptei au existat mai multe variante vehiculate de-a
lungul vremii. Majoritatea istoricilor (Nicolae Iorga, Constantin C. Giurescu,
Ilie Minea Minea ș.a.) au propus ca loc al bătăliei localitatea Doljești, de
lângă Roman, pornind de la relatările cronicilor moldovenești. A. D. Xenopol,
pornind de la o versiune a letopisețului lui Grigore Ureche, a presupus că lupta
a avut loc la Joldești, în ținutul Botoșani.:p. 13 Cea mai plauzibilă pare a fi
cea a lui Alexandru I. Gonța, care identifică drept loc al bătăliei localitatea
Dolhești, de pe valea râului Șomuzul Mare, pornind de la toponimul menționat în
cronica germană - Dolschecht, dar luând în considerare că acest sat aparținea
surorii sale, căsătorită cu Șendrea, viitorul portar al Sucevei.

După câștigarea bătăliilor și alungarea lui Petru Aron, Ștefan va organiza o
mare ceremonie publică de încoronare, într-un loc numit Direptate, pe valea
Siretului.

Politica dusă de Ștefan cel Mare pe plan intern de-a lungul domniei avea ca scop
principal consolidarea puterii centrale a domnului și asigurarea liniștii
sociale. În acest sens, principalele direcții de acțiune au fost reprezentate
de: repopularea țării prin împroprietărirea cu pământ și acordarea de privilegii
răzeșimii, crearea unei noi clase aristocratice (mica boierime) pe baza
meritocrației militare, întărirea puterii militare și a capacității de apărare a
țării, reconcilierea cu vechile familii boierești și rechemarea celor plecați în
exil, asigurarea loialității Sfatului Domnesc - prin creșterea ponderii
dregătorilor militari (pârcălabii) și introducerea unui număr însemnat de membri
ai familiei sale.:pp. 16-17

În încercarea de a găsi o contrapondere politică la clasa marilor boieri, Ștefan
a manifestat o preocupare constantă pentru dezvoltarea micii boierimi (curtenii
și slujitorii) și a țărănimii libere. Marea proprietate, acordată boierilor, era
din punct de vedere juridic „feudă”, fiind grevată de obligația titularului de a
efectua serviciul militar cu oamenii săii în schimbul garantării de către domn a
posesiuni pământului. În schimb, mica proprietate, deși nu se se bucura de vreo
garanție din partea domnului, era lipsită și de constrângeri militare, fiind una
de tip alodial.:p. 48

Din acest motiv, până la urcarea pe tron a lui Ștefan, țăranii liberi nu erau
obligați să presteze serviciul militar, deoarece pământul pe care îl stăpâneau
nu era primit de la domn. Ștefan avea să facă o reformă radicală în sistemul
realțiilor feudale, prin obligarea țărănimii libere la prestarea serviciului
militar, conferind astfel acestei clase o funcție politică importantă în viața
statului. Utilizarea răzeșimii în armată a reprezenta o lovitură importantă la
situația privilegiată a marii boierimi, singura care avea monopolul obligațiilor
militare. În momentul în care Ștefan a implicat în chestiunile de apărare a
țării și alte elemente sociale, care executau serviciul militar fără a primi în
schimb imunități și privilegii, ponderea marii boierimi mari ca bază socială a
țării, s-a diminuat în in mod esențial.:pp. 112-114

Acest fapt este confirmat și de numărul mare de hrisoave de împroprietărire cu
„loc în pustiu” în diferite regiuni ale țării, preponderent în cele de graniță.
:p. 36

Relația sa cu marea boierime a fost una în general pașnică, caracterizată prin
autoritarism domnesc, cu puține manifestări de nesupunere sau revoltă din partea
boierilor. Relația a evoluat în timp, pe măsură ce autoritatea centrală a
domnului se întărea. Astfel, în primii ani de domnie, Ștefan a căutat să țină
sub control puterea boierilor prin menținerea privilegiilor, iertarea celor care
l-au slujit pe Petru Aron și trimiterea de cărți de iertare și rechemarea în
țară a boierilor fugari, în frunte cu boierul Mihu. :p. 74

Ștefan a schimbat de asemenea și ierarhia boierească, creând imediat sub domn un
nivel al conducătorilor administrațiilor locale, pârcălabii de cetăți
(ținuturi), cărora le-a acordat puteri lărgite. Pentru a-și consolida puterea și
a-și asigura controlul asupra acestora, el a încredințat aceste posturi de mare
raspundere doar rudelor sale și celor mai apropiați dintre boieri. Ca semn al
importanței pe care o aveau, pârcălabii erau situați întotdeauna inaintea
dregătorilor de curte, cu exceptia marelui vornic.:p. 109

În aceeași idee Ștefan a asigurat o stabilitate mare pe funcții a marilor
dregători, mulți rămânând în aceeași poziție pentru un număr mare de ani, cum ar
fi: marele spătar Câlnău – optsprezece ani, marele vistiernic Iuga – douăzeci și
unu de ani sau marele logofăt Tăutu – mai mult de treizeci de ani. Acest lucru a
asigurat totodată și o mare stabilitate administrației țării.:p. 109

Ca urmare a acestor măsuri, Ștefan a avut de înfruntat doar două conspirații
boierești în cei patruzeci și șapte de ani de domnie, cea din 1471 - când au
fost decapitați trei mari boieri în frunte cu cumnatul său, marele vornic Isaia
și cea organizată în 1504 - cu două zile înainte de moartea sa, care viza
îndepărtarea fiului său Bogdan de la tron, terminată identic cu omorârea capilor
conspirației.:p. 129, 267

Infrastructura de transport a Moldovei în timpul lui Ștefan cel Mare era slb
dezvoltată, neexistând drumuri construite sau întreținute de autorități.

Trecerile peste râuri se făcea, de regulă, prin vaduri, iar dacă acestea erau
prea adânci, pe poduri umblătoare. Podurile fixe erau de lemn, peste râurile mai
mari sau de piatră, peste pârâuri. Principalele puncte de trecere prin vad a
marilor râuri erau la Verișcani și Reuseni, pe Siret, Țuțora și Cernăuți, pe
Prut, Vadul Jorii, pe Nistru și Bătinești pe Putna. Poduri umblătoare erau la
Târgul Siret, pe Siret, Cernăuți, pe Prut și Roman, pe Moldova.:p. 155

Principalele surse de venit ale domniei erau reprezentate de veniturile încasate
din monopoluri și taxe vamale. Domnul avea monopolul exploatării și
comercializării sării și argintului, precum și monopolul comerțului cu pește,
ceară și blănuri prețioase. Vămile erau așezate pe principalele artere
comerciale. Sistemul vamal cuprinde vămile externe, dispuse pe frontieră și vămi
interne. Vama de import se plătea doar la Suceava iar vama de export la vămile
externe de la Cernăuți (pentru Regatul Poloniei), Chilia (pentru Imperiul
Otoman), Cetatea Albă (pentru Regatul Crimeii), Adjud (pentru Regatul Ungariei)
și Putna (Țara Românească). În plus mai existatu vămi interne unde se plătea o
taxă de tranzit, la Lăpușna, Roman, Bacău, Vaslui, Bârlad și Tecuci. :p. 88:p.
72

Ca surse secundare de venit o reprezentatu arenzile încasate de la proprietarii
de case si atelierele meștesugărești din orașe, amenzile și taxele de judecată
(tretina - a treia parte din lucrul judecat) și veniturile satelor și ocoaleleor
domnești. Domnul devenea de asemenea proprietar de drept al moșiilor rămase fără
moștenitor precum și a celor confiscate de la boierii condamnați pentru
„hiclenie” (trădare). :pp. 71-72

Ștefan cel Mare a fost unul dintre puținii domni ai Moldovei care au bătut o
monedă proprie - gros moldovenesc, fapt ce reprezenta inclusiv o modalitate de a
afirmare a suveranității. Monedele erau confecționate din argint, cu un diametru
de 13 milimetri, având ștanțate stema țării și inscripțiile MONETAMOLDAVIE pe
avers și STEFANVSVOIEVODA pe revers. Valorile erau de un gros și o jumătate de
gros. :p. 297

Cantitatea de masă monetară a fost însă una mică, baterea monedelor fiind
determinată în primul rând de scopuri politice - plata serviciilor militare
prestate de boierime sau a mercenarilor și mai puțin pentru facilitarea
schimburilor comerciale, care se bazau în continuare pe monedele emise de mai
puternicele state vecine. :p. 353

În politica externă a lui Ștefan cel Mare pot fi identificate trei mari
perioade, fiecare cu obiective specifice. :p. 7 La urcarea pe tron a lui Ștefan,
contextul geopolitic făcea ca Moldova să fie obiectul încercărilor de hegemonie
ai celor doi mari vecini, regatele Poloniei și Ungariei. În urma perioadei de
instabilitate generată de luptele pentru domnie dintre urmașii lui Alexandru cel
Bun, poziția ei față de cei doi vecini rivali se degradase considerabil, de unde
necesitatea pentru tânărul domn de a duce o politică externă realistă și
echilibrată.:p. 516

Pentru transpunerea în practică a politicii externe, Ștefan va acorda o atenție
dezvoltării deosebită instituției însărcinate cu acest domeniu, logofeția.
Marele logofăt avea să devină cel mai important dregător al țării. Ștefan și-a
ales cu grijă colaboratorii din acest domeniu, în lunga sa domnie demnitatea de
logofăt a fost îndeplinită doar de trei boieri: Ioan Dobru (8 septembrie 1457-5
februarie 1468), Toma (28 iulie 1468-26 august 1474) și Ioan Tăutu (14 apr.1475
- 7 oct. 1503). :p. 38. Cei mai cunoscuți diplomați moldoveni din această
perioadă, menționați pentru modul cum au condus soliile încredințate de domn au
fost logofătul Ioan Tăutu și Ioan Țamblac.:p. 10

Prima perioadă, între 1457-1469, este caracterizată de acțiunile politice și
militare pentru recunoașterea externă și consolidarea domniei. În acest sens
erau vizate întărirea poziției Moldovei pe scena regională și recâștigarea
libertății de acțiune a țării, simțitor îngrădită în deceniile anterioare.
Imediat după înscăunare au loc ciocnirile cu polonii care-l adăposteau pe Petru
Aron și cu care avea să încheie pace în 1459. Urmează încercările de cucerire a
Chiliei, luptele de la Baia cu Matei Corvin, de la Lipnic cu tătarii și atacul
Țării Românești și arderea Brăilei. Tot în această perioadă a reînnoit
privilegiile comerciale pentru negustorii din Brașov și Lvov și a inițiat
contactele cu mănăstirile de la Muntele Athos.:pp. 8-9.:p. 516

Cea de-a doua perioadă, între 1470-1486, a fost cea mai complicată și dificilă
din timpul domniei sale, fiind perioada de apogeu a conflictului cu Imperiul
Otoman. O primă constantă a politicii externe a lui Ștefan în această perioadă a
fost atragerea Țării Românești în coaliția antiotomană. Primul episod l-a
reprezentat conflictul cu Radu cel Frumos, concretizat în patru campanii
militare desfășurate între 1469-1473, încheiat cu victoria lui Ștefan. :p.
522-524 În același context, Ștefan a intervenit și a numit patru domni în Țara
Românească: Laiotă Basarab, Vlad Țepeș, Basarab cel Tânăr Țepeluș și Vlad
Călugărul, împotriva unora dintre aceștia fiind nevoit să ducă campanii militare
pentru a-i scoate din domnie, pentru că i-au trădat încrederea.:pp. 9-10

O a doua linie majoră a politicii externe a perioadei a fost de a avea liniște
și eventual sprijin în lupta antiotomană din partea vecinilor mari, în acest
scop încheind „pace trainică și veșnică” cu Matei Corvin, în 1475 și depunând
jurământ de vasalitate și credință lui Cazimir al IV-lea, regele Poloniei, la
Colomeea, în 1485. În aceeași direcție se înscrie scrisorile și soliile trimise
Papei de la Roma și conducătorilor Veneției, cea mai cunoscută fiind solia lui
Ioan Țamblac din 1477.:pp. 10-12:p. 89

Obiectivul principal al politicii externe în această perioadă avea să fie însă
încercarea de a asigura integritatea teritorială a Moldovei și independența față
de Imperiul Otoman. :pp. 151-216

În aces sens Ștefan a renunțat la plata tributului către Poartă în 1473, a
condus două campanii majore antiotomane – cele din 1475 și 1476, precum și alte
patru campanii minore – cele pentru apărarea Chiliei și Cetății Albe din 1475 și
1484, precum și luptele împotriva oștilor turcești conduse de Ali Hadâmbul,
beilerbey-ul Rumelie și Malcoci, pașa de Silistra, din în 1485-1486. :pp. 11-13

La începutul anilor 1480, contextul regional începea să se schimbe. Polonia
înclina tot mai mult să coopereze cu turcii, Ungaria acorda prioritate Europei
Centrale, Țara Românească fusese readusă sub controlul Porții iar Hanatul
Crimeii redevenise vasal acesteia. :p. 539 După cucerirea de către turci a
Chiliei și Cetății Albe și în noul context extern european, Ștefan decide în
1487 să încheie pace cu Imperiul Otoman, acceptând reluarea plății tributului în
schimbul garantării de către aceștia a statalității și independenței Moldovei.

După încheierea păcii cu Imperiul Otoman și securizarea frontierei sudice, în
ultima parte a domniei, Ștefan își va focaliza politica externă pentru
rezolvarea chestiunilor în dispută de la frontiera nordică. În acest sens a
dezvoltat un sistem de alianțe cu Cnezatul Moscovei (1491), Hanatul Crimeei și
Marele Ducat al Lituaniei (1499), în scopul îngrădirii influenței polone. După
victoria de la Bătălia de la Codrii Cosminului din 1497 și expediția militară în
Galiția din 1498, a încheiat pace cu Regatul Poloniei. Ultima sa mare acțiune
diplomatică au fost negocierile cu polonezii, din 1502-1503, pentru restituirea
Pocuției, negocieri rămase fără succes. :p. 8:p. 545-554

La moartea sa, Ștefan lăsa țara într-o situație politică favorabilă, având
tratate de pace încheiate cu toți vecinii săi. Ultimul sfat de politică externă
dat fiului său Bogdan al III-lea înainte de a muri a fost de a menține pacea cu
Imperiul Otoman, „socotindu din toții mai puternicu pre turcu și mai
înțeleptu”.:p. 66

Particularitățile strategiei și artei militare în perioada domniei lui lui
Ștefan derivă din obiectivul politic pe termen lung al domnului Moldovei, acela
de „apărare a ființării statului moldovenesc.”:p. 222 Caracteristica esențială a
acțiunilor militare duse de Ștefan a fost astfel că acestea au urmărit nimicirea
armatelor inamice și nu realizarea de cuceriri teritoriale..”

Ca forme principale a acțiunilor militare la nivel strategic, Ștefan a utilizat
atât defensiva strategică, cât și ofensiva strategică, în funcție de obiectivul
politic urmărit. Defensiva strategică avea, de regulă, ca etape principale
apărarea pe frontieră, hărțuirea, bătălia decisivă și urmărirea, fiind adoptată
de Ștefan în marile campanii din 1475, 1476, 1497, când a avut de înfruntat
inamici cu mult superiori din punct de vedere al numărului și înzestrării.
Ofensiva strategică avea, de regulă, ca etape principale mobilizarea si
concentrarea în secret a forțelor, respingerea trupelor de acoperire adverse,
bătălia decisivă și urmărirea. Ea a fost adoptată de Ștefan în campaniile din
1473 și 1481 care au avut ca obiectiv schimbarea domnilor pro-otomani din Țara
Românească. :pp. 154-190:pp. 101-160

Bătălia decisivă – dusă individual sau în cadrul unei campanii – avea ca
obiectiv nimicirea grupării principale de forțe a inamicului, și determinarea
acestuia să renunțe la continuarea acțiunilor militare. În aceste bătălii Ștefan
a utilizat cu precădere manevra de forțe, adaptată la condițiile de teren,
anotimp și starea vremii, pentru a anihila avantajul numeric al inamicilor, cum
a fost cazul în bătăliile de la Baia și Codrii Cosminului. Când condițiile erau
favorabile, a fost utilizată inducerea in eroare a inamicului, prin acțiuni de
înșelare, cum a fost la Baia, când orașul a fost incendiat în mai multe locuri,
simultan, sau la Vaslui, când o mare parte a armatei otomane a fost atrasă și
imobilizată într-o zonă mlăștinoasă. :pp. 154-190:pp. 101-160

Armata Moldovei era una nepermanentă, fiind mobilizată doar în caz de conflict
armat. Forțele armate erau constitute din „oastea cea mică” și „oastea cea
mare”. :p. 174 Marea majoritate a acțiunilor militare ale lui Ștefan au fost
duse de „oastea cea mică”, formată din cetele boierești și curteni. :p. 292

Conform dreptului feudal, numai proprietarii de pământ erau obligați să presteze
serviciul militar și să meargă la război, de fiecare dată când erau chemați de
domn.:p. 503 Boierii cu cetele lor, reprezentau nucleul armatei. Ei constituiau
elementul cel mai numeros și cel mai puternic. Din rândul acestora, un corp
separat era reprezentat de „curteni” sau „slujitori”, adică boierii care
îndeplineau dregătorii locale sau naționale în sistemul administrativ. Numărul
curtenilor și slujitorilor era de câteva mii. Curtenii faceau serviciul prin
rotație la curte, asigurând paza domnului și îndeplinind diferite slujbe sau
servicii. :pp. 503-507 :pp. 290-308 Ceilalți proprietari de pământ, se adunau,
în caz de razboi, grupați pe ținuturi, sub comanda pârcălabului de ținut, după
care se deplasau la locul de adunare a oștirii stabilit de domn, denumit
„vileag” sau „beleag”. :p. 507:p. 110

„Oastea cea mare” sau „țara” era mobilizată doar în cazuri excepționale, de mare
primejdie, când erau cheamți sub arme practic toți bărbații valizi de luptă.
Oastea cea mare cuprindea, pe lângă „oastea cea mică”, răzeșii, orășenii,
țăranii fără pământ din satelor domnești, boierești și mănăstirești, străjerii
și călărașii. Ștefan a mobilizat oastea cea mare doar de două ori, în campaniile
antiotomane din 1475 și 1476. :p. 511:p. 44

Când erau chemați la oaste răzeșii erau obligați să se prezinte și ei la vileag,
dacă nu călări și întrarmați ca vitejii, măcar cum ii ajutau împrejurările,
pregătiți pentru a lupta pedestru. :p. 178 Orășenii aveau obligația ca, în caz
de război, să înarmeze un număr de oameni pe cheltuiala lor și să-i pună la
dispoziția domnului. O categorie militară distinctă era reprezentată de
„străjeri” și „călărași”, locuitori ai satelor de graniță care asigurau paza
frontierei Carpaților, respectiv a Nistrului. :pp.504-510

Oastea lui Ștefan cel Mare utiliza toate categoriile principale de armament
disponibile pe plan european în a doua jumătate a secolului al XV-lea. :p. 45

Armamentul folosit poate fi categorisit în două mari categorii: armament
defensiv și armament ofensiv. Armamentul defensiv, destinat protecției
luptătorului era format din scut, cămașă de zale, platoșă și mai rar, armură.
Țăranii chemați la oaste purtau pentru protecție haine de in matlasate, groase
de 3-5 centimetri, cu cusături dese sau cojoace din piele.:p. 512:p. 139

Armamentul ofensiv era formad din arme albe și arme de foc. Armele albe erau
reprezentate de arme de tăiere și împungere (spade, săbii, pumnale, cuțite de
luptă), arme de aruncare și împungere (lănci și sulițe), arme de lovire și
tăiere (securi și topoare de luptă, halebarde), arme de lovire și izbire
(ghioage, măciuci, buzdugane) și arme de aruncare la distanță (arcuri și
arbalete). :p. 46

Armele de foc erau portative, de calibru mai mic și cu țeavă lungă (sânețe,
archehuze) și grele, de calibru mare, cu țeava scurtă, duse pe care sau tractate
(bombarde și tunuri).:p. 144 Referitor la numărul armelor de foc s-au păstrat
doar o serie de mențiuni vagi: «in buona copia bombarde» (în 1475), «quantita
d'artegliaria», «foarte multe tunuri mai mici și mai mari», «il y avoit de
bonnes batteris». Singura cifră exactă, se referă la bătălia de la Podul Înalt,
unde sunt menționate 20 tunuri și de a se trage șapte lovituri de fiecare
piesă.:p. 152

Armamentul din înzestrarea oastei moldovene era potrivit în principal pentru
lupta corp la corp. Armele destinate pentru lupta la distanță permiteau
executarea doar a câteva lovituri izolate, până la circa 9oo metri (cu arme de
foc și arbalete), precum și o bătaie eficace dar pe termen scurt, cu gloanțe si
săgeți, pe o distanță de circa 200 metri, inaintea si pe flancurile
dispozitivului de luptă. :p. 154

Armamentul alb se fabrica în cea mai mare parte pe plan local, în țară, având în
vedere necesitatea ca inclusiv oastea cea mare să fie înarmată corespunzător.
:p. 155 După cum arăta Jan Duglosz, Ștefan dacă prindea pe vre-un țăran fără
săgeți, arc și sabie, ori că n-a venit la oaste cu pinteni, fără milă-l osândea
la pierderea capului. :pp. 179

Armele albe mai sofisticate precum și armele de foc erau procurate din import.
Armamentul vecinilor, cu excepția tătarilor, era in genere mai puternic (cel
defensiv - la unguri și polonezi, artileria - la turci, polonezi și unguri) și
mai numeros în arbalete și arme de foc, comparativ cu cel al moldovenilor.:p.
155

Ștefan cel Mare a acordat o atenție deosebită realizării unui sistem de
fortificații permanente ca element central în strategia sa de apărare a țării.
În acea epocă, cetățile jucau un rol politic și militar major, asigurând celui
ce le stăpânea controlul teritoriilor adiacente, dar și având de multe ori un
rol decisiv în câștigarea campaniilor și bătăliilor. Rezistența cetăților
Neamțului, Sucevii și Hotinului a determinat retragerea lui Mahomed al II-lea,
în 1476, iar rezistenșa cetății Sucevii, la 1497, a determinat retragerea
regelui polon Ioan Albert. :p. 28

Ștefan a conceput sistemul de cetăți urmărind trei mari obiective: apărarea
granițelor - în special la vadurile Nistrului, supravegherea locurilor de
trecere din interior și apărarea capitalei, Suceava. La urcarea pe tron în
Moldova existau trei cetăți de zid - cele ale Sucevei, Neamțului și Hotinului și
o cetate de pământ și lemn - cea a Romanului. :pp. 509-521 În timpul domniei,
Ștefan a cucerit cetățile de zid de la Chilia și Cetatea Albă (1462) și cetatea
de pământ și lemn de la Crăciuna (1482). Totodată, a construit cetățile noi de
zid de la Chilia (1479) și Roman (1483), precum și cetățile de pământ și lemn de
la Orhei (1470) și Soroca (1499). :pp. 521-524 :pp. 63-70 :pp. 9-17

Cetățile erau așezate, de regulă, pe poziții dominante, cu posibilități bune de
observare și supraveghere. Datorită configuratiei terenului, asediul lor era
adeseori dificil și garnizoana, chiar foarte redusă, putea rezista multa vreme.
Ca semn al importanței lor militare și politice, portarul Sucevei îndeplinea și
funcția de hatman (conducător al armatei) iar pârcălabii cetăților mari ocupau
primele poziții în Sfatul Domnesc. :p. 520:pp. 128-130

Cea mai răspândită și acceptată variantă referitoare la numărul conflictelor
armate („bătăliilor”) la care a participat Ștefan cel Mare este de 36. Cifra
este bazată chiar pe mărturisirea domnului moldovean făcută în 1502 medicului
venețian Matteo Muriano: „eu sunt înconjurat de dușmani din toate părțile și am
purtat 36 de lupte de când sunt domnul acestei țări, dintre care am fost
învingător în 34 și am pierdut 2”. Într-o analiză detaliată, istoricul Alexandru
Boldur mai identifică suplimentar alte patru incursiuni armate la care Ștefan nu
a participat, acestea fiind conduse de alți comandanți, numiți de domn. :p. 326

O clasificare sintetică a tipurilor de conflicte armate, la care a participat
oastea moldoveană sub conducerea lui Ștefan cel Mare, este prezentată în tabelul
alăturat. :p. 327:pp. 7-19

Cele patru acțiuni militare care nu au fost conduse de Ștefan personal au fost:
incursiunea din Transilvania, sub comanda lui Pop (1469), lupta de la Lențești
împotriva mazovienilor veniți în ajutorul polonezilor, sub conducerea lui Boldur
(1497), lupta de la Cernăuți (1497) și atacul vornicului Boldur asupra Chiliei
și Cetății Albe (1500). :p. 326



https://ro.wikipedia.org/wiki/Tabel_de_integrale

Integrarea este una dintre cele două operații de bază din analiza matematică.
Nefiind evidentă și imediată, spre deosebire de diferențiale, tabelul cu
integrale unor funcții cunoscute este foarte util. Funcțiile rezultate în urma
integrării se numesc primitive.

Această pagină este o listă cu câteva dintre integralele unor funcții des
întalnite; o listă mai detaliată se poate consulta la lista integralelor.

Se folosește C pentru constanta arbitrară de integrare care poate fi calculată
numai dacă se cunoaște o valoare particulară pentru integrală într-un anumit
punct. Prin urmare, fiecare funcție are un număr infinit de primitive.

Există câteva funcții ale căror primitive (sau anti-derivate) nu pot fi
exprimate într-o formă fixă, imediat vizibilă. Oricum, valoarea integralelor
definite pe anumite intervale poate fi calculată. Unele dintre cel mai utile se
găsesc mai jos.

O nouă formă a metodei prin epuizare (exhaustivă) (în engleză, the method of
exhaustion), furnizează o formulă de evaluare a integralelor definite pentru
orice funcție continuă, utilă și în cazul în care aceaste integrale nu au
primitive imediate.



https://ro.wikipedia.org/wiki/Uniunea_European%C4%83

Uniunea Europeană (abreviat UE, vezi și nume alternative) este o uniune
economică și politică, dezvoltată în Europa, ce este compusă din 28 state.
Originile Uniunii Europene se trag de la Comunitatea Europeană a Cărbunelui și
Oțelului (CECO) și din Comunitatea Economică Europeană (CEE), formată din șase
state în 1958. În anii următori Uniunea Europeană s-a lărgit prin aderarea unor
noi state membre și și-a crescut puterea prin adăugarea de domenii economice,
sociale și politice în abilitățile sale. Tratatul de la Maastricht a înființat
Uniunea Europeană sub prezenta denumire în 1993. Ultima amendare a bazelor
constituționale ale UE a fost Tratatul de la Lisabona, care a intrat în vigoare
la 1 decembrie 2009.

Uniunea funcționează printr-un sistem de instituții supranaționale independente
și interguvernamentale care iau decizii prin negociere între statele membre.
Cele mai importante instituții ale UE sunt Comisia Europeană, Consiliul
European, Consiliul Uniunii Europene, Curtea Europeană de Justiție și Banca
Centrală Europeană. Parlamentul European este ales la fiecare 5 ani de cetățenii
europeni.

Uniunea Europeană a dezvoltat o piață unică în cadrul unui sistem standardizat
și unificat de legi care se aplică tuturor statelor membre. În cadrul Spațiului
Schengen (care include state membre UE și state non-UE) controalele vamale au
fost desființate. Politicile UE sprijină și garantează libera mișcare a
persoanelor, bunurilor, serviciilor și a capitalului, au fost emise legi în
domeniul justiției și afacerilor interne și se păstrează politici comune în
domeniul comerțului, agriculturii, în domeniul pescuitului și dezvoltarea
regională. A fost înființată de asemenea și o uniune monetară, Zona Euro care
este compusă în prezent din 19 state. Prin Politica Comună pentru afaceri
externe și securitate, UE și-a dezvoltat un rol limitat în relațiile
internaționale și de securitate. Au fost înființate și Misiuni Diplomatice
Permanente în mai multe state din lume, iar UE este reprezentată în cadrul
Organizației Națiunilor Unite, Organizația Mondială a Comerțului, G8 și G-20.

Cu o populație combinată de peste 500 de milioane de locuitori, care reprezintă
7.3% din populația lumii, Uniunea Europeană generează un PIB de 17,6 trilioane
de dolari americani în 2011 (mai mare decât orice altă țară din lume), care
reprezintă 20% din PIB-ul estimat în termeni de paritatea puterii de cumpărare
la nivel mondial.

Este considerată a fi o construcție sui generis, fiind considerată de
unii[cine?] ca fiind de facto o confederație . Începând cu 1 decembrie 2009,
Uniunea Europeană are personalitate juridică internațională și poate încheia
tratate.

În 2012 i-a fost decernat Premiul Nobel pentru Pace, „pentru că peste șase
decenii a contribuit la progresul păcii și reconcilierii, democrației și
drepturilor omului în Europa”.

După al Doilea Război Mondial, mișcarea integrării europene a fost văzută de
mulți ca o scăpare din formele extreme de naționalism care au devastat
continentul de două ori în același secol.. Una din aceste încercări de a-i uni
pe europeni a fost Comunitatea Europeană a Cărbunelui și Oțelului care a fost
declarată drept „primul pas către o Europă federală”, pornind cu dorința de a
elimina orice posibilitate de războaie viitoare între statele membre prin
intermediul schimburilor intre industriile grele naționale. Membrii fondatori ai
Comunității au fost Belgia, Franța, Italia, Luxemburg, Țările de Jos și Germania
de Vest. Primii susținători ai Comunității au fost Jean Monnet, Robert Schuman,
Paul-Henri Spaak, Alcide De Gasperi și Konrad Adenauer.. În 1957, șase state au
semnat Tratatul de la Roma, care extinde cooperarea anterioară din cadrul
Comunității Europene a Cărbunelui și Oțelului și creează Comunitatea Economică
Europeană, înființând o uniune vamală și Comunitatea Europeană a Energiei
Atomice pentru cooperarea în dezvoltarea energiei nucleare. Tratatul a intrat în
vigoare în 1958.

Comunitatea Economică Europeană și Euratom au fost create separat de Comunitatea
Europeană a Cărbunelui și Oțelului, deși împărțeau aceleași instanțe și Adunarea
Comună. Conducerea acestor Comunități erau denumite Comisii, opusul „Înaltei
Autorități”. Comunitatea Economică Europeană era condusă de Walter Hallstein iar
Euratom integra sectoare de energie nucleară, pe când CEE avea să dezvolte
uniunea vamală dintre membri. În anii 1960, au apărut tensiuni cu Franța care
dorea limitarea puterii supranaționale. Totuși, în 1965 s-a ajuns la un acord,
iar în 1967 a fost încheiat Tratatul Merger în Bruxelles. A intrat în vigoare la
1 iulie 1967 și a creat un singur set de instituții pentru cele trei comunități,
care erau denumite împreună drept Comunitățile Europene, deși era cunoscută doar
Comunitatea Europeană. Jean Rey a prezidat pentru prima Comisie unită.

În 1973, Comunitățile s-au lărgit prin includerea Danemarcei (inclusiv
Groenlanda, care a părăsit comunitățile în 1985), Irlandei și a Marii Britanii.
Norvegia a negociat aderarea în același timp dar votanții norvegieni au respins
planul de aderare printr-un referendum, așa că Norvegia a rămas în afara
uniunii. În 1979 au avut loc primele alegeri democratice pentru Parlamentul
European. Grecia a aderat în 1981, Portugalia și Spania în 1986. În 1985,
Acordul de la Schengen a dus la spațiul fără controale vamale între cele mai
multe state membre și câteva state non-membre. În 1986, steagul european a
început să fie folosit de Comunități iar Actul Unic European a fost semnat. În
1990, după căderea Cortinei de Fier, fosta Germanie de Est a devenit parte a
comunității ca parte a noii Germanii unite. O dată cu extinderea către fostele
state comuniste din Estul Europei, au fost convenite criteriile de la Copenhaga
pentru statele candidate.

Uniunea Europeană a fost înființată formal când Tratatul de la Maastricht a
intrat în vigoare, pe 1 noiembrie 1993, iar în 1995 Austria, Finlanda și Suedia
au aderat la nou înființata UE. În 2002, bancnotele și monedele euro au înlocuit
monedele naționale din 12 state membre. De atunci, Zona Euro a crescut la 17
state. În 2004, UE a avut cea mai mare extindere din istorie, când Cipru, Cehia,
Estonia, Ungaria, Letonia, Lituania, Malta, Polonia, Slovacia și Slovenia au
aderat la Uniune.

La 1 ianuarie 2007, România și Bulgaria au devenit cele mai noi state membre. În
același an Slovenia a adoptat euro, urmată în 2008 de Cipru și Malta, de
Slovacia în 2009 și de Estonia în 2011. În iunie 2009 au avut loc alegerile
pentru parlamentul european care au dus la continuarea mandatului de președinte
al comisiei de Barosso, iar în 2009 Islanda și-a depus formal candidatura pentru
aderarea la UE. În 1 decembrie 2009, Tratatul de la Lisabona a intrat în vigoare
și a reformat multe aspecte ale UE. În particular a schimbat structura legală a
Uniunii Europene, transformând sistemul celor 3 comunități într-o singură
entitate cu personalitate juridică internațională și a creat funcția permanentă
de Președinte al Consiliului European, primul care ocupă această funcție fiind
Herman Van Rompuy și un Înalt Reprezentant pentru afaceri externe și securitate,
Catherine Ashton. La 9 decembrie 2011, Croația a semnat Tratatul de Aderare la
UE. Referendumul de aderare la UE ce a avut loc în 22 decembrie 2011 a validat
aderarea țării la Uniunea Europeană, 66% din cetățenii croați prezenți la vot au
votat pentru aderarea la Uniunea Europeană iar aderarea a avut loc la 1 iulie
2013.

În 1960 devine Organizația pentru Cooperare și Dezvoltare Economică(OCDE).
Scopul urmărit de Comunitatea Europeană a fost acela de a stabili o mai mare
apropiere între statele membre, față de aceea care era specifică organizațiilor
de cooperare.

Comunitatea Europeană a Cărbunelui și Oțelului (CECO) a fost prima comunitate
europeană. A apărut la inițiativa lui Jean Monnet, președintele Organizației
Naționale a Planificării în Franța.

În 1965 a fost semnat Tratatul de Bruxelles-Tratatul de fuziune prin care erau
unificate legislativele și executivele într-un singur Consiliu și o Comisie
unică pentru a obține o singură administrație, un singur buget și un singur
statut al personalului, fiind adăugat Protocolul unic privind privilegiile și
imunitățile.

Prin Tratatul de la Maastricht , a fost creat Comitetul Regiunilor care trebuia
consultat obligatoriu pentru luarea deciziilor în domenii în care politică
regională și fondurile structurale sunt importante. Responsabilitatea
programelor revenea Directoratului General al Comisiei Europene.

Conform art. 2 din Tratatul privind Uniunea Europeană: „Uniunea se întemeiază pe
valorile respectării demnității umane, libertății, democrației, egalității,
statului de drept, precum și pe respectarea drepturilor omului, inclusiv a
drepturilor persoanelor care aparțin minoritǎților. Aceste valori sunt comune
statelor membre într-o societate caracterizată prin pluralism, nediscriminare,
toleranță, justiție, solidaritate și egalitate între femei și bărbați.”

„Pacea mondială nu va putea fi salvgardată fără eforturi creatoare pe măsură
pericolelor care o amenință. [...] Franța, campioana unei Europe unite, a avut
întotdeauna ca obiectiv esențial realizarea păcii. [...] Europa nu se va face
dintr-o dată, nici printr-o construcție de ansamblu: ea se va face prin acțiuni
concrete, care să creeze , mai întâi, o solidaritate de fapt. Strângerea la un
loc a națiunilor europene necesită ca opoziția seculară dintre Franța și
Germania să fie înlăturată.” Solidaritatea în producție astfel stabilită va
dovedi că orice război între Franța și Germania devine nu doar inimaginabil, ci,
chiar, imposibil.”

Tratatul de la Bruxelles sau Tratatul de fuziune, semnat la 8 aprilie 1965, a
intrat în vigoare la 1 iulie 1967. Cunoscut și sub numele de „Tratatul
instituind un Consiliu unic și o Comisie unică a Comunităților Europene”,
tratatul de la Bruxelles a avut drept obiectiv înființarea unor structuri unice
pentru cele 3 Comunități Europene: Consiliul de miniștri (organ de decizie) și
Comisia Europeană (organ executiv). Aceasta a stabilit înlocuirea Comisiei CEE
și Consiliului CEE cu Comisia și Consiliul Euratom și Înalta Autoritate și
Consiliul CECO. Deși fiecare comunitare a rămas independentā din punct de
vedere, au împărțit instituții comune și au fost împreună cunoscute sub numele
de Comunitățile Europene . Acest tratat este considerat de unii ca fiind
începutul real al Uniunii Europene .

Prin Acordul de la Schengen semnat în mica localitate luxemburgheză Schengen la
data de 14 iunie 1985, Belgia, Franța, Germania, Luxemburg și Olanda au convenit
să renunțe treptat la controlul de la frontierele comune și să introducă libera
circulație pentru toți cetățenii statelor membre semnatare, ai altor state
membre sau ai unor terțe țări. Până în prezent, 30 de state au aderat la Acordul
Schengen, dintre care 27 l-au și implementat. Într-un moment istoric, la 21
decembrie 2007, nouă state, majoritatea din centrul și estul Europei, și-au
deschis granițele, astfel încât pentru prima dată este posibilă călătoria liberă
peste fosta Cortină de Fier.

Între timp, la lista țărilor semnatare s-au adaugat Italia în 1990, Spania și
Portugalia în 1991, Grecia în 1992, Austria în 1995, Suedia, Finlanda și
Danemarca în 1996, Islanda și Norvegia devenind și ele părți la Convenție.
Acordul și Convenția, împreună cu declarațiile și deciziile adoptate de
Comitetul Executiv Schengen, formează așa-zisul acquis Schengen. Pe parcursul
redactării Tratatului de la Amsterdam , s-a luat hotărârea de încorporare a
acestui acquis în Uniunea Europeană, de vreme ce el se referea la unul dintre
principalele obiective ale pieței interne, și anume libera circulație a
persoanelor.

Tratatul de la Nisa este un Tratat care modifică Tratatul privind Uniunea
Europeană, tratatele de instituire a Comunităților Europene precum și anumite
acte conexe.

A fost semnat de șefii de stat și de guvern ai statelor membre UE la 26
februarie 2001, în cadrul Consiliului European de la Nisa (Franța) și a intrat
în vigoare după încheierea procesului de ratificare: 1 februarie 2003.

O extindere a Uniunii Europene cu până la 12 state fără adaptarea instituțiilor
acesteia ar fi trimis Uniunea în colaps.

După încheierea procesului de ratificare pentru noua constituție europeană,
aceasta din urmă va înlocui Tratatul de la Nissa. Procesul de ratificare a fost
însă blocat din cauza rezultatelor negative ale referendumurilor din Franța și
Olanda.

La 24 iunie 2016, în Marea Britanie s-a ținut un referendum pentru ieșirea din
Uniunea Europeană, rezultatele fiind favorabile ieșirii din Uniune. Imediat după
aflarea rezultatelor lira sterlină a ajuns la cea mai mare depreciere (aproape
10%) din ultimii 30 de ani.

Statele membre ale UE acoperă un teritoriu de 4.423.147 kilometri pătrați.
Uniunea este mai mare decât orice stat cu excepția a șase țări, iar cel mai
înalt vârf este Mont Blanc din Alpii Graici care măsoară 4.810,45 metri deasupra
nivelului mării. Cel mai jos punct din UE este Zuidplaspolder în Olanda, la 7
metri sub nivelul mării. Peisajul, clima și economia UE sunt influențate de
coastă, care măsoară 65.993 km lungime. UE are a doua cea mai lungă coastă din
lume, după Canada. Combinate, statele membre au frontiere terestre cu 19 state
ne-membre pe un total de 12.441 km, adică a cincea cea mai lungă frontieră din
lume.

Incluzând teritoriile de peste mări ale statelor membre, UE are cele mai multe
tipuri de climă, de la clima arctică (nord-estul Europei) la clima tropicală
(Guyana Franceză), mediile meteorologice pentru UE fiind lipsite de sens.
Majoritatea locuitorilor trăiesc în zone cu climat mediteranean (sudul Europei),
temperat maritim (nord-vestul Europei) sau temperat-continental (Europa Centrală
și de Est).

Populația UE este puternic urbanizată, aproape 75% din locuitori locuind în zone
urbane (acest procent este în creștere și se estimează că va ajunge la 90% în 7
state până în 2020). Orașele sunt răspândite în întreaga Uniune, cu un grup mare
de orașe în jurul Benelux. În unele cazuri, această creștere urbană a fost
datorită afluxului de fonduri UE într-o regiune.

Numărul de state membre ale Uniunii a crescut de la cele șase state fondatoare
(Belgia, Franța, Germania (de Vest), Italia, Luxemburg și Olanda) la actualul
număr de 28 de state membre, prin extinderi succesive o dată ce țările aderau la
tratat și făcând așa, renunțând la o parte din suveranitatea lor pentru a obține
reprezentativitate în instituțiile Uniunii. Pentru a adera la UE, o țară trebuie
să respecte criteriile de la Copenhaga, stabilite de Consiliul European de la
Copenhaga din 1993. Criteriile spun că pentru ca un stat să adere la UE trebuie
să aibă o democrație stabilă care respectă drepturile omului și domnia legii, o
economie de piață funcțională capabilă să facă competiție în cadrul UE și
acceptarea obligațiilor de membru, inclusiv legislația UE. Evaluarea
îndeplinirii criteriilor este responsabilitatea Consiliului European. Niciun
stat membru nu a părăsit vreodată Uniunea, deși Groenlanda (o provincie autonomă
ce aparține Danemarcei) s-a retras în 1985 (din cauza pescuitului). Tratatul de
la Lisabona prevede modalitățile de părăsire a uniunii de către un stat membru.

Cele patru țări care formează Asociația Europeană a Liberului Schimb (care nu
sunt membre UE) au aderat parțial la politicile și reglementările economice ale
UE: Islanda (o posibilă țară candidată pentru aderarea la UE), Liechtenstein și
Norvegia, care sunt parte din piața unică prin Spațiul Economic European și
Elveția, care are legături similare prin tratate bilaterale. UE are deasemenea
relații cu micro-statele europene, Andorra, Monaco, San Marino și Vatican, care
folosesc moneda unică; și cooperează în unele domenii cu fostele țări din URSS:
Republica Moldova, Ucraina, Belarus, Georgia și Azerbaijan, dar și cu Israel.

Prima politică de mediu a Comunității Europene a fost lansată în 1972. De atunci
comunitatea s-a ocupat de mai multe aspecte și probleme de mediu, precum ploile
acide, subțierea stratului de ozon, calitatea aerului, poluarea fonică, deșeuri
și poluarea apei. Directiva Cadru pentru Apă este un exemplu de politică în
domeniul apei, cu scopul ca râurile, solul și apele de coastă să fie de
„calitate bună” până în anul 2015. Directiva pentru păsări și Directiva Habitate
sunt părți ale legislației europene pentru protecția biodiversității și a
habitatelor naturale. Aceste politici de protecție acoperă doar protecția
plantelor și animalelor. Micro-organismele nu au nici un fel de protecție prin
legislația Uniunii Europene. Directivele sunt implementate prin Programul Natura
2000 și acoperă 30.000 de locuri din întreaga Europă. În 2007, guvernul polonez
a căutat să construiască o autostradă prin valea Rospuda, dar Comisia a blocat
construcția autostrăzii deoarece este o zonă cu faună sălbatică este protejată
de program.

În 2007, statele membre convenit ca 20% din energia electrică folosită de UE va
proveni din surse regenerabile și că emisiile de carbon vor fi reduse cu cel
puțin 20% până în 2020 în comparație cu nivelul din 1990. Acest lucru include
măsuri de scădere a cantității de combustibili utilizate de autoturisme și
camioane cu până la 10% și că ele ar trebui să folosească biocombustibili.
Aceasta este considerată a fi una dintre cele mai ambițioase acțiuni a unei
regiuni industrializate împotriva încălzirii globale.

Uniunea Europeană are șapte instituții: Parlamentul European, Consiliul Uniunii
Europene, Comisia Europeană, Consiliul European, Banca Centrală Europeană,
Curtea de Justiție a Uniunii Europene și Curtea Europeană de Conturi. Competența
de examinare și amendare a legislației este divizată între Parlamentul European
și Consiliul Uniunii Europene, pe când atribuțiile executive sunt în sarcina
Comisiei Europene și cu o capacitate limitată, a Consiliului European (care nu
trebuie confundat cu Consiliul Uniunii Europene sau cu Consiliul Europei).
Politica monetară a zonei euro este coordonată de Banca Centrală Europeană.
Interpretarea și aplicarea legislației europene și a tratatelor este asigurată
de Curtea de Justiție a Uniunii Europene. Exista de asemenea un număr de
organisme auxiliare care operează în anumite domenii.

În 2009, Tratatul de la Lisabona a acordat putere legală Cartei Drepturilor
Fundamentale ale Uniunii Europene. Carta este un catalog a drepturilor
fundamentale împotriva cărora acțiunile UE pot fi judecate. Consolidează multe
drepturi pe care în trecut Curtea de Justiție le-a recunoscut și provin din
„tradițiile constituționale comune ale statelor membre”. Curtea de Justiție a
recunoscut de multă vreme drepturi fundamentale și astfel a respins legislația
UE care erau împotriva drepturilor fundamentale. Carta Drepturilor Fundamentale
a fost scrisă în 2000. Deși inițial nu avea caracter legal, Carta era citată
frecvent în instanțele UE pentru că conținea drepturi pe care instanțele le
recunoscuseră de multă vreme ca principii fundamentale ale legislației UE.
Semnarea Convenției Europene pentru Drepturile Omului este o condiție pentru a
adera la UE. Tratatul de la Lisabona și Protocolul 14 din Convenție au permis
după o lungă vreme ca și UE să poată adera la Convenție.

Încă de la înființarea Uniunii Europene în 1993, Uniunea și-a dezvoltat
competențe în domeniile justiției și afacerilor interne, inițial la un nivel
interguvernamental și mai târziu la un nivel supranațional. În final, au fost
înființate agenții care coordonează acțiunile asociate: Europol (pentru
cooperarea forțelor de poliție), Eurojust(pentru cooperarea între procurori) și
Frontex(pentru cooperarea între autoritățile de frontieră). Uniunea Europeană
operează de asemenea Sistemul de Informații Schengen care este o bază de date
comună a poliției și autorităților de imigrație din statele membre. Această
cooperare a fost dezvoltată în principal prin Acordul Schengen pentru a evita
trecerile ilegale a frontierei.

Uniunea are de asemenea și legislație în domeniile extrădării, legislației
familiei, azil și justiție penală. Interdicția discriminării sexuale și din
cauza naționalității au o lungă vechime în tratate[nb 1]. Recent, a existat o
suplimentare a puterii legislative împotriva discriminării bazată pe rasă,
religie, dizabilități, vârstă și orientare sexuală[nb 2]. În virtutea acestor
puteri, UE a emis legislație pentru prevenirea și condamnarea discriminării
sexuale la locul de muncă, discriminarea de vârstă și discriminarea rasială.[nb
3]

Politica de cooperare externă dintre statele membre între statele membre datează
de la fondarea Comunității în 1957, când statele au negociat ca un bloc la
negocierile de comerț internațional sub Politica Comercială Comună. Pași pentru
o cooperare mai strânsă în relațiile internaționale au avut loc în 1970 odată cu
înființarea Politicii Europene de Cooperare care a creat un proces de consultare
informală între statele membre cu scopul de a crea o politică externă comună.
Totuși aceasta nu a avut loc până în 1987 când Politica Europeană de Cooperare a
fost introdusă în Actul Unic European. Politica de Cooperare Europeană a fost
renumită în Politica Comună pentru relații externe și politici de securitate
prin Tratatul de la Maastricht.

Scopul politicii comune pentru relații externe și politica de securitate era să
promoveze atât interesele UE cât și interesele comunității internaționale ca un
întreg, inclusiv promovarea cooperării internaționale, respectul pentru
drepturile omului, democrația și domnia legii. Politica necesita unanimitate
între statele membre pentru politicile necesare și în problemele particulare.
Unanimitatea era o problemă dificilă și a cauzat dezacorduri, precum cea cu
privire la Invazia Irakului din 2003.

Reprezentantul și coordonatorul Politicii Comune înafara UE este Înaltul
Reprezentant al Uniunii pentru Afaceri Externe și Politică de Securitate
(actualmente Catherine Ashton) care reprezintă UE în politicile de afaceri
externe și de securitate. Înaltul Reprezentant conduce Serviciul European de
Acțiune Externă, un departament al UE unic care a fost instituit oficial
începând cu 1 decembrie 2010 cu ocazia primei aniversări a intrării în vigoare a
Tratatului de la Lisabona. SEAE funcționează ca un minister de externe și corp
diplomatic pentru Uniunea Europeană.

Pe lângă politica internațională dezvoltată de Uniunea Europeană, influența UE
este, de asemenea, simțită prin extindere. Beneficiile percepute din calitatea
de membru al UE este un stimulent pentru reformele politice și economice pentru
statele care doresc să îndeplinească criteriile UE de aderare și sunt
considerate un factor important care contribuie la reforma unor state europene
foste comuniste precum Serbia, Muntenegru, Macedonia, Moldova sau Ucraina.
Această influență a Uniunii în afacerile interne ale altor state este
considerată, în general, ca „soft power” spre deosebire de influența militară
„hard power” folosită în special de Statele Unite ale Americii.

Uniunea Europeană nu are o armată unificată. Predecesoarele Uniunii Europene nu
au fost create ca o alianță militară puternică deoarece NATO a fost considerată
suficientă pentru apărarea membrilor. 22 dintre statele membre ale UE sunt și
membre ale NATO iar restul statelor membre au o politică de neutralitate.
Totuși, compatibilitatea dintre neutralitatea lor și calitatea de membru al UE
este disputată (inclusiv de Primul Ministru al Finlandei) iar solidaritatea
mutuală în cazul unor dezastre, atacuri teroriste și agresiuni armate este
acoperită de Articolul 42 (7) al Tratatului Uniunii Europene și Art. 222 din
Tratatul Consolidat pentru Funcționarea Uniunii Europene. Uniunea
vest-europeană, o alianță militară cu o clauză de apărare colectivă a fost
desființată în 2010 iar rolul ei a fost transferat Uniunii Europene.

Conform Institutului Internațional pentru Cercetarea Păcii de la Stockholm,
Franța a cheltuit mai mult de 44 de miliarde pentru apărare în 2010, punând-ui
pe locul trei la nivel mondial, după SUA și China, iar Marea Britanie
cheltuiește aproximativ 39 miliarde euro. Împreună, Franța și Marea Britanie au
împreună aproximativ 45% din bugetul pentru apărare al tuturor statelor UE, 50%
în capacitățile militare și 70% din toate cheltuielile pentru cercetare și
dezvoltare militară. În 2000, Marea Britanie, Franța, Spania și Germania aveau
împreună 97% din bugetul pentru cercetările militare dintre cele 15 state membre
al UE de atunci.

Pe durata războiului din Kosovo din 1999, Consiliul European a fost de acord că
„Uniunea trebuie să aibă capacitatea de acțiune autonomă, asistată de o forță
militară credibilă, posibilitatea de a se folosi de ea și de a fi pregătită să o
facă pentru a răspunde unor crize internaționale fără a fi necesară asistența
NATO”. În final, au fost efectuate unele eforturi pentru a crește capabilitățile
militare ale UE, cel mai important fiind Procesul „Helsinki Headline Goal”. După
multe discuții, cel mai concret rezultat a fost inițiativa grupurilor tactice
ale UE, care au fost plănuite să poată deplasa rapid aproximativ 1500 de soldați
și personal fiecare.

Forțele UE au fost dislocate în misiuni de menținere a păcii din Africa până în
fosta Iugoslavia și în Orientul Mijlociu. Operațiile militare ale UE sunt
operate de mai multe organisme ale UE, inclusiv Agenția de Apărare Europeană,
Centrul European pentru Observații prin Satelit și Statul Major al Uniunii
Europene.

Ajutorul umanitar este finanțat direct din buget (70%) ca parte a instrumentelor
financiare pentru acțiune externă si de asemenea prin Fondul de Dezvoltare
Europeană (30%). Acțiunea Externă a UE este împărțită în instrumente geografice
și pe domenii. Instrumentele geografice acorda ajutor prin Instrumentul de
Cooperare pentru Dezvoltare (16,9 miliarde între 2007-2013) care cheltuiește 95%
din bugetul sau în acțiuni de asistență internațională și din partea
Instrumentului de Parteneriat și Vecinătate European, care conține câteva
programe relevante. Fondul European pentru Dezvoltare (cu un buget de 22.7
miliarde între 2008-2013) este format din contribuții voluntare din partea
statelor membre, dar există presiuni pentru a transforma FDE într-un instrument
bugetar pentru a încuraja creșterea contribuțiilor statelor și a permite
Parlamentului European să aibă o supraveghere mai bună a banilor.

Uniunea Europeană a stabilit o piață unică pe teritoriul tuturor statelor
membre. O uniune monetară, zona euro este formată din 17 state membre care
folosesc moneda unică euro. În 2010, UE a generat un procent estimat de 26%
(16.242 miliarde de dolari) din produsul intern brut la nivel mondial, astfel UE
are cea mai mare economie a lumii. Este cel mai mare exportator, cel mai mare
importator de bunuri și servicii și cel mai mare partener comercial pentru multe
țări precum China, India și Statele Unite ale Americii.

Din 500 cele mai mari corporații după venituri (Fortune Global 500 din 2010),
161 au sediul în Uniunea Europeană. În noiembrie 2011, șomajul în UE era de
9,8%, investițiile erau de 20,3% din PIB în noiembrie 2011, inflația de 3,4% iar
deficitul public era de 6.6% în octombrie 2011.

Există o variație semnificativă între veniturile per capita între statele
membre, acestea sunt între 11.000 de euro și până la 70.000 de euro. Regiunile
cu venit inferior mediei europene sunt în special în estul Europei, în noile
state care au aderat după 2004. Câteva fonduri acordă ajutor de urgență, suport
pentru statele candidate pentru a le aduce la standardele UE (PHARE, ISPA și
SAPARD) precum și ajutor pentru Comunitatea Statelor Independente (fostele state
parte a URSS).

Două dintre obiectivele fundamentale inițiale ale Comunității Economice Europene
au fost dezvoltarea unei piețe comune, redenumită ulterior piața unică, și o
uniune vamală între statele membre. Piața unică implică libera circulație a
mărfurilor, capitalurilor, persoanelor și serviciilor în cadrul UE, iar uniunea
vamală implică aplicarea unui tarif extern comun pentru toate mărfurile care
intră pe piață. Odată ce mărfurile au fost admise în piață ele nu pot fi supuse
taxelor vamale, taxelor discriminatorii sau cote de import. Statele non-UE,
Islanda, Norvegia, Liechtenstein și Elveția sunt parte a pieței unice, dar nu și
în uniunea vamală. Jumătate din comerțul din UE este reglementat de legislația
armonizată de către UE.

Libera circulație a capitalurilor permite circulația investițiilor, cum ar fii
achizițiile de proprietăți și cumpărarea de acțiuni între țări. Libertatea de
circulație a capitalurilor este unică în lume în măsura în care este egală și
statelor non-membre.

Libertatea de mișcare a persoanelor permite cetățenilor UE să circule liber
între statele membre pentru a rezida, lucra, studia sau pentru a ieși la pensie
într-o altă țară. Acest lucra a necesitat o reducere a formalităților
administrative și recunoașterea calificărilor profesionale între statele membre.

Libera circulație a serviciilor permite lucrătorilor independenți să se
deplaseze între statele membre pentru a presta servicii în mod temporar sau
permanent. În timp ce serviciile reprezintă 60-70% din PIB, legislația nu este
la fel de dezvoltată ca în alte domenii. Această lacună a fost abordată de
directiva recent adoptată privind serviciile în cadrul pieței interne, care are
ca scop liberalizarea prestării serviciilor transfrontaliere. În conformitate cu
tratatele, prestarea de servicii este o libertate reziduală care se aplică numai
în cazul în care nici o altă libertate nu este exercitate.

Comisarul pentru Concurență, în prezent Joaquin Almunia, este unul dintre cei
mai importanți și influenți comisari din cadrul Comisiei, cunoscut pentru
capacitatea de a afecta interesele comerciale ale societăților transnaționale.
De exemplu, în 2001, Comisia a împiedicat pentru prima dată o fuziune între două
societăți cu sediul în Statele Unite ale Americii (GE și Honeywell), care fusese
deja aprobată de autoritatea națională. Un alt caz cunoscut este cel al
Microsoft, care a dus la aplicarea unei amenzi de 777 milioane euro de către
Comisie după 9 ani de acțiuni în justiție.

Adoptarea unei monede europene care să înlocuiască vechile monede naționale a
avut o extraordinară valoare simbolică, mentală, financiară și economică.
Decizia că moneda europeană să poarte numele de "euro" a fost luată la Consiliul
European de la Madrid din decembrie 1995. Procesul adoptării și extinderii
uniunii monetare europene este destinat armonizării politicilor economice și
monetare ale statelor membre. În 1972 a fost propus Șarpele Monetar, un sistem
care să permită monezilor statelor să fluctueze într-un tunel, între limitele
±2,25%. S-a dovedit a fi un eșec. În 1979, Sistemul Monetar European a devenit
element central, având că etalon comun moneda teoretică: European Currency Unit,
având aceeași fluctuație ca Șarpele Monetar. A fost creat Fondul European de
Cooperare Monetară, având fond de rezervă comun pentru susținerea temporară a
devizei slabe, obținându-se rezultate pozitive. În 1989 a fost creată Uniunea
Economică și Monetară și se prevedea implementarea acestuia în trei faze:

Începând cu sfârșitul lui 2009, temerile investitorilor cu privire la criza
datoriilor suverane și creșterea datoriei publice guvernamentale la nivel
mondial, împreună cu un val de deteriorare a ratingului datoriilor suverane a
câtorva state europene. Preocupările sau intensificat la începutul lui 2010 și
ulterior, a devenit din ce în ce mai dificil sau chiar imposibil ca datoria unor
state ca Grecia, Irlanda și Portugalia sa fie refinanțate.

La 9 mai 2010, miniștrii de finanțe din Uniunea Europeană au aprobat un pachet
de salvare în valoare de 750 miliarde de euro care urmărea asigurarea
stabilității financiare în Europa prin crearea Fondului European de Stabilitate
Financiară (FESF). În octombrie 2011, liderii zonei euro au convenit asupra unui
alt pachet de măsuri menite să prevină prăbușirea economiilor statelor membre.
Aceasta a inclus un acord cu sistemul bancar care a acceptat o reducere cu 50% a
datoriei grecești datorată creditorilor privați, creșterea FESF la aproximativ
1000 de miliarde de euro și solicitarea ca băncile europene să își crească
capitalul cu 9%. Pentru a restaura încrederea în economia europeană, liderii UE
au inițiat demersurile pentru crearea unei uniuni fiscale comune în zona euro,
cu reguli stricte și executorii încorporate în tratatele Uniunii.

În timp ce creșterile datoriei suverane au fost mai pronunțate doar în câteva
tări din zona euro, acestea au fost percepute ca un întreg la nivelul Uniunii.
Cu toate acestea, moneda europeană a rămas stabilă cu tendință de scădere. La
jumătatea lunii noiembrie 2011, tranzacțiile intrnaționale cu cei mai importanți
parteneri comerciali ai blocului euro a fost chiar mai mare decât la începutul
crizei economice. Cele trei țări cele mai afectate, Grecia, Irlanda și
Portugalia, colectiv reprezintă doar 6% din produsul intern brut (PIB) al zonei
euro.

La finele anului 2011 și începutul anului 2012, Banca Centrală Europeană a luat
o serie de măsuri pentru a ajuta la reducerea volatilității financiare pe piețe
și pentru a îmbunătății lichiditățile băncilor. La 30 noiembrie 2011, Banca
Centrală Europeană, Rezerva Federală a Statelor Unite, Băncile Centrale ale
Canadei, Japoniei, Marii Britanii și Elveției au acordat piețelor financiare
internaționale lichidități pentru a putea acoperi economia reală. Băncile
centrale au fost de acord să scadă costul dolarului (valută de swap) cu 50 de
puncte de bază și care a intrat în vigoare la 5 decembrie 2011. Ele si-au
acordat de asemenea, una alteia lichidități din abundență pentru a asigura
lichiditate băncilor comerciale în alte monede.

În 21 decembrie 2011, BCE a început cea mai mare infuzie de credit în sistemul
bancar european din istoria monedei euro de 13 ani. BCE a împrumutat la 523 de
bănci suma de 489 miliarde euro pe o perioadă excepțional de lungă de 3 ani la o
rată a dobânzii de doar un procent. Astfel BCE s-a asigurat că băncile au
destule lichidități pentru a plăti debite în valoare de 200 de miliarde de euro
ajunse la maturitate în primele 3 luni din 2012, precum și a asigura împrumuturi
pentru firme astfel încât limitarea creditării să nu afecteze creșterea
economică. Se speră de asemenea ca băncile să cumpere titluri de stat
guvernamentale, astfel încât să ușureze criza datoriilor suverane.

La 2 martie 2012, 25 de state membre a UE (cu excepția Marii Britanii și
Republica Cehă) au semnat Tratatul de Stabilitate Fiscală, un tratat
interguvernamental prin care statele semnatare se obligă să îndeplinească și să
respecte anumite criterii economice și financiare. În cazul în care un stat
semnatar nu va respecta prevederile tratatului vă fi sancționat cu 0,1% din PIB
de către Curtea Europeană de Justiție. Tratatul va intra în vigoare la 1
ianuarie 2013 dacă până la acea dată va fi ratificat de minim 12 state ale zonei
euro.

Sistemul European al Supraveghetorilor Financiari este o arhitectură
instituțională a cadrului UE de supraveghere financiară compusă din trei
autorități: Autoritatea Bancară Europeană, Autoritatea Europeană pentru
Asigurări și Pensii și Autoritatea Europeană pentru Valori Mobiliare și Piețe.
Pentru a completa acest cadru, există de asemenea, un Comitet European pentru
Riscurile Sistemice care se află sub responsabilitatea BCE. Scopul acestui
sistem de control financiar este acela de a asigura stabilitatea economică a UE.

În acest moment, UE importă 82% din necesarul de petrol, 57% din necesarul de
gaz și 97,48% din necesarul de uraniu. Există îngrijorări față de dependența
europeană față de energia din Rusia care poate pune în pericol Uniunea și
statele membre. Uniunea încearcă să își diversifice sursele de energie.

UE depune eforturi pentru îmbunătățirea infrastructurii transfrontaliere, de
exemplu prin intermediul rețelelor transeuropene (TEN). Proiectele din cadrul
TEN includ Tunelul de sub Canalul Mânecii , LGV Est, tunelul feroviar Frejus,
Podul Oresund și tunelul Brenner. În 2001 s-a estimat că până în 2010 rețeaua va
acoperi: 75.200 km de drumuri, 78.000 km de căi ferate, 330 de aeroporturi, 270
de porturi maritime și 210 porturi interne.

Politicile europene de dezvoltare a rețelelor de transport vor crește presiunea
asupra mediului înconjurător în numeroase regiuni ale uniunii. În țările membre
care au aderat după 2004, problema majoră constă în congestionarea traficului și
poluare . După recenta extindere, noile state care au aderat începând cu 2004 au
adus în plus și problema transportului de zi cu zi a călătorilor. Rețeaua
poloneză de drumuri, în special, se afla în condiții deficitare: la aderarea
Poloniei, 4600 de drumuri necesitau lucrări de amenajare și consolidare în
conformitate cu standardele și prevederile Uniunii Europene, cu un cost total de
aproximativ 17 miliarde de euro.

Un alt proiect de infrastructură este sistemul de poziționare globală Galileo, o
propunere de navigație globală prin satelit, care urmează să fie construit de
către Uniunea Europeană și lansat de către Agenția Spațială Europeană (ESA),
putând să fie operațional până în 2010. Proiectul a fost lansat parțial pentru a
reduce dependența față de Statele Unite ale Americii (care deține sistemul
Global Positioning System), dar, de asemenea, și pentru a oferi o acoperire mai
completă la nivel mondial și pentru a permite o precizie mult mai mare, dată
fiind vechimea sistemului GPS. Inițiativa a fost însă criticată din cauza
costurilor, a întârzierilor, precum și din cauza lipsei de utilitate, având în
vedere existența actualului sistem GPS.

Politica de control a prețurilor și intervențiile în piață au dus la
supra-producție considerabilă, ducând la așa numții „munții de unt” și „lacurile
de vin”. Acestea erau depozite de produse cumpărate de Comunitate pentru a
menține un preț la un nivel minim. Pentru a renunța la acest excedent, de multe
ori erau vândute pe piața mondială la prețuri sub nivelul prețurilor garantate
în comunitate sau fermierii ofereau subvenții pentru a putea exporta produsele
înafara comunității. Acest sistem a fost criticat că submina fermierii dinafara
Europei, în special pe cei din zonele în curs de dezvoltare.

Educația și știința sunt domenii unde rolul UE este limitat la ajutarea
guvernelor naționale. În educație, politica a fost în mare, dezvoltată în anii
1980 prin programe de mobilitate și schimburi de studenți. Cel mai vizibil
dintre acestea a fost Programul Erasmus, un program universitar de schimb de
studenți care a început în 1987. În primii 20 de ani a dus la oportunități de
schimburi de tineri pentru 1.5 milioane de studenți și elevi și a devenit un
simbol a vieții studențești.

Există programe similare și pentru profesori și elevi de gimnaziu și liceu,
precum și pentru educația destinată adulților prin Programul de Învățare de-a
lungul vieții 2007-2013. Aceste programe au fost făcute pentru a încuraja
acumularea de cunoștințe despre alte țări și pentru a extinde modele de bună
practică în educație și domenii de pregătire în întreaga Uniune Europeana. Prin
procesul Bologna, UE încearcă să impună standarde comparate și compatibile în
întreaga Europă.

Dezvoltarea științifică este sprijinită prin Programul Cadru al Uniunii Europene
care a început în 1984. Consiliul European independent pentru Cercetare alocă
fonduri UE către națiunile europene sau pentru proiecte naționale de cercetare.
Al șaptelea program cadru (FP7) funcționează în mai multe domenii, de exemplu în
energie unde sprijină un mix între energiile regenerabile pentru protejarea
mediului și pentru reducerea dependenței de conbustibili.

Deși UE nu are competențe majore în domeniul sănătății, Articolul 35 din Carta
Drepturilor Fundamentale a Uniunii Europene spune că „Un nivel ridicat de
protecție a sănătății va fi asigurat și implementat în toate politicile Uniunii
și în activități”. Toate statele membre au ori sistem public de sănătate ori
sisteme reglementate de sănătate. Sistemele de sănătate publică din anumite
state membre asigură doar servicii medicale de bază și urgentă. Cetățenii lor se
pot asigura la servicii medicale suplimentare. Directoratul General pentru
Sănătate a Comisiei Europene urmărește să alinieze legislațiile naționale pentru
sănătate pentru protejarea drepturilor pacienților, pentru securitatea
alimentelor și alte produse.

Toate statele UE oferă cetățenilor lor gratis Cardul European de Asigurări
Sociale de Sănătate, care este un card de asigurare valabil în toate statele
membre în cazul în care cetățenii au nevoie de asistență medicală în timpul
călătoriilor sau vizitelor în alte state UE. O directivă pentru asistență
medicală trans-națională, dorește să promoveze o cooperare pentru asistența
medicală între statele membre și facilitează accesul la asistență medicală
sigură și de înaltă calitate pentru pacienții europeni.

În UE sunt cele mai multe orașe globale decât în orice altă regiune din lume.
Conține 16 orașe cu populația peste un milion de locuitori, cel mai mare fiind
Londra.

Pe lângă multele orașe mari, UE are de asemenea câteva regiuni dens populate
care nu au centru dar care au apărut prin conexiunile dintre orașe și noile zone
metropolitane. Cele mai mari sunt Rine-Ruhr care are aproximativ 11,5 milioane
de locuitori (Köln, Dortmund, Düsseldorf, etc.), Randstad cu aproximativ 7
milioane (Amsterdam, Rotterdam, Haga, Utrecht, etc.), Frankfurt/Rhine-Main cu
aprox. 5,8 milioane de locuitori (Frankfurt, Wiesbaden, etc.), Diamantul Flamand
cu aprox. 5,5 milioane de locuitori (zonele urbane dintre Antwerp, Bruxelles,
Leuven și Ghent) și Regiunea Industrială Superioară din Sliezia cu aprox. 3,5
milioane locuitori (Katowice, Sosnowiec, etc.).

În 2010, 43,3 milioane dintre locuitorii UE au fost născuți înafara statului
rezident. Reprezentând 9,4% din populația UE. Din aceștia, 31,4 milioane (6,3%)
erau născuți înafara UE și 16 milioane (3,2%) erau născuți în alt stat UE. Cel
mai mare număr de locuitori născuți în afara UE este în Germania (6,4 milioane),
Franța (5,1 milioane), Marea Britanie (4,7 milioane), Spania (4,1 milioane),
Italia (3,2 milioane) și Olanda (1,4 milioane).

În anul 2008, Franța, Marea Britanie și Germania au acordat, în această ordine,
cel mai mare număr de cetățenii, în special imigranților africani 137.000,
129.000 și, respectiv, 90.000

Deși populația UE este a treia ca mărime din lume, după China și India, în 2003
a contribuit cu mai puțin de 2% la creștere populației la nivel mondial care a
crescut cu 75 milioane.

În Spania, rata natalității a scăzut cu mai mult de jumătate dintre 1960 și
1990, 21.7-10.2 nașteri la mia de locuitori. În nici o altă țară din UE, rata
natalității nu a scăzut la fel de mult ca în Spania, dar atunci această țară are
cea mai ridicată rată de imigrare (2003). În 1900 speranța de viață în Spania a
fost de 35 de ani, a continuat declinul în rata mortalității a crescut la 62 în
1950, pentru a ajunge până în 1985 la aproape 80 de ani pentru femei și 73
pentru bărbați.

Înainte de extinderea din 2004, populația Uniunii a crescut la o rată anuală de
0,23% (2,3 mii), datorită, în principal, creșterii populației imigrante
suplimentare al cărei echilibru în 2000 a fost de 735 de mii de oameni, în timp
ce creșterea naturală a populației în decursul aceluiași an a fost de 372 de mii
de locuitori.

Asupra ratei de creștere a populației naturale trebuie să se constate că rata
natalității din aproape toate țările UE este în creștere, cu excepția Germaniei,
Italiei, Greciei și Suediei. Cele mai ridicate rate ale natalității sunt
observate în Irlanda (14,8 nașteri la mia de locuitori), Franța (12.9) și Olanda
(12,5). La celălalt capăt apar Germania (8.8) și Grecia (9.0).

Dar, în termeni procentuali, cea mai mare creștere a avut loc în Luxemburg și
Portugalia (ambele cu 6,7 imigranți la 1000 locuitori), urmate de Spania (5.6)
și Irlanda (5,1 .) Cu toate că migrația netă în continuare pozitiv, rate mai
mici sunt date în Franța, Belgia, Olanda și Regatul Unit. Media UE este de 3
migranți la 1000 de locuitori.

Populația Uniunii Europene are cea mai mare speranță de viață din lume, de 78,8
ani și un IDU mai mare decât puterile emergente și Statele Unite ale Americii.
Totuși, din cauza speranței de viață mai mare și a natalității scăzute,
populația UE imbătrânește exponențial. Acest proces de îmbătrânire fiind
semnificativ inegal între regiuni, precum în Germania unde populația
îmbătrânește exponențial datorită scăderea natalității și creșterea constantă a
speranței de viață sau Franța, care este singurul mare stat din UE care a reușit
să mențină o rată a natalității suficientă la care se adaugă un flux
imigraționist masiv de populație africană și arabă alături de rate scăzute de
emigrare a locuitorilor.

Dintre multele limbi și dialecte folosite în UE, 24 sunt oficiale: bulgară,
cehă, croată, daneză, olandeză, engleză, estonă, finlandeză, franceză, germană,
greacă, maghiară, italiană, irlandeză, letonă, lituaniană, malteză, poloneză,
portugheză, română, slovacă, slovenă, spaniolă și suedeză. Documentele
importante, precum legislația sau tratatele, sunt traduse în fiecare dintre cele
24 de limbi oficiale. Parlamentul European asigură traducerea în toate limbile a
documentelor în sesiunile plenare. Unele instituții folosesc doar câteva limbi
ca limbi interne de lucru. Catalana, galițiana, basca, galica scoțiană și limba
velșă nu sunt limbi oficiale ale UE, dar au statut semi-oficial în traducerile
oficiale ale tratatelor, iar cetățenii care le vorbesc se pot adresa UE în
aceste limbi.

Politicile pentru limbi sunt responsabilitatea statelor membre, dar instituțiile
UE promovează învățarea altor limbi. Engleza este cea mai vorbită limbă în UE și
este cunoscută de 51% din populație, luând în calcul atât folosirea ca limbă
maternă cât și ca limbă secundară sau terțiară. Germana este cea mai răspândită
limbă maternă (aprox. 88,7 milioane de locuitori o vorbeau în 2006). 56% din
cetățenii UE pot vorbi o limbă străină. Cele mai multe dintre limbile oficiale
ale UE aparțin familiei limbilor indo-europene, cu excepția estonienei,
finlandezei și maghiarei care aparțin limbilor uralice și malteza care aparține
familiei limbilor afroasiatice. Cele mai multe dintre limbile oficiale ale UE
sunt scrise în alfabetul latin, excepție făcând bulgara, care este scrisă în
chirilică și greaca care este scrisă cu caractere grecești.

Pe lângă cele 24 de limbi oficiale, în Uniunea Europeană sunt peste 150 de limbi
regionale sau minoritare, vorbite de până la 50 de milioane de oameni. Din
acestea, doar limbile regionale spaniole (catalana, galițiana și basca) și limba
galica scoțiană și velșa pot fi folosite de cetățeni pentru a comunica cu
instituțiile Uniunii Europene. Carta Europeană pentru Limbile Regionale sau
Minoritare, ratificată de statele UE, asigură prevederi generale pe care statele
trebuie să le urmeze și care urmăresc protejarea moștenirii lor lingvistice.

Uniunea Europeană este un organism secular fară nici o conexiune formală cu vreo
religie, dar art. 17 din Tratatul pentru Funcționarea Uniunii Europene
recunoaște „statutul sub legile naționale a bisericilor și asociațiilor
religioase” precum și organizațiile non-confesionale și filosofice”.

Preambulul Tratatului Uniunii Europene menționează „moștenirea culturală,
religioasă și umanistă a Europei”. Discuțiile asupra textelor Constituției
Europene și mai târziu a Tratatului de la Lisabona a inclus si propuneri
referitoare la menționarea creștinătății sau „Dumnezeu” sau ambele în preambulul
textului, dar idea s-a confruntat de opoziție și a fost abandonată.

Creștini din UE sunt divizați între ortodocși (România, Grecia, Cipru și
Bulgaria) romano-catolici, numeroase orientări protestante (în special în nordul
Europei). Alte religii, precum iudaismul sau islamul sunt de asemenea
reprezentante în populația UE. În 2009, în UE erau estimați 13 milioane de
musulmani, și aproximativ un milion de evrei.

Eurobarometrul Eurostat din 2005 a arătat că 52% din cetățenii UE cred într-un
Dumnezeu, 27% „într-o forță sau spirit” și 18% nu cred în nici o forță
spirituală. Multe țări au simțit o scădere a participării religioase în ultimii
ani. Tările unde sunt cei mai puțini credincioși sunt Estonia (16%) și Republica
Cehă (19%). Cele mai religioase state sunt Malta (95%, predominând
romano-catolici), România și Cipru, fiecare cu peste 90% din cetățeni care cred
într-un Dumnezeu (amândouă predominant ortodoxe). În UE, credința religioasă
este mai mare în rândul femeilor, o dată cu creșterea vârstei, majoritatea cu
educație de bază și cei care din punct de vedere politic sunt de dreapta (57%).

Cooperarea culturală între statele membre a fost o preocupare a UE începând cu
includerea acesteia ca o competență comunitară în Tratatul de la Maastricht.
Acțiunile luate în zona culturală de către UE include programul „Cultura 2000”,
Evenimentul „Luna Culturală Europeană”, Programul Media Plus, orchestre precum
Orchestra de Tineret a Uniunii Europene și programul „Capitală Europeană a
Culturii” - unde mai multe orașe din UE sunt selectate anual pentru a ajuta
dezvoltarea culturală a orașului.

Capitală Europeană a Culturii este un titlu conferit de Parlamentul European
unui oraș sau mai multora pentru un an. Programul se derulează din 1985 iar
începând din 2007 programul a cuplat câte un oraș din țările Europei occidentale
cu altul din țările central și est-europene. În anul 2013 Capitalele Europene
ale Culturii sunt orașul Cașovia, Slovacia și orașul Marsilia, Franța.

Conform Tratatului de la Lisabona, simbolurile Uniunii Europene sunt drapelul
Uniunii, moneda, imnul european, ziua Europei și deviza europeană.

Drapelul Europei este folosit atât de Uniunea Europeană cât și de Consiliul
Europei. Este format dintr-un cerc din 12 stele (galbene) pe un fundal albastru.
Albastrul reprezintă vestul, numărul de stele reprezintă perfecțiunea iar faptul
că sunt în cerc reprezintă unitatea. Stelele nu variază în funcție de numărul
statelor membre a nici uneia dintre organizații pentru că reprezintă oamenii din
Europa, inclusiv cei dinafara Uniunii.

Imnul European este bazat pe un preludiu al „Odei Bucuriei” al lui Ludwig van
Beethoven. Având în vedere numărul mare de limbi din Europa, imnul este doar în
versiunea instrumentală, iar versurile germane nu au nici un statut oficial. A
fost adoptat de liderii Comunităților Europene în 1985. Acesta nu înlocuiește
imnurile naționale, dar este destinat să celebreze valorile comune. Este cântat
în ocazii oficiale atât de Consiliul Europei cât și în Uniunea Europeană.

„Ziua Europei” este o sărbătoare în Europa ținută anual în 5 și 9 mai din cauza
diferențelor dintre Consiliul Europei și Uniunea Europeană. 9 mai 1950 a fost
data la care Robert Schuman a făcut istorica „Declarație Schuman” prin care
propunea ca industriile de oțel și cărbuni ale Germaniei de Vest, Franței și a
altor state trebuie să se unească pentru a evita un nou război. Acesta moment
este considerat ca fiind fondator pentru ceea ce astăzi este Uniunea Europeană
și a fost aleasă ca Zi a Europei de Consiliul European de la Milano din 1985.
Consiliul Europei a fost fondat pe 5 mai 1949 si astfel a ales să sărbătorească
la această dată înființarea sa.

Deviza „Unitate în Diversitate” a fost adoptată de Uniunea Europeană la 4 mai
2000 după ce a fost organizat un concurs numit „O deviză pentru Europa”. Este
inspirată din deviza latină a premiatului Nobel Ernesto Teodoro Moneta: „In
Varietate unitas!„ Deviza a fost tradusă în toate cele 24 de limbi oficiale în
2004.

Sportul este reponsabilitatea individuală a statelor membre sau a altor
organizații internaționale. Totuși, există unele policiti UE care au impact și
în sport, precum libertatea de miscare a muncitorilor care a fost nucleul
regulii Bosman care interzice ligilor naționale de fotbal să impună cote pentru
jucători de fotbal străini cu cetățenie europeană. Tratatul de la Lisabona
prevede că orice aplicare a normelor economice trebuie să tină seamă de
caracterul specific al sportului și de structurile sale bazate pe voluntariat.

Lobbyul făcut de organizații care reglementează sportul precum FIFA sau
Comitetul Internațional Olimpic a dus la un decalaj din ce în ce mai mare între
cluburile bogate și cele sărace. UE acordă fonduri pentru programul de antrenori
de fotbal Israelian, Iordanian, Irlandez și britanic, ca parte a Proiectului
Fotbal pentru Pace (Football 4 Peace).

Comisia Europeană a emis în 2007 Cartea Albă privind Sportul prin care prezintă
proiectele pe care le desfășoară alături de statele membre pentru îmbunătățirea
sănătății publice prin intermediul sportului, sprijinirea activităților sportive
la nivelul unităților școlare, utilizarea sportului pentru îmbunătățirea
intruziunii sociale a copiilor din mediile nefavorizate.



https://ro.wikipedia.org/wiki/Primul_R%C4%83zboi_Mondial

Războiul cel Mare, Războiul Națiunilor, denumit, în timpul celui de Al Doilea
Război Mondial, Primul Război Mondial, a fost un conflict militar de dimensiuni
mondiale. Cronologic, evenimentele s-au desfășurat astfel: în 28 iulie 1914
Imperiul Austro-Ungar a atacat Serbia (în 23 iulie 1914 Austro-Ungaria a dat un
ultimatum, apreciat ca inacceptabil pentru un stat suveran, Serbiei -
considerată responsabilă pentru atentatul de la Sarajevo, din 28 iunie 1914); în
30 iulie 1914, Rusia, susținând Serbia, decretează mobilizarea generală; în
replică, Germania, aliata Austro-Ungariei, declară, la 1 august 1914, război
Rusiei și, apoi, o zi mai târziu, la 3 august 1914, Franței; la 4 august 1914
Germania a invadat Belgia, iar Anglia și dominioanele sale au declarat război
Germaniei (5 august 1914) ; la rândul său, Austro-Ungaria declară război Rusiei
(6 august 1914), iar Serbia, Germaniei (6 august 1914); Franța declară război
Austro-Ungariei (11 august 1914), urmată de Anglia (12 august 1914); la 23
august 1914, Japonia declară război Germaniei (prin acest act, conflictul
european devine mondial); Turcia declară, la 12 noiembrie 1914, război Triplei
Înțelegeri; în 23 mai 1915 Italia declară război Austro-Ungariei; în 27 august
1916 România a intrat în război alături de Antantă (Tripla Înțelegere), iar la 6
aprilie 1917 și Statele Unite ale Americii intră în război împotriva Puterilor
Centrale. În 11 noiembrie 1918, la ora 05.00 s-a semnat actul de armistițiu și,
astfel, la ora 11.00 dimineața, războiul a luat sfârșit. Combatanții războiului
au fost Antanta și Puterile Centrale. Nici un conflict anterior nu a implicat un
număr atât de mare de militari și nu a implicat atâtea părți pe câmpul de luptă.
În final, acest război a devenit al doilea conflict pe lista celor mai
sângeroase conflicte notate de istorie (după Rebeliunea de la Taiping). Douăzeci
de ani mai târziu, însă, cel de-al Doilea Război Mondial va face și mai multe
victime.

O caracteristică a Primului Război Mondial este folosirea strategică pe scară
largă a tranșeelor ca linii de apărare pe Frontul de Vest, acestea întinzându-se
de la Marea Nordului până la granița cu Elveția. Mai mult de 9 milioane de
persoane au fost ucise pe câmpurile de luptă ale războiului iar, pe lângă
acestea, mai mulți și-au pierdut viața în spatele liniilor frontului, din cauza
lipsei resurselor de bază - mâncare, căldură sau combustibil, mobilizate cu
prioritate pentru aprovizionarea armatelor - și a genocidului comis sub
acoperirea numeroaselor războaie civile și conflicte interne (de exemplu,
genocidul armean).

Progresul tehnologic care s-a produs odată cu revoluția industrială a secolului
XIX-lea se traduce în creșterea puterii distructive a armelor și în
diversificarea modalităților de atac aflate la dispoziția generalilor din acea
epocă. Astfel, în Primul Război Mondial au loc primele bombardamente aeriene din
istorie, iar în jur de 5% din totalul victimelor de război au fost civili, în
timp ce în Al Doilea Război Mondial procentul acestora va fi de 50%.

Primul Război Mondial s-a dovedit a fi o ruptură decisivă cu vechea ordine
mondială, marcând încetarea finală a absolutismului monarhic în Europa. Patru
imperii au fost doborâte: German, Austro-Ungar, Otoman și Rus. Cele patru
dinastii ale lor, Hohenzollern, Habsburg, Otoman și Romanov, care au avut
rădăcini ale puterii încă din timpul cruciadelor, au căzut după război.

Eșecul de a rezolva crizele postbelice a contribuit la ascendența fascismului în
Italia, a nazismului în Germania și la izbucnirea celui de-al Doilea Război
Mondial. Războiul a catalizat Revoluția bolșevică, cea care avea să inspire,
ulterior, revoluții comuniste în diferite țări, precum China sau Cuba. În Est,
căderea Imperiului Otoman a pavat calea spre democrația modernă și laicizarea
statului succesor, Turcia. În Europa Centrală au fost înființate state noi,
precum Cehoslovacia sau Iugoslavia, iar Polonia a fost redefinită.

În ziua de 28 iunie 1914 Franz Ferdinand, arhiducele Austriei și moștenitorul
tronului austro-ungar, a fost asasinat la Sarajevo de Gavrilo Princip, un
student naționalist sârb-bosniac. Acesta a făcut parte dintr-un grup de
cincisprezece asasini, susținuți de Mâna Neagră, o societate secretă fondată de
naționaliști pro-sârbi, cu legături în armata Serbiei. Asasinatul a amorsat
tensiunea gravă, care, deja, exista în Europa. Rebeliunile de la Sarajevo
provocate de asasinarea arhiducelui Franz Ferdinand au fost instigate de
minoritatea sârbă, care era nemulțumită de anexarea în 1908 a Bosniei și
Herțegovinei de către Imperiul Austro-Ungar, ca și de invadarea și ocuparea
violentă a provinciei de către același imperiu, în 1878.

Deși acest asasinat a fost considerat ca detonatorul direct pentru Primul Război
Mondial, cauzele reale trebuie căutate în deceniile premergătoare, în rețeaua
complexă de alianțe și contrabalansări care s-au dezvoltat între diferitele
puteri europene, în urma înfrângerii Franței și a proclamării Imperiului federal
german (Al II-lea Reich), sub conducerea "cancelarului de fier", Otto von
Bismarck, în 1871.

Cauzele Primului Război Mondial constituie o problemă complicată din cauza
multitudinii factorilor implicați, între care: naționalismul, disputele
anterioare nerezolvate, precum lipsa surselor de materie primă și de piețe de
desfacere pentru industria central-europeană, sistemul de alianțe, guvernarea
fragmentară, întârzieri și neînțelegeri în comunicația diplomatică, cursa
înarmărilor etc.

Cauza principală a Primului Război Mondial a fost refuzul imperiilor de a acorda
populațiilor lor dreptul la auto-determinare. Bosnia a fost anexată de către
Imperiul Austro-Ungar în 1908, în disprețul sentimentelor sau dorințelor
populației, Austro-Ungaria însăși fiind deja, la acel moment, un stat
multi-etnic în care numeroase minorități erau dominate de o clică de nemți și
unguri. La fel cum românii transilvăneni aflați sub opresiunea austro-ungară
priveau cu speranță de ajutor spre românii deja liberi din regatul României, tot
așa și sârbii din Bosnia și din restul Imperiului Austro-Ungar priveau cu
speranță spre frații lor din regatul independent al Serbiei.

Monarhia habsburgică se baza mai mult pe forță împotriva popoarelor care trăiau
în interiorul statului multinațional austro-ungar, decât pe loialitatea acestor
popoare, și la începutul secolului al XX-lea această loialitate, în mod vădit,
se dilua. Popoarele aflate în interiorul imperiilor multinaționale erau
nemulțumite de frontierele existente la acel moment, precum și de modul în care
aceste frontiere erau menținute prin instituții politico-statale conservatoare.
De altfel, unul dintre puținele câștiguri obținute în urma Primului Război
Mondial a fost chiar acest drept al popoarelor la autodeterminare. În epocă,
observatorii avizați considerau că aristocrații care conduceau Imperiul
Austro-Ungar promovau politici expansioniste nebunești, care erau contra
propriilor lor interese: imperiul gemea deja sub greutatea propriilor
contradicții și a frustrării minorităților oprimate, în timp ce conducerea
îngloba Bosnia-Herțegovina, o altă provincie cu populație diversă religios și
etnic.

Există multe ipoteze care încearcă să explice cine, sau de ce, a fost vinovat
pentru începutul Primului Război Mondial. Primele explicații, prevalente în
1920–1930, accentuau versiunea oficială, care, în conformitate cu Tratatul de la
Versailles și Tratatul de la Trianon, plasa întreaga responsabilitate asupra
Germaniei și aliaților săi. Versiunea oficială a fost o ipoteză bazată pe ideea
că războiul a început când Austro-Ungaria a invadat Serbia, susținută de
Germania care a invadat, fără provocare, Belgia și Luxemburg. În această
viziune, ipoteza este că responsabilitatea pentru război s-a creat prin
agresiunea Germaniei și a Austro-Ungariei, în timp ce Rusia, Franța și Marea
Britanie au ripostat legitim acestei agresiuni. Această idee a fost, ulterior,
apărată de istorici ca Franz Fischer, Imanuel Geiss, Hans-Ulrich Wehler,
Wolfgang Mommsen și V.R. Berghahn. Cu timpul, alți analiști au luat în
considerație și factori suplimentari precum, de exemplu, rigiditatea planurilor
militare ruse și germane, dată fiind importanța concepției de a ataca primul și
de a executa planurile militare într-un ritm rapid).

Pe parcursul mai multor decenii, britanicii au fost obișnuiți cu războaie
coloniale, unde au triumfat rapid și ușor, iar din aceste considerente au
întâmpinat Marele Război cu entuziasm. Totuși, dificultățile întâlnite de Marea
Britanie în războiul Zulu (1879) și în cel de-al doilea război bur (1899-1902),
au redus probabilitatea că britanicii au fost naivi în privința potențialului
unui război major. Faptul că nicio forță politică importantă nu s-a opus
războiului a însemnat că cei care nu erau de acord cu el nu aveau destulă putere
pentru a organiza o opoziție viabilă, cu toate că pe durata războiului au
existat proteste minore.

O altă cauză a războiului a fost dezvoltarea industriei de armament, care a dus
la formarea de alianțe cu substrat militarist. Un exemplu de militarism a fost
construirea vasului HMS Dreadnought, o navă de luptă revoluționară, care avea o
superioritate majoră față de navele anterioare, numite "pre-dreadnought". Noul
vas a mărit puterea maritimă a Marii Britanii și a lansat o competiție acerbă în
construcția vaselor între Marea Britanie și Germania din cauza Noului
imperialism. În general, națiunile care făceau parte din Tripla Înțelegere
(Antanta) se temeau de cele care aparțineau la Tripla Alianță și vice versa.

Liderii civili ai puterilor europene se aflau în mijlocul mai multor valuri de
fervoare naționalistă, care a crescut, treptat, în Europa, pe parcursul
deceniilor anterioare. Această evoluție a redus opțiunile viabile ale
politicienilor în iulie 1914. Eforturile diplomatice intense, menite să medieze
conflictul austro-sârb, deveniseră irelevante, deoarece acțiunile agresive din
partea Germaniei și a Rusiei[necesită citare] nu făceau altceva decât să
sporească, treptat, gravitatea conflictului.

Capacitatea redusă a mijloacelor de comunicare folosite în 1914 a contribuit la
agravarea conflictului: toate națiunile utilizau încă telegraful și ambasadorii
lor ca principală metodă de comunicare, cauzând, astfel, întârzieri de ore sau
chiar de zile întregi.

În ziua de de 28 iulie 1914, Austro-Ungaria, după o rivalitate ce durase ani
întregi, a declarat război Serbiei . Franța și Rusia s-au mobilizat imediat ca
răspuns la mobilizarea austriacă. Părea că criza va escalada și că înfruntarea
era inevitabilă. Ultima săptămână din luna iulie a fost caracterizată de un
schimb continuu de telegrame între cancelariile din marile capitale europene.
Diplomații europeni și unii oameni politici încă mai credeau că criza se va
rezolva. Gravitatea crizei era, însă, subevaluată. Astfel, Tisza, primul
ministru al Ungariei (Transleithaniei), excludea riscul izbucnirii unui război
european.

La 1 august, Germania intră în scenă, declarând război Rusiei, după ce i-a cerut
să pună capăt mobilizării. Pentru a evita riscul susținerii unui război
prelungit pe două fronturi simultan, strategia germană prevedea ca, în caz de
conflict cu Rusia, să distrugă preventiv armata franceză după Planul Schlieffen,
inițiat și pregătit de Alfred von Schlieffen în 1905. Printr-o manevră de
învăluire, armatele germane trebuiau să traverseze teritoriul Belgiei pentru a
pătrunde pe teritoriul francez dinspre nord și a ocupa rapid porturile de la
Canalul Mânecii, Dunkerque și Le Havre, obiectivul final fiind încercuirea
Parisului. Operațiunea avea să dureze 42 de zile și să se încheia cu o victorie,
înainte ca Rusia să ducă la bun sfârșit mobilizarea trupelor acesteia și să
declanșeze un atac pe frontul estic.

La 2 august, trupele germane au ocupat Luxemburgul, în timp ce în Franța s-a
emis ordinul de mobilizare (solidarā cu Rusia care, deja, mobilizase), iar în 3
august, Germania a declarat război Franței. La 4 august, după ce i s-a refuzat
cererea de liberă trecere a trupelor, Germania a invadat Belgia. Violarea
neutralității Belgiei a determinat Marea Britanie să intre în conflict.

La 23 august, Japonia, motivată de competiția comercială germană din China, a
declarat război Germaniei. Pe 27 august, japonezii și britanicii au atacat
portul german Qingdao din China, blocada fiind încheiatǎ în noiembrie, cu
victoria Aliaților. La 1 noiembrie , Imperiul Otoman a intrat în război alături
de Puterile Centrale. Între timp, Italia a ales să fie neutră.

Inițial, era un război local dintre Austro-Ungaria și Serbia. Dar odată cu
implicarea Franței, Marii Britanii, Germaniei și Rusiei , războiul a căpătat o
scară continentală. Era imposibil ca războiul să fie limitat spațial. Războiul
se propagase după ce mari puteri industriale cu creșteri demografice au intrat
în conflict. Marile puteri europene se pregăteau de mult timp pentru un război
european. Armatele aveau forțe inegale. Germania considera de un secol că
războiul trebuia cultivat ca o știință pentru profesioniști, nu ca o simplă
răfuială sau ocupație pentru aristocrați. Helmuth Johann Ludwig von Moltke
(1848-1916) - nepotul celebrului mareșal Helmuth Karl Bernhard Graf von Moltke
(1800-1891), un mare strateg, care timp de 30 de ani fusese șeful Statului Major
General al armatei prusace și obținuse victorii categorice în războaiele purtate
cu Danemarca (1864), Austria (1866) și Franța (1870-1871) - a fost numit șef de
Stat Major în 1906 și a aplicat, consecvent, planul creșterii eficienței
aparatului național de război, iar în 1914 a fost determinat să aplice planul
Schlieffen. A . Tradiția militaristă prusacă modelase structura socială a
imperiului care dispunea de un număr mare de oameni apți pentru serviciul
militar. Cei mai buni dintre cei selectați erau instruiți printr-un antrenament
îndelungat. Statul Major German conta pe mijloace logistice superioare, pe
spiritul de elită și pe efective mari, Germania putând trimite 5 milioane de
soldați pe front.Aliatul austro-ungar dispunea de forțe mult inferioare.

La toate puterile europene prevala consensul intern în fața inamicului, fiecare
dintre ele considera că are pretenții justificate, astfel: Germania, care avea
pretenția supremației europene, lupta împotriva autocrației ruse; în Franța
domnea sentimentul de revanșă împotriva tradiționalului adversar german, care îi
luase teritoriile în războiul anterior; Rusia, pretindea că lupta să apere
slavismul de amenințarea germană și cea otomană; Marea Britanie considera că
Germania, prin politica ei expansionistă, devenea un rival periculos în
competiția pentru supremația navală și industrială.

Întrucât, la începutul conflictului, armatele germane invadatoare au întâmpinat
o neașteptată rezistență a micii armate belgiene a regelui Albert I, care a dat
dovadă de o bună capacitate de apărare, părea că războiul nu se desfășura
conform planului Schlieffen. În această situație, generalului german Ludendorff
i-au trebuit 11 zile să cucerească orașul Liège și abia pe 20 august, germanii
au reușit să între în Bruxelles. Belgienii s-au retras ordonat pentru a se
baricada în portul-fortăreață Anvers, unde au rezistat eroic până în 9 octombrie
1914.

În sectorul Mons și Charleroi, trupele franceze comandate de generalul Joffre și
Corpul Expediționar Britanic comandat de Sir John French (veteran din războiul
cu burii), au contraatacat și au silit trupele germane să se retragă spre sud.
Armatele germane au pătruns în Franța. Nevoit să renunțe la câteva divizii
pentru a întări Frontul de Est, amenințat de mobilizarea rușilor, von Motke nu
mai avea forțele necesare să ducă la bun sfârșit planul Schlieffen. S-a renunțat
la atacul direct asupra capitalei franceze dinspre nord și est și s-a trecut la
atacul prin învăluire dinspre sud și vest.

Învățând lecția bătăliei frontierelor, Joffre a căutat să restabilească
echilibrul, întărind flancul drept al armatei. A regrupat unitățile militare
luate din diferite sectoare ale frontului și a format o nouă armată (a VI-a),
condusă de generalul Maunoury, pe care a concentrat-o în zona Parisului, a cărei
garnizoană era alcătuită din localnici. La 1 septembrie, această armată reunea
11 divizii, având misiunea de a ataca din flanc, atunci când condițiile vor fi
favorabile, armata germană care înainta prin marș .

La 3 septembrie, Joffre intenționa să continue retragerea, menținând, însă, la
cele două extremități ale frontului, Paris și Verdun, punctele de sprijin care
îi vor putea permite reluarea ofensivei. A doua zi a fost avertizat de situația
precară a Armatei I germane al cărui flanc defensiv era insuficient, ivindu-se,
astfel, ocazia favorabilă pentru un contraatac francez. Joffre avea în vedere
deplasarea armatei lui Maunoury la sud de Marna, în timp ce Joseph Simon
Gallieni, comandantul trupelor concentrate în zona Parisului, printr-o
contralovitură, urma să împingă atacul la nord de râu. Bătălia avea să se
desfășoare pe 6-7 septembrie. S-au luat măsuri ca în Armata a V-a, Lanrezac să
fie înlocuit de Franchet d’Espérey și corpul britanic avea să reia ofensiva. În
seara zilei de 4 septembrie, la ora 22, s-a dat ordinul general de atacare a
Armatei I germane. Între timp, Moltke, înștiințat de concentrarea forțelor
franceze în Lorena, a înțeles gravitatea pericolului care îl amenința dinspre
Paris. A lăsat armatele din centru să-și continue înaintarea și a ordonat celor
două armate din aripa dreaptă, comandate de Kluck și Bulow, să se îndrepte spre
est. Frontul defensiv nu se putea forma imediat, căci cea mai mare parte a
diviziilor germane au traversat Marna, în timp ce trupele lui Maunoury erau gata
de atac la nord de râul Marna.

În momentul declanșării bătăliei, Moltke avea 75 de divizii, iar Joffre-79. În
urma întăririlor provenite din trupele de rezervă, infanteria Antantei era mai
numeroasă decât cea germană. Antanta avea toate avantajele. Dacă în Bătălia de
la Charleroi, cele două armate germane de linie aveau 30 de divizii în fața a 19
divizii franco-britanice, acum nu mai dispuneau decât de 20, pe când Antanta
avea 30 de divizii. Cele două armate germane au trimis patru divizii în fața
Anversului, fortificație în cadrul sistemului belgian, lăsând trei divizii în
fața Maubeugeului pentru a-l asedia. La 26 august au pus la dispoziția Marelui
Cartier General alte patru divizii, care au fost trimise spre Prusia Orientală
să întărească forțele amplasate acolo pe 29 august. Armatele germane ar fi putut
primi întăriri scoase în cadrul unităților din Lorena. Moltke a ignorat
deplasările de forțe efectuate de Joffre până pe 4 septembrie și nu a luat nicio
inițiativă în această privință. Fiind sigur pe el că înfrângerea francezilor era
certă, a slăbit aripa dreaptă, fără să anticipeze ceea ce va urma. În
după-amiaza zilei de 5 septembrie, a început marea bătălie pe înălțimile de la
vest de Ourcq, unde armata lui Maunoury a atacat flancul de apărare al armatei
lui Kluck. Forțele franceze au atacat și s-au amplasat în sector, folosind orice
mijloc de transport, inclusiv taxiurile pariziene rechiziționate de urgențǎ
pentru transferul trupelor de rezervǎ. Beneficiind de avantaj, Joffre a
coordonat un atac masiv. În 7 septembrie, britanicii și francezii s-au infiltrat
în sectorul mai puțin apǎrat al frontului german, la joncțiunea dintre Armata I
cu Armata II, amenințând divizarea trupelor germane.

Pe 8 septembrie, Comandamentul german era sigur de succes, o breșă fiind
deschisă în regiunea Revigny, între Armata a IV-a și a III-a franceză. Dar a
fost obturat prin înaintarea în linie a unui corp de armată scos cu trei zile
mai devreme de pe frontul din Lorena. În partea de vest a frontului, armatele
franceze și corpul britanic au reluat ofensivă. Situația pentru cele două armate
germane din flancul drept s-a înrăutățit. Kluck și-a readus diviziile de la nord
de Marna pentru a para atacul lui Maunoury, deschizând o largă breșă între
armatele sale și cele ale lui Bulow. Linia Petit-Morin era apărată de o cortină
de cavalerie, ușor de atras într-o busculadă. Cei doi generali germani nu
ignorau pericolul, dar sperau că printr-o acțiune viguroasă a celor două
extremități ale frontului de luptă să obțină victoria înainte ca breșa să fie
larg deschisă. Pe Ourcq, Kluck a încercat să învăluie prin nord armata lui
Maunoury. Bulow ducea tot greul pe aripa stângă, traversând mlaștinile de la
Saint-Gond și atacând diviziile lui Foch. Eforturile germanilor au fost
zadarnice. În 8 septembrie, linia Petit-Morin a fost străpunsă, Armata a VI-a
franceză era gata să cedeze, fiind salvată de 6000 de rezerviști, prin
intermediul unei coloane de taxiuri rechizționate în Paris.

Pe 9 septembrie, armata I germană risca să fie atacată din spate, iar armata a
II-a, din flancul stâng. Generalul Helmuth von Moltke a ordonat generalilor von
Bulow și von Kluck să se retragă. Înfrângerea suferită de flancul drept al
armatei l-a obligat pe Moltke să înceteze ofensiva din Lorena și să readucă în
prima linie armatele din centru. Retragerea germană le-a permis armatelor
Antantei să traverseze Marna lent, acoperind însă doar 20 km în prima zi. Armata
lui von Kluck a făcut joncțiunea cu armata lui von Bulow pe valea râului Aisne.
În timpul după-amiezii, britanicii au traversat Marna pe la Fertes sous Jouanne,
sprijiniți de Armatele franceze V și VI și, astfel, francezii obțin victoria. La
est de tabăra de la Mailly, pe frontul din Argonne, de la Meusa superioară până
la Grand-Couronne de Nancy, germanii atacau spre sud și de la est la vest linia
frontului de la Moselle și Meurthe pentru a încercui frontul francez de la
Verdun.

La 10 septembrie, în urma contraofensivei, întregul front german a cedat.
Francezii au suferit pierderi de 250 000 de soldați. Pierderile britanice se
ridicau la peste 12 700. Ordinul de urmărire lansat de Joffre nu a putut fi,
însă, executat, din cauză că infanteria și cavaleria franceză erau epuizate, iar
artileria nu avea muniție. Intrarea unei armate germane alcătuită din divizii
din Lorena și trupele disponibile în urma capitulării Maubeugeului au oprit
urmărirea francezilor pe linia râului Aisne. Comandanții șefi s-au grăbit să
desfășoare frontul de luptă în direcția nord-vest și, apoi, spre nord, efectuând
o manevră de deplasare laterală a trupelor. Era o cursă spre mare. La sud de
Amiens, Joffre a amplasat o nouă armată, dar care a fost respinsă pe 25
septembrie pe Somme. A lansat, între Arras și Bethne, noi forțe, dar fără
succes. A pregătit o altă ofensivă în regiunea Lille, cu diviziile belgiene care
evacuau Anversul. Falkenhayn l-a înlocuit pe Moltke, reluând ofensiva pentru a
ajunge la porturile de pe țărmul mării, la Pas-de-Calais, al cărui control îi
permitea să amenințe în mod direct Anglia, împiedicând debarcarea de noi trupe
britanice. A respins 5 corpuri de armată formate din noi recruți și voluntari.
În 18 octombrie, a ordonat atacarea frontului de pe Yser, unde trupele belgiene
s-au stabilit cu dificultate. Timp de trei săptămâni, Falkenhayn a lansat
atacuri la Dixmude, la Ypres și la Messines. Belgienii au deschis ecluzele de la
Nieuport și au inundat Yser. Tactica de învăluire era imposibilă. De la mare la
frontieră elvețiană s-a stabilit un front continuu. Operațiunea care trebuia să
fie încheiată în șase săptămâni a durat câteva luni, astfel, comandamentul
german a trebuit să-și recunoască eșecul. La rezultat au contribuit decisiv și
rușii. Comandamentul rus a intrat cu una dintre armatele sale în Prusia
orientală, în timp ce Moltke a fost constrâns să retragă patru divizii din
teatrul principal de operațiuni și să le trimită pe frontul estic. Ofensiva rusă
a facilitat victoria Antantei de pe Marna. Însă rușii au fost învinși la
Tannenberg. Pe bucla de pe Vistula, rușii, germanii și austriecii au lansat
treptat manevre de învăluire, fără a obține un avantaj. Chiar și așa, victoria
obținută în Bătălia de pe Marna a arătat că germanii puteau fi împiedicați de
Antanta să obțină o victorie rapidă și decisivă. Dar era evident că războiul era
pe departe de a se încheia, germanii având destule forțe pentru a atacă.
Sloganul soldaților britanici „acasă înainte de Crăciun” a ajuns o glumă
proastă, de umor negru.

Porturile de pe coasta atlantică au rămas sub control francez, care puteau fi,
în continuare, aprovizionați de Marea Britanie. Corpul Expediționar Britanic,
redus la număr, s-a călit în luptǎ și, astfel, diviziile britanice, bine
antrenate și dotate cu artilerie, au obținut o victorie tactică la Neuve
Chapelle și Loos împotriva diviziilor germane. Însă, relațiile dintre
comandamentul francez și cel britanic erau proaste.

Înainte de începerea iernii, germanii au încercat să reia ofensiva cu un atac la
nord, în Bătălia Flandrei, dar în luna noiembrie, operațiunea a încetat. Armata
franceză a pierdut în prima lună jumătate de milion de soldați. Corpul
Expediționar Britanic, dislocat în Flandra, între 10-13 octombrie 1914, a
înaintat pentru a-i încercui pe germani, aflați în deplasare după respingerea de
pe Marna. Dar după o săptămână, britanicii s-au retras, drumul fiindu-le barat
de Armata VI germană a prințului Ruprecht și orașul Ypres a devenit un
punct-cheie al frontului occidental. Întrucât, dacă germanii ar fi reușit să-l
ocupe, ei ar fi putut tăia retragerea britanicilor către Canalul Mânecii. În
această situație, forțele Antantei au fost nevoite să mențină cu orice preț
controlul asupra orașului. Confruntarea a debutat la 17 octombrie, iar în 22
noiembrie, germanii au obținut un avantaj strategic, ocupând regiuni industriale
bogate din Franța și Belgia, dar planul de ocupare a orașului Ypres a eșuat și
Germania realiza că avea de înfruntat un război îndelungat și extenuant. Mii de
tineri studenți s-au înrolat, cu entuziasm, ca voluntari, fără instrucție
militară adecvată, pentru a muri cu miile pe câmpurile de lupta din Flandra.
Bătălia de la Ypres a fost redenumită "uciderea pruncilor". În unele zone ale
frontului, în ziua de Crăciun s-a stabilit un armistițiu în care soldații
britanici, francezi și germani au fraternizat, jucând fotbal, făcând schimb de
chipie, decorații și țigări, făcând fotografii, fiind un scurt moment de răgaz
pe "pământul nimănui".

Franța era nevoită să-și apere capitala, iar rușii au fost determinați să
accelereze acțiunile pe Frontul de Est. Pe 17 august, Armata I a lui Rennenkampf
și Armata II a lui Samsonov au primit ordinul de a invada Prusia Orientală din
bazele militare din Polonia. Astfel, a fost deschis Frontul de Est. În zona
aleasă pentru pătrundere, menținerea comunicațiilor erau dificile, iar drumurile
și căile ferate principale nu erau modernizate de ruși pentru a împiedica
eventuale atacuri germane. Samsonov a înaintat lent în partea de sud-vest a
provinciei, cu intenția de a realiza joncțiunea cu armata generalului comandată
de Paul von Rennenkampf care avansa dinspre nord-est. În fața ofensivei rusești,
generalul Maximilian Prittwitz, comandantul armatei germane, le-a ordonat
soldaților să se retragă. A fost demis și înlocuit cu generalii Paul von
Hindenburg și Erich Ludendorff , trimiși să-l confrunte pe Samsonov. Rușii au
dat piept cu Armata VIII germană. Hindenburg și Luddendorff au primit planul de
lupta pregătit de Prittwitz: o lovitură măreață care prevedea mobilizarea
tuturor forțelor pentru atragerea Armatei II ruse într-o cursa.Cele două armate
s-au ciocnit la 26 august 1914. Timp de o săptămâna, rușii, dispunând de
superioritate numerică, au fost avantajați. Samsonov a avansat cu grosul armatei
fără a-și asigura comunicațiile dintre cele două corpuri dispuse pe flancuri și
cu Rennenkampf, care nu înțelegea ce se întâmplă.

Pe 29 august, Samsonov a fost încercuit. A încercat să se retragă, dar a fost
prins în capcană și majoritatea soldaților săi au fost capturați sau uciși. Din
cei 150 000 de soldați ruși, doar 10 000 au scăpat. Samsonov , zdruncinat fiind,
s-a sinucis, iar Reenenkampf se retrage dincolo de frontiere. Germanii au
pierdut doar 20 000 de soldați, luând că prizonieri peste 92 0000 de ruși. Pe 30
august, Hindenburg a anunțat victoria germană. Bătălia de la Tanneberg a fost un
dezastru pentru Antanta, încât s-a interzis orice referire la această în presă
britanică pentru a nu demoraliză populația, cenzura fiind o caracteristică a
acestui război. Însă, totodată, captarea atenției germanilor de către ruși pe
frontul de est a facilitat victoria franco-britanică pe Marna împotriva
germanilor.

Pe 28 august, crucișătoarele britanice ale lui David Beatty au interceptat o
escadră germană în largul insulei Helgoland. Flota maritimă germană a pierdut 6
crucișătoare de tip vechi, fiind scufundate sau avariate. La Coronel și
Falkland, crucișătoare britanice scufundă cele germane. În toamna 1914, Imperiul
Otoman intră în război alături de Puterile Centrale. Încă din august, Imperiul
Otoman își arătase intențiile când două crucișătoare germane au traversat
Strâmtoarea Dardanele demilitarizată după Congresul de la Berlin. Acestea au
fost achiziționate de guvernul turc pentru a înlocui unitățile navale comandate
unor șantiere britanice, nelivrate din cauza mobilizării. În octombrie, cele
două nave aflate sub pavilionul turcesc, au bombardat porturile rusești Odessa,
Sevastopol și Feodosia. Rusia a declarat război Imperiului Otoman trei zile mai
târziu, deschizându-se un nou front în Caucaz. Marea Britanie lua în calcul
dezembrarea Imperiului Otoman și din necesitatea de a apară oleoductul persan,
în noiembrie 1914, anexează Ciprul, im timp ce un corp expediționar din India
ocupase orașul Basra. În decembrie, pentru a-și apăra Canalul de Suez,britanicii
au proclamat Egiptul protectorat britanic. Flota britanică nu reușește însă să
intre în forță prin Dardanele, fiind respinsă de trupele otomane susținute de
submarinele și aprovizionările germane.

Nu doar Galipoli a fost un eșec răsunător pentru Antanta, ci și bătălia de la
Artois. De-a lungul celei de-a două bătălii de la Ypres, Joffre a decis
spargerea liniilor germane de pe Frontul de Vest de la Artois. Bombardamentul
preliminar asupra pozițiilor germane a durat timp de 5 zile. Pe 9 mai 1915,
Petain a condus ofensivă Armatei IX Franceză, având că obiectiv dealul Vimy.
Petain nu l-a putut cuceri. Generalul Șir Douglas Haig a condus un atac simultan
al britanicilor la Neuve Chapelle. Nu a reușit să pătrundă. Pe 25 septembrie,
britanicii și francezii au lansat un atac simultan asupra liniilor germane la
Artois. Generalul Dubail a atins vârful dealului Vimy în cele din urmă, dar
Armata VI Germană l-a respins. Haig a atacat la Loos și a progresat, dar și el a
fost respins. După ce un al doilea atac britanic pe 13 octombrie s-a soldat cu
pierderi grele, Șir John French a decis oprirea ofensivei din Artois. A fost un
eșec costisitor, 50 000 de soldați britanici și 48 000 de soldați francezi fiind
uciși.

Pe 19 februarie 1915, britanicii au atacat forturile turcești din Dardanele, la
intrarea în Marea Neagră. Atacul a fost lansat cu un bombardament de la mare
distanță, continuând cu un foc intens tras din apropiere. Forturile exterioare
au fost abandonate de turci. Căutătoarele de mine britanice au intrat în
acțiune.Au pătruns 10 km în interiorul strâmtorii Dardanele pentru a elibera
accesul. Forțele britanice nu au putut pătrunde căci forturile turcești din
interior erau prea departe pentru a fi bombardate de navale de război aliate.
Căutătoarele de mine au fost trimise mai departe, însă aflându-se sub focul
bateriilor turcești, au fost forțate să se retragă. Primul Lord al Amiralității,
Winston Churchill, era nerăbdător. Amiralul Carden progresa lent în Dardanele și
era extrem de stresat din cauza situației și supus presiunii lui Churchill. Era
în pragul unei depresii nervoase. În martie 1915, a fost înlocuit cu
viceamiralul Șir John de Robeck, care a ordonat înaintarea flotei aliate prin
Dardanele, deși strâmtoarea era minată. Pe 18 martie 1915, 18 nave de război
britanice și franceze au intrat în apele inamice. Nava franceză Bouvet a lovit o
mînă care a explodat. Nava s-a răsturnat și s-a scufundat. Apoi, navele
britanice Irresistibile și Ocean au lovit minele. Flota Aliată s-a retras,
pierzând trei nave și 700 de oameni. Alte trei nave au fost avariate. Churchill
a comis o mare greșeală ce avea să-i coste scump carieră politică. De Robeck l-a
sfătuit pe Churchill să cucerească peninsula Gallipoli, de pe partea vestică a
Dardanelelor. Generalul Hamilton, comandantul trupelor de pe insula Lemnos a
acceptat să intervină, intocmindu-se planuri pentru debarcarea de trupe la
Gallipoli. Ofițerii greci, care cunoșteau terenul , i-au comunicat lui Kitchener
că erau necesari 150 000 de soldați pentru a cuceri Gallipoli. Kitchener a
concluzionat că jumătate ar fi de ajuns, aceștia fiind trimiși la Lemnos.
Comandantul turc, Liman von Sanders, aflând că doar 70 000 de soldați urmau să
sosească la Lemnos, și-a poziționat 84 000 de soldați de-a lungul coastei din
Gallipoli, unde anticipa că trupele aliate vor debarcă. Debarcarea a avut loc pe
25 aprilie, fiind stabilite două capete de pod la Helles și Gaba Tepe. Pe 6
august, un alt cap de pod a fost stabilit în golful Sulva. Tentativele de a
trimite trupe în valuri s-au soldat cu eșecuri. Generalul Hamilton a mai cerut
încă 95 000 de soldați. Deși Churchill a acceptat să mai trimită întăriri, până
la urmă, Kitchener nu era dispus să mai trimită alte trupe. În octombrie,
Hamilton a fost înlocuit de generalul Munro. Munro a recomandat că retragerea ar
fi cea mai bună strategie. Kitchener a sosit 2 săptămâni mai târziu și a
consimțit, sugerând retragerea celor 150 000 de soldați. Evacuarea a început în
golful Sulva pe 7 decembrie. Ultimele trupe au plecat de acolo pe 9 ianuarie
1916. 480 000 de soldați au luat parte la expediția britanică din Gallipoli, 43
000 de britanici , 11 000 de australieni și neozeelandezi și 5000 de francezi
fiind uciși. Pe cealaltă parte, au fost uciși 65 000 de turci. Expediția a fost
dezastruoasă din cauza erorilor grave de judecată ale lui Churchill (care avea
să fie demis din funcție) și Kitchener.

Pe 23 mai 1915, sub presiunea manifestantiilor desfășurate de intervenționiști,
guvernul Salandra a declarat război guvernului de la Viena. Pe 24 mai, generalul
Cadorna a inițiat mobilizarea a unui milion de soldați, dar prost echipați.
Taverele adverse au intrat într-un război de uzură. Răul Insonzo, care marca
granița dintre Austria și Italia, a devenit câmp de bătălie. Din 1915 până în
1917 s-au desfășurat 11 bătălii. În vara 1915 s-au desfășurat primele două în
care s-a încercat slăbirea presiunii inamice pe frontul estic. În toamna 1915
s-au desfășurat încă alte două bătălii menite să micșoreze presiunea Puterilor
Centrale asupra Serbiei și a capului de pod aliat de la Salonic. Bătăliile
ofensive au permis câștigarea a câtorva km de teren, dar pierderile s-au ridicat
la 300 000 de soldați Între 11-16 martie 1916, italienii au desfășurat a cincea
ofensivă atacând inamicul de la Monte Sabotino până la Marea Adriatică, cu
rezultate slabe. Obiectivul a fost stabilit la Gorizia. Orașul, un nord rutier
feroviar, înconjurat de înălțimi fortificate, era greu de cucerit. La sfârșitul
celei de-a șasea bătălii în august 1916, trupele italiene au pătruns în Gorizia.
În septembrie 1916, s-au desfășurat alte trei ofensive pe Carso, dar fără
rezultate semnificative. În a zecea bătălie din aprilie-iunie 1917, forțele
italiene au cucerit câteva poziții marginale. În a 11-a bătălie din
august-septembrie 1917, italienii au cucerit Platoul Bainsizza.

Imperiul Otoman s-a alipit Puterilor Centrale în octombrie-noiembrie 1914,
datorită alianței secrete turco-germană semnată pe 2 august, 1914, amenințând
teritoriile ruse din Caucaz și mijloacele de comunicare britanice cu India și cu
estul Oceanului Indian, prin Canalul Suez. Acțiunile Imperiului Britanic au
deschis un alt front la sud, la Gallipoli (1915) și Mesopotamia, cu toate că,
inițial, Turcia a reușit să respingă eforturile inamicilor. Prin contrast, în
Mesopotamia, după campania dezastruoasă din Kut (1915-16), forțele Imperiului
Britanic s-au reorganizat și au capturat Bagdadul, în martie 1917. Mai departe,
înspre vest, în Campania Palestiniană, în ciuda eșecurilor inițiale, forțele
Britanice au capturat Ierusalimul în Decembrie 1917 și forța (Egyptian
Expeditionary Force), comandată de generalul Edmund Allenby, a învins forțele
otomane la Megido (septembrie 1918). Armatele ruse, în general, au triumfat în
Caucaz. Enver Pasha, comandantul suprem al forțelor armate turce, era un om
foarte ambițios, cu visul de a cuceri Asia Centrală, însă nu a fost un soldat
practic. El a inițiat o ofensivă cu 100.000 de soldați contra Rusiei, în Caucaz
(decembrie 1914). Insistând asupra unui atac direct contra pozițiilor defensive
ruse în munți, în mijlocul iernii, Enver a pierdut 86% din forța sa la Bătălia
de la Sarikamis. Comandantul rus, în perioada 1915-1916, generalul Nikolai
Iudenici, după unele victorii asupra turcilor, a forțat turcii să părăsească
Armenia modernă și, într-un mod tragic, a creat contextul pentru deportarea și
genocidul contra armenilor din Armenia de Est. În 1917 Nicolai Nicolaevici a
acaparat controlul operațional de la Iudenici. Deținând controlul unei părți a
coastei Mării Negre, Nicolai a continuat construirea căii ferate pentru a
facilita aprovizionarea soldaților săi. El a fost pregătit pentru o ofensivă în
primăvara anului 1917. Totuși, din cauza revoluției ruse, nici o ofensivă nu a
fost inițiată și forțele ruse s-au destrămat.

Italia a fost aliatul Imperiului German și Austro-Ungar, începând cu 1882, dar
avea și planurile sale proprii privind recuperarea regiunilor Trentino, Istria
și Dalmația, aflate în teritoriul austriac . În 1902, Italia a încheiat un pact
secret cu Franța care a anulat datoriile țării față de alianța anterioară.
Italia a refuzat să se alipească forțelor germane și austriece la începutul
războiului, deoarece alianța lor originară avea un scop doar defensiv, însă
Austria a declarat război Serbiei. Guvernul Austriei începuse negocieri pentru a
obține neutralitatea Italiei, cu promisiunea că Italia va obține Tunisia, însă
ea a intrat în Antanta, semnând Pactul de la Londra, în aprilie, și declarând
război Austro-Ungariei, în mai 1915; peste cincisprezece luni, Italia a declarat
război și Germaniei.

În general, forțele italiene au avut o superioritate numerică, însă erau prost
aprovizionate. Forțele Austro-Ungariei au beneficiat de pozițiile lor la
altitudini înalte în teritoriul muntos, care, nicidecum, nu favoriza ofensive
militare. Pe parcursul războiului, situația pe acest front s-a schimbat puțin,
în ciuda luptelor crâncene dintre forțele austriece Kaiserschützen și
Standschützen și forțele italiene Alpini.

Începând cu 1915, Italia a inițiat 17 ofensive importante pe frontul Isonzo
(partea frontierei de lângă Triest), însă toate au fost respinse de către
forțele austriece, care aveau avantajul terenului mai înalt. Forțele
Austro-Ungariei au lansat contraatacuri din Asiago înspre Verona și Padua, în
primăvara anului 1916 (Strafexpedition), dar au făcut doar puține progrese.
Vara, italienii au reluat ofensiva, capturând orașul Gorizia. După această
victorie minoră, frontul a rămas practic nemișcat mai mult de un an, în pofida
mai multor ofensive italiene pe frontul Isonzo. În toamna anului 1917, datorită
situației favorabile de pe frontul de Răsărit, austro-ungarii au primit întăriri
apreciabile, incluzând și forțe de asalt germane. La 26 octombrie, ei au lansat
o ofensivă crucială, care s-a soldat cu o victorie majoră în Bătălia de la
Caporetto: armata italiană a fost învinsă, dar, după ce s-a retras la o distanță
de 100 de km, ea a reușit să se reorganizeze și să stopeze forțele inamice pe
râul Piave Bătălia râului Piave. În 1918 austro-ungarii nu au reușit să rupă
linia italiană, în pofida a numeroase încercări, și, după ce a suferit o
înfrângere decisivă în Bătălia de la Vittorio Veneto, ea a capitulat în fața
forțelor Antantei (noiembrie 1918).

Pe parcursul războiului, comandantul armatei austro-ungare, Conrad von
Hötzendorf, a avut o aversiune acută pentru italieni, deoarece considera că
Italia reprezenta cel mai mare pericol pentru țara sa. Trădarea lor în 1915 l-a
înfuriat și mai mult. Ura sa pentru Italia i-a limitat rațiunea și l-a condus să
aleagă o strategie defectuoasă în lupta contra acestui adversar.

Încă de la începutul războiului mondial, între România și Italia, până la 1914
membre ale grupării Puterilor Centrale, s-a produs o apropiere dorită de oamenii
politici din cele două state. "Un acord între Italia și România ni se pare
foarte dorit", transmitea baronul Carlo Fasciotii, acreditat la București, la 12
august 1914, șefului Consultei, marchizul Antonio di San Giuliano. I.C. Brătianu
dorea ca România, împreună cu Italia, să constituie o alianță capabilă să
determine Antanta să accepte și să sprijine realizarea dezideratelor naționale
ale celor două țări.

România și Italia s-au găsit, la finele primei conflagrații a secolului, în
tabăra statelor învingătoare, însă ambele state s-au declarat "nemulțumite" de
tratamentul oferit de forumul păcii de la Paris din 1919. Totuși a existat o
deosebire esențială în ceea ce privește statutul celor două state la conferința
din capitala Franței. În vreme ce reprezentanții Italiei au făcut parte din
organisme decizionale ale forumului păcii (Consiliul Suprem, Consiliul celor
Zece), România s-a luptat pentru a i se recunoaște statutul de țară aliată.
România și Italia doreau ca prevederile tratatelor semnate cu Antanta, în 1915,
respectiv 1916, să fie integral îndeplinite. Atitudinea delegației americane,
condusă de președintele Woodrow Wilson, de recunoaștere a clauzelor încheiate de
România și Italia cu Antanta nu putea constitui decât un prilej de apropiere
între cele două țări, care tocmai își desăvârșiseră unitatea lor teritorială.

Situația militară a României la sfârșitul anului 1917, în care aprovizionarea cu
materiale de război și cooperarea cu armata rusă au reprezentat factori
esențiali, a dus la angajarea negocierilor cu Comandamentul Puterilor Centrale
în vederea încheierii unui armistițiu. Pacea se încheia după negocieri
îndelungate cu Puterile Centrale. C. Argetoianu, care a discutat la Buftea,
opinează că acolo "singurul lucru care ne-a preocupat a fost salvarea armatei
sau a cât mai mult din armată". Mai departe, cunoscutul om politic apreciază că,
la Buftea, s-a semnat "o prelungire de armistițiu pentru începerea tratativelor
de pace și în actul semnat la Buftea se prevede numai principiul unor
rectificări ale granițelor Carpaților fără nici o specificare și fără nici o
hartă anexată." Argetoianu nu a acceptat rectificările propuse. Aspectul cel mai
important al păcii era subjugarea totală, din punct de vedere economic, a
României de către Germania și Austro-Ungaria. "Pacea" de la București s-a
dovedit a fi un act politico-militar fără precedent în istoria raporturilor
internaționale ale României. Caracterul de dictat imperialist al acestei păci
reiese și din faptul că ea nu a reprezentat rezultatul unor negocieri. Cei patru
miniștri aliați de la Iași, între care și Fasciotti, l-au scutit pe Brătianu de
orice răspundere pentru pacea separată, pe care au cotat-o drept un exemplu de
"lăcomie și ipocrizie a imperialismului german" și au cerut guvernelor lor să
afirme că victoria Antantei va anula prevederile ei teritoriale.

După respingerea a trei invazii austriece în august-decembrie 1914, Serbia a
căzut în urma unei ofensive puternice compusă din forțe austro-ungare, germane
și bulgare, în octombrie 1915. Armata sârbă s-a retras în Albania și Grecia. La
sfârșitul anului 1915, o forță britanico-franceză a sosit la Salonic, în Grecia,
pentru a oferi asistență forțelor grecești contra Puterilor Centrale. Din păcate
pentru Aliați, guvernul pro-aliat Eleftherios Venizelos a căzut înaintea sosirii
forței aliate și regele pro-german, Constantin, a tergiversat intrarea Greciei
în război de partea Aliaților până în 1917. În această perioadă, frontul din
Salonic a rămas într-o situație, practic, inertă. Doar la sfârșitul războiului,
după ce majoritatea forțelor germane și austro-ungare părăsiseră frontul,
lăsându-l în mâinile bulgarilor, a reușit Antanta să obțină o ruptură critică în
liniile inamicilor, forțând Bulgaria să semneze armistițiul (29 septembrie
1918).

Cu toate că războiul devenise, practic, imobil în tranșeele Frontului de Vest,
conflictul era mai dinamic în Est. Planurile ruse inițiale pentru război cereau
două invazii simultane: una în Galiția, vizând Austria, și alta în Prusia
Răsăriteană. Cu toate că atacul rus inițial, în Galiția, a avut succes, în
Prusia, forțele ruse au fost respinse de către Hindenburg și Ludendorff, în
Bătălia de la Tannenberg și Bătălia de la Lacurile Mazuriene (august și
septembrie 1914), infrastructura economică și militară inferioară a Rusiei
neputând rezista forțelor unite ale Germaniei și Austro-Ungariei. În primăvara
anului 1915, forțele ruse au fost respinse până în Galiția și, în mai, Puterile
Centrale au reușit să avanseze în sudul Poloniei, capturând Varșovia, la 5
august, și forțându-i pe ruși să abandoneze complet Polonia, în așa numita "Mare
Retragere".

Insatisfacția pentru modul în care guvernul rus conducea războiul a crescut, în
ciuda succeselor obținute de generalul Brusilov în cadrul Ofensivei Brusilov
(iunie 1916), în Galiția de Est contra austriecilor. Situația Aliaților s-a
îmbunătățit puțin doar în momentul când România a intrat în război, la 27
august, însă foarte repede contingente germane au întărit forțele austro-ungare
în Ardeal, iar Bucureștiul a fost capturat de către Puterile Centrale (6
decembrie 1916). În această perioadă, situația internă în Imperiul Rus devenise
instabilă, deoarece țarul era plecat pe front și conducerea incompetentă a
Împărătesei Alexandra cauza proteste din toate colțurile Rusiei, care au
provocat asasinarea de către un grup de aristocrați conservatori a lui Rasputin,
un preferat al împărătesei, în decembrie 1916.

În martie 1917, demonstrațiile din Sankt Peterburg au culminat cu abdicarea
țarului Nicolae al II-lea al Rusiei și constituirea unui guvern centrist
provizoriu, condus de Kerenski, care împărțea puterea cu Sovietul din Petrograd.
Această diviziune a puterilor a condus la o stare de confuzie și haos, pe front
și în țară, iar armata a devenit din ce în ce mai puțin eficientă.

Războiul și guvernul pierdeau continuu susținerea poporului, un fapt care a
permis ascensiunea Partidului Bolșevic, condus de Vladimir Ilici Lenin.
Revoluția Bolșevică din Octombrie (7 noiembrie st.n.) a fost urmată, în
decembrie, de un armistițiu și negocieri cu Germania. La început, bolșevicii au
refuzat termenii duri de capitulare propuși de germani, însă când Germania a
reînceput războiul și a înaintat rapid prin Ucraina, noul guvern a fost nevoit
să accepte Tratatul de la Brest-Litovsk (3 martie 1918), care a însemnat
terminarea participării Rusiei la război și cedarea către Puterile Centrale a
unor teritorii întinse, care au inclus Finlanda, Statele baltice, Polonia și
Ucraina.

După ieșirea Rusiei din război, puterile Antantei au organizat o invazie
limitată a Rusiei. Scopul mișcării nu a fost să pedepsească Rusia pentru ieșirea
ei din război, ci să susțină forțele țariste în Revoluția Rusă. Soldați aliați
au sosit în Arhanghelsk și în Vladivostok. Forțele Antantei aveau ordine să
apere proviziile și armamentul contra soldaților germani; în realitate, acestea
le apărau contra comuniștilor ruși.

Evenimentele anului 1917 au fost decisive pentru hotărârea sorții războiului, cu
toate că efectele lor nu au fost simțite pe deplin decât în 1918. Blocada
maritimă a Germaniei organizată de forțele Antantei a început să aibă un efect
puternic asupra moralului și productivității germane. Ca rezultat, în februarie
1917, liderii militari germani au reușit să-l convingă pe Cancelarul Theobald
von Bethmann-Hollweg să declare războiul submarin total, cu scopul de stopa
alimentarea forțelor britanice. Submarinele germane au reușit să scufunde
500.000 de tone pe lună, din februarie până în iulie. Totuși, după iulie, noul
sistem britanic de convoaie s-a dovedit extrem de eficient în a neutraliza
pericolul prezentat de submarine. Marea Britanie nu mai era în pericol de
înfometare.

Victoria germană decisivă în Bătălia de la Caporetto a determinat Antanta să
decidă la reuniunea de la Versailles, 1 decembrie 1917, formarea unui Consiliu
Suprem Aliat pentru a coordona planurile și acțiunile comune. Anterior, armatele
Franței și ale Imperiului Britanic operau sub conduceri diferite.

În decembrie, Puterile Centrale au semnat un armistițiu cu Rusia, permițând,
astfel, mutarea forțelor de pe Frontul de Est pe cel de Vest. În mod ironic,
transferurile de forțe germane ar fi putut să fie mai mari, dacă achizițiile lor
teritoriale ar fi fost mai mici. Cu sosirea întăririlor germane și a soldaților
americani pe Frontul de Vest, rezultatul final al războiului urma să fie hotărât
pe acest front. Puterile Centrale știau că nu puteau să câștige un război
îndelungat, deoarece numărul soldaților americani creștea continuu, însă ele
contau pe o ofensivă rapidă și decisivă, utilizând întăririle lor și tactici noi
pentru infanterie. Acțiunile Aliaților și ale Puterilor Centrale au fost
accelerate și de pericolul identificat de către Ivan Bloch, în 1899, care
afirmase că un război industrial îndelungat amenința integritatea sistemului
social și putea să provoace revoluții prin toată Europa. Ambele părți doreau o
victorie hotărâtoare și rapidă pe Frontul de Vest, deoarece se temeau de
consecințele prelungirii conflictului.

Din cauza politicii tradiționale americane de izolare, mulți americani
considerau că SUA nu trebuie să se implice în Primul Război Mondial, care era
considerat un război european.

La începutul anului 1917, Germania a declanșat războiul submarin total. Acest
fapt, combinat cu indignarea publicului american care aflase de Telegrama
Zimmermann, a dus la ruperea completă a relațiilor SUA cu Puterile Centrale (3
februarie 1917). Datorită continuării atacurilor asupra navelor comerciale
americane, Președintele, Woodrow Wilson, a cerut Congresului, la 6 aprilie 1917,
să declare război Germaniei. Ambele camere ale Congresului au votat legea cu o
largă majoritate. Wilson a sperat că va putea negocia o pace separată cu
Austro-Ungaria, dar descoperind că acest lucru nu era posibil, SUA a declarat
război și Austro-Ungariei, în 7 decembrie 1917.

Marea Britanie și Franța au cerut Statelor Unite să trimită infanterie pe linia
frontului, pentru a întări pozițiile existente. Pe întregul parcurs al
războiului forțele americane nu au avut destule unități proprii de artilerie,
aviație și geniu. Generalul John J. Pershing, comandantul forței americane
American Expeditionary Force, a refuzat să fragmenteze unitățile americane
pentru a întări forțele britanice sau franceze, așa cum doreau Aliații. Pershing
a utilizat atacuri directe, o strategie care deja fusese întreruptă de către
comandanții francezi și britanici. Ca rezultat, American Expeditionary Force a
suferit un număr foarte ridicat de pierderi în toamna anului 1918..

Generalul german Ludendorff a dezvoltat planurile pentru operațiunea numită
Michael ca o ofensivă generală de-a lungul Frontului de Vest. Această Ofensivă
de primăvară (Kaiserschlacht) avea scopul să despartă forțele britanice și
franceze printr-o serie de avansări. Comandamentul german spera să lanseze un
atac hotărâtor înainte ca forțele americane să fie gata pentru luptă în Europa.
Înainte de începutul ofensivei, Ludendorff a făcut o greșeală crucială, lăsând
partea principală a Armatei a VIII-a germane în Rusia și mutând doar o parte
mică a forțelor germane pe Frontul de Vest.

Operațiunea Michael (Michel, Mihiel) a început pe data de 21 martie 1918, cu un
atac contra forțelor Marii Britanii, pe direcția Amiens. Intenția lui Ludendorff
a fost să separe armatele britanice și franceze în acest punct. Forțele germane
au reușit să avanseze 60 de km. Pentru prima dată, după 1914, manevrele militare
au fost întrebuințate iarăși pe Frontul de Vest.

Linia frontului era acum la o distanță de 120 de kilometri de Paris. Trei tunuri
Krupp gigant, supranumite "Dicke Bertha", au fost folosite pentru lansarea a 183
de obuze grele asupra orașului, cauzând părăsirea orașului de către mulți
locuitori. Etapele inițiale ale ofensivei au avut un asemenea succes încât
Kaiserul Wilhelm II a declarat data de 24 martie sărbătoare națională. Mulți
germani considerau că victoria era aproape; însă, după câteva lupte acerbe,
ofensiva germană a fost stopată. Pierderile germane între 21 martie și 5 aprilie
1918 au fost de 270.000 de oameni.

Diviziile americane, cu care Pershing intenționa să formeze o forță
independentă, au fost alocate armatelor franceze și engleze (28 martie). La
conferința Doullens a fost creat un comandament suprem al Antantei, iar
mareșalul Douglas Haig a cedat controlul forțelor sale lui Ferdinand Foch, numit
comandant-șef al forțelor Aliaților.

După Operațiunea Michael, Germania a lansat Operațiunea Georgette în nord,
contra porturilor Canalului Mânecii. Această operațiune a fost oprită de către
Aliați după pierderi teritoriale mici. Operațiunile Blücher și Yorck au fost,
apoi, inițiate de către armata germană la sud, înspre Paris. Apoi, Operațiunea
Marne (A doua bătălie de la Marne) a fost lansată la 15 iulie, cu scopul de a
înconjura orașul Reims. Contraatacul Antantei a marcat prima ofensivă a
Aliaților, terminată cu succes. La 20 iulie 1918, forțele germane s-au retras
până la pozițiile deținute înaintea Kaiserschlacht-ului. După ultima etapă a
acestei serii de bătălii, armata germană nu a mai luat niciodată inițiativa.

Contraofensiva Aliaților, cunoscută ca Ofensiva de o sută de zile a început la 8
august 1918. Bătălia de la Amiens a inclus: Armata a IV-a britanică - pe flancul
stâng, Armată I franceză - pe flancul drept, și forțe canadiene și australiene -
în centru. Aliații au utilizat tancuri de clasa Mark IV și Mark V și 120.000 de
soldați. Forțele Antantei au reușit să pătrundă 12 km în doar șapte ore. Erich
Ludendorff a numit această zi "ziua neagră a armatei germane".

Totuși, după câteva zile, ofensiva a încetinit; unitățile Imperiului Britanic au
întâlnit multe probleme cu majoritatea tancurilor lor (cu excepția a doar șapte
din ele). Pe data de 15 August 1918, Generalul Haig a stopat acțiunea și a
început să dezvolte planurile pentru o ofensivă nouă în Albert. A doua bătălie
de pe Somme (1918) a început pe 21 august. Aproximativ 130.000 de soldați
americani au luptat, împreună cu soldați ai Armatei a III-a și IV-a britanice.
Bătălia a fost un succes enorm pentru Aliați. Armata a II-a germană a fost
forțată să se retragă de-a lungul frontului de 55 km. Orașul Bapaume a fost
capturat în 29 august și, la 2 septembrie, forțele germane se aflau după Linia
Hindenburg, unde se aflau la începutul războiului.

La 26 septembrie, Aliații au inițiat Ofensiva Meuse-Argonne pentru a trece linia
Hindenburg. 260.000 de soldați americani au atacat direct și toate diviziile au
reușit să captureze țintele lor inițiale, cu excepția Diviziei 79 de infanterie
americane, care a întâlnit o rezistență puternică la Montfaucon și nu a reușit
să avanseze în prima zi. Acest eșec a permis germanilor să se regrupeze.
Montfaucon a fost capturat în 27 septembrie; totuși, incapacitatea Aliaților să
cucerească orașul în ziua anterioară a fost una din cele mai costisitoare
greșeli ale campaniei.

La începutul lunii octombrie, deja era evident că planurile Aliaților nu
funcționau într-un mod ideal. Multe tancuri se stricaseră și cele care încă
funcționau nu puteau fi întrebuințate din cauza naturii terenului. Cu toate că
Aliații aveau aceste probleme, Ludendorff nu-și făcea, încă de la începutul
lunii septembrie, iluzii despre sfârșitul războiului, afirmând că Germania are
două opțiuni: distrugere totală sau un armistițiu. El recomandase această a doua
cale și la întâlnirea de comandament a Puterilor Centrale desfășurată la Spa
Spa, Belgia, în 14 august 1918. Pe parcursul lunii octombrie, artileria lui
Pershing a continuat să bombardeze forțele germane care deja erau epuizate și
derutate pe întregul front Meuse-Argonne. Presiunea din partea Aliaților nu s-a
oprit până la sfârșitul războiului.

Din cauza numeroaselor pierderi, mulți comandanți ai armatei germane considerau
că o înfrângere totală era inevitabilă. Pericolul unei răscoale generale era
puternic. Amiralul Scheer și Ludendorff au decis să inițieze o ultimă ofensivă
pentru a demonstra "curajul" flotei germane. Știind că o astfel de acțiune ar fi
refuzată de către guvernul Prințului Max von Baden, Ludendorff a decis să nu-l
informeze despre planurile sale. Totuși, informația despre atacul anticipat a
ajuns în Kiel. Mulți marinari au participat la o rebeliune și au fost arestați
pentru refuzul de a participa la o ofensivă maritimă pe care ei o considerau
sinucidere fără sens. Ludendorff și-a asumat răspunderea pentru acest incident
și Kaiserul l-a demis din funcție (26 octombrie).

După sfârșitul lunii septembrie 1918, Ludendorff a început să dezvolte un plan
pentru viitorul politic al Germaniei. Cu toate că el era un conservator
tradițional, a hotărât să inițieze o revoluție politică limitată, prin
introducerea unor noi reforme care aveau menirea de a "democratiza" Germania,
însă satisfăcând monarhiștii, prin faptul că a menținut domnia Kaiserului. El
credea că democratizarea o să demonstreze poporului german că guvernul era
pregătit să se schimbe, micșorând, astfel, probabilitatea unei insurecții
socialiste, cum avusese loc în Rusia, în 1917. Totuși, unii istoriografi
consideră că Ludendorff avea un motiv ulterior pentru planul său. Reformele sale
ar fi transferat puterea politică membrilor Reichstag-ului, partidelor de centru
- în special, în această perioadă: partidul centrist, liberalii și
social-democrații. Astfel, cum Ludendorff ar fi acordat acestor partide mai
multă putere, ei ar fi avut autoritatea să ceară un armistițiu. Luând act de
cele 5.989.758 de victime germane (1.773.700 morți, 4.216.058 răniți), partidele
de centru au procedat exact cum anticipase Ludendorff. Însă curând, acesta a
trecut printr-o schimbare radicală și a început să declare că aceleași partide
care au căpătat putere de la dânsul au cauzat înfrângerea Germaniei în război.
Acești politiceni au "înjunghiat Germania în spate"—un sentiment care îi
beneficia lui Ludendorff și care a fost ulterior utilizat de către mai multe
grupări naționaliste germane, ca NSDAP.

Prințul Maximilian von Baden a devenit capul noului guvern german. Negocierile
pentru pace au început imediat după instalarea sa. În problema monarhiei germane
nu se putea hotărî între o monarhie constituțională sau abolirea ei completă.
Totuși, decizia a fost luată din mâinile sale de către Philipp Scheidemann,
care, la 9 noiembrie 1918, a declarat, de pe un balcon al Reichstag-ului, că
Germania trebuie să fie o republică. Ulterior, Max von Baden a anunțat că
împăratul (kaiserul) trebuia să părăsească tronul. Germania imperială a murit și
o nouă Germanie s-a născut: Republica de la Weimar.

Bulgaria a fost prima din Puterile Centrale care a semnat un armistițiu separat
la data de (29 septembrie 1918). La 30 octombrie a capitulat și Imperiul Otoman.
În 3 noiembrie Austro-Ungaria a trimis un steag alb comandantului italian pentru
a-i cere un armistițiu și termenii păcii. Termenii au fost aranjați, prin
telegraf, cu autoritățile Antantei de la Paris și au fost comunicați
Austro-Ungariei, iar aceasta i-a acceptat. Armistițiul cu Austria a intrat în
vigoare începând cu ora 3, în după amiaza zilei de 4 noiembrie. Austria și
Ungaria au semnat armistiții separate, în urma prăbușirii monarhiei habsburgice.
După izbucnirea Revoluției germane, a fost proclamată o republică, la 9
noiembrie, marcând sfârșitul Imperiului German. Kaiserul s-a refugiat a doua zi
în Olanda, care i-a acordat azil politic (a se vedea Republica de la Weimar). O
zi mai târziu (11 noiembrie), la Compiègne, în Franța, la ora 05.00, într-un
vagon de tren a fost semnat armistițiul. La ora 11, în aceeași zi, a încetat
focul și armatele au început să se retragă. Datorită ordinelor confuze și a
încercărilor criminale ale unor ofițeri de a se evidenția în ultimul moment,
peste cadavrele bieților soldați, în aceste șase ore teribile, după ce totul
fusese încheiat și semnat la masa tratativelor, au murit inutil aproape 3 000 de
soldați și au fost răniți alte peste 6 000. George Lawrence Price este
considerat ca fiind ultimul soldat ucis, cu un glonte german în frunte, la ora
10.59.

Starea de război între cele două tabere a persistat pentru încă șapte luni până
la încetarea finală, consacrată prin semnarea Tratatului de la Versailles cu
Germania (28 iunie 1919) și a următoarelor tratate cu Austria (la St. Germain),
Ungaria (la Trianon), Bulgaria (la Neuilly) și Imperiul Otoman (la Sèvres).
Astfel, unele surse oferă ca dată finală a războiului anul 1919; în contrast,
cele mai multe comemorări ale războiului se concentrează asupra armistițiului
din 1918.



https://ro.wikipedia.org/wiki/Israel

Statul Israel (ebraică מדינת ישראל, Medinat Israel; arabă دولة اسرائيل, Dawlat
Isrā'īl) este o republică parlamentară localizată în Orientul Mijlociu, de-a
lungul malului de est al Mării Mediterane. Se învecinează cu Libanul, în nord,
Siria în nord-est, Iordania și Cisiordania, în est, Egipt și Fâșia Gaza, la
sud-vest, și conține caracteristici din punct de vedere geografic diverse în
suprafața sa relativ mică. Are capitala în orașul Ierusalim Israelul este
definit în „Declarația de Independență” și în legile lui de bază ca un stat
evreiesc și democratic și este singurul stat din lume unde evreii sunt
majoritari.

În urma adoptării planului de împărțire a Palestinei din 1947 al Organizației
Națiunilor Unite, pe data de 14 mai 1948, odată cu expirarea Mandatului britanic
pentru Palestina, David Ben-Gurion, președintele Organizației Sioniste și al
Agenției Evreiești pentru Palestina, a proclamat independența Statului Israel în
cadrul liniilor de împărțire teritorială cuprinse în decizia ONU. Liga Arabă și
organizațiile palestiniene au respins atât decizia ONU de împărțire, cât și
proclamarea unilaterală a independenței Israelului. Șase state arabe, au
declanșat cu Războiul arabo-israelian din 1948 interminabilul Conflict
arabo-israelian care avea ca scop distrugerea Israelului și „aruncarea evreilor
în mare”. Ca urmare a rezultatelor războiului arabo-israelian din 1948-1949
teritoriul care ar fi trebuit, după hotărârea ONU (neacceptată de partea arabă),
să revină unui stat arab palestinian, a fost, în cele din urma împărțit între
Israel și două state arabe beligerante, Transiordania și Egiptul. În urma
acordurilor de armistițiu încheiate in urma Războiului de Șase Zile din iunie
1967, porțiuni din teritoriile ocupate în acest conflict de către Israel -
Ierusalimul de Est inclusiv Orașul vechi, Cisiordania, Peninsula Sinai, Fâșia
Gaza și Înălțimile Golan, - au intrat in controlul Israelului. Peninsula Sinai a
fost retrocedată Egiptului în urma unui tratat de pace, dar celelalte granițe
încă nu au fost definite. Multe state consideră linia de încetare a focului din
1949 (armistițiul din 1949), așa numita „Linie verde”, ca o graniță temporară a
Israelului, iar teritoriile ocupate de Israel în cursul războiului din iunie
1967, ca „teritoriile ocupate”

Populația din Israel - conform Biroului Central de Statistică israelian - care
include toți cetățenii sau resortisanții, dar nu muncitorii străini, în
interiorul Israelului în sine și în așezările israeliene din „teritoriile
ocupate”, a fost estimată în iunie 2011 la 7.751.000 milioane de oameni, dintre
care 5.818.200 sunt evrei. Cetățenii arabi, al doilea grup etnic ca mărime,
include atât musulmani cât și creștini. Alte minorități sunt druzi, cerchezi,
samariteni și armeni. La sfârșitul anului 2005, 93% din populația arabă din
Ierusalimul de Est au căpătat statut de rezidență permanentă și 5% au avut
cetățenie israeliană. În înălțimile Golan, druzii au dreptul să aleagă între
cetățenia israeliană și cea siriană.

Israelul este o țară dezvoltată și o democrație reprezentativă, cu un sistem
parlamentar și vot universal. Prim-ministrul Israelului servește ca șef al
guvernului, iar Knessetul, cu cei 120 de membrii, servește ca organism
legislativ unicameral.

Economia: deși lipsită, până nu demult, de resurse naturale (în anii 2011-2012
s-au descoperit rezerve de gaze naturale în aria maritimă mediteraneană
aparținând Israelului) în 2010 produsul intern brut nominal (PIB) israelian s-a
situat pe locul 42 din lume și are un rating foarte mare în clasamentul
Indicelui Dezvoltării Umane.. În 2010, Israelul a aderat la OCDE.

Ierusalimul este capitala țării, deși nu este recunoscută de toate statele ca
atare, printre care și Romania:

La proclamarea independenței în 14 mai 1948, noul stat evreiesc a fost denumit
oficial Medinat Israel, sau Statul Israel (după ce alte nume sugerate, istorice
și religioase, inclusiv „Eretz Israel” („Țara Israel”), „Tzion” Sion, și
„Yehuda” (Iudeea), au fost examinate și respinse). În primele săptămâni de
independență, guvernul a ales termenul de „israelian”, pentru a indica un
cetățean al Israelului, cu anunțul oficial făcut de către ministrul Afacerilor
Externe, Moshe Sharett.

Numele Israel, a fost folosit în cursul istoriei, în utilizarea comună și
religioasă, pentru a face referire la Regatul Israel antic, la noțiunea
geografică a Țării lui Israel sau la întregul poporul evreu. În conformitate cu
Biblia ebraică „numele de Israel” a fost dat de Patriarhul Iacov
(Standard Yisraʾel, Isrāʾīl; Septuaginta greacă Ἰσραήλ; „lupta cu Dumnezeu”) ,
după ce s-a luptat cu succes cu un înger al lui Dumnezeu. Cei doisprezece fii ai
lui, Iacov, au devenit strămoșii israeliților, de asemenea, cunoscut sub numele
de douăsprezece seminții ale lui Israel, sau copii lui Israel. Iacov și fiii săi
au trăit în Canaan, dar au fost forțați de foamete să meargă în Egipt timp de
patru generații până la Moise, un stră-strănepot lui Iacov, care a condus
israeliții înapoi în Canaan, în „Exodul”. Cel mai vechi artefact arheologic,
care menționează cuvântul „Israel" este Stela lui Merneptah din Egiptul antic
(datată la sfârșitul secolului al 13-lea î.en).

Zona este, de asemenea, cunoscută sub numele de Țara Sfântă, fiind sfântă pentru
toate religiile avraamice, inclusiv creștinism, iudaism, islam și Credința
Baha'i. Înainte de Declarația de Independență a Israelului din 1948, întreaga
regiune a fost cunoscută sub nume diferite, inclusiv: Siria de Sud, Siria
Palestina, Regatul Ierusalimului, provincia Iudaea, Coele-Siria, Retjenu, Canaan
și, în special, Palestina.

Noțiunea de „Țara Israel”, cunoscută în ebraică ca Eretz Yisrael (sau Eretz
Yisroel), a fost importantă și sacră pentru poporul evreu din timpurile biblice.
Potrivit Pentateuh, Dumnezeu a promis terenul la trei Patriarhi poporului evreu.
Pe baza scripturii, perioada celor trei Patriarhi a fost plasată undeva la
începutul celui de-al doilea mileniu î.Hr., iar primul Regat Israel a fost
stabilit în jurul secolului al 11-lea î.Hr.. Ulterior el s-a divizat în regatul
Israel și cel al Iudeei sau Iuda, care au dăinuit în următorii 400 ani,fiind
cunoscute din Biblie și din diverse surse extrabiblice. După căderea Regatului
de nord al Israelului în 722 î.Hr. regatul Iudeei a persistat până la cucerirea
babiloneana în 586 î.e.n. Până la cuceririle musulmane din secolul al 7-lea EC
(pe o perioadă de peste 1500 de ani), regiunea a stat sub dominație asiriană,
babiloniană, persană, greacă seleucidă, a cunoscut din nou o perioadă de
independență vreme de două secole sub regatul ebraic al Hasmoneilor și
Antipatrizilor , apoi a fost sub dominație romană, persană sasanidă și
bizantină. Prezența evreiască din regiune s-a diminuat considerabil după eșecul
revoltei Bar Kochba împotriva Imperiului Roman în 132 EC. Cu toate acestea, a
existat pemanent o mică colectivitate evreiească, iar Galileea a devenit centrul
său religios. Mișna și o parte din Talmud, texte centrale evreiești, au fost
compuse in timpul secolelor 2 și 4 EC în Tiberias și Ierusalim. În 635 EC,
regiunea, inclusiv Ierusalimul, au fost cucerite de către arabi și au rămas sub
control musulman arab sau turc, cu o paranteză creștină cruciată, pentru
următorii 1300 de ani. Controlul regiunii a fost transferat în următorele șase
secole între Califatul Umayyad, cel Abbasid și state ale cruciaților, înainte de
a fi cucerită de sultani mameluci începând cu 1260. În 1516, regiunea a fost
cucerită de Imperiul Otoman și a rămas sub dominație turcească până la începutul
secolului al 20-lea.

Răspândiți în lume, evreii - în marea lor majoritate - au aspirat să se întoarcă
la „Sion” și la „Țara Israel”, deși marile efortorturi care trebuiau depuse
pentru un astfel de obiectiv au creat dispute Speranțele și dorințele evreilor
care trăiau în exil au fost formulate în Biblia ebraică ca o temă importantă a
credinței evreiești. Ca urmare a expulzării evreilor din Spania în 1492, unele
comunități s-au refugiat in Palestina unde, în decursul secolului al 16-lea,
comunitățile evreiești au prins rădăcini în patru „orașe sfinte”: Ierusalim,
Tiberias, Hebron și Safed. Se notează că în 1697, rabinul Yehuda Hahasid s-a
stabilit, cu un grup de 1 500 de evrei, la Ierusalim.

În a doua jumătate a secolului al 18-lea s-au stabilit în Palestina comunități
din Europa de Est, adversari (în idiș Misnagdim, sau Prușim ai hasidismului.

Prima Aliyah, primul val de emigrație evreiască modernă spre Palestina stăpânită
de otomani, a început în 1882, când evrei din România au navigat de la Galați și
împreună cu alți evrei care au fugit de pogromurile din Rusia au inițiat colonii
agricole în Țara Israel.

Deși mișcarea sionistă exista deja în practică, jurnalistul austro-ungar Theodor
Herzl este creditat ca fondator al sionismul politic, o mișcare care a urmărit
să creze un stat evreu, în Țara Israel, ridicând problema evreiască la nivel
internațional În 1896, Herzl a publicat în Der Judenstaat (Statul Evreilor)
viziunea sa asupra unui viitor stat evreu laic și suveran. în anul următor el a
fost ales să prezideze primul Congres Mondial Sionist.

A doua Aliyah (1904-1914), a început ca urmare a primului pogrom de la Chișinău,
cam 40 000 de evrei s-au stabilit în Palestina (aproape jumătate dintre ei au
plecat mai târziu) Atât primul cât și al doilea val de emigranți au fost, în
marea lor majoritate, evrei religioși, evrei ortodocși, deși a doua Aliyah a
inclus și grupuri socialiste care au înființat primele kibuțuri. În timpul
Primului război mondial, secretarul britanic de externe, Arthur Balfour a trimis
o scrisoare care declara:

Legiunea evreiască, în primul rând un grup de voluntari sioniști, a asistat la
cucerirea britanică a Palestinei în 1917. Opoziția arabilor față de conducerea
britanică și a imigrației evreiești a dus la revoltele din 1920 din Palestina și
formarea unei miliții evreiești cunoscută sub numele de Haganah (însemnând
"Apărare" în ebraică), din care a apărut mai târziu grupările paramilitare Irgun
și Lehi (Grupul Stern). În 1922, Liga Națiunilor a acordat un mandat Marii
Britanii asupra Palestinei în condiții similare cu Declarația Balfour. Populația
din zona aceasta în acest moment a fost predominant arabă și musulmană, evreii
reprezentând aproximativ 11% din populație.

A treiea (1919-1923) și A patra Aliyah (1924-1929) au adus încă 100 000 de evrei
în Palestina.

Nazismul și persecutarea evreilor în Europa anilor '30 a dus la A cincea Aliyah,
cu un aflux de un sfert de milion de evrei. Aceasta a fost o cauză majoră a
revoltei arabe din anii 1936-1939 și a dus la introducerea de către britanici a
unor restricții privind imigrarea evreilor în Palestina, cu Cartea albă din
1939. Deoarece țările din întreaga lume refuzau, în general, să dea azil
refugiaților evrei, care fugeau de Holocaust, o mișcare clandestină cunoscută
sub numele de Aliyah Bet a fost organizată pentru a aduce evrei în Palestina.
Până la sfârșitul celui de-al doilea război mondial, populația evreiască din
Palestina a crescut la 33% din totalul populației.

După al doilea război mondial, Marea Britanie s-a aflat în conflict aprig cu
comunitatea evreiască din Palestina, Haganah alăturându-se Irgun și Lehi într-o
rezistență armată împotriva politicii represive a administrației britanice. În
același timp, mii de evrei supraviețuitori ai Holocaustului, refugiați din
Europa și din nordul Africii, au căutat o viață nouă în Palestina, dar au fost
întorși din drum sau adunați și închiși de către britanici în tabere de
detenție. În 1947, guvernul britanic a anunțat că va încheia Mandatul pentru
Palestina,nereușind să ajungă la o soluție acceptabilă pentru ambele populații
în conflict: arabi și evrei. Organizația Națiunilor Unite, recent creată, a
aprobat, Planul de împărțire a Palestinei (Rezoluția nr. 181 a Adunării Generale
a Organizației Națiunilor Unite 181) din 29 noiembrie 1947, care a aprobat
divizarea țării în două state: unul arab și celălalt evreiesc. Ierusalimul a
fost desemnat să fie un Corpus separatum internaționalizat și administrat de
ONU.

Colectivitatea evreiască locală a acceptat acest plan, dar Liga Arabă și Înaltul
Comitet Arab din Palestina l-au respins. La 1 decembrie 1947, Înaltul Comitet
Arab a proclamat o grevă de trei zile, iar grupuri de arabi au început să atace
obiective civile evreiești. La izbucnirea războiului civil evreii s-au aflat mai
mult în defensivă, dar treptat au trecut și ei la atac. Economia arabilor
palestinieni s-a prăbușit și în cursul ostilităților 250.000 de arabi
palestinieni au fugit sau au fost expulzați.

La 14 mai 1948, cu o zi înainte de expirarea mandatului britanic, Agenția
Evreiască a proclamat independența, numind noul stat Israel. În ziua următoare,
armatele a cinci state arabe: Egipt, Transiordania, Siria, Liban și Irak - au
atacat Israelul, lansând al doilea Război arabo-israelian din 1948; Arabia
Saudită a trimis un contingent militar sub comandă egipteană; Yemenul cel
îndepărtat a declarat și el război dar nu a întreprins acțiuni militare. După un
an de lupte, un acord de încetarea focului a fost semnat și s-au stabilit o
linie de armistițiu, frontiere temporare, cunoscute sub numele de Linia verde.
Iordania a anexat ceea ce a devenit cunoscut sub numele de Cisiordania și
Ierusalimul de Est, iar Egiptul a preluat controlul Fâșiei Gaza. Organizația
Națiunilor Unite estimează că mai mult de 700.000 de palestinieni au fost
expulzați sau au fugit în timpul conflictului din teritoriile pe care s-a
alcătuit Statul Israel .

Israel a fost acceptat ca membru al Organizației Națiunilor Unite, cu majoritate
de voturi, la 11 mai1949. În primii ani de existență a statului, mișcarea
social-democrată condusă de primul ministru David Ben-Gurion a dominat politica
israeliană. Acești ani au fost marcați de un aflux de supraviețuitori ai
Holocaustului, precum și de imigranți și refugiați evrei din țările arabe,
dintre care mulți s-au confruntat cu persecuții și spolieri în țările lor de
origine. În consecință, populația Israelului a crescut între 1948 și 1958 de la
800.000 la doua milioane de locuitori. Între 1948-1970, aproximativ 1.151.029
refugiați evrei s-au mutat în Israel. Unii au ajuns ca refugiați fără nici un
fel de bunuri și au fost cazați în tabere temporare cunoscute sub numele de
ma'abarot; până în 1952, peste 200.000 de imigranți au trăit în aceste așezări
temporare de corturi și barăci. Necesitatea de a rezolva criza l-a determinat pe
Ben-Gurion să semneze un acord de despăgubiri cu Germania de Vest, care a
declanșat proteste de masă ale unei părți a populației evreiești, mai ales din
tabăra naționalistă și conservatoare, consternată de ideea ca Statul evreiesc
acceptă compensații bănești pentru Holocaust.

În anii 1950, așezări israeliene au fost adesea atacate de Fedaini palestinieni,
mai ales, din Fâșia Gaza ocupată de Egipt, dar și din Cisiordania, devenită
parte a Iordaniei. În 1950 Egiptul a închis Canalul Suez pentru transporturile
israeliene a avut loc o escaladare a tensiunii de-a lungul granițelor
Israelului, însoțită de incidente militare. În 1956, Israelul s-a alăturat unei
alianțe secrete cu Marea Britanie și Franța, care urmăreau recâștigarea
controlului Canalului Suez, pe care egiptenii l-au naționalizat (vezi Criza
Suezului). Israelul a invadat Peninsula Sinai, dar a fost silit (sub presiunile
SUA și ale URSS), să se retragă. În schimb Organizația Națiunilor Unite urma să
dea garanții pentru drepturile Israelului la acces liber în Marea Roșie și
Canalul de Suez.

La începutul anilor 1960, Israelul l-a capturat pe criminalul de război nazist
Adolf Eichmann în Argentina si l-a adus în Israel pentru a-l judeca. Procesul a
avut un impact major asupra conștientizării publicului asupra Holocaustului.
Eichmann rămâne singura persoană din lume, care a fost condamnată la execuție de
către un tribunal israelian.

Naționaliștii arabi conduși de președintele egiptean Gamal Abdel Nasser au
continuat să refuze să recunoască Israelul și au solicitat distrugerea lui. Până
în 1966, relațiile israeliano-arab s-au deteriorat, până la punctul când au avut
loc lupte reale care au loc între forțele israeliene și arabe. În 1967, Egipt, a
expulzat trupele de menținere a păcii ale ONU, staționate în Peninsula Sinai din
1957 și a anunțat o blocada parțială a accesului Israelului la Marea Roșie. În
mai 1967 o serie de state arabe au început să își mobilizeze forțele lor. Israel
a văzut aceste acțiuni ca un casus belli. La 5 iunie 1967, Israelul a lansat un
atac preventiv împotriva: Egipt, Iordania, Siria și Irak. În cadrul unui Război
de Șase Zile, superioritatea militară israeliană a fost demonstrată în mod clar
împotriva dușmanilor mai numeroși arabi. Israelul a reușit să captureze:
Cisiordania, Fâșia Gaza, Peninsula Sinai și Înălțimile Golan. Granițele
Ierusalimului au fost extinse, încorporând Ierusalimul de Est, iar Linia verde
din 1949 a devenit granița administrativă dintre Israel și teritoriile ocupate.

În Războiul de Șase Zile din 1967, Israelul a învins armatele combinate din
Egipt, Iordania și Siria. După război, Israelul s-a confruntat cu multă
rezistență internă din partea palestinienilor arabi. Cea mai importantă între
diferitele grupuri palestiniene și arabe a fost Organizația pentru Eliberarea
Palestinei (OEP), înființată în 1964, care inițial s-a angajat la „lupta armată
ca singura modalitate de a elibera patria”. La sfârșitul anilor 1960 și
începutul anilor 1970, grupările palestiniene au lansat un val de atacuri
împotriva Israelului și a țintelor evreiești din întreaga lume, inclusiv un
masacru al atleților israelieni la Jocurile Olimpice de vară din 1972 din
München.

La 6 octombrie 1973, când evreii sărbătoreau Iom Kipur, armatele egiptene si
siriene au lansat un atac surpriză împotriva Israelului. Războiul s-a încheiat
la 26 octombrie cu Israelul respingând cu succes forțele egiptene și siriene,
dar a suferit pierderi semnificative. O anchetă internă a exonerat Guvernul de
responsabilitatea pentru eșecurile de dinainte și din timpul războiului, dar
furia publică l-a forțat pe prim-ministrul Golda Meir să demisioneze.

În iulie 1976, trupele de comando israeliene au efectuat o misiune îndrazneață,
care a reușit salvarea a 95 de ostatici, care erau deținuți de către gherilele
Organizației pentru Eliberarea Palestinei la Aeroportul Internațional Entebbe
aproape de Kampala, Uganda.

Alegerile Knesset-ului din 1977 au marcat un punct de cotitură în istoria
politică a Israelului când partidul Likud al lui Menachem Begin a preluat
controlul de la Partidul Laburist. Mai târziu în același an, președintele
egiptean Anwar El Sadat a făcut o călătorie în Israel și a vorbit în fața
Knesset-ului în ceea ce a fost prima recunoaștere a Israelului de către un șef
de stat arab. În cei doi ani care au urmat, Sadat și Menahem Begin au semnat
Acordurile de la Camp David (1978) și Tratatul de Pace Israel-Egipt (1979).
Israelul s-a retras din Peninsula Sinai și au convenit să inițieze negocieri
asupra unei autonomii pentru palestinienii din Cisiordania și Fâșia Gaza.

La 11 martie 1978, un raid de gherilă OEP din Liban a dus la masacrul de pe
drumul costier, în care 35 de civili israelieni au fost uciși și 75 răniți.
Israelul a răspuns prin invazia sudulului Libanului pentru a distruge bazele OEP
de la sud de râul Litani. Cei mai mulți luptători OEP s-au retras, dar Israelul
a reușit să obțină sudul Libanului până ce o forță ONU și armata libaneză au
putut prelua. Cu toate acestea, OEP a reluat în curând politica sa de rezistență
la Israel. În următorii câțiva ani OEP s-a infiltrat înapoi în sud și a
bombardardat sporadic peste graniță. Israel a efectuat numeroase atacuri
represive de aer și sol.

Între timp guvernul lui Begin a încurajat în mod activ israelieni să se
stabilească în Cisiordania ocupată.

Legea fundamentală: Ierusalim, capitala Israelului, adoptată în 1980, a fost
considerat de unii reafirmarea anexării Ierusalimului de către Israel în 1967
prin decret guvernamental și a reaprins controversele internaționale asupra
statutului orașului. Cu toate acestea, nu existat niciodată un act în care
guvernul israelian să definească ceea ce se consideră a fi extinderea
teritoriului Israelului și nici un act care să includă în mod specific în acesta
Ierusalimul de Est. Poziția majorității statelor membre ale ONU se reflectă în
numeroase rezoluții în care se declară că acțiunile întreprinse de către Israel
să își stabilească cetățenii săi, în Cisiordania, și a impune legi și
administrare asupra Ierusalimului de Est sunt ilegale și nu au nici o
valabilitate.

După o serie de atacuri OEP, in 1982, Israelul a invadat Libanul, încă o dată
pentru a distruge bazele de la care Organizația pentru Eliberarea Palestinei au
lansat atacuri și rachete în nordul Israelului în Primul război din Liban. În
primele șase zile de lupte, israelienii au distrus forțele militare ale OEP din
Liban și i-au învins decisiv pe sirieni. O anchetă a guvernului israelian -
Comisia Kahan - i-a considerat mai târziu pe Begin, Sharon și pe generalii
israelieni indirect responsabili pentru masacrele de la Sabra și Shatila. În
1985, Israelul a răspuns la un atac terorist al OEP în Cipru prin bombardarea
sediul OEP din Tunis. Israelul s-a retras din cea mai mare parte a Libanului în
1986, dar a menținut o zonă tampon de frontieră în sudul Libanului până în 2000.
Prima Intifada, o revoltă palestiniană împotriva dominației israeliene, a
izbucnit în 1987, cu valuri de demonstrații necoordonate și violențe care au loc
în Cisiordania și Gaza. Pe parcursul următorilor sase ani, Intifada a devenit
mult mai organizată și a inclus măsuri economice și culturale, care vizează
perturbarea ocupației israeliane. Mai mult de o mie de oameni au fost uciși în
violențe, mulți dintre ei tineri care aruncau cu pietre. Răspunzând la raidurile
de gherilă continue ale OEP în nordul Israelului, Israelul a lansat un alt raid
represiv în sudul Libanului în 1988. Pe fondul tensiunilor în creștere cu
privire la criza din Kuweit, polițiștii de frontieră israelieni au tras într-o
mulțime palestiniană revoltată lângă moscheea Al-Aqsa din Ierusalim. 20 de
persoane au fost ucise și aproximativ 150 rănite. În timpul războiului din Golf
din 1991, OEP l-a susținut pe Saddam Hussein și atacurile cu rachete scud
împotriva Israelului. În ciuda indignării publice, Israel a luat în seamă
solicitarea SUA de-a se abține de a răspunde la atacuri și nu a participat la
acest război.

În 1992, Ițhak Rabin a devenit prim-ministru în urma unor alegeri în care
partidul său a solicitat compromisul cu vecinii Israelului. În anul următor,
Shimon Peres, în numele Israelului, și Mahmoud Abbas din partea OEP, au semnat
Acordurile de la Oslo, care au dat Autorității Naționale Palestiniene dreptul de
a guverna părți din Cisiordania și Fâșia Gaza. OEP a recunoscut, de asemenea,
dreptul Israelului de a exista și a promis încetarea terorismului. În 1994,
Tratatul de pace Israel-Iordania a fost semnat, ceea ce face Iordania a doua
țară arabă care a normalizat relațiile cu Israelul. Sprijinul arab public pentru
Acorduri a fost deteriorat de continuarea colonizării israeliene și de punctele
de control, precum și de deteriorarea condițiilor economice. Sprijinul israelian
public pentru Acorduri s-a diminuat deoarece Israelul a fost lovit de atacuri
sinucigașe palestiniene. În cele din urmă, în timp ce pleca de la un un miting
de pace în noiembrie 1995, Ițhak Rabin a fost asasinat de către un evreu din
aripa de extremă dreapta care s-a opus Acordurilor.

La sfârșitul anilor 1990, Israel, sub conducerea lui Benjamin Netanyahu, s-a
retras din Hebron, și a semnat Memorandumul Wye River, oferind un control mai
mare la Autoritatea Națională Palestiniană. Ehud Barak, ales prim-ministru în
1999, a început noul mileniu prin retragerea forțelor din sudul Libanului și a
desfășurarat negocieri cu președintele Autorității Palestiniene, Yasser Arafat
și cu președintele american Bill Clinton, la Summit-ul Camp David din 2000. În
timpul reuniunii la nivel înalt, Barak a oferit un plan pentru înființarea unui
stat palestinian, dar Yasser Arafat l-a respins. După eșecul negocierilor și o
vizită controversată a liderului Likud, Ariel Sharon, la Muntele Templului, a
început a doua Intifada. Sharon a devenit prim-ministru într-un scrutin special
în 2001. În timpul mandatului său, Sharon a realizat planul său de a se retrage
unilateral din Fâșia Gaza și, de asemenea, a inițiat construcția barierei
israeliene de separare cu Cisiordania.

În iulie 2006, un atac de artilerie al Hezbollah asupra comunităților Israelului
de la frontiera de nord și o răpire transfrontalieră a doi soldați israelieni a
declanșat cel de-al doilea război din Liban. Doi ani mai târziu, în mai 2008,
Israelul a confirmat că a fost discutat un tratat de pace cu Siria pentru un an,
cu Turcia ca mediator. Cu toate acestea, la sfârșitul anului, Israel a intrat
într-un alt conflict, când încetarea focului între Hamas și Israel a luat
sfârșit. Războiul din Gaza a durat trei săptămâni și s-a încheiat după ce
Israel, a anunțat un armistițiu unilateral. Hamas a anunțat încetarea focului
separat, cu propriile sale condiții retragerea completă și deschiderea punctele
de frontieră. Deși nicio parte nu a încetat complet focul, armistițiul a rămas
stabil.

Israelul este situat la capătul estic al Mării Mediterane, delimitat de către
Liban la nord, Siria la nord-est, Iordania la est, și Egipt, la sud-vest. Acesta
se află între latitudinile 29 ° și 34 ° N, și longitudinile 34 ° și 36 ° E.

Pe teritoriul suveran al Israelul, cu excepția tuturor teritoriilor capturate de
Israel în timpul Războiului de Șase Zile din 1967, suprafața este de aproximativ
20.770 km pătrați, dintre care doi la sută este apă. Suprafața totală sub
conducere israeliană, când sunt incluse Înălțimile Golan și Ierusalimul de Est
este de 22.072 km pătrați, iar suprafața totală sub control israelian, incluzând
zona controlată militar și sub guvernare parțial palestiniană, Cisiordania, este
27.799 km pătrați. În ciuda dimensiunii sale mici, Israelul este casă, la o
varietate de caracteristici geografice, de la deșertul Negev, în sud, până la
zonele muntoase din Galileea, Carmel și spre Înălțimile Golan în partea de nord.
Câmpia israeliană de coastă pe țărmurile Mediteranei este casa, la șaptezeci la
sută din populația națiunii. La est de zonele muntoase centrale se află Valea
Iordanului, care formează o mică parte din cei 6.500 de kilometri din Valea
Rift.

Râul Iordan curge de-a lungul Văii Iordanului, de la Muntele Hermon, prin Valea
Hulah și Marea Galileii la Marea Moartă, cel mai de jos punct de pe suprafața
Pământului. Mai la sud este Arabah, care se încheie cu Golful Eilat, o parte a
Mării Roșii. Unice pentru Israel și Peninsula Sinai sunt makhteshim sau
circurile de eroziune. Cel mai mare makhtesh din lume este Craterul Ramon în
Negev, care măsoară 40 km cu 8 km. Un raport privind starea ecologică a
bazinului Mării Mediterane afirmă că Israelul are cel mai mare număr de specii
de plante pe metru pătrat din toate țările din bazin.

Temperaturile în Israel variază foarte mult, mai ales în timpul iernii.
Regiunile mai mult muntoase pot fi vântoase, friguroase și uneori inzapezite; în
Ierusalim ninge cel puțin o dată în fiecare an. Între timp, orașele de coastă,
cum ar fi Tel Aviv și Haifa, au un climat tipic mediteranean, cu ierni reci,
ploioase și veri lungi, calde. Zona Beer Șeva și Negevul de Nord au un climat
semiarid, cu veri calde, ierni reci, dar cu zile mai puține ploioase decât la
climatul mediteranean. Negevul de Sud și zonele Arava au climă deșertică, cu
veri foarte calde și uscate, și ierni blânde, cu câteva zile de ploaie. Cea mai
mare temperatură din continentul Asia (53,7 °C/128.7 °F) a fost înregistrată în
1942, la Kibuțul Tirat Zvi în valea nordului râului Iordanul.

Din mai până în septembrie, ploile în Israel sunt rare. Cu resurse limitate de
apă, Israelul a dezvoltat diferite tehnologii de economisire a apei, inclusiv
irigare prin picurare. Israelienii profită considerabil de asemenea de lumina
soarelui disponibilă pentru energie solară, ceea ce face Israelul națiunea lider
în utilizarea energiei solare pe cap de locuitor (practic, la fiecare casă se
folosesc panouri solare pentru încalzirea apei).

Patru regiuni diferite fitogeografice există în Israel, din cauza localizării
țării între climat temperat și zonele tropicale, riverane la Marea Mediterana,
la vest și în est deșertul. Din acest motiv, flora si fauna din Israel este
extrem de diversă.

Exista 2.867 de specii cunoscute de plante găsite în Israel. Dintre acestea, cel
puțin 253 de specii sunt introduse și neindigene. Din luna mai 2007, există 190
de rezervații naturale în Israel.

Israel funcționează în cadrul unui sistem parlamentar ca o republică democratică
cu sufragiu universal. Un membru al parlamentului susținut de o majoritate
parlamentară devine prim-ministru, de obicei, aceasta este președintele celui
mai mare partid. Prim-ministrul este șeful guvernului și șef de cabinet.
Israelul este guvernat de un parlament de 120 de membri, cunoscut sub numele de
Knesset. Statutul de membru al Knesset-ului se bazează pe reprezentarea
proporțională a partidelor politice, cu un prag electoral de 2%, care, în
practică, a dus la guvernele de coaliție.

Alegerile parlamentare sunt programate la fiecare patru ani, dar coalițiile
instabile sau în urma unui vot de neîncredere de către Knesset poate dizolva un
guvern mai devreme. Legile de bază ale Israelului funcționeaz ca o constituție
nescrisă. În 2003, Knesset-ul a început să elaboreze o constituție oficială pe
baza acestor legi.

Președintele Israelului este șeful statului, cu atribuții limitate și în mare
parte ceremoniale.

Sistemul juridic al Israelului combină trei tradiții juridice: drept comun
englez, dreptul civil, dreptul evreiesc. El se bazează pe principiul stare
decisis (precedent) si este un sistem acuzator, unde părțile în cauza aduc probe
în fața instanței. Cazurile Curții sunt decise de judecători profesioniști, mai
degrabă decât de jurați. Căsătoria și divorțul sunt sub jurisdicția instanțelor
religioase: evreiești, musulmane, druze și creștine. Un comitet format din
membri ai Knesset-ului, judecătorii Curții Supreme de Justiție, precum și
membrii Israeli Bar realizează alegerea judecătorilor. Administrația instanțelor
Israelului (atât instanțele de judecată „Generale” cât și a instanțelor Muncii),
sunt efectuate de către administrația instanțelor, situată în Ierusalim. Atât
instanțele generale, cât și cele muncitorești sunt instanțe fără suport pe
hârtie: dosarele instanței precum și deciziile Curții sunt depozitate
electronic.

Legea de bază Israeliană: Demnitatea umană și Libertate încearcă să apere
drepturile și libertățile omului în Israel. Israel este singura țară din regiune
clasată „Liberă” de către Freedom House pe baza nivelului libertăților civile și
a drepturilor politice; „Teritoriile Ocupate Israeliene/Autoritatea
Palestinienă", au fost clasate „Nu sunt libere”. În 2010, Israelul propriu-zis
fost clasat pe locul 86 în funcție de Indicele libertății presei realizat de
Reporteri fără Frontiere, a doua cea mai bine clasată țară din regiune după
Liban, care se află pe 78.

Statul Israel este împărțit în șase districte administrative principale,
cunoscut sub numele de mehozot (מחוזות; singular: mahoz) - Central, Haifa,
Ierusalim, Nord, Sud, și districtele Tel Aviv. Districtele sunt în continuare
împărțite în cincisprezece subdistricte cunoscute sub numele de nafot (נפות;
singular: ANAF), care sunt ele însele împărțite în cincizeci de regiuni
naturale.



https://ro.wikipedia.org/wiki/Virgula_%C3%AEn_limba_rom%C3%A2n%C4%83

Lucrările de normare a limbii române stabilesc reguli pentru uzul virgulei în
propoziții și fraze.

Ca regulă de poziționare, virgula stă lipită de cuvântul anterior și separată cu
un spațiu de cuvântul următor (xx, xx).

Ca și celelalte semne de punctuație, rolul virgulei este de a evidenția
structura unei propoziții, ușurând astfel cititul. Totodată, virgula ajută la
clarificarea înțelesului frazei, evitându-se ambiguitățile. De exemplu, în
frazele următoare, prezența virgulei schimbă cu totul semantica, cele două având
chiar înțelesuri opuse:

Atunci când o parte de propoziție este multiplă, adică exprimată printr-o
enumerație de cuvinte cu aceeași funcție sintactică, separarea acestora se face
ori cu o conjuncție („și“, „sau“), ori prin virgulă, atunci când conjuncția este
clară din context sau neimportantă:

După adverbe de afirmație și de negație sau interjecții, când acestea sunt
echivalente ale unei propoziții. Dacă după adverb/interjecție urmează o
propoziție introdusă prin că, virgula nu se mai folosește:

Propozițiile coordonate legate prin și copulativ ori sau nu se despart prin
virgulă:

Propozițiile subordonate subiective și predicative nu se despart de regentă prin
virgulă, indiferent de locul lor

Propozițiile subordonate atributive determinative (neizolate) nu se despart prin
virgulă de cuvântul pe care îl determină

Propozițiile completive directe și indirecte se despart prin virgulă atunci când
sunt așezate înaintea regentei. Propozițiile completive directe și indirecte
așezate după regentă nu se despart prin virgulă de aceasta"

Propozițiile circumstanțiale de loc așezate după regentă nu se despart prin
virgulă de aceasta

Propozițiile circumstanțiale de timp așezate după regentă nu se despart prin
virgulă de aceasta

Propozițiile instrumentale, sociative, de excepție și predicative suplimentare
în general nu se despart prin virgulă de regentă



https://ro.wikipedia.org/wiki/Progresie_(matematic%C4%83)

În matematică, progresia este un șir de numere care derivă unul din altul urmând
anumite reguli.

Progresiile cele mai frecvent folosite sunt progresia aritmetică și progresia
geometrică. Fiecare dintre acestea are caracteristică o anumită operație (în
care intervine numărul anterior din șir și o constantă), și anume adunarea în
cazul progresiilor aritmetice și înmulțirea în cazul celor geometrice.

Progresiile aritmetice se caracterizează printr-o diferență constantă între
oricare doi termeni consecutivi. Ele sunt de forma a1, a2, ..., an, ... adica a1
, a1 + r , a1 + 2r , ... , a1 + (n-1)r, ... unde:

S n = ( a 1 + a n ) ⋅ n 2 = ( 2 ⋅ a 1 + ( n − 1 ) ⋅ r ) ⋅ n 2 = a 1 ⋅ n + r ⋅ n
⋅ ( n − 1 ) 2 {\displaystyle S_{n}={{{(a_{1}+a_{n})}\cdot n} \over 2}={{{(2\cdot
a_{1}+(n-1)\cdot r)}\cdot n} \over 2}=a_{1}\cdot n+r\cdot {n\cdot (n-1) \over
2}}

Se spune ca această formulă ar fi fost descoperită de către Gauss pe când era în
clasele primare și a fost pedepsit sa adune toate numerele de la 1 la 100.
Acesta a format 50 de grupe identice prin însumarea termenilor, în perechi de
două numere, în felul următor: termenul de pe prima poziție (1) cu cel de pe
ultima (100) formau o pereche, termenul de pe a doua poziție (2) cu penultimul
termen (99) formau altă pereche și așa mai departe. În acest fel fiecare pereche
are valoarea constantă de 101. Extrapolând raționamentul se obține: S n = ( a 1
+ a n ) ⋅ n 2 {\displaystyle S_{n}={{{(a_{1}+a_{n})}\cdot n} \over 2}}

S n = a 1 + a 2 + . . . + a n − 1 + a n {\displaystyle
S_{n}=a_{1}+a_{2}+...+a_{n-1}+a_{n}}

S n = a n + a n − 1 + . . . + a 2 + a 1 {\displaystyle
S_{n}=a_{n}+a_{n-1}+...+a_{2}+a_{1}}

2 ⋅ S n = ( a 1 + a n ) + ( a 2 + a n − 1 ) + . . . + ( a n − 1 + a 2 ) + ( a n
+ a 1 ) {\displaystyle 2\cdot
S_{n}=(a_{1}+a_{n})+(a_{2}+a_{n-1})+...+(a_{n-1}+a_{2})+(a_{n}+a_{1})}

2 ⋅ S n = ( a 1 + a n ) + ( a 1 + r + a n − r ) + . . . + ( a n − r + a 1 + r )
+ ( a n + a 1 ) {\displaystyle 2\cdot
S_{n}=(a_{1}+a_{n})+(a_{1}+r+a_{n}-r)+...+(a_{n}-r+a_{1}+r)+(a_{n}+a_{1})}

2 ⋅ S n = ( a 1 + a n ) + ( a 1 + a n ) + . . . + ( a 1 + a n ) + ( a 1 + a n )
{\displaystyle 2\cdot
S_{n}=(a_{1}+a_{n})+(a_{1}+a_{n})+...+(a_{1}+a_{n})+(a_{1}+a_{n})}

Tipic pentru progresiile geometrice este faptul că raportul dintre oricare doi
termeni consecutivi este constant; acest raport se numește rația progresiei.

b k = b k − 1 ⋅ q = b 1 ⋅ q k − 1 {\displaystyle b_{k}=b_{k-1}\cdot q=b_{1}\cdot
q^{k-1}}

Exemplu : 3, 30, 300, 3000, 30000, ... este o progresie geometrică cu primul
termen b 1 = 3 {\displaystyle b_{1}=3} și rația q = 10 {\displaystyle q=10} .

S n = b 1 ⋅ ( 1 + q + q 2 + . . . + q n − 1 ) = b 1 ⋅ q n − 1 q − 1
{\displaystyle S_{n}=b_{1}\cdot (1+q+q^{2}+...+q^{n-1})=b_{1}\cdot {\frac
{q^{n}-1}{q-1}}} , dacă q ≠ {\displaystyle \neq } 1. Dacă q = {\displaystyle =}
1 atunci S n = n ⋅ b 1 {\displaystyle S_{n}=n\cdot b_{1}} .

q ⋅ S n − S n = q ⋅ ( b 1 + b 2 + b 3 + . . . + b n ) − ( b 1 + b 2 + b 3 + . .
. + b n ) = {\displaystyle q\cdot S_{n}-S_{n}=q\cdot
(b_{1}+b_{2}+b_{3}+...+b_{n})-(b_{1}+b_{2}+b_{3}+...+b_{n})=}

= q ⋅ b 1 + q 2 ⋅ b 1 + q 3 ⋅ b 1 + . . . + q n ⋅ b 1 − b 1 − q ⋅ b 1 − q 2 ⋅ b
1 − . . . − q n − 1 ⋅ b 1 = q n ⋅ b 1 − b 1 = b 1 ( q n − 1 ) {\displaystyle
=q\cdot b_{1}+q^{2}\cdot b_{1}+q^{3}\cdot b_{1}+...+q^{n}\cdot
b_{1}-b_{1}-q\cdot b_{1}-q^{2}\cdot b_{1}-...-q^{n-1}\cdot b_{1}=q^{n}\cdot
b_{1}-b_{1}=b_{1}(q^{n}-1)}

q ⋅ S n − S n = b 1 ( q n − 1 ) {\displaystyle q\cdot
S_{n}-S_{n}=b_{1}(q^{n}-1)}

Denumirea acestor progresii provine de la proprietatea oricărui număr din șir
(cu excepția capetelor) de a fi egal cu un anumit tip de medie a celor doi
vecini ai săi:



https://ro.wikipedia.org/wiki/Limba_basc%C4%83

Limba bască (codul ISO 639 - eu sau baq/eus) este o limbă vorbită în nord-estul
Spaniei și sud-vestul Franței de poporul basc (acum sunt aproximativ 1.063.700
de vorbitori).

Limba nu este indo-europeană, și nu are nicio relație lingvistică cu alte limbi.
Mulți lingviști au încercat să găsească o legătură cu alte limbi, precum limba
etruscă, limbile africane, limbile caucaziene sau chiar limba japoneză, dar până
acum nu au avut niciun rezultat concludent, studiile fiind bazate pe doar câteva
cuvinte asemănătoare.

Numele nativ pentru limbă este euskara, și este evident că a fost vorbită cu
mult timp înaintea limbii latine în peninsula iberică. O dovadă a vechimii este
rădăcina haitz- (piatră), care este folosită în cuvintele haiztoa (cuțit) sau
haizkora (topor).

In zilele noastre bască este prezentă în companie, instituție, in politică sau
organizație socială, precum și în pancartele de pe strazi. Vezi video.

Limba bască are opt dialecte care nu coincid neapărat cu diviziunile politice
ale Țării Bascilor. Dialectul standard al limbii care este predat la școli și
vorbit în guvernul basc este Batua. Batua este bazat pe dialectul regional
Gipuzkoa.

01000bat 02000bi 03000hiru 04000lau 05000bost 06000sei 07000zazpi 08000zortzi
09000bederatzi 10000hamar 11000hamaika (= 10 + ?) 12000hamabi (= 10 + 2)
13000hamahiru (= 10 + 3) 14000hamalau (= 10 + 4) 15000hamabost (= 10 + 5)
16000hamasei (= 10 + 6) 17000hamazazpi (= 10 + 7) 18000hamazortzi (= 10 + 8)
19000hemeretzi (= 10 + 9) 20000hogei 21000hogeita bat (= 20 + 1) 22000hogeita bi
(= 20 + 2) 23000hogeita hiru (= 20 + 3) 24000hogeita lau (= 20 + 4) 25000hogeita
bost (= 20 + 5) 26000hogeita sei (= 20 + 6) 27000hogeita zazpi (= 20 + 7)
28000hogeita zortzi (= 20 + 8) 29000hogeita bederatzi (= 20 + 9) 30000hogeita
hamar (= 20 + 10) 31000hogeita hamaika (=20+11) 32000hogeita hamabi (=20+12)
33000hogeita hamahiru (=20+13) 34000hogeita hamalau (=20+14) 35000hogeita
hamabost (=20+15) 36000hogeita hamasei (=20+16) 37000hogeita hamazazpi (=20+17)
38000hogeita hamazortzi (=20+18) 39000hogeita hemeratzi (=20+19) 40000berrogei
(=20×2) 50000berrogeita hamar (=2×20+10) 60000hirurogei (=3×20) 70000hirurogeita
hamar (=3×20+10) 80000laurogei (=4×20) 90000laurogeita hamar (=4×20+10)
100000ehun 200000berrehun (=2×100) 1 00000mila



https://ro.wikipedia.org/wiki/Abraham_Lincoln

Abraham Lincoln i/ˈeɪbrəhæm ˈlɪŋkən/ (n. 12 februarie 1809, Hodgenville, SUA –
d. 15 aprilie 1865, Washington, SUA) a fost al șaisprezecelea președinte al
Statelor Unite ale Americii, funcție pe care a exercitat-o începând cu luna
martie 1861 și până la asasinarea sa în aprilie 1865. Lincoln a condus Statele
Unite în timpul Războiului Civil—cel mai sângeros conflict al său, dar și cea
mai mare criză morală, constituțională și politică. Prin aceasta, el a conservat
Uniunea, a abolit sclavia, a întărit guvernul federal și a modernizat economia.

Crescut într-o familie săracă de la Frontiera de vest, Lincoln a fost avocat
autodidact în Illinois, lider al Partidului Whig, membru al Camerei
Reprezentanților la nivel de stat⁠(en) în anii 1830, apoi congressman federal
pentru un mandat în anii 1840. A promovat modernizarea rapidă a economiei prin
dezvoltarea sistemului bancar, construcția de canale și căi ferate, și prin
impunerea de taxe vamale care să protejeze și să încurajeze construcția de
fabrici; s-a opus războiului cu Mexicul în 1846. După o serie de dezbateri
intens mediatizate⁠(en) din 1858, în cadrul cărora Lincoln s-a pronunțat
împotriva extinderii sclaviei, a pierdut cursa pentru Senatul SUA în fața
arhirivalului său, democratul Stephen A. Douglas⁠(en).

În 1860, Lincoln și-a asigurat candidatura din partea Partidului Republican la
președinția SUA, fiind recomandat de faptul că era un moderat dintr-un stat în
care rezultatul alegerilor nu era cert. Deși avea foarte puțină susținere în
statele în care era permisă sclavia, Lincoln a câștigat lejer în Nord și a fost
ales președinte în 1860. Alegerea sa a determinat șapte state sclavagiste din
Sud să își declare despărțirea de SUA și să formeze Confederația înainte ca el
să preia funcția. Nu s-a găsit niciun compromis sau reconciliere în ce privește
sclavia.

Când Nordul s-a raliat cu entuziasm de partea Uniunii în urma atacului
confederat asupra Fortului Sumter la 12 aprilie 1861, Lincoln s-a concentrat pe
dimensiunile militară și politică ale efortului de război. Scopul său primordial
a fost reunificarea națiunii. El a suspendat unilateral dreptul de habeas
corpus, arestând și încarcerând temporar fără proces mii de persoane cu opinii
secesioniste și anti-război din statele de graniță, ignorând decizia⁠(en)
judecătorului-șef al Curții Supreme a SUA, Roger Taney⁠(en), conform căreia
suspendarea acestui drept de către președinte este neconstituțională (doar
Congresul avea această prerogativă). Lincoln a evitat potențiala intervenție
britanică dezamorsând Afacerea Trent⁠(en) la sfârșitul lui 1861. Manevrele sale
complexe către interzicerea sclaviei s-au centrat pe Proclamația de Emancipare
din 1863, folosind armata pentru a proteja sclavii evadați, încurajând statele
de graniță să interzică sclavia și contribuind la promovarea în Congres a celui
de al treisprezecelea amendament la Constituție⁠(en), prin care sclavia era
desființată definitiv. Lincoln a supravegheat îndeaproape efortul de război, în
special numirile generalilor din funcțiile cele mai înalte, promovându-l și pe
cel mai de succes general al său, Ulysses S. Grant. A luat deciziile majore
privind strategia de război a Uniunii. Marina lui Lincoln a instituit o blocadă
navală care a oprit comerțul normal al Sudului, a ajutat la preluarea
controlului asupra statelor Kentucky și Tennessee, și a preluat controlul asupra
principalelor căi fluviale din Sud folosind ambarcațiuni înarmate cu tunuri.
Lincoln a încercat în mod repetat să captureze capitala Confederației, Richmond;
de fiecare dată când un general eșua, Lincoln îl înlocuia, până când Grant a
reușit în cele din urmă în 1865.

negru excepțional de iscusit, implicat profund în problemele puterii la nivelul
fiecărui stat, Lincoln a fost deschis față de așa-numiții „Democrați ai
Războiului”⁠(en) (care susțineau Nordul împotriva Sudului), și a reușit să fie
reales la alegerile din 1864. Ca lider al facțiunii moderate a Partidului
Republican, Lincoln s-a confruntat cu republicanii radicali care cereau un
tratament mai dur aplicat Sudului, cu Democrații Războiului care cereau mai mult
compromis, cu democrații ce se opuneau războiului, denumiți Copperheads⁠(en)
care îl disprețuiau, și cu secesioniștii ireconciliabili care îi puneau la cale
moartea. Politic, Lincoln a luptat îndreptându-și adversari unii împotriva
altora, făcând apel la poporul american prin calitățile sale de orator, și
printr-un patronaj politic atent plănuit. Discursul său de la Gettysburg din
1863 a devenit o declarație emblematică a dedicației Americii față de
principiile republicanismului, egalității în drepturi, libertății personale și
democrației. Lincoln avea o perspectivă moderată asupra Reconstrucției, dorind
să reunifice țara printr-o politică de generoasă reconciliere în fața
diviziunilor dure și persistente. La șase zile după capitularea generalului
comandant al Confederației, Robert E. Lee, Lincoln a fost asasinat de John
Wilkes Booth, actor și simpatizant al Confederației.

Lincoln a fost plasat în mod constant atât de istorici cât și de public între
cei mai mari președinți ai SUA.

Abraham Lincoln s-a născut la 12 februarie 1809, al doilea copil al lui Thomas
Lincoln⁠(en) și al lui Nancy Lincoln⁠(en) (născută Hanks), într-o cabană de
bușteni, cu o singură cameră, de la ferma Sinking Spring⁠(en) din comitatul
Hardin, Kentucky (astăzi în comitatul LaRue). Era un descendent al lui Samuel
Lincoln⁠(en), care sosise la Hingham, Massachusetts, de la Norfolk, Anglia, în
secolul al XVII-lea. Bunicul dinspre tată al lui Lincoln, Abraham⁠(en), și-a
mutat familia din Virginia în Kentucky, unde a fost ucis într-o ambuscadă
într-un raid indian⁠(en) în 1786, sub ochii copiilor săi, inclusiv ai tatălui
lui Lincoln, Thomas. Thomas a rămas să-și croiască propriul drum la Frontieră.

Mama lui Lincoln, Nancy, era fiica lui Lucy Hanks, și s-a născut în ceea ce este
astăzi comitatul Mineral, Virginia de Vest, pe atunci parte a Virginiei. Lucy
s-a mutat cu Nancy în Kentucky. Nancy Hanks s-a căsătorit cu Thomas, care a
devenit un cetățean respectat. El a cumpărat sau a luat în arendă mai multe
ferme, inclusiv Ferma Knob Creek⁠(en). Familia mergea la o biserică de Separate
Baptists⁠(en), care avea standarde morale restrictive și se opunea consumului de
alcool, dansului și sclaviei. Thomas s-a bucurat de un statut înalt în
Kentucky—unde a făcut parte din jurii, a evaluat proprietăți funciare, a servit
în patrula sclavilor, și a păzit deținuți. Când s-a născut fiul său Abraham,
Thomas avea două ferme de câte 240 ha, mai multe loturi la oraș, animale și cai.
Era printre cei mai bogați oameni din comitat. În 1816 însă, Thomas și-a pierdut
tot pământul în tribunale din cauza titlurilor de proprietate defectuoase.
Conform cărții lui William Ensign Lincoln The Ancestry of Abraham Lincoln, mama
lui Abraham Lincoln, Nancy Hanks, era fiica lui Joseph Hanks și a lui Nancy
Shipley.

Familia s-a mutat la nord, peste râul Ohio⁠(en) într-un teritoriu liber (fără
sclavi) și a făcut un nou început în ceea ce era pe atunci comitatul Perry,
astăzi în comitatul Spencer, Indiana. Lincoln consemna ulterior că această
mutare a fost „în parte din cauza sclaviei”, dar mai ales din cauza
dificultăților privind titlurile de proprietate. În Indiana, pe când Lincoln
avea nouă ani, mama lui, Nancy, a murit de boala laptelui⁠(en) în 1818. După
moartea mamei lui Lincoln, sora sa mai mare, Sarah⁠(en), s-a îngrijit de el până
când tatăl lor s-a recăsătorit în 1819; Sarah a murit apoi înainte de a împlini
30 de ani, născând un făt mort.

Noua soție a lui Thomas Lincoln era văduva Sarah Bush Johnston⁠(en), mamă a trei
copii. Lincoln a devenit foarte apropiat de mama lui vitregă, și îi spunea
„mamă”. Înainte de adolescență, nu i-a plăcut munca fizică grea asociată vieții
la Frontieră. Din familia sa, și chiar din vecinătate, mai mulți îl considerau
leneș. În adolescență însă, el și-a asumat voluntar responsabilitatea tuturor
muncilor ce se lăsau de regulă în seama băieților din gospodărie și a devenit un
tăietor de lemne îndemânatic în munca sa de construcții de traverse de cale
ferată. A dobândit o reputație de om puternic și îndrăzneț după o întrecere de
lupte la care fusese provocat de cunoscutul lider al unui grup de bătăuși, „the
Clary's Grove boys”.

Lincoln a acceptat și obișnuita obligație a unui fiu de a-i da tatălui său tot
câștigul obținut din munca în afara casei până la vârsta de 21 de ani. Și în
anii ce au urmat majoratului, Lincoln l-a împrumutat ocazional pe tatăl său cu
bani. Lincoln a devenit însă din ce în ce mai distant față de tatăl său, parțial
din cauza lipsei de educație a tatălui. Deși educația formală a tânărului
Lincoln consta din circa un an de lecții puse cap la cap, din partea mai multor
învățători itineranți, el era autodidact și citea mult, căutând adesea să
împrumute orice carte nouă apărea în sat. A citit și a recitit Biblia regelui
Iacob⁠(en), fabulele lui Esop, Pilgrim's Progress de Bunyan, Robinson Crusoe de
Defoe, și autobiografia lui Franklin.

În 1830, temându-se de o epidemie de boala laptelui ce părea să izbucnească pe
malurile râului Ohio, familia Lincoln s-a mutat înspre vest, unde s-a așezat pe
un teren public la 10 mile vest de Decatur, în comitatul Macon, Illinois, un alt
stat liber, fără sclavi. În 1831, Thomas a mutat familia într-o nou loc⁠(en) în
comitatul Coles, Illinois. Atunci, ca tânăr ambițios de 22 de ani, destul de
mare pentru a lua singur hotărâri, Lincoln a început viața pe cont propriu.
Mergând cu o canoe pe râul Sangamon⁠(en), Lincoln a ajuns în satul New
Salem⁠(en) din comitatul Sangamon. În primăvara lui 1831, angajat de un
întreprinzător din New Salem, Denton Offutt⁠(en), și însoțit de prieteni, ducea
marfă cu pluta de la New Salem la New Orleans pe râurile Sangamon, Illinois și
Mississippi. Ajungând la New Orleans—și fiind martor ocular la ororile
sclaviei—s-a întors acasă pe jos.

Prima femei de care a fost interesat Lincoln a fost Ann Rutledge, pe care a
cunoscut-o când s-a mutat pentru prima oară în New Salem; până în 1835, ei aveau
o relație, dar nu erau logodiți. Ea a murit la 22 de ani la 25 august 1835,
foarte probabil de febră tifoidă. La începutul anilor 1830, el o cunoscuse și pe
Mary Owens din Kentucky când ea era în vizită la sora ei.

Spre sfârșitul lui 1836, Lincoln a acceptat să îi fie din nou prezentată cu Mary
în cazul în care ea s-ar întoarce la New Salem. Mary s-a întors în noiembrie
1836, iar Lincoln a curtat-o o vreme; niciunul dintre ei nu era însă convins să
înceapă o relație. La 16 august 1837, Lincoln îi scria lui Mary o scrisoare în
care îi spunea că nu o va învinovăți dacă ar pune capăt relației. Ea nu i-a
răspuns și relația a luat sfârșit.

În 1840, Lincoln s-a logodit cu Mary Todd, provenită dintr-o familie înstărită,
proprietară de sclavi, din Lexington, Kentucky. Ei s-au cunoscut la Springfield,
Illinois, în decembrie 1839 și s-au logodit în luna decembrie. Nunta planificată
pentru 1 ianuarie 1841 a fost anulată când Lincoln a rupt logodna. Ei s-au
întâlnit din nou la o petrecere și s-au căsătorit în cele din urmă la 4
noiembrie 1842, în casa din Springfield a sorei lui Mary. Pregătit pentru
căsnicie și din nou anxios, când a fost întrebat unde se duce, Lincoln a
răspuns: „în infern, bănuiesc”.

În 1844, cei doi au cumpărat o casă⁠(en) în Springfield, lângă biroul de
avocatură al lui Lincoln. Mary Todd Lincoln ținea casa, adesea cu ajutorul unei
rude sau a unei slujitoare angajate. Robert Todd Lincoln⁠(en) s-a născut în
1843, iar Edward Baker Lincoln⁠(en) (Eddie) în 1846. Lui Lincoln „îi plăceau
remarcabil de mult copiii”, și familia nu era considerată una strictă cu copiii
lor.

Edward a murit la 1 februarie 1850, la Springfield, probabil de tuberculoză.
"Willie" Lincoln⁠(en) s-a născut la 21 decembrie 1850, și a murit de febră la 20
februarie 1862. Cel de al patrulea fiu al familiei Lincoln, Thomas "Tad"
Lincoln⁠(en), s-a născut la 4 aprilie 1853, și a murit de insuficiență cardiacă
la 18 ani la 16 iulie 1871. Robert a fost singurul copil care a ajuns adult și a
avut la rândul său copii. Ultimul său descendent, strănepotul Robert Todd
Lincoln Beckwith⁠(en), a murit în 1985.

Moartea copiilor a avut efecte profunde asupra ambilor părinți. Mai târziu, Mary
a avut dificultăți pentru că-și pierduse soțul și copiii, iar Robert Lincoln a
internat-o temporar într-un sanatoriu în 1875. Abraham Lincoln suferea de
„melancolie”, condiție medicală denumită astăzi depresie clinică.

Socrul lui Lincoln și alți membri ai familiei Todd erau fie proprietari, fie
negustori de sclavi. Lincoln a fost apropiat de familia Todd, el vizitând adesea
moșia Todd din Lexington.

În 1832, la 23 de ani, Lincoln a cumpărat împreună cu un partener, pe credit, un
magazin universal din New Salem, Illinois. Deși economia era înfloritoare în
regiune, afacerea a avut dificultăți, și Lincoln și-a vândut în cele din urmă
partea. În luna martie, el și-a început cariera politică cu prima sa campanie
pentru Adunarea Generală a statului Illinois⁠(en). Căpătase o oarecare
popularitate locală și putea atrage oamenii din New Salem cu talentul său de
povestitor, deși îi lipseau educația, prietenii puternici și banii, motiv pentru
care probabil a și pierdut. El a susținut lucrări de îmbunătățire a navigației
pe râul Sangamon.

Înainte de alegeri, Lincoln servise cu grad de căpitan în miliția statului
Illinois în timpul Războiului lui Șoim Negru⁠(en). La întoarcere, Lincoln și-a
continuat campania pentru alegerile din 6 august pentru Adunarea Generală a
statului Illinois. La 1,93 m, era înalt și „destul de puternic pentru a-și
intimida orice rival”. La primul discurs, când a văzut cum un susținător al lui
era atacat, Lincoln l-a apucat pe atacator de „gât și de turul pantalonilor” și
l-a aruncat. Lincoln a terminat pe locul opt din 13 candidați (primii patru erau
declarați aleși), deși a primit 277 de voturi din 300 în secția de vot din New
Salem.

Lincoln a servit drept diriginte al poștei din New Salem și ulterior ca
inspector la nivel de comitat, în toată această perioadă citind mult. Apoi, s-a
hotărât să devină avocat și a început să învețe singur dreptul, citind
Commentaries on the Laws of England⁠(en) de Blackstone⁠(en) și alte cărți de
drept. Despre metoda sa de învățare, Lincoln a afirmat: „am studiat cu nimeni”.
A doua sa campanie electorală, cea din 1834, a fost reușită. A fost ales în
legislativul statului; deși a candidat din partea Partidului Whig, mulți
democrați îl preferau unui adversar mai puternic.

Admis în barou în 1836, s-a mutat la Springfield, Illinois, și a început să
practice dreptul cu John T. Stuart⁠(en), vărul lui Mary Todd. Lincoln a devenit
un avocat capabil și de succes, cu o reputație de adversar formidabil la
examinarea martorilor aduși de adversari și la cuvântările de încheiere. A fost
partener cu Stephen T. Logan⁠(en) între 1841 și 1844. După aceea, Lincoln a
început să practice dreptul cuWilliam Herndon, pe care Lincoln îl considera „un
tânăr studios”.

După o a doua campanie reușită, Lincoln a petrecut patru mandate consecutive în
Camera Reprezentanților din statul Illinois⁠(en) ca reprezentant Whig de
comitatul Sangamon. În sesiunea 1835–1836, el a votat pentru extinderea
dreptului de vot la toți bărbații albi, indiferent dacă erau sau nu proprietari.
A fost cunoscut pentru atitudinea pentru „pământul liber”, care însemna opoziție
atât față de sclavie, cât și față de aboliționism. A articulat această atitudine
pentru prima oară în 1837, spunând: „instituția sclaviei este bazată atât pe
nedreptate, cât și pe relele politici, dar promulgarea doctrinelor de abolire
tinde mai degrabă să-i agraveze răul, decât să-l amelioreze.” Poziția sa era una
foarte apropiată de cea a lui Henry Clay care susținea programul American
Colonization Society⁠(en) de a aduce abolirea sclaviei prin susținerea
eliberării sclavilor și prin ajutarea lor să se stabilească în Liberia în
Africa.

De la începutul anilor 1830, Lincoln era un Whig loial și se descria prietenilor
săi în 1861 „un Whig pe linia veche, discipol al lui Henry Clay”. Partidul,
inclusiv Lincoln, susținea modernizarea economiei în domeniul sistemului bancar,
punerea de taxe protecționiste din care să se finanțeze proiecte de dezvoltare
internă, de exemplu construcții de căi ferate, și promova urbanizarea.

În 1846, Lincoln a fost ales în Camera Reprezentanților a Statelor Unite, unde a
exercitat un singur mandat de doi ani. Era singurul Whig din delegația statului
Illinois, dar a dat dovadă de loialitate față de partid participând la aproape
toate voturile și ținând discursuri în care apăra linia partidului. În
colaborare cu congressmanul aboliționist Joshua R. Giddings⁠(en), a redactat o
propunere legislativă de abolire a sclaviei în Districtul Columbia, cu
compensație pentru proprietari, stipulări care să oblige la capturarea sclavilor
fugari, și supunerea chestiunii la referendum. El a abandonat propunerea după ce
ea nu a întrunit suficientă susținere în cadrul Partidului Whig.

În domeniul politicii externe și militare, Lincoln s-a pronunțat împotriva
Războiului Americano–Mexican, pe care îl punea pe seama dorinței președintelui
Polk de „glorie militară—acel atrăgător curcubeu care se înalță în ploile de
sânge”. Lincoln a susținut și Clauza Wilmot⁠(en), care, dacă ar fi fost
adoptată, ar fi interzis sclavia în orice teritoriu american dobândit de la
Mexic.

Lincoln s-a poziționat ferm ca opozant al lui Polk, după ce a redactat și a
propus o rezoluție prin care lui Polk i se cerea să indice locul exact de pe
teritoriul american unde fusese vărsat sânge, și să demonstreze că acel
teritoriu aparține SUA; pretextul invocat de președintele Polk pentru
declanșarea războiului a fost uciderea unor soldați americani pe un teritoriu
disputat între Mexic și SUA, iar Polk declarase că soldați mexicani „invadaseră
teritoriul nostru și că vărsaseră sângele concetățenilor noștri pe pământul
nostru”.

Congresul nu a adoptat rezoluția și nici măcar nu a dezbătut-o, ziarele
naționale au ignorat-o și ea s-a soldat în cele din urmă cu pierderea susținerii
politice pentru Lincoln în propriul său colegiu. Un ziar Illinois l-a poreclit
ironic „spotty Lincoln”. Lincoln a regretat ulterior unele din afirmațiile sale,
mai ales atacul asupra puterilor președintelui în caz de război.

Realizând că Clay nu va putea câștiga președinția, Lincoln, care în 1846 se
angajase să rămână în Cameră pentru un singur mandat, l-a susținut pe Zachary
Taylor drept candidat Whig la prezidențialele din 1848⁠(en). Taylor a câștigat,
iar Lincoln spera să fie numit comisar al General Land Office⁠(en), dar această
sinecură a fost acordată unui rival de-al său din Illinois, Justin
Butterfield⁠(en), considerat de administrație un avocat foarte priceput, dar de
către Lincoln, o „fosilă bătrână”. Administrația i-a oferit lui Lincoln ca
premiu de consolare postul de secretar sau guvernator al teritoriului Oregon.
Acest teritoriu îndepărtat era un fief al democraților, iar acceptarea postului
i-ar fi pus capăt carierei politice și avocățești din Illinois, așa că el a
refuzat și și-a reluat practica dreptului.

Lincoln s-a întors la cabinetul său de avocatură din Springfield, primind „orice
fel de caz în care putea să fie angrenat un avocat de prerie”. Timp de câte zece
săptămâni, de două ori pe an vreme de 16 ani, apărea în reședințele de comitat
din zona centrală a statului, acolo unde tribunalele de comitat erau în sesiune.
Lincoln a primit mai multe cazuri în domeniul transporturilor, în contextul în
care țara se extindea agresiv către vest, în special conflicte provenite din
funcționarea plutelor pe căile de transport fluviale pe sub noile poduri de cale
ferată. Ca fost barcagiu, Lincoln a favorizat la început interesele plutașilor,
dar a reprezentat în cele din urmă pe oricine îl angaja. Mai târziu, a
reprezentat și o companie de poduri împotriva uneia de transport fluvial,
într-un caz de referință⁠(en) în care o barcă se scufundase după ce s-a ciocnit
de un pod. În 1849, a primit un patent pentru un dispozitiv de plutire ce
facilita deplasarea ambarcațiunilor în ape puțin adânci. Ideea nu a fost
niciodată comercializată, dar Lincoln a rămas până astăzi singurul președinte
american care a deținut un patent.

În 1851, el a reprezentat compania Alton & Sangamon Railroad⁠(en) într-o dispută
cu unul dintre acționarii săi, James A. Barret, care refuzase să plătească
contravaloarea acțiunilor sale pe motiv că compania modificase ruta inițială a
căii ferate. Lincoln a susținut cu succes că, în conformitate cu statutul ei în
vigoare la momentul în care Barret a semnat angajamentul de a cumpăra acțiuni,
compania nu avea obligația să păstreze ruta inițială; statutul a fost modificat
ulterior în interes public pentru a construi o rută nouă, mai bună și mai
ieftină, iar corporația și-a rezervat dreptul de a cere plata acțiunilor de
către Barret. Decizia Curții Supreme din Illinois⁠(en) a fost citată apoi ca
precedent în numeroase alte instanțe din țară. Lincoln a apărut în fața Curții
Supreme a statului în 175 de cazuri, din care în 51 ca unic avocat, dintre care
31 au fost câștigate. Din 1853 până în 1860, un alt mare client al lui Lincoln a
fost Illinois Central Railroad⁠(en).

Cel mai notabil proces penal la care a luat parte Lincoln a avut loc în 1858,
când l-a apărat pe William "Duff" Armstrong⁠(en), judecat pentru uciderea lui
James Preston Metzker. Cazul este celebru pentru utilizarea de către Lincoln a
unui fapt de notorietate pentru a contesta credibilitatea unui martor ocular.
După ce un martor al acuzării a depus mărturie că a văzut crima în lumina lunii,
Lincoln a scos un exemplar din Farmers' Almanac⁠(en) în care se arăta că la acea
dată luna se afla prea jos pe cer pentru a îmbunătăți vizibilitatea. Pe baza
acestei dovezi, Armstrong a fost achitat.

Lincoln rareori ridica obiecții în sala de judecată; cu toate acestea, într-un
caz din 1859, în care apăra o rudă de a sa, Peachy Harrison, acuzat de uciderea
cuiva prin înjunghiere, Lincoln a protestat furios împotriva hotărârii
judecătorului de a exclude probe favorabile clientului său. În loc să-l rețină
pe Lincoln pentru sfidarea curții, așa cum era de așteptat, judecătorul, un
democrat, și-a schimbat decizia, permițând analizarea probelor și achitându-l pe
Harrison.

În anii 1850, sclavia încă mai era legală în Sudul Statelor Unite, dar fusese în
general scoasă în afara legii în statele din nord, inclusiv în Illinois, a cărui
constituție din 1818 interzicea sclavia, așa cum impunea Ordonanța
Nord-Vestului⁠(en). Lincoln dezaproba sclavia și răspândirea ei în noile
teritorii americane din vest. El a revenit în viața politică pentru a se opune
legii pro-sclavie Kansas–Nebraska din 1854; această lege abroga Compromisul
Missouri din 1820 care limita răspândirea sclaviei. Senatorul senior de Illinois
Stephen A. Douglas⁠(en) incorporase în lege principiul „suveranității populare”.
Clauza lui Douglas, căreia i se opunea Lincoln, specifica faptul că coloniștii
au dreptul de a determina la nivel local dacă să permită sau nu sclavia într-un
nou teritoriu american, în loc ca decizia să fie luată la nivelul Congresului
național.

Eric Foner⁠(en) (2010) face distincția pe de o parte între aboliționiștii și
radicalii republicani din nord-est, care considerau sclavia un păcat, și pe de
altă parte republicanii conservatori care o considerau rea pentru făcea rău
albilor și bloca progresul. Foner afirmă că Lincoln era un moderat aflat la
mijloc, opunându-se sclaviei în principal pentru că viola principiile
republicane ale Părinților Fondatori⁠(en), în special egalitatea între toți
oamenii și autoguvernarea democratică exprimată în declarația de independență.

La 16 octombrie 1854, în „discursul de la Peoria”⁠(en), Lincoln și-a declarat
opoziția față de sclavie, poziție pe care și-a repetat-o pe tot drumul către
președinție. Vorbind cu accentul său de Kentucky, cu o voce foarte puternică, el
a spus că Legea Kansasului avea o „indiferență declarată, dar, cred eu, un zel
real și ascuns pentru răspândirea sclaviei. Nu pot decât să o urăsc. O urăsc din
cauza monstruoasei nedreptăți a sclaviei înseși. O urăsc pentru că privează
exemplul nostru republican de dreapta sa influență în lume ...”

La sfârșitul lui 1854, Lincoln a candidat ca Whig pentru Senatul SUA din partea
statului Illinois. La acea vre,e, senatorii erau aleși de legislativul statului.
După ce a condus în primele șase tururi de scrutin în adunarea din Illinois, a
început să piardă din susținere, iar Lincoln i-a instruit pe susținătorii săi să
voteze pentru Lyman Trumbull⁠(en), care în cele din urmă l-a învins pe
principalul adversar Joel Aldrich Matteson⁠(en). Partidul Whig era ireparabil
scindat de către Legea Kansas–Nebraska. Lincoln scria: „cred că sunt un Whig,
dar alții spun că nu mai există niciun Whigs, și că eu sunt un aboliționist
[...] eu nu fac decât să mă opun răspândirii sclaviei.”

Din resturile vechiului Partid Whig, și din unii nemulțumiți din partidele Free
Soil⁠(en), Libertății⁠(en), și Democrat, s-a format, cu directa participare a
lui Lincoln, un nou partid, Partidul Republican. La Convenția Națională a
acestui partid din 1856⁠(en), Lincoln s-a clasat al doilea în competiția pentru
candidatura la funcția de vicepreședinte.

În 1857–1858, Douglas s-a distanțat de președintele James Buchanan, ducând la o
luptă pentru controlul asupra Partidului Democrat. Unii republicani din est
susțineau chiar realegerea lui Douglas în Senat în 1858, întrucât el se opusese
Constituției Lecompton⁠(en), prin care Kansasul ar fi fost admis în uniune ca
stat ce permitea sclavia. În martie 1857, Curtea Supremă a anunțat decizia în
cazul Dred Scott v. Sandford⁠(en); judecătorul-șef Roger B. Taney⁠(en) a opinat
că negrii nu sunt cetățeni și nu au niciun drept specificat de Constituție.
Lincoln a denunțat această decizie, acuzând-o drept produs al unei conspirații a
democraților pentru a susține The Slave Power⁠(en). Lincoln declara: „autorii
Declarației de Independență nu au intenționat niciodată să spună că toți oamenii
sunt egali în culoare, dimensiuni, intelect, dezvoltare morală sau capacitate
socială; ci că erau considerați toți oamenii egali—egali în anumite drepturi
inalienabile, între care cele la viață, libertate și căutarea fericirii.”

După ce convenția republicană la nivel de stat l-a nominalizat pentru
candidatura la Senatul SUA în 1858, Lincoln a ținut discursul „Casa dezbinată”,
parafrazând textul biblic de la Marcu 3:25:9, „o casă dezbinată în sine nu va
mai putea să se țină. Cred că acest guvern nu poate să țină la nesfârșit
jumătate cu sclavi și jumătate liber. Nu aștept ca Uniunea să se dizolve—nu
aștept să se prăbușească casa—dar aștept ca dezbinarea să înceteze. Fie va
devenit cu totul una, fie cu totul cealaltă.” Discursul a creat o imagine ce
evoca pericolul dezbinării cauzate de dezbaterea pe tema sclaviei, și i-a adus
împreună pe republicanii din tot Nordul. Scena era pregătită pentru campania
electorală dinaintea alegerilor legislative, prin care statul Illinois urma să
aleagă între Lincoln și Douglas pentru funcția de senator federal.

Campania pentru Senat a fost centrată pe dezbaterile Lincoln–Douglas⁠(en) din
1858, cele mai celebre dezbateri politice din istoria Statelor Unite.
Principalii participanți au apărut într-un puternic contrast reciproc, atât din
punct de vedere fizic, cât și politic. Lincoln avertiza că „The Slave
Power⁠(en)” amenință valorile republicanismului și l-a acuzat pe Douglas că
pervertește valorile Părinților Fondatori, care considerau că toți oamenii sunt
creați egali, în timp ce Douglas a pus accent pe doctrina Freeport⁠(en), opinia
să că coloniștii locali sunt liberi să aleagă dacă să permită sau nu sclavia, și
l-a acuzat pe Lincoln că s-ar fi alăturat aboliționiștilor. Dezbaterile aveau
atmosfera unei finale de box și a atras mii de spectatori. Lincoln a afirmat că
teoria suveranității populare⁠(en) promovată de Douglas este o amenințare la
adresa moralității națiunii și că Douglas reprezintă o conspirație pentru
extinderea sclaviei în statele libere. Douglas a afirmat că Lincoln sfidează
autoritatea Curții Supreme a SUA și hotărârea în cazul Dred Scott.

Deși canidații parlamentari ai republicanilor au obținut mai multe voturi
populare, democrații au obținut mai multe locuri, iar legislativul statului l-a
reales pe Douglas în Senat. În ciuda amărăciunii înfrângerii lui Lincoln, felul
în care a articulat aspectele în dezbatere i-a adus o reputație politică
națională. În mai 1859, Lincoln a cumpărat Illinois Staats-Anzeiger, un ziar de
limbă germană care îl susținuse constant; mare parte din cei 130.000 de etnici
germani din stat votaseră cu democrații, dar exista o bază de susținere
republicană pe care ziarul germanofon o putea mobiliza.

La 27 februarie 1860, liderii de partid din New York l-au invitat pe Lincoln să
țină un discurs la Cooper Union⁠(en) în fața unui grup de republicani puternici.
Lincoln a susținut că Părinților Fondatori nu le trebuia suveranitatea populară
și că ei încercaseră în mod repetat să restricționeze sclavia. Lincoln a
insistat că bazele morale ale republicanilor impun opoziția față de sclavie, și
a respins orice „bâjbâială după vreo cale de mijloc între bine și rău”. În ciuda
apariției sale neelegante—mulți din public îl considerau neîndemânatic și chiar
urât—Lincoln a dat dovadă de un leadership intelectual care l-a propulsat în
primele rânduri ale partidului și ca favorit pentru candidatura prezidențială.
Ziaristul Noah Brooks⁠(en) relata: „nimeni până acum nu a lăsat o asemenea
impresie la prima adresare în fața publicului newyorkez.”

Istoricul Donald⁠(en) a descris discursul ca pe o „superbă mișcare politică
pentru un candidat neanunțat, să apară în statul unuia dintre rivali (William H.
Seward) la un eveniment sponsorizat de loialiștii unui al doilea rival (Salmon
P. Chase), nemenționând pe niciunul dintre ei pe nume în timpul cuvântării”. Ca
răspuns la o întrebare despre intențiile sale prezidențiale, Lincoln a spus: „am
puțin acest gust în gură”.

La 9–10 mai 1860, Convenția Republicană din Statul Illinois s-a ținut la
Decatur. Susținătorii lui Lincoln au organizat o echipă de campanie condusă de
David Davis⁠(en), Norman Judd⁠(en), Leonard Swett⁠(en) și Jesse DuBois, iar
Lincoln a primit aici prima susținere pentru candidatura prezidențială.
Exploatând legenda zilelor de la Frontieră petrecute împreună cu tatăl său
(desțelenind pământul și despicând traverse cu toporul), susținătorii lui
Lincoln au adoptat eticheta de „Candidatul Traversă” (în engleză The Rail
Candidate).

La 18 mai, la Convenția Națională Republicană de la Chicago, prietenii lui
Lincoln i-au obținut candidatura la al treilea tur de scrutin, înaintea altor
candidați ca William H. Seward și Salmon P. Chase. Un fost democrat, Hannibal
Hamlin din Maine, a fost nominalizat pentru funcția de vicepreședinte pentru a
echilibra oferta electorală. Succesul lui Lincoln depindea de reputația sa de
moderat în chestiunea sclaviei, dar și de susținerea puternică pentru programele
inspirate din direcțiile Whig pe tema îmbunătățirilor interne și ale
protecționismului fiscal.

La al treilea tur de scrutin, delegații din Pennsylvania i-au dat voturile ce
i-au asigurat majoritatea. Interesele siderurgice ale celor din Pennsylvania au
fost asigurate de susținerea de către Lincoln a taxării importurilor. Echipa de
campanie a lui Lincoln s-a concentrat cu abilitate pe această delegație, dar și
pe altele, urmând ferma recomandare a lui Lincoln de a nu „face contracte care
mă obligă”.

Majoritatea republicanilor au căzut de acord cu Lincoln că Nordul este partea
vătămată, „Slave Power” controlând prea puternic guvernul național prin decizia
în cazul Dred Scott și pe președintele James Buchanan. De-a lungul anilor 1850,
Lincoln s-a îndoit de perspectiva unui război civil, iar susținătorii lui au
respins afirmațiile că alegerea sa va incita la secesiune. Între timp, Douglas a
fost ales candidat al democraților din Nord. Delegați din 11 state sclavagiste
au părășit convenția Democraților, întrucât nu erau de acord cu poziția lui
Douglas pe tema suveranității populare, și l-au ales în cele din urmă drept
candidat pe John C. Breckinridge.

În timp ce Douglas și ceilalți candidați își promovau insistent campaniile,
Lincoln a fost singurul care nu a ținut niciun discurs. El a monitorizat în
schimb îndeaproape campania și s-a bazat pe entuziasmul Partidului Republican.
Partidul a făcut munca de jos care a produs majorități în tot Nordul, generând o
abundență de afișe electorale, foi volante și editoriale. Mii de vorbitori
republicani s-au concentrat în primul rând pe platforma partidului și în al
doilea rând pe povestea vieții lui Lincoln, punând accent pe copilăria petrecută
în sărăcie. Scopul era acela de a demonstra puterea superioară a „muncii libere”
prin care un băiat de rând de la țară poate să ajungă în vârf doar prin
propriile eforturi. Producția de literatură de campanie a Partidului Republican
a fost mai mare decât a tuturor adversarilor săi la un loc; un redactor de la
Chicago Tribune a produs o broșură care detalia viața lui Lincoln, și a vândut
între 100.000 și 200.000 de copii.

La 6 noiembrie 1860, Lincoln a fost ales al 16-lea președinte al Statelor Unite,
învingându-i pe democratul Stephen A. Douglas, pe John C. Breckinridge care
candida din partea democraților din Sud, și pe John Bell⁠(en) de la noul Partid
Uniunea Constituțională⁠(en). A fost primul președinte dat de Partidul
Republican. Victoria sa s-a datorat în întregime puternicei susțineri din Nord
și din Vest; în 10 din cele 15 state sclavagiste nu a apărut pe niciun buletin
de vot, și a câștigat doar două din cele 996 de comitate din tot Sudul.

Lincoln a primit 1.866.452 de voturi, Douglas 1.376.957, Breckinridge 849.781 de
voturi, iar Bell 588.789. Prezența la urne a fost de 82.2 %, Lincoln câștigând
în statele libere din Nord, în California și în Oregon. Douglas a câștigat
statul Missouri, și a obținut trei din cei patru electori din New Jersey
(celălalt fiind câștigat de Lincoln). Bell a câștigat în Virginia, Tennessee, și
în Kentucky, iar Breckinridge a câștigat restul Sudului.

Deși Lincoln a obținut doar o pluralitate a votului popular, victoria sa în
colegiul electoral a fost una clară: Lincoln a avut 180 de electori, iar toți
adversarii săi împreună au strâns doar 123. Au existat câteva candidaturi comune
ale adversarilor lui Lincoln, în care aceștia au susținut aceeași listă de
electori în New York, New Jersey și în Rhode Island, dar chiar dacă acest lucru
s-ar fi întâmplat în toate statele, Lincoln tot ar fi obținut o majoritate în
Colegiul Electoral.

Când alegerea lui Lincoln a devenit evidentă, secesioniștii și-au anunțat
intenția de a părăsi Uniunea înainte ca el să preia funcția în luna martie a
anului următor. La 20 decembrie 1860, Carolina de Sud a deschis calea, adoptând
o ordonanță de secesiune; până la 1 februarie 1861, au urmat Florida,
Mississippi, Alabama, Georgia, Louisiana și Texas. Șase dintre aceste state au
adoptat apoi o constituție comună și s-au declarat țară suverană, cu numele de
Statele Confederate ale Americii. Sudul superior și statele de graniță
(Delaware, Maryland, Virginia, Carolina de Nord, Tennessee, Kentucky, Missouri
și Arkansas) au ascultat apelul la secesiune, dar la început l-au respins.
Președintele Buchanan și președintele-ales Lincoln au refuzat să recunoască
Confederația, declarând secesiunea ilegală. Confederația l-a ales pe Jefferson
Davis ca președinte provizoriu la 9 februarie 1861.

Au existat tentative de compromis. Compromisul Crittenden⁠(en) ar fi extins
linia din compromisul Missouri din 1820, împărțind teritoriile în teritorii cu
sclavi și teritorii libere, contrar platformei republicane pe doctrina „pământul
liber”. Lincoln a respins ideea, afirmând: „mai degrabă mor decât să consimt ...
la orice concesiune sau compromis care arată ca și cum cumpăr privilegiul de a
prelua această guvernare la care avem un drept constituțional.”

Lincoln a susținut însă tacit propunerea amendamentului Corwin⁠(en) la
Constituție, care fusese adoptată de Congres înainte ca Lincoln să preia
mandatul și aștepta ratificarea de către state. Această propunere de amendment
ar fi protejat sclavia în statele în care deja exista și ar fi garantat
neintervenția Congresului în acest domeniu fără consimțământul Sudului. Cu
câteva săptămâni înainte de război, Lincoln a trimis fiecărui guvernator o
scrisoare în care îi informa că Congresul a adoptat o rezoluție comună pentru
modificarea Constituției. Lincoln era deschis posibilității unei convenții
constituționale care să promoveze și alte amendamente.

În drumul cu trenul către depunerea jurământului, Lincoln s-a adresat publicului
și legislativelor din tot Nordul. Președintele-ales a scăpat de scăpat de o
posibilă tentativă de asasinat⁠(en) la Baltimore, unde un complot a fost
descoperit de șeful securității lui Lincoln, Allan Pinkerton⁠(en). La 23
februarie 1861, el a sosit în Washington, D.C. deghizat, orașul fiind bine păzit
de armată. Lincoln s-a adresat în discursul sau inaugural Sudului, proclamând
din nou că nu are nicio intenție sau înclinație să abolească sclavia în statele
din Sud:

Președintele și-a încheiat cuvântarea cu un apel adresat poporului din Sud: „Nu
suntem dușmani, ci prieteni. Nu trebuie să fim dușmani ... Firele mistice ale
memoriei, care se întind de la fiecare câmp de bătălie, de la fiecare mormânt de
patriot, până la fiecare inimă și până la fiecare piatră de temelie de pe tot
acest mare pământ, vor înălța din nou corul Uniunii, când vor fi din nou atinse,
și sigur vor fi, de îngerii cei buni ai naturii noastre.” Eșecul Conferinței de
Pace din 1861⁠(en) a dat semnalul că un compromis legislativ nu este posibil.
Până în martie 1861, niciun lider al insurecției nu a propus revenirea în cadrul
Uniunii cu vreo condiție. Între timp, Lincoln și conducerea Partidului
Republican au căzut de acord că dezmembrarea Uniunii nu poate fi tolerată. Pe la
sfârșitul războiului, Lincoln spunea:

Comandantul Fortului Sumter din Carolina de Sud, maiorul Robert Anderson, a
trimis la Washington o cerere de aprovizionare, iar punerea în aplicare a
ordinului lui Lincoln de a îndeplini această cerere a fost văzut de secesioniști
ca un act de război. La 12 aprilie 1861, forțele confederate au tras asupra
trupelor Uniunii la Fort Sumter, obligându-le să se predea, și au declanșat
războiul. Istoricul Allan Nevins⁠(en) a susținut că proaspăt instalatul în
funcție Lincoln a făcut trei greșeli: a subestimat gravitatea crizei, a exagerat
forța sentimentului unionist din Sud, și nu a înțeles că unioniștii din Sud
insistă ca Sudul să nu fie invadat.

William Tecumseh Sherman a vorbit cu Lincoln în săptămâna inaugurării și a fost
„grav dezamăgit” de faptul că el nu a înțeles că „țara doarme pe un vulcan” și
că Sudul se pregătește de război. Donald concluzionează că „eforturile sale
repetate de a evita ciocnirile în lunile dintre inaugurare și schimbul de focuri
de la Ft. Sumter demonstrează că și-a respectat jurământul de a nu fi primul
care varsă sânge frățesc. Dar el a jurat și să nu predea forturile. Singura
rezolvare a acestor poziții contradictorii a fost ca primul foc să fie tras de
confederați; așa a și fost.”

La 15 aprilie, Lincoln a cerut tuturor statelor să trimită detașamente
totalizând 75.000 de soldați pentru recapturarea forturilor, projarea
Washingtonului și „conservarea Uniunii”, care, în opinia sa, era încă intactă în
ciuda acțiunilor statelor secesioniste. Acest apel a forțat statele să aleagă o
tabără. Virginia și-a declarat secesiunea și a fost răsplătită prin stabilirea
capitalei Confederației pe teritoriul ei, în ciuda poziției expise a
Richmondului atât de aproape de liniile Uniunii. Carolina de Nord, Tennessee și
Arkansas au votat și ele pentru secesiune în următoarele două luni. Sentimentul
secesionist era puternic și în Missouri și Maryland, dar nu a reușit să
determine secesiunea; Kentucky a încercat să rămână neutru. Atacul confederat
asupra Fortului Sumter i-a raliat pe americanii de la nord de linia Mason-Dixon
în apărarea țării. Istoricul Allan Nevins spune:

Regimentele s-au îndreptat spre sud la luptă, răspunzând la apelul lui Lincoln.
La 19 aprilie, mulțimi de protestatari antirăzboi din Baltimore, care controlau
legăturile feroviare, au atacat trupele Uniunii⁠(en) care schimbau trenurile, și
apoi au ars podurile. Lincoln a răspuns arestându-l pe George William
Brown⁠(en), primarul orașului Baltimore, cu întreg consiliul local, toți
comisarii de poliție, un congressman de Maryland și alți politicieni din stat.
Ei au fost încarcerați fără mandat, fără a fi judecați sau puși sub acuzare,
întrucât Lincoln suspendase unilateral înscrisul habeas corpus. John Merryman,
un oficial din statul Maryland, i-a cerut judecătorului Roger B. Taney⁠(en) de
la Curtea Supremă să emită un înscris de habeas corpus. Taney, acționând ca
judecător de circuit, a emis înscrisul, afirmând că suspendarea prezidențială
este neconstituțională, deoarece este prerogativa Congresului. Lincoln a ignorat
decizia⁠(en). Armata a ocupat Baltimore-ul și agenții federali au încarcerat o
treime din membrii Adunării Generale a statului Maryland. Lincoln i-a eliberat
doar după ce a luat sfârșit amenințarea confederată asupra Marylandului;
Merryman a fost eliberat și el în iulie.

După bătălia de la Fort Sumter, Lincoln a realizat importanța preluării imediate
a controlului executiv asupra războiului și a elaborării unei strategii de
ansamblu pentru înăbușirea rebeliunii. Lincoln a întâmpinat o criză politică și
militară fără precedent, și a răspuns în calitate de comandant suprem al
forțelor armate, făcând uz de niște puteri fără precedent. Și-a extins puterile
pe timp de război și a impus o blocadă asupra tuturor porturilor comerciale
confederate, a deblocat fonduri înaintea atribuirii lor de către Congres și,
după ce a suspendat habeas corpus, a arestat și a încarcerat mii de persoane
suspectate de a fi simpatizanți ai Confederației. Lincoln era susținut de
Congress și de publicul din Nord în aceste acțiuni. Mai mult, Lincoln a fost
obligat să întărească simpatiile puternice pro-Uniune din statele sclavagiste de
graniță și să împiedice conflictul să capete o dimensiune internațională.

Efortul de război a fost o sursă continuă de atacuri la adresa lui Lincoln, și
îi domina timpul și atenția. De la început, era clar că suportul bipartizan avea
să fie esențial pentru succesul în efortul de război, și orice fel de compromis
înstrăina facțiunile din cele două părți ale eșichierului politic, cum ar fi
numirea de republicani și democrați în funcții de comandă în cadrul armatei
Uniunii. Copperheads l-au criticat pe Lincoln pentru refuzul de a face vreun
compromis în chestiunea sclaviei. La fel, republicanii radicali l-au criticat că
se mișcă prea încet către abolirea sclaviei. La 6 august 1861, Lincoln a
promulgat Legea de Confiscare, prin care autoriza proceduri judiciare pentru
confiscarea și eliberarea sclavilor folosiți pentru susținerea efortului de
război confederat. În practică, legea avea efecte limitate, dar a dat un semnal
politic de suport pentru abolirea sclaviei în Confederație.

La sfârșitul lui august 1861, generalul John C. Frémont⁠(en), candidatul
republican pentru alegerile din 1856, a proclamat lege marțială în Missouri,
fără a se consulta cu superiorii săi de la Washington. El a declarat că orice
cetățean găsit că poartă arme poate fi judecat sumar și împușcat, și că sclavii
persoanelor care susțin rebeliunea vor fi eliberați. Frémont era deja rău văzut,
fiind acuzat de neglijență în serviciul de comandant al Departamentului
Vestului⁠(en), coroborat cu acuzații de fraudă și corupție. Lincoln a anulat
proclamația lui Frémont. Lincoln credea că emanciparea lui Fremont este motivată
politic, nu militar, și că era ilegală. După intervenția lui Lincoln, înrolările
în Armata Uniunii din Maryland, Kentucky și Missouri au crescut cu peste 40.000
de oameni.

Afacerea Trent⁠(en) de la sfârșitul lui 1861 a adus o amenințare de război cu
Marea Britanie. Marina americană a interceptat ilegal un vas comercial britanic,
Trent, în apele internaționale și a capturat doi emisari confederați; Regatul
Unit a protestat vehement în timp ce americanii se bucurau. Lincoln a rezolvat
problema eliberându-i pe cei doi și războiul cu Londra a fost evitat. Abordarea
de politică externă a lui Lincoln a fost inițial una de neimplicare directă, din
cauza lipsei de experiență; el a lăsat mare parte din numirile în posturi
diplomatice și chestiunile de politică externă în seama secretarului său de
stat, William Seward. Reacția inițială a lui Seward la izbucnirea afacerii Trent
a fost însă una prea belicoasă, așa că Lincoln a făcut apel și la senatorul
Charles Sumner⁠(en), președintele Comisiei de Relații Externe a Senatului⁠(en)
și expert în diplomație britanică.

Pentru a învăța termenii militari tehnici, Lincoln a împrumutat și a studiat
cartea, Elements of Military Art and Science de Henry Halleck⁠(en) de la
Biblioteca Congresului. Lincoln a monitorizat atent rapoartele telegrafice ce
veneau la Departamentul de Război din Washington, D.C. El a ținut evidența
tuturor fazelor efortului militar, s-a consultat cu guvernatorii, și a numit
generali pe baza succeselor lor din trecut (dar și după statul și partidul din
care proveneau). În ianuarie 1862, după mai multe plângeri privind ineficiența
și specula din Departamentul de Război, Lincoln l-a înlocuit pe Simon
Cameron⁠(en) cu Edwin Stanton⁠(en) în funcția de secretar de război. Stanton era
un unionist convins, democrat conservator susținător al mediului de afaceri,
care simpatiza cu facțiunea republicanilor radicali. Cu toate acestea, el a
colaborat cu Lincoln mai des și mai strâns decât orice alt oficial. „Stanton și
Lincoln au dus practic singuri războiul”, scriau Thomas și Hyman.

În termenii strategiei de război, Lincoln a articulat două priorități: să se
asigure că Washingtonul este bine apărat, și să ducă un efort de război agresiv
care să satisfacă dorința din Nord pentru o victorie rapidă și decisivă;
redactorii marilor ziare din Nord se așteptau la o victorie în 90 de zile. De
două ori pe săptămână, Lincoln se întâlnea cu cabinetul după-amiaza, și uneori
Mary Lincoln îl obliga să se plimbe cu trăsura, pentru că era îngrijorată că
muncește prea mult. Lincoln a aflat de la șeful său de stat major, generalul
Henry Halleck, student al strategului european Jomini, despre nevoia critică de
a controla punctele strategice, cum ar fi fluviul Mississippi; el știa bine și
importanța Vicksburgului⁠(en) și a înțeles necesitatea de a învinge armata
inamică, nu doar de a ocupa teritoriul.

După înfrângerea Uniunii în prima bătălie de pe Bull Run și retragerea
bătrânului general Winfield Scott⁠(en) la sfârșitul lui 1861, Lincoln l-a numit
pe general-maiorul George B. McClellan⁠(en) la comanda generală a armatelor
Uniunii. McClellan, un tânăr absolvent de West Point, director de căi ferate și
democrat din Pennsylvania, și-a rezervat câteva luni (mai mult decât dorea
Lincoln) pentru a planifica și a pune în aplicare Campania din Peninsulă⁠(en).
Obiectivul campaniei era capturarea Richmondului prin deplasarea Armatei
Potomacului⁠(en) cu vasele pe Peninsula Virginia⁠(en) și apoi pe uscat către
capitala confederată. Amânările repetate ale lui McClellan îl frustrau și pe
Lincoln, dar și Congresul, la fel ca poziția acestuia că nu era nevoie de trupe
pentru apărarea Washingtonului. Lincoln a insistat să se păstreze o parte din
trupele lui McClellan în apărarea capitalei; McClellan, care supraestima
consistent forța armatelor confederate, a dat vina pe această decizie pentru
eșecul campaniei.

Lincoln l-a demis pe McClellan din funcția de comandant al armatelor, și l-a
numit în martie 1862 pe Henry Wager, după „Scrisoarea debarcării lui Harrison”
în care McClellan i-a oferit lui Lincoln sfaturi politice nesolicitate,
cerându-i reținere în efortul de război. Scrisoarea lui McClellan i-a agitat pe
republicanii radicali, care au reușit să-l preseze pe Lincoln să-l numească pe
John Pope⁠(en), un republican, în fruntea noii Armate a Virginiei. Pope a
respectat dorința strategică a lui Lincoln de a ataca Richmondul dinspre nord,
protejând astfel capitala de atacuri.

În lipsa întăririlor cerute de la McClellan, care acum comanda Armata
Potomacului, Pope a suferit o grea înfrângere în a doua bătălie de pe Bull Run
în vara lui 1862, obligând Armata Potomacului să apere Washingtonul pentru a
doua oară. Războiul s-a extins și cu operațiuni navale în 1862 când CSS
Virginia⁠(en), fostă USS Merrimack, a avariat sau a distrus trei vase unioniste
la Norfolk, Virginia, înainte de a fi atacată și avariată de USS Monitor.
Lincoln a analizat atent depeșele și a interogat ofițerii navali participanți la
bătălia de la Hampton Roads⁠(en).

În ciuda nemulțumirii față de neîntărirea trupelor lui Pope de către McClellan,
Lincoln era disperat, și l-a readus la comanda tuturor trupelor din jurul
Washingtonului, spre consternarea întregului său cabinet cu excepția lui Seward.
La două zile după revenirea lui McClellan la comandă, forțele generalului Robert
E. Lee au trecut râul Potomac în Maryland, ducând la bătălia de pe Antietam⁠(en)
din septembrie 1862. Victoria unioniștilor în această ciocnire a fost una dintre
cele mai sângeroase din istoria americană, dar ea i-a permis lui Lincoln să
anunțe că va emite o proclamație de emancipare în ianuarie. După ce redactase
proclamația cu ceva timp în urmă, Lincoln a așteptat o victorie militară pentru
a o face publică, pentru a evita percepția că este o declarație dată în
disperare de cauză.

McClellan s-a opus apoi cererii președintelui de a-l urmări pe Lee în retragerea
sa cu armata expusă, în timp ce omologul său de la comanda Armatei râului
Ohio⁠(en), generalul Don Carlos Buell⁠(en), a refuzat și el ordinele de a ataca
forțele rebele în estul statului Tennessee. Ca urmare, Lincoln l-a înlocuit pe
Buell cu William Rosecrans⁠(en); și, după alegerile legislative parțiale din
1862, l-a înlocuit și pe McClellan cu republicanul Ambrose Burnside. Cei doi
proaspăt numiți erau moderați în politică și era de așteptat să-l susțină mai
bine pe comandantul suprem.

În ciuda sfaturilor președintelui, Burnside a lansat prematur o ofensivă de-a
lungul râului Rappahannock⁠(en) și a fost surprinzător învins de Lee la
Fredericksburg în decembrie. Burnside nu a fost doar învins pe câmpul de luptă,
el a fost învins și datorită indisciplinei și nemulțumirilor din rândul
soldaților. Dezertările din 1863 erau de ordinul miilor și au crescut după
Fredericksburg. Lincoln l-a adus pe Joseph Hooker⁠(en), în ciuda faptului că era
slobod la gură cu părerile lui că ar trebui impusă o dictatură militară.

Alegerile parțiale din 1862 le-au produs republicanilor pierderi grele din cauza
nemulțumirii acute față de administrație din cauza faptului că nu a adus un
sfârșit rapid al războiului, din cauza inflației în creștere, a noilor taxe
ridicate, a zvonurilor de corupție, a suspendării habeas corpus, a recrutărilor
forțate în armată, și a temerilor că sclavii eliberați vor submina piața muncii.
Proclamația de emancipare anunțată în septembrie a adus republicanilor voturi în
zonele rurale din New England și din Midwestul superior, dar le-a pierdut voturi
în orașe și în Midwestul inferior.

În timp ce republicanii erau descurajați, democrații erau pe val și au obținut
rezultate deosebit de bune în statele Pennsylvania, Ohio, Indiana și New York.
Republicanii și-au păstrat majoritățile în cele două camere ale Congresului și
în statele mari, cu excepția New Yorkului. Ziarul Gazette din Cincinnati a
afirmat că alegătorii sunt „deprimați de natura interminabilă a războiului, așa
cum este el dus până acum, și de rapida epuizare a resurselor țării fără vreun
progres”.

În primăvara lui 1863, Lincoln era optimist despre următoarele campanii
militare, până în punctul în care se gândea că sfârșitul războiului ar putea fi
aproape dacă se strâng câteva victorii una după alta; aceste planuri includeau
un atac al lui Hooker asupra lui Lee la nord de Richmond, al lui Rosecrans la
Chattanooga, al lui Grant la Vicksburg, și un atac naval asupra Charlestonului.

Hooker a fost izgonit însă de Lee în bătălia de la Chancellorsville din mai, dar
a continuat să-și mai comande trupele câteva săptămâni. El a ignorat ordinul lui
Lincoln de a-și diviza trupele, și posibil de a-l obliga pe Lee să facă același
lucru la Harper's Ferry⁠(en), și și-a depus demisia, pe care Lincoln a
acceptat-o. El a fost înlocuit de George Meade, care l-a urmărit pe Lee în
Pennsylvania pentru Campania Gettysburg⁠(en), o victorie pentru Uniune, deși
armata lui Lee a evitat să fie luată prizonieră. În același timp, după câteva
eșecuri inițiale, Grant a asediat Vicksburgul și marina Uniunii a obținut câteva
succese în portul Charleston. După bătălia de la Gettysburg, Lincoln a înțeles
clar că deciziile sale militare vor fi mai eficient aplicate dacă sunt transmise
prin secretarul de război sau prin generalul de la comanda forțelor combinate
către generalii armatelor individuale, cărora le displăcea amestecul său de
civil în planurile lor. Chiar și așa, a continuat să dea adesea îndrumări
detaliate generalilor.

Lincoln a înțeles că puterea guvernului federal de a pune capăt sclaviei era
limitată de Constituție, care până în 1865 lăsa chestiunea în seama fiecărui
stat. Înainte și în timpul alegerii sale ca președinte, el a susținut că
dispariția finală a sclaviei va rezulta din împiedicarea expansiunii ei în noile
teritorii americane. La începutul războiului, el a încercat și să convingă
statele să accepte eliberarea cu despăgubire în schimbul interzicerii sclaviei.
Lincoln credea că limitarea sclaviei în aceste moduri o va elimina prin mijloace
economice, așa cum prevedeau Părinții Fondatori, în conformitatea cu
Constituția. Președintele Lincoln a respins două tentative de emancipare
limitate geografic ale general-maiorului John C. Frémont în august 1861 și a
general-maiorului David Hunter⁠(en) în mai 1862, cu argumentul că nu le stă lor
în putere, și că va deranja statele de graniță loiale Uniunii.

La 19 iunie 1862, cu susținerea lui Lincoln, Congresul a adoptat o lege prin
care interzicea sclavia în toate teritoriile federale. În iulie 1862, a fost
adoptată o a doua Lege de Confiscare, prin care se stabileau proceduri
judecătorești prin care se puteau elibera sclavii oricărei persoane condamnate
pentru ajutarea rebeliunii. Deși Lincoln credea că nu stă în puterea Congresului
să elibereze sclavii din state, el a aprobat legea, dând credit legislativului.
El considera însă că asemenea acțiuni sunt atribuția exclusivă a comandantului
suprem în timp de război, atribuții care îi revin prin Constituție
președintelui, iar Lincoln plănuia să acționeze și el în același sens. În acea
lună, Lincoln a discutat cu cabinetul o variantă a proclamației de emancipare.
În ea, el declara: „ca măsură militară potrivită și necesară, începând cu 1
ianuarie 1863, toate persoanele deținute ca sclavi în statele confederate vor fi
pentru totdeauna libere”.

În particular, Lincoln ajunsese în acest moment la concluzia că baza de sclavi a
Confederației trebuie eliminată. Politicienii Copperheads susțineau însă că
emanciparea este o piedică la adresa păcii și reunificării. Redactorul
republican Horace Greeley⁠(en) de la foarte influentul New York Tribune a căzut
în capcană, iar Lincoln a negat direct aceasta într-o abilă scrisoare din 22
august 1862. Președintele a spus că principalul scop al acțiunilor sale ca
președinte (folosind pronumele personal de persoana întâi și termenul de
„îndatorire oficială”) era conservarea Uniunii:

Proclamația de emancipare, emisă la 22 septembrie 1862, și intrată în vigoare la
1 ianuarie 1863, îi declara liberi pe sclavii din 10 state neaflate sub
controlul Uniunii, cu excepții privind zonele aflate deja sub controlul Uniunii
în două state. Lincoln a petrecut următoarele 100 de zile pregătind armata și
națiunea pentru emancipare, în timp ce democrații și-au raliat alegătorii de la
alegerile legislative din 1862 avertizând privind amenințarea pe care o
reprezintă sclavii eliberați pentru albii din Nord.

Odată ce abolirea sclaviei în statele rebele a devenit un obiectiv militar, pe
măsură ce armatele Uniunii înaintau spre sud, din ce în ce mai mulți erau
eliberați, până când toți cei trei milioane din teritoriul confederat au fost
eliberați. Comentariul lui Lincoln la semnarea proclamației a fost: „niciodată,
în viața mea, nu m-am simțit mai sigur că fac ceea ce trebuie, decât acum când
semnez această hârtie.” O vreme, Lincoln a continuat planurile mai vechi de a
constitui colonii de sclavi eliberați. El comenta favorabil pe tema colonizării
în Proclamația de emancipare, dar toate tentativele de a pune în aplicare un
proiect de asemenea amploare au dat greș. La câteva zile după anunțarea
emancipării, 13 guvernatori republicani s-au întrunit la Conferința de Război a
Guvernatorilor⁠(en); ei au susținut proclamația președintelui, dar au propus
demiterea generalului George B. McClellan din funcția de comandant al armatei
Uniunii.

După emiterea Proclamației de emancipare, înrolarea foștilor sclavi în armată a
devenit politică oficială a guvernului. Până în primăvara lui 1863, Lincoln era
gata să recruteze soldați negri în numere mai mari decât cele modice de până
atunci. Într-o scrisoare adresată lui Andrew Johnson, guvernatorul militar al
statului Tennessee, în care îl încuraja să ia inițiativa de a strânge armate de
negri, Lincoln scria: „simpla vedere a 50.000 de soldați negri înarmați și
pregătiți pe malurile fluviului Mississippi ar pune capăt pe loc rebeliunii”.
Până la sfârșitul lui 1863, la îndrumarea lui Lincoln, generalul Lorenzo
Thomas⁠(en) recrutase 20 de regimente de negri din valea râului Mississippi.
Frederick Douglass a făcut odată următoarea remarcă referitoare la Lincoln: „în
compania sa, nu mi s-a amintit niciodată de originea mea umilă și de culoarea
mea nepopulară”.

După marea victorie a Uniunii în bătălia de la Gettysburg din iulie 1863, și
după înfrângerea Copperheads în alegerile din Ohio din toamnă, Lincoln a păstrat
o bază puternică de susținere în partid și s-a găsit în puternica poziție de a
redefini efortul de război, în ciuda incidentelor violente din New York
City⁠(en). Era pregătită scena pentru discursul său de la cimitirul de pe câmpul
de bătălie de la Gettysburg de la 19 noiembrie 1863. În ciuda predicției lui
Lincoln că „lumea nu va observa prea atent, și nici nu va ține minte multă vreme
ce spunem noi acum”, cuvântarea a devenit cel mai citat discurs din istoria
americană.

În 272 de cuvinte, spuse în trei minute, Lincoln a afirmat că națiunea nu se
născuse în 1789, ci în 1776, „concepută întru libertate, și dedicată ideii că
toți oamenii sunt creați egali”. El a definit războiul ca un efort dedicat
acestor principii ale libertății și egalității pentru toți. Emanciparea
sclavilor devenise acum parte din efortul național de război. El a declarat că
morțile atâtor bravi soldați nu vor fi în van, că sclavia va lua sfârșit în urma
sacrificiului lor, și că viitorul democrației în lume va fi asigurat, că
„guvernul din popor, de către popor, pentru popor, nu va pieri de pe fața
Pământului”. Lincoln a concluzionat că Războiul Civil are un obiectiv profund: o
nouă naștere a libertății în țară.

Eșecul lui Meade de a lua prizonieră armata lui Lee în timp ce se retrăgea de la
Gettysburg, împreună cu pasivitatea continuată a Armatei Potomacului, l-au
convins pe Lincoln că este nevoie de o schimbare la comandă. Victoriile
generalului Ulysses S. Grant în bătălia de la Shiloh și în Campania
Vicksburg⁠(en) l-au impresionat pe Lincoln și au făcut din Grant un puternic
candidat pentru șefia armatelor Uniunii. Răspunzând unor critici adresate lui
Grant după Shiloh, Lincoln afirmase: „nu mă pot lipsi de acest om. El luptă.” Cu
Grant în frunte, Lincoln credea că armata Uniunii poate urma o serie insistentă
de ofensive coordonate pe multiple teatre de operațiuni, și că va avea un
comandant care acceptă utilizarea de soldați negri.

Cu toate acestea, Lincoln era îngrijorat că Grant ar putea candida la funcția de
președinte în 1864, ca și McClellan. Lincoln a aranjat ca un intermediar să
cerceteze intențiile politice ale lui Grant, și, asigurat fiind că nu avea
asemenea ambiții, a propus Senatului promovarea lui Grant la comanda armatelor
Uniunii. El a obținut consimțământul Congresului de a reinstitui, special pentru
Grant, gradul de general-locotenent, pe care nu îl deținuse niciun ofițer de la
George Washington.

Grant a dus sângeroasa sa Campanie Terestră⁠(en) în 1864. Ea este adesea
caracterizată drept război de uzură, date fiind uriașele pierderi ale Uniunii în
bătălii ca bătălia din Wilderness⁠(en) și Cold Harbor⁠(en). Deși aveau avantajul
că luptă în defensivă, forțele confederate au avut „un procentaj de pierderi
aproape la fel de mare ca forțele Uniunii”. Pierderile mari ale Uniunii au
alarmat Nordul; Grant pierduse o treime din armată, iar Lincoln l-a întrebat ce
planuri are, la care generalul a răspuns: „propun să ducem toată lupta pe linia
aceasta chiar dacă ne ia toată vara”.

Confederației îi lipseau întăririle, așa că armata lui Lee scădea cu fiecare
bătălie grea. Armata lui Grant a înaintat spre sud, a traversat râul James⁠(en),
forțând un asediu și lupte de tranșee lângă Petersburg, Virginia⁠(en). Lincoln a
făcut o vizită prelungită la cartierul general al lui Grant de la City Point,
Virginia. Aceasta a permis președintelui să discute personal cu Grant și cu
William Tecumseh Sherman pe tema ostilităților, întrucât Sherman a reușit și el
să-l viziteze în grabă pe Grant din poziția sa din Carolina de Nord. Lincoln și
Partidul Republican au mobilizat susținerea pentru recrutarea obligatorie în tot
Nordul, și au înlocuit pierderile Uniunii.

Lincoln l-a autorizat pe Grant să atace infrastructura confederată—plantații,
căi ferate și poduri—în speranța de a distruge moralul Sudului și de a-i slăbi
capacitatea economică de a continua lupta. Manevra lui Grant către Petersburg a
avut ca urmare obstrucționarea a trei căi ferate între Richmond și Sud. Această
strategie le-a permis generalilor Sherman și Philip Sheridan să distrugă
plantațiile și orașele din Valea Shenandoah⁠(en) din Virginia. Pagubele produse
de marșul lui Sherman spre mare prin Georgia în 1864 s-a limitat la o fâșie lată
de 100 km, dar nici Lincoln și nici comandanții săi nu considerau distrugerile
ca un scop în sine, acesta fiind înfrângerea armatelor confederate. După cum
concluzionează Neely (2004), nu a existat un efort de a se angaja într-un
„război total” contra civililor, cum avea să fie al Doilea Război Mondial.

Generalul confederat Jubal Anderson Early⁠(en) a început o serie de atacuri
asupra Nordului, care amenințau Capitala. În timpul atacului lui Early asupra
Washingtonului⁠(en) din 1864, Lincoln urmărea luptele dintr-o poziție expusă;
căpitanul Oliver Wendell Holmes⁠(en) i-a strigat: „dă-te jos, nebunule, să nu te
împuște!” După apeluri repetate adresate lui Grant pentru a apăra Washingtonul,
Sheridan a fost desemnat să se ocupe și amenințarea lui Early a fost înlăturată.

Pe măsură ce Grant continua să uzeze forțele lui Lee, au început unele încercări
de a discuta pacea. Vicepreședintele confederat Stephens⁠(en) a fost în fruntea
unui grup venit să se întâlnească cu Lincoln, Seward și alții la Hampton
Roads⁠(en). Lincoln a refuzat să permită orice negociere cu Confederația din
postura de egali; unicul său obiectiv era un acord de încetare a luptelor, așa
că întâlnirea nu a avut rezultat. La 1 aprilie 1865, Grant a reușit să
înconjoare forțele lui Lee în bătălia de la Five Forks⁠(en) și aproape a
încercuit Petersburgul, iar guvernul confederat a evacuat Richmondul. După
câteva zile, când orașul a căzut, Lincoln a vizitat capitala confederată
învinsă; în timp ce se plimba prin oraș, sudiștii albi erau indiferenți, dar
sclavii eliberați l-au primit ca pe un erou. La 9 aprilie, Lee s-a predat lui
Grant la Appomattox⁠(en) și războiul a luat practic sfârșit.

În timp ce războiul continua, Lincoln a candidat pentru realegere în 1864.
Lincoln era un politician priceput, aducând—și ținând—împreună toate facțiunile
principale ale Partidului Republican, și atrăgând de partea sa și pe democrații
războiului⁠(en) ca Edwin M. Stanton⁠(en) și Andrew Johnson. Lincoln petrecea
multe ore pe săptămână discutând cu politicieni din toată țara și folosindu-se
de puterile sale de patronaj—extins mult față de cele de pe timp de pace—pentru
a ține facțiunile partidului unite, a construi susținere pentru propriile
politici, și pentru a respinge eforturile radicalilor de a-l debarca de la
candidatura din 1864. La convenția din 1864, Partidul Republican l-a ales pe
Johnson, un democrat al războiului din statul sudic Tennessee, drept candidat
pentru funcția de vicepreședinte. Pentru a-și lărgi coaliția incluzând și pe
democrații de război și pe republicani, Lincoln a candidat sub titulatura
nou-înființatului Partidului Unionist⁠(en).

Când campaniile lui Grant din primăvara lui 1864 au devenit blocaje sângeroase
și pierderile umane ale Uniunii au început să crească, lipsa unui succes militar
a avut un impact important asupra perspectivelor de realegere a președintelui,
și mulți republicani din toată țara s-au temut că Lincoln va pierde. Împărtășind
această teamă, Lincoln a scris și a semnat un angajament că, dacă va pierde
alegerile, va trebui să învingă Confederația înainte de a preda mandatul
succesorului său:

În timp ce platforma democraților urma „aripa păcii” din partid și spunea că
războiul este un „eșec”, candidatul lor, generalul George B. McClellan, susținea
războiul și repudia platforma. Lincoln i-a oferit lui Grant mai mulți soldați și
și-a mobilizat partidul pentru a-și reînnoi susținerea lui Grant în efortul de
război. Capturarea Atlantei de către Sherman în septembrie și cucerirea
Mobile-ului de către David Farragut au pus capăt agitațiilor defetiste; Partidul
Democrat era profund divizat, unii lideri și majoritatea militarilor
susținându-l deschis pe Lincoln. Prin contrast, Partidul Național Unionist era
unit și energic după ce Lincoln făcuse din emancipare chestiunea centrală, iar
Partidele Republicane din state demonstrau perfidia Copperheads. La 8 noiembrie,
Lincoln a fost reales detașat, câștigând toate statele cu excepția a trei, și
obținând 78% din voturile soldaților unioniști.

La 4 martie 1865, Lincoln a ținut al doilea discurs inaugural⁠(en), în care a
spus că numărul mare de victime de ambele părți este voia Domnului. Istoricul
Mark Noll⁠(en) îl consideră a fi „printre numărul redus de texte semi-sacre prin
care americanii își definesc locul lor în lume”. Lincoln said:

Reconstrucția a început în timpul războiului, când Lincoln și asociații săi au
anticipat întrebările privind reintegrarea statelor sudice cucerite și
determinarea sorții liderilor confederați și sclavilor eliberați. La scurt timp
după capitularea lui Lee, un general îl întrebase pe Lincoln cum să fie tratați
confederații învinși, iar Lincoln i-a răspuns: „lăsați-i ușor”. În linie cu
acest sentiment, Lincoln era în fruntea moderaților în ce privește politica de
Reconstrucție, opunându-se doar republicanilor radicali conduși de
reprezentantul Thaddeus Stevens⁠(en), senatorul Charles Sumner⁠(en) și senatorul
Benjamin Wade⁠(en), aliați politici ai președintelui în alte aspecte. Hotărât să
găsească o cale de a reuni națiunea neînstrăinând Sudul, Lincoln a cerut să se
țină rapid alegeri în condiții generoase de-a lungul războiului. Proclamația de
amnistiere⁠(en) din 8 decembrie 1863, oferea grațierea tuturor celor ce nu
deținuseră funcții civile de conducere în cadrul Confederației, care nu
maltrataseră prizonieri unioniști și care semnau un jurământ de credință.

Pe măsură ce statele din Sud erau ocupate, trebuiau luate decizii critice în ce
privește conducerea lor în timp ce administrația le era reformată. De o
importanță deosebită erau Tennessee și Arkansas, unde Lincoln i-a numit pe
generalii Andrew Johnson și, respectiv, Frederick Steele⁠(en) ca guvernatori
militari. În Louisiana, Lincoln i-a ordonat generalului Nathaniel P. Banks⁠(en)
să promoveze un plan care va restaura statalitatea atunci când 10% din alegători
sunt de acord. Adversarii democrați ai lui Lincoln s-au folosit de aceste numiri
pentru a-l acuza că utilizează armata pentru a-și asigura ambițiile politice ale
lui și ale republicanilor. Pe de altă parte, radicalii i-au denunțat politica
drept una prea indulgentă, promovând propriul lor plan, Legea Wade-Davis⁠(en),
în 1864. Când Lincoln a respins legea, radicalii au răspuns refuzând să
primească în Congres reprezentanții aleși din Louisiana, Arkansas și Tennessee.

Numirile lui Lincoln erau gândite în așa fel încât să țină în frâu facțiunile
moderată și radicală. Pentru a ocupa locul eliberat de judecătorul-șef al Curții
Supreme, Taney, el l-a numit pe cel ales de radicali, Salmon P. Chase, care,
credea Lincoln, va susține emanciparea și politicile banilor de hârtie.

După punerea în aplicare a Proclamației de emancipare, care nu era în vigoare în
toate statele, Lincoln a crescut presiunea pe Congres să interzică sclavia în
toată țara printr-un amendament constituțional. Lincoln a declarat că un astfel
de amendment va „închide toată chestiunea”. Până în decembrie 1863, o propunere
de amendament constituțional care să interzică sclavia a fost adus în discuția
Congresului. Această primă tentativă nu a dus la adoptarea amendamentului,
neîntrunind majoritatea de două treimi necesară în Camera Reprezentanților la
votul din 15 iunie 1864. Adoptarea respectivului amendament a devenit parte a
platformei republican/unioniste pentru alegerile din 1864. După o îndelungată
dezbatere în Cameră, a doua propunere a fost adoptată de Congres la 31 ianuarie
1865, și a fost trimisă legislativelor statelor pentru ratificare. La
ratificare, ea a devenit al Treisprezecelea Amendament⁠(en) la Constituția
Statelor Unite, începând cu 6 decembrie 1865.

Când războiul se apropia de sfârșit, reconstrucția prezidențială a lui Lincoln
era în plin avânt; considerând că guvernul federal are o responsabilitate
limitată față de milioanele de sclavi eliberați. El a promulgat legea de
organizare a „Biroului pentru Eliberați”⁠(en) propusă de senatorul Charles
Sumner, prin care se înființa o agenție federală temporară care să rezolve
nevoile materiale imediate ale foștilor sclavi. Legea a dat foștilor sclavi
pământ în arendă pe trei ani, cu posibilitatea de achiziționare. Lincoln a
afirmat că planul său pentru Louisiana nu se aplică tuturor statelor în
Reconstrucție. Cu puțin înainte de a fi asasinat, Lincoln a anunțat că are un
nou plan pentru Reconstrucția Sudului. Discuțiile cu cabinetul au arătat că
planul lui Lincoln era de control militar pe termen scurt asupra statelor, urmat
de readmiterea lor sub controlul unioniștilor din Sud.

Biografii lui Lincoln James G. Randall⁠(en) și Richard Current⁠(en), conform lui
David Lincove, susțin că:

Reunificarea reușită a statelor a avut consecințe și asupra numelui țării.
Termenul „Statele Unite” fusese folosit și anterior, uneori la plural („aceste
State Unite”), și alte ori ca denumire la singular, fără să existe o consistență
gramaticală. Războiul Civil a fost o forță importantă ce a precipitat dominația
acordului la singular până la sfârșitul secolului al XIX-lea.

În anii recenți, istorici ca Harry Jaffa, Herman Belz, John Diggins, Vernon
Burton și Eric Foner au pus accent pe redefinirea de către Lincoln a valorilor
republicane. Încă din anii 1850, o vreme când mare parte din retorica politică
se concentra pe sfințenia Constituției, Lincoln a pus accent pe Declarația de
Independență ca fundament al valorilor politice americane—pe care a denumit-o
„foaia de ancorare” a republicanismului. Accentul pus în Declarația de
Independență pe libertate și egalitate pentru toți, spre deosebire de toleranța
cu care Constituția trata sclavia, a schimbat direcția dezbaterii. Cum
concluzionează Diggins în ce privește influentul discurs de la Cooper Union de
la începutul lui 1860, „Lincoln a prezentat americanilor o teorie istorică ce
oferă o profundă contribuție la teoria și destinul republicanismului însuși.”
Poziția sa a căpătat putere deoarece scotea în evidență bazele morale ale
republicanismului, și nu legalismele sale. Cu toate acestea, în 1861, Lincoln a
justificat războiul în termeni de legalisme (Constituția era un contract, și
pentru ca o parte să iasă din el trebuia să fie de acord toate părțile), și apoi
în termeni de datorie națională de a garanta forma republicană de guvernământ în
toate statele. Burton (2008) afirmă că republicanismul lui Lincoln a fost
preluat de sclavii eliberați după emancipare.

În martie 1861, în primul discurs inaugural al lui Lincoln⁠(en), el explora
natura democrației, denunțând secesiunea ca anarhie, și explicând că domnia
majorității trebuie să fie echilibrată de restricții constituționale în sistemul
american. El spunea: „o majoritate ținută în frâu de frâne și limitări
constituționale, schimbându-se permanent cu ușurință odată cu schimbările
deliberate ale opiniilor și sentimentelor populare, este singurul adevărat
suveran al unui popor liber.”

Lincoln a aderat la teoria Whig privind președinția, teorie ce dădea Congresului
responsabilitate principală pentru redactarea legilor, în timp ce executivul le
punea în aplicare. Lincoln a respins doar patru legi adoptate de Congres;
singura importantă a fost Legea Wade-Davis cu programul său dur de
Reconstrucție. El a promulgat Homestead Act din 1862, prin care punea milioane
de hectare de pământ deținut de guvern la dispoziția oricui dorea să-l cumpere
cu preț redus. Legea Colegiilor pe Granturi Funciare Morrill⁠(en), promulgată și
ea în 1862, conținea granturi pentru colegiile agricole din fiecare stat. Legea
Căii Ferate a Pacificului⁠(en) din 1862 și 1864 acorda susținere federală pentru
construirea Primei Căi Ferate Transcontinentale⁠(en), terminată în 1869.
Adoptarea Legii Gospodăriilor și celei a Căii Ferate a Pacificului a fost făcută
posibilă prin absența congressmanilor din Sud și senatorilor care se opuseseră
acestor măsuri în anii 1850.

Format:Infobox U.S. Cabinet Alte legi importante au fost două măsuri de creștere
a veniturilor pentru guvernul federal: taxele vamale (o politică cu un
îndelungat precedent), și o nouă taxă federală pe venit. În 1861, Lincoln a
promulgat al doilea și al treilea regim vamal Morrill⁠(en), primul datând din
timpul predecesorului său, James Buchanan. Tot în 1861, Lincoln a promulgat
Legea Veniturilor din 1861⁠(en), impunând primul impozit pe venit în SUA. Prin
această lege se impunea o cotă unică de 3 procente pentru veniturile de peste
800 de dolari (21.000 de dolari la valoarea din 2014), care a fost schimbată
ulterior prin Legea Veniturilor din 1862⁠(en) într-un sistem de impozitare
progresivă.

Lincoln a prezidat și peste expansiunea influenței economice a guvernului
federal în mai multe alte zone. Înființarea sistemului de bănci naționale prin
Legea Sistemului Bancar Național⁠(en) a construit o rețea financiară puternică
la nivelul întregii țări și a stabilit o monedă națională. În 1862, Congresul a
înființat, cu aprobarea lui Lincoln, Departmentul Agriculturii⁠(en). În 1862,
Lincoln a trimis un general de rang înalt, John Pope, să înăbușe răscoala
Sioux⁠(en) din Minnesota. După ce i s-au prezentat 303 de mandate de execuție
pentru membri ai tribului Sioux Santee Dakota acuzați că uciseseră fermieri
nevinovați, Lincoln a revizuit personal fiecare mandat, aprobând în cele din
urmă 39 de execuții (din care una a fost comutată ulterior). Președintele
Lincoln plănuia și o reformă a politicii federale față de indieni.

În urma pierderilor suferite de Grant în campania împotriva lui Lee, Lincoln
luase în calcul un alt apel executiv la recrutare în armată, dar acesta nu a mai
fost emis. Ca răspuns la zvonurile că va face aceasta, redactorii de la New York
World⁠(en) și de la Journal of Commerce⁠(en) au publicat o falsă proclamație de
recrutare care a creat o oportunitate pentru redactori și alți angajați să pună
la colț piața aurului. Reacția lui Lincoln a fost de a transmite cele mai
puternice mesaje în media despre asemenea comportament; el a ordonat armatei să
confiște numerele respective ale celor două publicații, ceea ce s-a făcut timp
de două zile.

Lincoln este în mare parte responsabil pentru instituirea sărbătorii de Ziua
Recunoștinței în Statele Unite. Înainte de președinția lui Lincoln, Ziua
Recunoștinței era doar o sărbătoare regională în zona New England, după cum
fusese din secolul al XVII-lea, deși fusese sporadic și la date neregulate
proclamată și de guvernul federal. Ultima astfel de proclamație avusese loc în
timpul președinției lui James Madison cu 50 de ani înainte. În 1863, Lincoln a
declarat ultima joi din noiembrie a acelui an ca Zi a Recunoștinței. În iunie
1864, Lincoln a aprobat Grantul Yosemite acordat de Congres, prin care se punea
sub un nivel fără precedent de protecție arealul natural cunoscut astăzi ca
Parcul Național Yosemite.

Lincoln a numit în funcție 32 de judecători federali, inclusiv patru
judecători-asociați și un judecător-șef al Curții Supreme a Statelor Unite, și
27 de judecători în tribunalele districtuale. Lincoln nu a numit judecători în
curțile de circuit în timpul mandatului său.

Filosofia declarată a lui Lincoln în ce privește numirile la Curtea Supremă a
fost „nu putem întreba pe cineva ce va face, și dacă îl întrebăm și ne răspunde,
atunci ar trebui să-l disprețuim pentru asta. De aceea, trebuie să luăm un om
ale cărui opinii sunt cunoscute.” Lincoln a făcut cinci numiri la Curtea Supremă
a SUA. Noah Haynes Swayne⁠(en), numit la 21 ianuarie 1862 și devenit membru la
24 ianuarie 1862, a fost ales ca avocat antisclavie susținător al cauzei
Uniunii. Samuel Freeman Miller⁠(en), numit la 16 iulie 1862, îl susținuse pe
Lincoln în alegerile din 1860 și era un aboliționist convins. David Davis,
manager al campaniei lui Lincoln din 1860, numit la 1 decembrie 1862 și devenit
membru la 8 decembrie 1862, fusese judecător și în curțile de circuit din
Illinois unde activase Lincoln. Stephen Johnson Field⁠(en), fost judecător al
Curții Supreme a statului California, a fost numit la 6 martie 1863 și a început
mandatul la 10 martie 1863, și a adus un echilibru geografic, dar și politic,
fiind democrat. În cele din urmă, secretarul pentru trezorerie al lui Lincoln,
Salmon P. Chase, a fost numit judecător-șef la 6 decembrie 1864. Lincoln îl
considera pe Chase un jurist abil, care va susține legislația Reconstrucției, și
credea că prin numirea lui contribuia la unitatea Partidului Republican.

După secesiunea statului Virginia, comitatele din nord-vestul statului au
hotărât separarea de statul Virginia și rămânerea în cadrul Uniunii, sub forma
unui nou stat, Virginia de Vest. Acest stat a fost admis în Uniune la 20 iunie
1863, după ce a îndeplinit condiția de a adopta o constituție ce stipula
abolirea treptată a sclaviei. La 31 octombrie 1864, a fost admis ca stat liber
și Nevada, al treilea stat din vestul îndepărtat al continentului.

John Wilkes Booth era un cunoscut actor, dar și spion confederat din Maryland;
deși nu s-a înrolat în armata confederată, avea legături cu serviciul secret al
Confederației. În 1864, Booth a pus la cale un plan (foarte similar cu cel al
lui Thomas N. Conrad, autorizat anterior de către Confederație) de a-l răpi pe
Lincoln în schimbul eliberării unor prizonieri confederați.

După ce a fost prezent la un discurs ținut la 11 aprilie 1865, de Lincoln pentru
promovarea drepturilor negrilor, Booth, agitat, și-a schimbat planurile și a
devenit hotărât să-l asasineze pe președinte. Aflând că președintele, prima
doamnă, și generalul din fruntea armatelor Uniunii, Ulysses S. Grant, vor fi
prezenți la Ford's Theatre⁠(en), Booth a pus la cale un plan, împreună cu mai
mulți conspiratori, de a-i asasina pe vicepreședintele Andrew Johnson, pe
secretarul de stat William H. Seward și pe generalul Grant. Fără principala
gardă de corp, Ward Hill Lamon⁠(en), Lincoln a plecat să vadă piesa de teatru
Our American Cousin⁠(en) la 14 aprilie. În ultimul moment, Grant și soția sa au
ales să meargă în New Jersey în vizită la copiii lor, în loc să meargă la
teatru.

Garda de corp a lui Lincoln, John Parker, a plecat de la Ford's Theater la pauză
pentru a servi o băutură cu vizitiul lui Lincoln în Star Saloon, aflat în
vecinătate. Președintele, rămas nepăzit, stătea în loja oficială de la balcon.
Profitând de ocazie, Booth s-a furișat pe la spate și, la ora 10:13 pm, l-a
împușcat de aproape pe Lincoln în ceafă, rănindu-l mortal. Maiorul Henry
Rathbone⁠(en) s-a luptat puțin cu Booth, dar Booth l-a înjunghiat și a fugit.

Aflat pe fugă timp de 12 zile, Booth a fost găsit în ziua de 26 aprilie la o
fermă din Virginia, la circa 100 km sud de Washington, D.C. După ce a refuzat să
se predea soldaților unioniști, Booth a fost ucis de sergentul Boston
Corbett⁠(en).

Un chirurg militar, doctorul Charles Leale⁠(en), se afla și el la teatru și a
venit imediat în ajutorul președintelui. A găsit că președintele nu răspundea la
stimuli, respira cu greutate și nu avea puls detectabil. După ce a determinat că
președintele fusese împușcat în cap și nu înjunghiat în umăr cum se crezuse la
început, a încercat să elimine cheagul de sânge, după care președintele a
început să respire mai ușor. El a fost apoi dus vis-a-vis în Casa Petersen⁠(en).
După ce a rămas în comă nouă ore, Lincoln a murit la 7:22 am în ziua de 15
aprilie. Preotului presbiterian Phineas Densmore Gurley⁠(en), prezent acolo, i
s-a cerut să spună o rugăciune, după care secretarul de război Stanton a salutat
și a spus: „acum aparține epocilor” (în engleză Now he belongs to the ages).

Trupul lui Lincoln, înfășurat în drapel, a fost escortat apoi prin ploaie la
Casa Albă, de ofițeri cu capetele descoperite, în timp ce toate bisericile din
oraș băteau clopotele. Președintele Johnson a depus jurământul la ora 10:00 am,
cu mai puțin de 3 ore după moartea lui Lincoln. Sicriul președintelui a fost
depus în Camera de Est și apoi în Rotonda Capitoliului între 19 și 21 aprilie.
Sicriul fiului său Willie care murise cu trei ani în urmă a fost exhumat și au
mers împreună pe ultimul drum al președintelui în vagonul prezidențial „United
States”. Timp de trei săptămâni trenul funerar Lincoln Special decorat în negru
le-a purtat pe un traseu lung și întortocheat de la Washington D.C. până la
Springfield, Illinois oprind în multe orașe din Nord pentru slujbe elaborate cu
participări de sute de mii de oameni, trecând prin fața altora care s-au adunat
pe marginea căii ferate cu orchestre, focuri de tabără și coruri sau doar
oprindu-se cu capul descoperit la trecerea procesiunii.

În tinerețe, Lincoln fusese sceptic religios⁠(en), sau, după cum spune un
biograf, un iconoclast. Mai târziu, utilizarea frecventă de către Lincoln a
limbajului și a imaginilor religioase ar putea fie să fi afectat credințele lui
personale, fie să fi fost doar un mijloc de a face apel la audiența sa, formată
mai ales din protestanți evangelici⁠(en). El nu a fost membru al vreunei
biserici, deși o însoțea frecvent la biserică pe soția sa. El cunoștea însă în
profunzime Biblia, pe care o cita și o lăuda. În ce privește credința sa, o
ținea pentru sine, și în același timp respecta credințele celorlalți. Lincoln nu
a declarat vreodată cu claritate vreo credință creștină. El credea însă într-un
Dumnezeu atotputernic care controla evenimentele și, până în 1865, își exprima
această credință în discursuri importante.

În anii 1840, Lincoln subscrisese Doctrinei Necesității, o credință conform
căreia mintea umană era controlată de o putere superioară. În anii 1850, Lincoln
recunoștea „providența” într-un sens general, și rareori folosea limbajul și
imaginile evanghelicilor; el avea față de republicanismul Părinților Fondatori
un respect aproape religios. După moartea fiului său, Edward, Lincoln și-a
recunoscut mai des propria nevoie de a se baza pe Dumnezeu. Moartea lui Willie
în februarie 1862 pare să-l fi făcut pe Lincoln să privească spre religie pentru
răspunsuri și pentru consolare. După moartea lui Willie, Lincoln s-a gândit de
ce, din punct de vedere divin, este necesară severitatea războiului. El scria în
această vreme că Dumnezeu „putea fie să salveze, fie să distrugă Uniunea fără o
încercare omenească. Și totuși încercarea a început. Și după ce a început, putea
da victoria finală oricărei părți în orice zi. Și totuși încercarea continuă.”
În ziua în care Lincoln a fost asasinat, se spune că i-ar fi mărturisit soției
dorința de a vizita Țara Sfântă.

Există mai multe afirmații cum că sănătatea lui Lincoln era în declin la
momentul asasinării. Acestea se bazează adesea pe fotografiile care par să arate
o pierdere în greutate și în masă musculară. O astfel de afirmație este aceea că
suferea de o boală genetică rară, MEN2b⁠(en), care se manifestă prin carcinom
tiroid medular⁠(en), neuromuri mucozale⁠(en) și cu aparență marfanoidă. Alții
afirmă direct că avea sindromul Marfan, pe baza înălțimii sale și lungimii
degetelor, și pe asocierea unei posibile insuficiențe aortice⁠(en), care poate
cauza o mișcare pe verticală a capului în ritmul bătăilor inimii (Simptomul De
Musset⁠(en)) — pe baza neclarității capului lui Lincoln în fotografii, care pe
atunci se făceau cu timp mare de expunere. O analiză ADN a fost deocamdată
refuzată de Muzeul Marii Armate a Republicii din Philadelphia.

În clasamentele președinților americani alcătuite de intelectuali din diverse
domenii începând cu anii 1940, Lincoln este constant clasat în primii trei,
adesea pe primul loc. Un studiu din 2004 a găsit că politologii și istoricii îl
pun pe Lincoln de obicei pe primul loc, în vreme ce juriștii îl pun pe locul al
doilea după Washington. Dintre toate clasamentele alcătuite începând cu 1948,
Lincoln este pe primul loc în majoritatea: Schlesinger 1948, Schlesinger 1962,
1982 Murray Blessing Survey, Chicago Tribune 1982 poll, Schlesinger 1996, CSPAN
1996, Ridings-McIver 1996, Time 2008, and CSPAN 2009. În general, primii trei
președinți sunt 1. Lincoln; 2. George Washington; și 3. Franklin D. Roosevelt,
deși uneori Lincoln și Washington, sau Washington și Roosevelt, își schimbă
locurile.

Asasinarea președintelui Lincoln l-a transformat pe acesta într-un martir
național și i-a adus o recunoaștere de proporții legendare. Lincoln era văzut de
aboliționiști ca un luptător pentru libertatea umană. Republicanii i-au legat
numele de partidul lor. Mulți, dar nu toți, din Sud, îl considerau pe Lincoln un
om cu calități remarcabile.

Schwartz susține că reputația lui Lincoln a crescut încet la sfârșitul secolului
al XIX-lea până în Epoca Progresistă⁠(en) (1900–anii 1920) când a devenit unul
dintre cei mai venerați eroi ai istoriei americane, acceptat ca atare și de
sudiștii albi. Apogeul a fost atins în 1922, când a fost inaugurat Memorialul
Lincoln pe Promenada din Washington. În epoca New Deal, liberalii l-au cinstit
pe Lincoln nu atât ca omul realizat prin forțe proprii, sau ca marele președinte
din vreme de război, ci ca susținător al omului de rând care fără îndoială ar fi
susținut un stat al bunăstării sociale. În anii Războiului Rece, imaginea lui
Lincoln s-a schimbat, aducând în evidență simbolul libertății care aducea
speranță celor oprimați de regimurile comuniste.

Până în anii 1970, Lincoln devenise un erou al conservatorilor politici pentru
naționalismul său intens, pentru susținerea acordată mediului de afaceri, pentru
insistența pentru stoparea răspândirii servituții umane, acțiunea sa în termenii
principiilor Lockean și Burkean în numele libertății și tradiției, și pentru
devotamentul pentru principiile Părinților Fondatori. Ca activist Whig, Lincoln
era un susținător al intereselor de afaceri, favorizând un regim vamal
protecționist, sistemul bancar, îmbunătățirile interne, și căile ferate în
opoziție cu democrații agrarieni⁠(en). William C. Harris găsea că „respectul
[lui Lincoln] pentru Părinții Fondatori, pentru Constituție și pentru legile de
sub ea, ca și pentru conservarea Republicii și instituțiilor ei i-au susținut și
întărit conservatorismul”. James G. Randall punea accent pe toleranța lui și mai
ales pe moderația „în preferința sa pentru un progres ordonat, neîncrederea în
agitația periculoasă și reticența față de schemele de reformă prost digerate”.
Randall concluzionează că „era conservator în deplina evitare a acelui tip de
așa-numit «radicalism» care implica abuzarea Sudului, ura față de proprietarul
de sclavi, setea de răzbunare, comploturile partizane și cererile negeneroase ca
instituțiile Sudului să fie transformate peste noapte de persoane din exterior”.

Pe la sfârșitul anilor 1960, liberalii, ca istoricul Lerone Bennett⁠(en), aveau
îndoieli, mai ales în ce privește vederile lui Lincoln în chestiunile rasiale.
Bennett a câștigat multă atenție când l-a făcut pe Lincoln alb-supremațist în
1968. El observa că Lincoln folosea etnonime peiorative, spunea bancuri în care
erau ridiculizați negrii, insista că se opune egalității sociale, și propunea
trimiterea sclavilor eliberați într-o altă țară⁠(en). Apărătorii săi, cum ar fi
autorii Dirck și Cashin, au răspuns că nu era așa de rău ca majoritatea
politicienilor vremii; și că era un „vizionar moral” care a ajutat la progresul
cauzei aboliționiste, pe cât de repede s-a putut din punct de vedere politic.
Accentul s-a deplasat de la Lincoln-eliberatorul la un argument că negrii se
eliberaseră singuri din sclavie, sau cel puțin au fost responsabili pentru
forțarea guvernului să-i elibereze. Istoricul Barry Schwartz scria în 2009 că
imaginea lui Lincoln a suferit „eroziune, pălirea prestigiului, un ridicol
benign” spre sfârșitul secolului al XX-lea. Pe de altă parte, în biografia lui
Lincoln publicată în 1996, Donald opina că acesta era dotat cu trăsătura de
personalitate definită de poetul John Keats drept capabilitate negativă⁠(en),
atribuită liderilor extraordinari care erau „mulțumiți în mijlocul
incertitudinilor și îndoielilor și neobligați către fapt ori rațiune”.

Lincoln a devenit personaj de film, fiind adesea ilustrat la Hollywood, aproape
mereu într-o lumină favorabilă.

Portretul lui Lincoln apare pe două mijloace de plată americane, moneda de un
cent și bancnota de cinci dolari. Chipul său apare și pe timbre, iar mai multe
sate, orașe și comitate americane au fost denumite în cinstea sa, între care
capitala statului Nebraska.

Cele mai celebre și mai vizitate memoriale sunt Memorialul Lincoln din
Washington, D.C.; sculptura lui Lincoln de pe Muntele Rushmore; Ford's
Theatre⁠(en) și Casa Petersen⁠(en) (unde a murit) din Washington, precum și
Biblioteca și Muzeul Prezidențial Abraham Lincoln⁠(en), aflate în Springfield,
Illinois, nu departe de casa lui Lincoln⁠(en) și mormântul său⁠(en).

Barry Schwartz, sociolog care a examinat memoria culturală a Americii, afirmă că
în anii 1930 și 1940, memoria lui Abraham Lincoln era practic sfântă și dădea
națiunii „un simbol moral care să inspire și să îndrume viața americanilor”. În
timpul Marii Crize, afirmă el, Lincoln a servit ca „mijloc de a vedea
dezamăgirile lumii, de a-i face suferințele nu atât explicabile, cât pline de
înțeles”. Când pregătea America de război, Franklin D. Roosevelt a folosit
cuvintele președintelui din timpul Războiului Civil pentru a clarifica
amenințarea pe care o reprezentau Germania și Japonia. Americanii întrebau: „Ce
ar face Lincoln?” El observă însă și că, după al Doilea Război Mondial, puterea
de simbol a lui Lincoln și-a pierdut din relevanță, și că acest „erou ce pălește
este simptomatic pentru lenta dispariție a încrederii în măreția națională”. El
sugera că postmodernismul și multiculturalismul au diluat din conceptul de
măreție.



https://ro.wikipedia.org/wiki/Cookie

Un cookie HTTP sau un modul cookie este un text special, deseori codificat,
trimis de un server unui navigator web și apoi trimis înapoi (nemodificat) de
către navigator, de fiecare dată când accesează acel server. Cookie-urile sunt
folosite pentru autentificare precum și pentru urmărirea comportamentului
utilizatorilor; aplicații tipice sunt reținerea preferințelor utilizatorilor și
implementarea sistemului de „coș de cumpărături”.

Termenul „cookie” este un cuvânt englez (biscuit, pronunție: /ˈkuˌki/). În
informatică el este derivat din termenul „magic cookie”, un concept des utilizat
în IT. În general cuvântul „cookie” cu acest sens este folosit și în alte limbi;
doar în terminologia tehnică francofonă s-a încercat traducerea lui prin
termenul témoin („martor”).

Cookie-urile au creat îngrijorare din cauză că ele permit strângerea de
informații despre comportamentul utilizatorilor (în principiu, ce anume pagini
web vizitează și când). Ca urmare, folosirea lor (și a informațiilor culese)
sunt supuse în unele țări unor restricții legale, printre care Statele Unite ale
Americii și țările UE. Tehnicile de tip „cookie” au fost de asemenea criticate
pentru faptul că identificarea utilizatorilor nu e întotdeauna precisă, ca și
pentru faptul că prin intermediul lor se pot executa atacuri informatice.

Există și o serie de păreri greșite despre cookie-uri, cele mai multe bazate pe
impresia (greșită) că ele ar conține întotdeauna cod executabil; în realitate
ele sunt doar texte, și nu pot să execute nicio operație. Ele nu sunt nici
spyware și nici viruși informatici, deși anumite programe antivirus și
anti-spyware le pot detecta.

Unele site-uri folosesc cookie-urile și pentru a permite utilizatorilor să
modifice felul în care afișează paginile de web, în funcție de preferințele
personale, care sunt reținute și între sesiuni. Se pot modifica și reține în
acest fel atât aspecte legate de funcționalitatea cât și de afișarea grafică a
paginilor. De exemplu, Wikipedia permite utilizatorilor înregistrați să modifice
aspectul paginilor, iar în Google, chiar și utilizatorii neînregistrați pot de
exemplu alege câte rezultate să fie afișate într-o pagină.

Cookie-urile de obicei conțin date fără semnificație pentru utilizator sau
pentru navigatorul său, dar care pot fi interpretate de server. Navigatorul le
primește și le returnează serverului nemodificate, introducând astfel o
„amintire” a evenimetelor trecute în cererea HTTP, care în sine este atemporală
(altfel spus, fiecare cerere este în principiu un eveniment izolat, fără a avea
vreo legătură cu alte cereri HTTP trecute sau viitoare către același server).
Returnând însă un cookie unui server, acesta poate lega cererea actuală de
cereri precedente (în care același server a trimis cookie-ul), în acest fel
luând naștere o așa numită sesiune. În afară de servere, cookie-urile mai pot fi
create și de aplicații web care rulează pe server, comunică cu clienții prin
HTTP, și sunt scrise în limbaje de programare cum ar fi Java și C# sau în
scripturi ce rulează pe server.

Descrierea detaliată a mecanismului sugerează ca navigatoarele să poată reține
cel puțin 300 de cookie-uri de câte 4 kb, și cel puțin 20 pentru fiecare server
sau domeniu de Internet.

De la apariția cookie-urilor pe Internet s-au răspândit și mai multe păreri
greșite despre ele. În 2005, Jupiter Research a publicat rezultatele unui
sondaj, conform căruia o bună parte din cei chestionați credeau că:

De fapt cookie-urile conțin doar date, nu și cod (instrucțiuni executabile): ele
nu pot să șteargă sau să citească nimic de pe PC-ul utilizatorului. Totuși, ele
permit detectarea paginilor vizitate de un utilizator pe unul sau mai multe
situri. Aceste informații pot fi colectate într-un profil al utilizatorului.
Acesta este ce-i drept anonim (nu conține informații personale cum ar fi nume
sau adresă, cu excepția cazului în care utilizatorul și-a indicat el însuși
datele personale), dar conține totuși o adresă IP. Chiar dacă sunt în teorie
anonime, datele colectate în acest fel au dat naștere unor îngrijorări cu
privire la cât de bine se asigură anonimitatea utilizatorului atunci când
navighează pe Internet.

Cele mai multe navigatoare moderne suportă cookie-uri; ele permit însă
utilizatorului să decidă dacă va folosi sau nu cookie-uri. Variantele cele mai
folosite sunt: (1) nu sunt folosite cookie-uri, (2) navigatorul cere permisiunea
utilizatorului la fiecare cookie, sau (3) toate cookie-urile sunt acceptate.

Navigatorul poate permite specificarea mai detaliată a cookie-urilor care să fie
acceptate. De obicei utilizatorul are la dispoziție următoarele opțiuni:
respingerea cookie-urilor pentru anumite domeniii de internet; respingerea
cookie-urilor third party (explicate mai jos); acceptarea cookie-urilor dar
ștergerea lor la închiderea navigatorului; permisiunea ca un server să creeze
cookie-uri pentru un alt domeniu. Cele mai multe navigatoare care suportă
Javascript dau posibilitatea afișării cookie-urilor active pentru o anumită
pagină, scriind javascript:alert("Cookies: "+document.cookie) în câmpul de
editare a URL-ului. În plus, unele navigatoare permit utilizatorului să vadă și
să șteargă individual cookie-urile stocate.

Standardul P3P dă posibilitatea serverelor să declare ce fel de informații
colectează și în ce scop, incluzând informațiile colectate cu ajutorul
cookie-urilor. Astfel, un navigator poate să decidă dacă acceptă sau nu
cookie-urile, sau poate afișa utilizatorului intențiile declarate de server, iar
acesta va decide acceptarea sau respingerea cookie-urilor.

Companiile publicitare folosesc astfel de cookie-uri pentru a urmări
utilizatorii care accesează paginile în care aceasta are imagini sau așa numite
„Web-bugs” (care sunt imagini cu dimensiunea de un singur pixel, în mod normal
invizibile — transparente, al căror singur rol constă în a declanșa un transfer
de cookie-uri). În acest fel compania cunoaște comportamentul utilizatorilor și
poate plasa reclame pertinente (apropiate de preocupările și interesele
utilizatorului) în anumite pagini.

Guvernul Statelor Unite ale Americii a elaborat un set strict de reguli în
privința cookie-urilor în anul 2000, după ce a ieșit la iveală faptul că
Direcția pentru Controlul Drogurilor a Casei Albe folosea cookie-uri pentru a
vedea dacă cei care îi accesau site-ul accesau după aceea pagini de web despre
folosirea ori producerea drogurilor. În 2002, Daniel Brandt, militant pentru
securitatea datelor personale pe web, a descoperit că și pagina de web a CIA
lăsa pe hard-disk-urile utilizatorilor cookie-uri persistente (cu data de
expirare 2010). După ce a fost anunțată că își încalcă propriile reguli, CIA a
răspuns că trimiterea cookie-urilor a fost accidentală, că ele nu au fost
folosite efectiv pentru a urmări utilizatorii și și-a modificat pagina astfel
încât să nu mai folosească cookie-uri. Pe 25 decembrie 2005, Brandt a descoperit
că și NSA lăsa două cookie-uri persistente pe calculatoarele utilizatorilor, din
cauza unui update de software. După ce a fost informată de acest lucru, NSA a
dezactivat trimiterea de cookie-uri de pe site-ul propriu.

O directivă din 2002 a Uniunii Europene în privința securității informațiilor de
natură personală pe Internet conține reguli legate de folosirea cookie-urilor.
Printre altele, Articolul 5, Alineatul 3 specifică faptul că salvarea datelor
(cum ar fi cookie-uri) pe calculatorul unui utilizator poate fi făcută doar
dacă: 1) utilizatorului i se spune cum vor fi utilizate aceste date; și 2)
utilizatorului i se dă posibilitatea de a refuza aceste date. Totuși, același
articol menționează faptul că salvarea datelor necesare din motive tehnice este
exceptată de la această regulă. Această directivă trebuia aplicată încă din
octombrie 2003, dar un raport din decembrie 2004 spune (la pagina 38) că această
prevedere nu a fost pusă în practică, și că unele țări membre nici măcar nu au
adoptat-o (Slovacia, Letonia, Grecia, Belgia, și Luxembourg). Același raport
propune o analiză serioasă a situației din statele membre (ale Uniunii
Europene).

În afară de problema securității datelor personale, mai există câteva motive
pentru care folosirea cookie-urilor este criticată: ele nu pot identifica foarte
precis utilizatorii, și pot fi folosite pentru a ataca sistemele IT.

În mod normal, cookie-urile sunt transferate între un server (sau mai multe
servere din același domeniu) și calculatorul utilizatorului. Deoarece
cookie-urile pot conține informații confidențiale (nume de utilizator, parolă
etc.), ele nu ar trebui să fie accesibile altor calculatoare. Din păcate,
sesiunile HTTP obișnuite sunt vizibile tuturor calculatoarelor din rețea, care
pot intercepta pachetele de date. Aceste cookie-uri nu pot conține deci
informații confidențiale. O soluție posibilă este HTTPS, care folosește
Transport Layer Security pentru a cripta toate datele schimbate între server și
calculatorul utilizatorului.

Așa numitul „cross-site scripting” (scripting inter-sit) permite trimiterea unui
cookie altor servere, care nu ar trebui în mod normal să-l primească.
Navigatoarele moderne permit executarea (de către client) a unor fragmente de
cod primite de la server; dacă cookie-urile pot fi accesate în timpul execuției,
ele ar putea fi trimise altor servere decât cele „autorizate”. Aceasta se
numește „furtul” cookie-ului, iar criptarea nu ajută împotriva acestui gen de
atac.

Fiecare site ar trebui să aibă acces doar la cookie-urile proprii, adică un site
de genul rău.net nu ar trebui să poată citi cookie-uri trimise clientului de un
alt site bun.net. Totuși, erori în programarea navigatoarelor pot duce la
încălcarea acestei reguli. Se ajunge la o situație similară trimiterii de
cookie-uri modificate, dar în acest caz nu este atacat serverul, ci un
utilizator de bunăcredință care folosește un navigator vulnerabil. În acest fel,
de exemplu, se poate fura acel identificator de sesiune și atacatorul poate să
se „autentifice” în locul utilizatorului de bună credință.

O metodă foarte puțin precisă de urmărire a utilizatorilor se bazează pe
reținerea adreselor IP ale calculatoarelor care solicită pagini web. Aceasta a
fost disponibilă și folosită încă de la începuturile World Wide Web-ului, pentru
că trimiterea paginii către un client presupune cunoașterea adresei IP a
acestuia (sau a proxy-ului, dacă se folosește unul). Această adresă poate fi
reținută de către server indiferent dacă cookie-urile sunt sau nu folosite.

Totuși, calculatoarele și proxy-urile pot fi folosite de mai mulți utilizatori;
de asemenea, același calculator poate avea adrese IP diferite, de exemplu în
cazul unor conexiuni succesive prin dial-up. De aceea, o urmărire fiabilă a unui
utilizator este dificilă; o proprietate a protocolului HTTP poate ajuta în acest
sens: atunci când un navigator cere o pagină din cauză că utilizatorul urmează o
legătură, cererea conține și adresa paginii pe care se află această legătură.
Dacă serverul stochează aceste adrese, el poate avea succesiunea de pagini
vizitate de utilizator. Nici această metodă nu este la fel de eficientă ca
folosirea cookie-urilor, deoarece mai mulți utilizatori pot accesa aceeași
pagină de la același calculator, NAT router, sau proxy și apoi să urmeze două
legături diferite. În orice caz, în acest fel se pot doar urmări acțiunile
utilizatorului, și nu se pot suplini celelalte moduri de folosire a
cookie-urilor.

Urmărirea cu ajutorul adresei IP poate fi imposibilă dacă utilizatorul folosește
unul dintre sistemele de acces anonim la internet, cum ar fi Tor. Acestea fac ca
un navigator să aibă mai multe adrese IP în cadrul unei singure sesiuni, și
chiar pot face să pară că de la aceeași adresă IP vin mai mulți utilizatori.

O metodă mai precisă se bazează pe introducerea informației în adresa URL.
Partea denumită „query string” este folosită de obicei, dar se pot folosi și
alte secțiuni. Mecanismul sesiunilor PHP folosește această metodă dacă
cookie-urile nu sunt activate.

Protocolul HTTP include mecanisme (cum ar fi digest access authentication), care
permit accesarea unei pagini Web doar după furnizarea unui nume de utilizator și
a unei parole, pe care navigatorul le reține și le transmite server-ului la
fiecare cerere, fără ca utilizatorul să le introducă de fiecare dată; din
punctul acestuia de vedere, lucrurile se desfășoară ca și în cazul folosirii
cookie-urilor. Totuși, transmiterea parolei (și chiar a numelui de utilizator)
de fiecare dată când este cerută o pagină este destul de nesigură: acest trafic
poate fi interceptat. Identificatorul de sesiune (informația care putea fi
interceptată dacă se foloseau cookie-uri) expiră destul de repede după ce nu a
fost folosit, devenind inutilizabil pentru un atacator.

Dacă un navigator folosește plugin-ul Macromedia Flash Player funcția de salvare
locală a unor obiecte poate fi folosită într-un mod foarte asemănător
cookie-urilor. Aceasta poate fi o opțiune atrăgătoare pentru dezvoltatorii de
pagini Web, pentru că majoritatea utilizatorilor de Windows folosesc acest
plugin, iar limita de mărime este de 100 kb. În plus, configurările sunt
separate de cookie-uri, deci stocarea locală a obiectelor poate fi activată, iar
cookie-urile dezactivate.

Unele navigatoare suportă un mecanism prin care paginile Web își pot stoca local
unele date printr-un script. Internet Explorer, de exemplu, poate fi folosit
pentru a stoca date într-o pagină Web salvată pe hard-disk, într-un document
XML, sau în secțiunile „Favorites” („Pagini favorite” ori „Semne de carte”) ori
„History” („Pagini recente”) ale navigatorului.

Dacă Javascript este activat, proprietatea name name a obiectului window poate
fi folosită pentru a stoca local date, deoarece aceasta rămâne neschimbată la
încărcarea succesivă a unor pagini Web. Metoda este mai puțin cunoscută, și din
această cauză nu este considerată drept o amenințare la adresa securității.

Termenul vine de la expresia din limba engleză „magic cookie”, care desemnează
un pachet de date pe care un program îl primește doar pentru a-l trimite înapoi
nemodificat. Acest procedeu era deja larg răspândit atunci când, în iunie 1994,
Lou Montulli a avut ideea de a-l folosi în cadrul comunicațiilor web. Pe atunci
el era angajat al Netscape Communications, care dezvolta o aplicație e-commerce
pentru un client, iar cookie-urile au fost folosite pentru a implementa un „coș
de cumpărături virtual”

Împreună cu John Giannandrea, Montulli a scris descrierea tehnică a
cookie-urilor, iar versiunea 0.9 a navigatorului Netscape (lansată în septembrie
1994) accepta cookie-uri. Prima aplicație a cookie-urilor a fost pe situl
Netscape - se verifica dacă un vizitator intra accesa pentru prima dată situl.
Montulli și Giannandrea au depus o cerere de brevetare a mecanismului (1995),
primind brevetul în 1998. Versiunea 2 a Internet Explorer (lansată în 1995)
suporta de asemenea cookie-uri.

La acel moment, introducerea cookie-urilor nu era foarte cunoscută de publicul
larg. Cookie-urile erau acceptate de setările implicite ale navigatorului, iar
utilizatorii nu erau notificați de prezența lor. Un articol Financial Times,
publicat în12 februarie 1996, a atras atenția asupra cookie-urilor, mai ales din
cauza posibilității de a sustrage cu ajutorul lor informații personale.

Primele specificații oficiale au fost scrise în februarie 1997, de IETF
(documentul RFC 2109). Cookie-urile „third-party” au fost identificate ca fiind
o amenințare la adresa anonimității utilizatorilor, astfel încât documentul
recomandă ca ele să nu fie acceptate deloc, sau măcar ca aceasta să fie setarea
implicită a navigatorului.

Companiile de publicitate deja foloseau cookie-uri, iar recomandarea privind
cookie-uri „third-party” nu au fost respectate de Netscape ori de Internet
Explorer. RFC 2109 a fost urmat de RFC 2965 în octombrie 2000.

Serverul răspunde trimițând pagina cerută, precedată de un pachet de text numit
„HTTP header”. Acesta poate conține linii care cer navigatorului să rețină
cookie-uri:

Linia Set-cookie este trimisă doar dacă serverul vrea ca navigatorul să rețină
un cookie. Mai precis, cookie-ul este name=value. Dacă navigatorul acceptă
cookie-uri, toate cererile următoare către același server vor conține acel
cookie. De exemplu, dacă navigatorul vrea să acceseze
http://www.w3.org/spec.html va trimite serverului www.w3.org o cerere de forma:

În acest fel serverul știe că aceasta nu e prima cerere, și va răspunde
trimițând pagina cerută, eventual împreună cu alte cookie-uri. Valoarea unui
cookie poate fi modificată de server trimițând linia Set-Cookie: name=newvalue
în răspunsul următoarei cereri a navigatorului.

În general, linia Set-Cookie nu e creată de serverul propriu-zis, ci de un
program CGI. Serverul doar trimite rezultatul geneart de acest program
navigatorului.

cookie-urile pot fi create și de scripturi (de exemplu JavaScript) care rulează
în cadrul navigatorului. În JavaScript, se folosește obiectul document.cookie.
De exemplu, instrucțiunea document.cookie = "temperature=20" creează un cookie
cu numele temperature și valoarea 20.

În afară de nume și valoare, un cookie poate să conțină data expirării, o cale,
un nume de domeniu (domain name), și dacă cookie-ul trebuie sau nu să fie
transmis doar prin conexiune criptată (Transport Layer Security). RFC 2109
prevede folosirea unui număr caresă rețină versiunea cookie-ului, dar acesta e
de obicei omis. Aceste proprietăți urmează după name=newvalue și sunt de obicei
separate prin „;”. De exemplu, un cookie poate fi creat de server trimițând
linia Set-Cookie: name=newvalue; expires=date; path=/; domain=.example.org.

Numele de domeniu și calea spun navigatorului cărui server să trimită cookie-ul
atunci când încearcă să acceseze o pagină. Dacă nu sunt specificate, valoarea
implicită este domeniul și calea obiectului din cererea curentă. Ca urmare,
șirurile domeniu și cale pot să ducă la trimiterea unui cookie la alt server
decât cel implicit. Din motive de securitate, cookie-ul este acceptat doar dacă
serverul este membru al domeniului specificat în proprietățile cookie-ului.

Set-Cookie: RMID=732423sdfs73242; expires=Fri, 31-Dec-2010 23:59:59 GMT; path=/;
domain=.example.net

Numele acestui cookie este RMID, iar valoarea sa 732423sdfs73242. Calea și
numele de domeniu / and .example.net spun navigatorului să trimită cookie-ul
atunci când cere o pagină (orice pagină) din domeniu .example.net.

Data expirării este 31 decembrie 2010, ora 23:59:59 GMT. Orice cerere după acea
dată nu va mai fi însoțită de acest cookie, care va fi șters. Cookie-urile mai
pot fi șterse de server (trimițând o cerere de modificare și schimbând data de
expirare undeva în trecut) sau de utilizator, din meniul navigatorului.

De exemplu, Google reține preferințele utilizatorilor într-un cookie numit PREF.
Acesta e creat cu valori implicite la prima accesare a sitului. Atunci când
utilizatorul intră în pagina de preferințe și alege ceva, serverul trimite o
cerere de modificare a cookie-ului, reținând în el noua valoare.

Acest fenomen se întâmplă mai ales în cazul reclamelor. Imaginile publicitare se
află de obicei stocate pe serverele companiei publicitare, în alt domeniu decât
pagina web pe care sunt afișate. Dacă navigatorul acceptă cookie-urile, compania
de publicitate poate să urmărească activitatea utilizatorului pe mai multe
situri (pe toate siturile vizitate, care au imagini ce provin de la acea
companie de publicitate). Aceasta se face folosind un URL unic pentru fiecare
sit (astfel încât aceeași imagine afișată pe două situri are alt URL) sau cu
ajutorul câmpului referer din tranzacția HTTP. Același lucru se poate obține
intercalând în pagina de web imagini invizibile utilizatorului, dar care sunt
downloadate de navigator.

Multe navigatoare moderne, cum ar fi Internet Explorer, Opera sau Mozilla
Firefox, permit utilizatorului să aleagă blocarea cookie-urilor „third party”.
Versiunea 6 a Internet Explorer permite și o formă intermediară de blocare: dacă
third.com trimite un cookie odată cu o imagine de pe o pagină din domeniul
first.com, cookie-ul nu este trimis în cazul în care o este nevoie de o imagine
de pe același third.com, dar pentru un document din domeniul other.com; dacă
însă un document oarecare din domeniul inițial first.com are nevoie de o imagine
de pe third.com, cookie-ul va fi trimis.

Printre altele, scripturile JavaScript sau JScript au de obicei acces la toate
cookie-urile stocate de navigator, putând să le trimită oriunde. Aceasta,
împreună cu situri care permit utilizatorilor să le modifice paginile scriind
conținut HTML duce la situații nedorite.

De exemplu, cineva care deține domeniul example.com poate scrie pe un alt sit o
legătură de forma următoare:

Când un utilizator apasă pe această legătură, navigatorul înlocuiește
document.cookie cu lista cookie-urilor active pe acel sit, care ajung astfel la
serverul example.com, al cărui deținător are acces acum la cookie-urile
utilizatorilor sitului pe care a pus legătura.



https://ro.wikipedia.org/wiki/Figur%C4%83_de_stil

Figurile de stil sunt procedee prin care se modifică înțelesul propriu al unui
cuvânt sau construcția gramaticală uzuală pentru a da mai multă forță unei
imagini sau expuneri. În prezentarea celor mai importante figuri de stil se ține
seamă de gradul lor de complexitate și de relațiile care se stabilesc între ele.

Figurile de stil pot fi definite drept cuvinte sau grupuri de cuvinte (expresii)
ce modifică raporturile firești dintre semnificant și semnificat. Modificarea
este înregistrată ca o deviere de la modul curent, „normal” în care se
realizează corespondența dintre obiectul desemnat și cuvântul ce-l denumește.

Onomatopeea este un cuvânt alcătuit pe modelul armoniilor imitative, prin care
se imită sau sugerează sunete naturale. Ex.:Tropotele de pe coridor i-au
determinat să iasă din sala de ședințe.

Sincopa constă în eliminarea unui sunet sau grup de sunete în interiorul unor
cuvinte. Ex.: dom’le, mulț'im (în loc de mulțumim)

Afereza constă în eliminarea unui sunet sau grup de sunete de la începutul unui
cuvânt. Ex.: ’nalt, ’ngrămădeală

Apocopa constă în căderea unui sunet sau grup de sunete de la sfârșitul unui
cuvânt. Ex.: copilu’, săru’ mâna

Repetiția constă în repetarea unui cuvânt sau a unei expresii în diferite
poziții ale enunțului. La rândul ei, poate apărea în forma de:

Ex.: Era casa pe care și-o dorise din copilărie, casa pe care o visase de atâtea
ori, casa pe care de atâtea ori o desenase, casa perfectă; casa pe care nu și-o
putea însă permite.

Ex.: În guvern se fură, în parlament se fură, în justiție se fură, până și din
Biserică se fură.

Ex.: Au năpustit în biroul directorului angajații, angajați care nu și-au primit
salariile de trei luni.

Enumerația constă în prezentarea succesivă a unor fapte sau aspecte. Relația ce
se stabilește între termenii enumerării este una de coordonare. Enumerarea poate
fi întâlnită sub formă de:

Ex.: Nici nu mai vrea să locuiască împreună cu părinții, nici singură nu vrea să
stea.

Ex.: Fata asta este și inteligentă, și frumoasă, și harnică, și tot ce-ți poți
dori.

Asindetul constă în suprimarea conjuncțiilor coordonatoare dintre cuvinte sau
dintre propoziții. Ex.:Toți, politicieni, manifestanți, polițiști, au cântat
împreună până au răgușit.

Ex.: Primul motiv vi l-am explicat. Iar al doilea derivă direct din primul. (se
evită repetarea cuvântului motiv).

Aposiopeza este procedeul de întrerupere a enunțului, partea omisă fiind
considerată de prisos sau subînțeleasă. Ex.:Banca i-a anunțat de furtul din
conturi. Cine însă le va da banii înapoi...

Brahilogia constă în evitarea reluării în enunț a unor termeni exprimați
anterior. Ex.:Unii studenți au lipsit de la conferință, alții au fost prezenți
și foarte activi.

Anacolutul este o construcție gramaticală greșită, ce ilustrează lipsa de
cultură sau lipsa de logică a unor enunțuri formulate de unele persoane.

Inversiunea constă în răsturnarea cuvintelor în propoziție, pentru a pune în
evidență un anumit termen. Exemple: Impertinentul participant a fost scos afară
din sala de conferințe. Deșteptul copil a luat nota 10.

Hiperbatul este o inversare în topica normală prin care termenul asupra căruia
se dorește atragerea atenției este plasat în final. Ex.:Cine până la ora aceasta
nu știe despre ce e vorba, va afla acum: discutam despre rolul Bisericii în
stat.

Apostrofa este o întrerupere a expunerii în care vorbitorul adresează unui
interlocutor (prezent sau absent) o întrebare, afirmație sau exclamație.
Ex.:Campania lor a avut rezultate foarte bune, dar cred oare domnii directori ai
companiei că ne pot minți pe față?

Interogația retorică este o întrebare la care nu se așteaptă răspuns, acesta
fiind evident și cuprins sau sugerat în enunț. Ex.:Poate cineva învăța într-o zi
ceea ce noi studiem de ani buni?

Invocația retorică este o rugăminte adresată divinității, muzelor sau unor
persoane reale pentru a cere ajutor.

Eufemismul - constă în îndulcirea unei expresii dure sau jignitoare, prin
înlocuirea ei cu alta. Ex.: și-a pierdut viața, în loc de a murit.

Gradația - constă în trecerea treptată,ascendentă sau descendentă, de la o idee
la alta și prin care se urmărește scoaterea în evidență a ideii sau nuanțarea
exprimării.

Imprecația - figură de stil prin care se exprimă, sub formă de blestem, dorința
pedepsirii unei persoane.

Invectiva - Exprimarea violentă, apostrofă necruțătoare la adresa unei persoane
etc.

Comparația este una dintre cele mai frecvente figuri de stil și constă în
alăturarea a doi sau mai mulți termeni cu scopul evidențierii primului termen,
dar nu se poate scrie decât sub forma epitetului personificator pentru a se
alătura figurii de stil.

Expresivitatea unei comparații este și în funcție de caracterul cât mai diferit
al domeniilor din care provin termenii ei. O asociere între uman și vegetal
întâlnim în poezia „Dar ochii tăi?“:

Metafora este figura de stil prin care se trece de la sensul obișnuit al unui
cuvânt la alt sens, prin intermediul unei comparații subînțelese. Procesul de
realizare a metaforei constă în punerea semnului identității între două obiecte
diferite (lucruri, ființe, persoane) prin numele lor, pe baza unei analogii.

se observă că această metaforă presupune o comparație inițială: „luna ca o
regină moartă a nopții”, comparație bazată pe două similitudini: paloarea
astrului și a unei ființe moarte, unicitatea lunii pe cerul nopții și prezența
ei dominantă față de celelalte corpuri cerești. Metafore legate de lună apar și
în alte poezii ale lui Mihai Eminescu, de exemplu, în Scrisoarea I:

În cazul imaginii artistice din poezia Melancolie, comparația apare prescurtată,
în lipsa adverbului de comparație (cu valoare de prepoziție) ca și a termenului
lună, în acest mod realizându-se concentrarea prin metaforă, care conferă o
expresivitate sporită textului poetic. Contextul ajută la intuirea primului
termen al presupusei comparații chiar în absența lui, ceea ce demonstrează că,
în înțelegerea metaforei, nu se poate face abstracție de suportul contextului.

Hiperbola este un procedeu artistic prin care se exagerează intenționat, mărind
sau micșorând, trăsăturile unei ființe, ale unui lucru, fenomen, sau eveniment,
pentru a-i impresiona pe cititori.

Figuratul este o modificare a valorii semantice a cuvântului sau expresiei,
utilizată în anumite împrejurări. Înțelesul devine altul decât cel uzual,
propriu-zis. O figură de stil strâns înrudită cu figuratul este metafora.



https://ro.wikipedia.org/wiki/Octavian_Paler

Octavian Paler (n. 2 iulie 1926, Lisa, județul Făgăraș, actualmente în județul
Brașov – d. 7 mai 2007, București) a fost un scriitor, jurnalist, editorialist
și om politic român.

Fiul lui Alexandru și al Anei, Paler a urmat școala primară în satul natal, în
anul 1937, după care a fost admis bursier la Colegiul Spiru Haret din București.
În vara anului 1944, cu o saptămână înaintea încheierii cursurilor clasei a
VII-a de liceu, a avut o altercație cu George Șerban, directorul școlii, care
era chiar unchiul său (fratele mamei), și a fost obligat să părăsească școala,
mutându-se la Liceul Radu Negru din Făgăraș pentru a urma, în anul școlar
1944-1945, ultima clasă de liceu, clasa a VIII-a, secția literară. Aici s-a
remarcat, mai ales la obiectele filosofie, latină, elină.

În anul 1945, la terminarea ultimei clase de liceu, o clasă cu 44 elevi, a fost
declarat Promovat cu laudă. În același an, a susținut examenul de bacalaureat la
Sibiu. În continuare, urmează cursurile Facultății de Litere și Filosofie și
simultan și pe cele ale Facultății de Drept din București.

Între 1949 și 1961 a fost redactor de programe culturale la Radiodifuziunea
Română. În 1964 a fost timp de trei luni corespondent Agerpres la Roma.

Căsătorit în anul 1951, are un fiu, care a absolvit cursurile universitare (ASE-
Facultatea de Comerț Exterior) în anul 1979.[necesită citare]

A încetat din viață la vârsta de 80 de ani, în urma unui stop cardio-respirator.
A fost înmormântat, cu onoruri militare, în Cimitirul Sfânta Vineri.

Este persecutat de Securitate datorită viziunilor sale pro-occidentale și de
critica la adresa PCR și a lui Nicolae Ceaușescu. I se stabilește domiciliul
forțat și i se interzic diferite activitați în lumea artistică.

După evenimentele din decembrie '89, fondează împreună cu Ana Blandiana, Gabriel
Liiceanu ș.a. Grupul de Dialog Social, care se evidențiază prin pozițiile sale
anti-comuniste. Devine, pe rând, director onorific și editorialist al ziarului
România liberă, apoi editorialist la Cotidianul și Ziua. Rămâne un jurnalist și
comentator apreciat. Participă la talk-show-ri, pe teme de politică, de
moralitate etc, la diferite posturi de televiziune. În ultimii ani de viață,
devine un critic acerb al clasei politice românești.

Deseori i se atribuie un text de largă circulație în „samizdat”-ul internautic,
și anume „Interviu cu Dumnezeu”. În repetate rânduri, Octavian Paler a negat
paternitatea acestui text.[necesită citare]



https://ro.wikipedia.org/wiki/Bucure%C8%99ti

București este capitala României și, în același timp, cel mai populat oraș și
cel mai important centru industrial și comercial al țării. Populația de
1.883.425 de locuitori (2011) face ca Bucureștiul să fie al zecelea oraș ca
populație din Uniunea Europeană. Conform unor estimări ale unor specialiști,
Bucureștiul adună zilnic peste trei milioane de oameni, iar în următorii cinci
ani, acest număr va depăși patru milioane. La acestea se adaugă faptul că
localitățile din preajma orașului, care vor face parte din viitoarea Zonă
Metropolitană, însumează o populație de aproximativ 430.000 de locuitori.

Prima mențiune a localității apare în 1459. În 1862 devine capitala
Principatelor Unite. De atunci a suferit schimbări continue, devenind centrul
scenei artistice, culturale și mass-media românești. Arhitectura elegantă și
atmosfera sa urbană i-au adus în Belle Époque supranumele de „Micul Paris”. În
prezent se situează pe același nivel administrativ cu județele României și este
împărțit în șase sectoare.

La jumătatea secolului al XVII-lea călătorul oriental Evliya Çelebi nota în
memoriile sale că numele reședinței de scaun a Țării Românești se trage de la
acel fiu al lui Gebel-ul Himme din tribul Beni-Kureis, anume Ebu-Karis, de aici
Bukris - București. În 1781 istoricul elvețian Franz Josef Sulzer considera că
numele vine de la "bucuria, bucuros, a bucura”.

Trei decenii mai tarziu, într-o carte tipărită la Viena, se consemna că
denumirea se trage de la pădurile de fag ce se numesc "Bukovie".

Istoricul Adrian Majuru amintește că în limba albaneză „bukureshti” înseamnă
„frumos este”. Prima mențiune scrisă despre Bucur ca întemeietor, figurează în
însemnările consulului Angliei la București, Wilkinson, publicate în 1820 la
Londra.

Prin etimologie populară domnitorii fanarioți au tradus toponimul prin
Hilariopolis, ceea ce, în limba greacă, înseamnă „Orașul Veseliei”.

Bucureștiul se află în sud-estul României, între Ploiești la nord și Giurgiu la
sud. Orașul se află în Câmpia Vlăsiei, care face parte din Câmpia Română. La est
se află Bărăganul, în partea de vest Câmpia Găvanu Burdea, iar la sud este
delimitat de Câmpia Burnazului.

Bucureștiul se află situat pe malurile râului Dâmbovița, ce se varsă în Argeș,
afluent al Dunării. Mai multe lacuri se întind de-a lungul râului Colentina, în
perimetrul orașului, precum Lacul Herăstrău, Lacul Floreasca, Lacul Tei sau
Lacul Colentina. Și în centrul orașului există un lac, în Parcul Cișmigiu. Acest
lac, fostă baltă în vechiul oraș medieval, este înconjurat de Grădina Cișmigiu,
inaugurată în 1847 după planurile arhitectului german Carl F. W. Meyer. Pe lângă
Cișmigiu în București mai există și alte parcuri mari: Parcul Herăstrău (cu
Muzeul Satului) și Grădina Botanică (cea mai mare din România și care cuprinde
peste 10.000 de specii de plante inclusiv exotice), Parcul Tineretului, Parcul
Alexandru Ioan Cuza (cunoscut și ca Parcul Titan sau Parcul IOR), precum și
multe parcuri mai mici și spații verzi amenajate de primăriile de sector. De
remarcat este prezența nenumăraților maidanezi în parcurile și pe străzile
capitalei.

Clima în capitală este specifică României, respectiv temperat-continentală. Sunt
specifice patru anotimpuri, iarnă, primăvară, vară și toamnă. Iernile în
București sunt destul de blânde cu puține zăpezi și temperaturi relativ
ridicate, în timp ce în ultimii ani verile sunt foarte calde, chiar caniculare
(cu temperaturi foarte ridicate de pâna la 35 grade Celsius) și cu puține
precipitații. Aceasta face ca diferențele de temperatură iarnă - vară să fie de
până la 50 de grade.

Legenda spune că Bucureștiul a fost fondat de un oier pe nume Bucur. Conform
altei variante mai probabile, București a fost întemeiat de către Mircea cel
Bătrân la sfârșit de secol XIV.

Pe malurile Dâmboviței și ale Colentinei este atestată cultura paleolitică și
neolitică. Până în 1800 î. Hr. apar anumite dovezi ale unor comunități în zonele
Dudești, Lacul Tei și Bucureștii-Noi de astăzi. Săpăturile arheologice arată
trecerea acestei zone printr-un proces de dezvoltare din epoca bronzului și până
în anul 100 î. Hr., în timpul căruia zonele Herăstrău, Radu Vodă, Lacul Tei,
Pantelimon, dealul Mihai Vodă, Popești-Leordeni și Popești-Novaci sunt populate
de indo-europeni (mai precis geto-daci). Primele locuințe după retragerea
aureliană din 273 d. Hr. sunt atestate în secolele III - XIII, până în Evul
Mediu.

Așezarea este atestată documentar la 21 septembrie 1459 într-un act emis de Vlad
Țepeș, domn al Țării Românești, prin care se întărește o moșie unor boieri.
Cetatea Dâmboviței, cum mai apare în primii ani orașul, avea rol strategic,
urmând să supravegheze drumul ce mergea de la Târgșor la Giurgiu, în ultima
așezare aflându-se o garnizoană otomană. În scurt timp, Bucureștiul se afirmă,
fiind ales la 14 octombrie 1465 de către Radu cel Frumos ca reședință domnească.
În anii 1558 - 1559, la Curtea Veche este construită Biserica Domnească,
ctitorie a domnului Mircea Ciobanul, aceasta rămânând până astăzi cel mai vechi
lăcaș de cult din oraș păstrat în forma sa inițială.

În 1659, sub domnia lui Gheorghe Ghica, Bucureștiul devine capitala Țării
Românești, din ordin turcesc, pentru a avea o capitala in zona de campie si
aproape de Dunare, mai usor de controlat in comparatie cu Targoviste. Din acel
moment se si trece la modernizarea acestuia. Apar primele drumuri pavate cu
piatră de râu (1661), se înființează prima instituție de învățământ superior,
Academia Domnească (1694) și este construit Palatul Mogoșoaiei (Constantin
Brâncoveanu, 1702), edificiu în care astăzi se află Muzeul de Artă Feudală
Brâncovenească. În 1704, ia ființă la inițiativa spătarului Mihai Cantacuzino
Spitalul Colțea, care a fost avariat ulterior într-un incendiu și un cutremur și
reconstruit în 1888.

În scurt timp, Bucureștiul se dezvoltă din punct de vedere economic; se remarcă
creșterea numărului meșteșugarilor, ce formau mai multe bresle (ale croitorilor,
cizmarilor, cavafilor, cojocarilor, pânzarilor, șalvaragiilor, zăbunarilor ș.a).
Odată cu acestea continuă modernizarea orașului. Sunt create primele manufacturi
și cișmele publice, iar populația se mărește continuu prin aducerea de locuitori
din întreaga Muntenie (catagrafiatul din 1798 indica 30.030 de locuitori, în
timp ce cel din 1831 număra 10.000 de case și 60.587 de locuitori).

Încet-încet apar o serie de instituții de interes (Teatrul Național, Grădina
Cișmigiu, Cimitirul Șerban Vodă, Societatea Academică din București, Societatea
Filarmonică din București, Universitatea din București, Gara de Nord, Grand
Hotel du Boulevard, Ziarul Universul, cafenele, restaurante, Grădina Botanică
din București, Ateneul Român, Banca Națională, cinematografe) și inovații în
materie de tehnologie și cultură (iluminatul cu petrol lampant, prima linie de
tramvai, iluminatul electric, primele linii telefonice).

Municipiul București a fost până la instaurarea regimului comunist în România
reședința județului Ilfov (interbelic). În aceea perioadă era denumit "Micul
Paris" datorită asemănării cu capitala franceză, dar și-a pierdut farmecul în
perioada comunismului. În ultimul timp dezvoltarea imobiliară a stârnit
ingrijorare cu privire la soarta clădirilor de interes istoric din oraș, în
special a acelora din centrul istoric.

Conform recensământului efectuat în 2011, populația municipiului București se
ridică la 1.883.425 de locuitori, în scădere față de recensământul anterior din
2002, când se înregistraseră 1.926.334 de locuitori. Majoritatea locuitorilor
sunt români (85,95%), cu o minoritate de romi (1,27%). Pentru 11,68% din
populație, apartenența etnică nu este cunoscută. Din punct de vedere
confesional, majoritatea locuitorilor sunt ortodocși (84,31%), cu o minoritate
de romano-catolici (1,17%). Pentru 11,8% din populație, nu este cunoscută
apartenența confesională.

În anul 2002, structura confesională era: 1.850.414 ortodocși (96,05%), 23.450
romano-catolici (1,21%), 9.488 musulmani (0,49%), 7.558 greco-catolici (0,39%),
5.452 penticostali, 4.381 adventiști ș.a. De asemenea 1068 persoane s-au
declarat fără religie și 2.590 atei.

Cea mai numeroasă comunitate minoritară in București la recensământul din 2002 a
fost comunitatea țigănească (27.322 persoane, adică 1,4% din populație). În
cursul anilor '90 mulți țigani au emigrat în Occident sau s-au întors în
localitățile din provincie din care emigraseră în anii 1970-1989. La
recensământul din 1992 au fost numărați 32.984 țigani (adică 1,6% din
populație).

Cea mai numeroasă comunitate minoritară din București era odinioară cea
evreiască. În 1930 trăiau în București 69.885 de evrei, reprezentând 10,93% din
populația orașului. Evenimentele celui de-al doilea război mondial și apoi
emigrarea în Israel au dus la scăderea masivă a populației evreiești din
București. Pe locul cartierului evreiesc se află astăzi Unirea Shopping Center
și zona adiacentă. În București funcționează în continuare un teatru evreiesc de
stat. Continuă să existe mai multe sinagogi și cimitire evreiești (unul dintre
cimitirele evreiești este sefard). În 1992 au fost numărați 3.883 evrei, iar în
2002 2.473 evrei.

Numeroși reformați maghiari s-au stabilit la București la începutul secolului al
XVIII-lea, după înfrângerea revoltei curuților. Este plauzibil faptul că satul
Berceni din sudul orașului să fi fost numit după tabăra soldaților curuți de sub
comanda generalului Miklós Bercsényi. Un nou val de refugiați maghiari a venit
la București după înfrângerea revoluției maghiare de la 1848 de către austrieci.
Unul din cei mai proeminenți reprezentanți ai maghiarilor bucureșteni de la
mijlocul secolului al XIX-lea a fost József Sándor, primul traducător al lui
Mihai Eminescu, încă în timpul vieții poetului.

Conform datelor recensământului din 1930, în acel an trăiau în București 24.052
maghiari, reprezentând 3,76% din populația municipiului. Era vorba îndeosebi de
secui din județele Trei Scaune (azi județul Covasna), Odorhei și Ciuc (azi
județul Harghita).

Comparativ, în anul 1992 trăiau 8.585 maghiari, reprezentând 0,36% din totalul
populației orașului, iar în 2002 5.834 maghiari (0,3%). În București
funcționează Liceul Teoretic Ady Endre cu limba de predare maghiară. Casa Petőfi
e centrul cultural al comunității, unde funcționează și biblioteca. În București
apare publicația lunară Bukaresti Közlöny. Biserica Reformată (calvină) din
București oferă liturghii în limba maghiară. Printre bucureștencele de origine
maghiară se numără Vera Renczi, Daniela Gyorfi și Eva Kiss.

Comunitatea germană datează încă din secolul XVIII, fiind compusă preponderent
din negustori sași. Din acest secol datează și prima mențiune a unei biserici
luterane din lemn. În preajma Primului Război Mondial proporția germanilor
atingea 8%, fiind vorba nu numai de sași, ci și de prusieni și austrieci. În
București funcționează Colegiul Goethe (fostul "Liceu Teoretic Hermann Oberth")
cu limba de predare germană. De asemenea continuă să existe biserica luterană
(evanghelică) cu limba de liturghie germană. La recensământul din 1977 populația
germană era alcătuită din aproape 8.000 persoane. În 1992 au fost numărați 4.391
germani, iar în 2002 doar 2.358 germani.

Denumirea renumitei străzi Lipscani provine de la negustorii din orașul german
Lipsca (Leipzig).

O comunitate cu vechi tradiții culturale și economice în București este cea
armeană. În anul 1930 trăiau în București 4.748 de armeni, reprezentând 0,74%
din populația municipiului. La recensământul din 1992 au fost numărați 909, iar
în 2002 doar 815 armeni în Bucureși. Locuri precum Strada Armenească amintesc de
prezența armenilor în oraș. Există o biserică și un cimitir armenesc în
București.

O altă comunitate cu vechi tradiții în București este cea grecească. Aceasta
datează încă din timpul perioadei fanariote (1715-1821). În 1930 trăiau în
București 4.293 de greci, reprezentând 0,67% din totalul populației orașului.

Prezența unei populații bulgărești în București are o vechime de mai multe
secole, existând încă din sec. XVII-lea, când niște călugări catolici
franciscani bulgari ridicaseră pe locul actualei biserici Bărăția o biserică din
lemn. Majoritatea bulgarilor din București sunt ortodocși, fiind reuniți din
1954 până în aprilie 2009 în biserica ortodoxă bulgărească „Sf. prooroc Ilie”
(actualmente „Sf. Ilie–Hanul Colței”, preluată de Biserica Ortodoxă Română, prin
Arhiepiscopia Bucureștilor – protopopiatul III Capitală). Preluarea acestei
biserici este considerată abuzivă de comunitatea bulgărească și de Biserica
Ortodoxă Bulgară , pe când Biserica Ortodoxă Română privește acest gest ca fiind
legitim. De asemenea, se întâlnesc și bulgari catolici, reprezentați de Biserica
Sfânta Născătoare de Dumnezeu. Motivele pentru care bulgarii au sosit în
București sunt diverse: fie politice (se refugiau din cale orpeliștii otomane
înainte de 1878), fie socio-ecomonice (pentru a avea un trai mai bun—mai ales în
prima jumătate a sec. XX). Autoritățile comuniste au închis Liceul bulgăresc,
însă în toamna anului 1999, la București a fost redeschisă, in paralel cu Liceul
român din Sofia, vechea Școala bulgară cu 3 clase și un număr de 84 de elevi, cu
predare în limba bulgară. Unele cartiere din București continuă să aibă o
populație numeroasă de bulgari: Giulești-Sârbi, Dudești-Cioplea (în bună parte
catolici). Bulgari trăiesc și în cartiere din unele sate aflate în preajma
Capitalei (în Brănești, Bragadiru, Glina, Dobroești, Pantelimon, Colentina,
Chiajna, Roșu sau bulgari catolici pavlicheni în Popești-Leordeni).

În București trăiește de asemenea o populație poloneză, aproape la fel de
semnificativă ca și cea din Bucovina. Polonezii au sosit în special înaintea
Primului Război Mondial, dar și în timpul celui de-al Doilea Război Mondial - în
ambele cazuri ca refugiați care au hotărât să se stabilească aici. În cadrul
emigrației polone, un rol însemnat a jucat Uniunea Emigrației Polone
(1866-1871), care a avut o filială și la București. Într-o proporție
semnificativă polonezii bucureșteni sunt intelectuali, iar unii dintre ei au
fost primari ai Bucureștiului: Lucian Skupiewski în perioada februarie 1923 -
aprilie 1923 și Victor Dombrovski, fost general de armată român, chiar în două
rânduri, în intervalul septembrie 1938 - septembrie 1940 și în perioada august
1944 - iunie 1948.

București este centrul comunității albaneze din România. Comunitatea albaneză
bucureșteană a început să se formeze în prima jumătate a secolului XIX, când
capitala Țării Românești a devenit un centru al inițiativelor culturale ale unor
intelectuali precum Dora d'Istria, Naim Frashëri, Jani Vreto și Naum Veqilharxhi
(autorul primului abecedar albanez, tipărit la București în 1844). Aleksander
Stavre Drenova a conceput versurile imnului național albanez Hymni i Flamurit pe
vremea când locuia în București. Cei mai mulți dintre acești intelectuali se
refugiaseră în România din calea opreliștei otomane. În 1920 trăiau în București
aproape 20.000 de albanezi. Azi mai trăiesc doar câteva sute de albanezi în
București. Majoritatea albanezilor bucureșteni sunt creștini ortodocși, dar
există într-un număr mai mic și albanezi musulmani.

Comunitatea musulmană din București este formată atât din imigranți, cât și din
populație autohtonă, ai cărei urmași au sosit de-a lungul timpului. Centrul
vieții spirituale a musulmanilor bucureșteni a fost, de la începutul secolului
al XX-lea, geamia București, construită în parcul Carol I și mutată în timpul
regimului comunist în zona pieței Eroii Revoluției. Prima moschee din oraș
construită după căderea regimului comunist este Ar Rahman, aflată pe strada
Munții Gurghiului din cartierul Crângași, aceasta a fost inaugurată în 1995, iar
construcția a fost terminată în 2002. De atunci s-au construit mai multe
moschei.

Bucureștiul este cel mai mare centru economic al României. În anul 2010 capitala
a realizat aproximativ 22,7% din Produsul Intern Brut al României și împreună cu
județul Ilfov 25,3% conform datelor instituțiilor de specialitate, iar
PIB/locuitor cu 240% mai ridicat decat media națională. În București se
regăsește cea mai mare parte dintre ramurile economice specifice României
excluzând agricultura. Începând cu domeniul serviciilor și terminând cu
construcțiile. Întreprinderile constructoare de mașini (utilaj greu, utilaj
siderurgic, petrolier, mașini și utilaje agricole, locomotive, vagoane, avioane
și elicoptere, autobuze). Industrie electrotehnică, electronică, mecanică fină,
optică. Întreprinderi chimice, de materiale de construcție, de prelucrare a
lemnului. Bucureștiul este un important nod feroviar, rutier și aerian.

Bucureștiul este principalul nod feroviar (nouă magistrale și o cale ferată de
centură de 74 km) și rutier (șapte magistrale, numeroase autogări) al țării; tot
aici se află aeroporturile „Băneasa” (inaugurat în 1920 pentru traficul intern)
și „București-Otopeni” (inaugurat în 1970, pentru traficul internațional).
Metroul bucureștean are 3 linii magistrale, construite între 1974 și 1989,
însumând circa 60 km lungime.

Sistemul de transport public din București este cel mai mare din România. Este
compus din sistemul de metrou de 77 km operat de către Metrorex și rețeaua
transportului de suprafață — autobuze (114 linii), troleibuze (15 de linii) și
tramvaie (24 de linii) — operată de către RATB. Adițional, există și microbuze
private care fac legătura cu comunele învecinate. Există și companii de taxi
(10.000 de taxiuri licențiate).

În București există în prezent două aeroporturi funcționale: Aeroportul
Internațional Henri Coandă (inițial „Otopeni”) și Aeroportul Internațional Aurel
Vlaicu (inițial „Băneasa”). Henri Coandă este cel mai mare aeroport al României
deservind cinci milioane de pasageri în 2007 și fiind centrul principal pentru
operatorul național TAROM. De acolo pleacă și sosesc zilnic zboruri din alte
orașe din România precum și numeroase alte aeroporturi din Europa, America de
Nord, Asia și Africa. Aurel Vlaicu este folosit de către companiile aeriene
low-cost și pentru a deservi avioanele charter.

București este nodul feroviar principal al companiei naționale Căile Ferate
Române. Cea mai importantă stație feroviară este Gara de Nord din care pleacă și
sosesc trenuri zilnice din diverse localități românești, precum și din orașe
europene:

Prin Gara de Nord trec zilnic 283 trenuri ale operatorului de stat CFR Călători
și 2 ale operatorului privat Regiotrans. De asemenea există și alte gări:
Basarab, Băneasa, Obor / Est, Progresul, Titan Sud. Din oraș pornesc 5
magistrale feroviare: 300 (București-Oradea), 500
(București-Bacău-Suceava-Verești), 700 (București—Brăila-Galați), 800
(București-Constanța), 900 (București-Drobeta-Turnu Severin-Timișoara-Jimbolia)
și 3 linii secundare interoperabile: 901 (București-Pitești-Craiova), 902
(București-Giurgiu) și 903 (București-Oltenița).

Elementul de bază al rețelei străzilor urbane din București sunt bulevardele de
mare circulație, care pleacă din centrul urban la suburbii. Axele principale
(nord-sud, est-vest, nord-vest-sud-est) și două inele (interior și exterior)
contribuie la reducerea aglomerației din trafic. Străzile în municipiu sunt de
obicei înțesate în timpul orelor de vârf din cauza creșterii numărului mașinilor
în anii recenți. În fiecare zi, peste un milion de vehicule circulă în
interiorul orașului. Aceasta a rezultat în apariția gropilor, care acum sunt
considerate ca fiind cea mai mare problemă de infrastructură a Bucureștiului.

București este principalul nod al rețelei drumurilor naționale române, fiind
punctul de începere pentru trei autostrăzi (A1 spre Pitești și A2 spre
Constanța, A3 spre Ploiesti) și nouă drumuri naționale (DN1 spre Oradea, DN1A
spre Brașov, DN2 spre Suceava, DN3 spre Călărași, DN4 spre Oltenița, DN5 spre
Giurgiu, DN6 spre Timișoara și Cenad, DN7 spre Nădlac și DN71 spre Sinaia).

În ciuda faptului că se situează pe malurile râului Dâmbovița, fiindcă acest râu
nu este navigabil, București nu a funcționat niciodată ca port, rolul acesta
fiind rezervat pentru alte orașe, precum Giurgiu și Oltenița, aceste orașe fiind
amplasate la distanțe mici: 65, respectiv 62 kilometri. În anul 2010, mai mulți
politicieni au reluat ideea continuării construcțiilor la Canalul
Dunăre-București de lungime de 73 km, care va lega orașul cu Dunărea,prin
canalizarea râurilor Dâmbovița și Argeș. Potrivit primarului Capitalei de
atunci, Sorin Oprescu, canalul este finalizat în proporție de 65%. Totodată,
ministrul Dezvoltării Regionale și Turismului, Elena Udrea, declara, în iunie
2010, că intenționează să includă proiectul în Strategia Uniunii Europene pentru
Regiunea Dunării. Se așteaptă ca acest canal să devină o componentă importantă a
infrastructurii de transport orășenești.

Primăria administrează orașul și este condusă de un Primar General. După
alegerile din iunie 2016 primar general este Gabriela Vrânceanu-Firea, prima
femeie primar din istoria Bucureștiului. Orașul are o suprafață totală de
228 km², pe care se întind 6 sectoare administrative, fiecare conduse de o
primărie proprie. Sectoarele sunt dispuse radial (și numerotate în sensul acelor
de ceasornic) astfel încât fiecare să aibă în administrație o parte a centrului
Bucureștiului. Primăria Generală este responsabilă cu utilitățile (apa,
transportul, bulevardele principale), iar Primăriile sectoarelor au
responsabilitatea contactului dintre cetățeni și consiliile locale, străzile
secundare, parcuri, școli și serviciile de salubrizare.

Zona metropolitană București (pe scurt ZMB) cuprinde actualmente aproximativ 2,4
milioane de locuitori (neoficial 3,4 milioane). Conform proiectelor Primăriei
București, ZMB urmează să fie mărită astfel încât să cuprindă 94 de unități
administrativ - teritoriale, întinse pe circa 5.000 Km2.

Conform studiilor despre calitatea vieții în orașele lumii, emise anual de firma
de consultanță Mercer, Bucureștii se aflau pe locul 94 în topul mondial al
calității vieții, în anul 2001, și au coborât pe locul 108 în anul 2009.
Bucureștiul este astfel pe penultimul loc în topul calității vieții, între
capitalele Uniunii Europene, pe ultimul loc fiind capitala bulgară, Sofia.

În București își au sediul Parlamentul (Palatul Parlamentului sau Casa
Poporului), Guvernul și Președinția României. De asemenea, își au sediul
numeroase instituții de cultură, precum sunt: Academia Română (fondată în 1866),
peste 60 de institute de cercetare, Universitatea, Institutul Politehnic,
Institutul de Medicină, alte numeroase institute de învățământ superior, mari
biblioteci (Biblioteca Academiei, fondată în 1867, circa 8 milioane volume;
Biblioteca Națională, fondată în 1955, 7 milioane volume; Biblioteca Centrală
Universitară, fondată în 1896, 2 milioane volume, incendiată în timpul
Revoluției din 1989), ș.a.m.d.

Parcurile mai importante din oraș sunt Parcul Herăstrău (187 he), Parcul
Cișmigiu (13 he), inaugurat în anul 1860, Parcul Tineretului (200 he) și Parcul
Carol (36 he), inaugurat în 1906.

Substanța medievală a Bucureștiului a fost de-a lungul timpului grav afectată de
distrugeri și incendii. În plus, orașul a pierdut în mod tragic o serie de
monumente, mai ales biserici, și în decursul campaniei de "urbanism" inițiate în
secolul trecut de Nicolae Ceaușescu. Din nucleul orașului medieval de pe
malurile Dâmboviței s-au păstrat vestigiile Curții Vechi (sec. XV - XVI) cu
Biserica Domnească Buna Vestire, care datează probabil din vremea lui Mircea
Ciobanul (1545-1554). Biserica are un plan triconc, naosul ei este evidențiat
printr-o turlă. Fațada trădează unele influențe moldovenești, dar zidăria
formată din asize de cărămidă alternând cu porțiuni acoperite de mortar, imitând
piatra fățuită, aparține deja formelor tipice arhitecturii Țării Românești.
Portalul vestic cu decoruri în stil baroc brâncovenesc a fost așezat mai târziu,
în 1715, în timpul scurtei domnii a lui Ștefan Cantacuzino. În proscomidiar s-au
păstrat picturi murale din vremea edificării și din 1714/15, iar restul
bisericii adăpostește picturi murale ale artiștilor academiști Constantin Lecca
și Mișu Popp, din 1852. Turla a fost înlocuită în 1914.

Mănăstirea Radu Vodă (Sfânta Troiță) a fost ridicată pe vremea lui Alexandru II
Mircea (1568-1577), dar a fost distrusă deja în 1595 de Sinan Pașa, pentru a fi
în secolul al XVII-lea reconstruită și fortificată de către Radu Mihnea
(1613-1620) și Alexandru Coconul (1623-1627). Atât elementele tradiționale
(planul triconc, turla pe naos), cât și pronaosul supralărgit, încununat de trei
turle, sunt influențate de formele bisericii mănăstirii din Curtea de Argeș.
Decorul fațadelor este format din două registre de arcaturi din ciubuce,
despărțite de un brâu median.

Din ansamblul Mănăstirii Mihai Vodă, ctitoria marelui domnitor (1589-1591), s-a
păstrat doar biserica de plan triconc tip Vodița II, care reprezintă prin
pastoforiile supralărgite, cele două turle pe proscomidie și pe diaconicon și
prin împodobirea fațadelor de cărămidă cu două registre de arcade oarbe o
capodoperă a arhitecturii muntenești. Construcția a fost, împreună cu
turnul-clopotniță din secolele XVI-XVIII, translată din fosta incintă monastică
în 1986. Clădirea mănăstirii, care adăpostise până atunci Arhivele Statului, a
fost distrusă.

Din secolul al XVI-lea datează și biserica mănăstirii Mărcuța (1586-1587), o
ctitorie pe plan triconc cu turlă pe naos a marelui vistier Dan. În 1733
biserica a fost reînnoită și împodobită cu picturi murale, iar din 1945 până în
1957 ea a fost restaurată. Alte importante mărturii ale secolului al XVI-lea,
Biserica Alba-Postăvari și biserica Spirea Veche, au fost distruse în primăvara
lui 1984.

În epoca lui Matei Basarab a fost rezidită Mănăstirea Plumbuita (1647) după
modelul ctitoriei lui Radu cel Mare de la Dealu, pentru a comemora victoria din
1632 împotriva turcilor. Din Casa Domnească construită atunci s-a păstrat doar o
latură interioară a curții. Biserica de plan triconc fusese ridicată pe vremea
lui Mihnea al II-lea Turcitul (1577-1583, 1585-1591), dar suferise în 1595 mari
distrugeri.

Biserica Patriarhiei cu hramul Sf. Dimitrie cel Nou, ridicată sub domnia lui
Constantin Șerban Basarab (1654-1658), dezvoltă modelul dat de biserica
episcopală din Curtea de Argeș, folosind proporții mai masive, mai ales în cazul
unui monumental pridvor vestic. Interiorul bisericii a căpătat în secolul al
XIX-lea un caracter unitar, prin înlăturarea zidului care despărțea pronaosul de
naos și prin împodobirea cu un ansamblu de pictură murală în 1830. Deasupra ușii
spre pronaos s-au păstrat imaginile ctitorilor din 1669. După mutarea
mitropoliei de la Târgoviște la București în 1668, ea a devenit Catedrală
Mitropolitană, și în 1925, după ridicarea Bisericii Ortodoxe Române la rang de
patriarhie, Catedrala Patriarhală. În apropierea acestei biserici se află
ansamblul reședinței mitropolitane, dispus în pantă pe Dealul Viilor. În incinta
acestui complex s-au păstrat unele construcții din 1698, aparținând fostei
mănăstiri, printre care se numără poarta principală a edificiului, un paraclis
cu galerie și treptele care duc spre portal. Acestea au fost reînnoite în 1723.

Mănăstirea Cotroceni din 1679 a fost complet demolată în 1985. Ea adăpostea
mormântul lui Șerban Cantacuzino, biserica ei se distingea prin proporțiile
armonioase și printr-o tâmplă bogat ornamentată. Tot o ctitorie a domnitorului
Șerban Cantacuzino este și Biserica Doamnei (1683), care conține un ansamblu de
pictură murală executat de zugravii Constantinos și Ioan.

Unul din monumentele importante ale stilului brâncovenesc este biserica
Mănăstirea Antim (1713-1715), o ctitorie a mitropolitului Antim Ivireanu.
Perioada clasică a stilului este reprezentată aici de o ornamentică bogată,
caracterizată de motive florale, de un pridvor monumental purtat de coloane și
de un fronton semicircular care denotă influența barocului italian. Notabile
sunt de asemenea porticele mănăstirii, cu coloane de piatră în torsadă, și
bucătăriile ei cu bolți etajate pe trompe. Aripile de nord și de est ale
edificiului monastic au fost demolate în 1984. În epoca brâncovenească este
întemeiat de spătarul Mihai Cantacuzino și Spitalul Colțea (1702), prima
instituție spitalicească din Țara Românească. Alte monumente ale stilului
brâncovenesc clasic sunt: Biserica Fundenii Doamnei (1699), Palatul Mogoșoaia
(1702) și Biserica Colțea (1695-1702), din ansamblul căreia s-a păstrat
paraclisul din 1701-1702, ancadramentul cu decor dens al ușii spre pronaos
precum și canaturile din lemn ale acestei uși. Picturile din paraclis aparțin
lui Gheorghe Tătărescu. O fază târzie a stilului brâncovenesc era reprezentată
de Mănăstirea Văcărești (1716-1722), o ctitorie a lui Nicolae Mavrocordat
distrusă în ultimii ani ai dictaturii comuniste. Lăcașul monastic avea o
ornamentică deosebit de bogată și era considerat drept o sinteză a arhitecturii
sacrale tradițional românești. Alte monumente ale acestei epoci sunt Biserica
Krețulescu (1722) și Biserica Stavropoleos (1724-1730), cu un pridvor bogat
ornamentat. Așa-numita Biserică a lui Bucur Ciobanul, Biserica Bolniței
Mănăstirii Radu Vodă, este, în pofida numelui care sugerează o ctitorie
legendară, tot o construcție grațioasă din secolul al XVIII-lea. Din vremea lui
Constantin Brâncoveanu datează și viitoarea Cale a Victoriei, stradă numită
inițial Podul Mogoșoaiei, deoarece făcea legătura între reședința domnească de
la poalele dealului Mitropoliei și palatul de la Mogoșoaia.

Secolele XVIII și XIX constituie pentru arhitectura Bucureștiului perioada unei
mari înfloriri. După o perioadă de tranziție, reprezentată prin bisericile Sf.
Elefterie (1743), Olari (1758) continuă parțial formele tradiționale ale epocii
brâncovenești, apar primele edificii construite în stil neoclasic (Palatul
Ghica-Tei, 1822) sau neogotic (Casa Suțu din 1830, Biserica Sf. Spiridon Nou din
1852-1858). Din punct de vedere urbanistic Bucureștiul a cunoscut sub domnitorii
fanarioți, deci până în 1821, și o puternică influență orientală, evidentă mai
ales în amenajarea piețelor după modelul constantinopolitan, a așa-numitelor
maidane, și în arhitectura caselor particulare și a celebrelor hanuri.
Reprezentativ pentru aceste influențe este Hanul lui Manuc, construit în 1808 de
către un negustor armean. Influența Parisului, a metropolei europene îndrăgite
de români, și a școlii franceze de arhitectură devine hotărâtoare odată cu
desăvârșirea Palatului Știrbey de către arhitectul francez Michel Sanjouand, în
1835. Lui Sanjouand i se datorează și planul paraclisului Palatului Știrbey cu
un pridvor susținut de coloane dorice, precum și primele încercări de a dirija
evoluția orașului conform unui plan urbanistic. Caracterul neoclasicist al
palatului Știrbey este respectat și de modificările efectuate în 1881, după
proiectul arhitectului austriac J. Hartman. Acestor modificări li se datorează
fațada împodobită de cariatide și aripile laterale supraînălțate.

În a doua jumătate a secolului al XIX-lea planul orașului căpătă treptat, și
datorită proiectelor urbanistice inițiate de Sanjouand, un caracter
reprezentativ prin formarea unui centru circular, trasarea unor magistrale
largi, ridicarea de edificii monumentale pentru instituțiile din administrație
și cultură, precum și prin amenajarea unor areale întinse ca parcuri. Astfel,
parcul central al Bucureștiului, Cișmigiul, ia ființă la mijlocul secolului,
după proiectele arhitectului peisagist german Wilhelm Meyer. Acesta va contribui
și la continuarea Șoselei Kisseleff, care prelungea Calea Victoriei spre nord
încă din 1832. Din păcate, noile curente în arhitectură au dus și la demolarea
unor biserici, mănăstiri și hanuri medievale, precum și la impunerea cu orice
preț a canonului francez în restaurare și reconstrucție. Clădirile "micului
Paris" au schimbat aspectul vechiului oraș, din care s-au păstrat mai ales
spațiile subterane greu de recuperat datorită impunerii unei noi structuri
urbanistice. Numeroși arhitecți francezi, printre care nu s-a numărat nici unul
de prim rang, au contribuit la impunerea neoclasicismului, apoi a romantismului
și a eclectismului de școală franceză. Astfel, Palatul Băncii Naționale (corpul
vechi) este o operă din 1883-85 a arhitecților Cassien Bernard și Albert
Galleron. După planurile lui Paul Gottereau s-a construit Casa de Economii și
Consemnațiuni de pe Calea Victoriei, cu o alură de catedrală eclectistă purtând
o cupolă centrală de sticlă și metal, care îi conferă transparență. Același
Gottereau a proiectat și clădirea Fundațiilor Regale, astăzi unul dintre
corpurile Bibliotecii Centrale Universitare.

Ion Mincu a fost inițial un promotor al școlii franceze de arhitectură, datorită
anilor de studii petrecuți la Paris. Palatul Curții Supreme de Justiție, o operă
din această perioadă a lui A. Ballu la care a colaborat Mincu, a devenit azi,
după o perioadă îndelungată de renovare, sediul Curții de Apel București și a
Judecătoriei Sectorului 5. Remarcabile mai sunt Catedrala Sfântul Iosif,
construită de Friedrich Schmidt (1873 - 1884) în stil neogotic, și Ateneul
Român, conceput de Constantin Baicoianu și Albert Galleron, construit între 1885
și 1888, a cărui perspectivă dinspre Calea Victoriei este dominată de o cupolă
barocă și de un monumental portic de ordin ionic. Ateneul este o clădire
caracteristică pentru stilul eclectic al capitalei, bazat pe structuri
clasiciste, așa cum a fost el cultivat în Franța.

Acest stil a prevalat și în arhitectura de la începutul secolului al XX-lea în
București, în pofida diverselor curente secesioniste ale vremii. Astfel, fostul
Palat al Poștelor, azi Muzeul Național de Istorie a României, construit în anul
1900 după planurile arhitectului Alexandru Săvulescu (1847-1902), are un pridvor
masiv de ordin pseudodoric, un parament cu rustica și diverse elemente
decorative datorate în parte renașterii, în parte clasicismului. Un concept
asemănător a stat la baza fostului Palat al Parlamentului (1907), azi Palatul
Patriarhiei, după planurile lui Dimitrie Maimarolu (1859-1926). Clădirea
Primăriei Municipiului București, ridicată între anii 1906 și 1910 de Petre
Antonescu, ilustrează anumite tendințe retrospective ale începutului de secol,
care vizau o renaștere a tradițiilor naționale în arhitectură, mai ales a
stilului brâncovenesc. Idealul unei școli de arhitectură neoromânească se face
remarcat și în opera lui Ion Mincu, de pildă în „Bufetul de la Șosea” de pe
Șoseaua Kisseleff, din 1892. Tradiția arhitecturală moldovenească l-a inspirat
pe arhitectul Nicolae Ghica-Budești, de exemplu în Muzeul de etnografie, artă
națională, artă decorativă și industrială, azi Muzeul Țăranului Român, construit
în etape între anii 1912 și 1939. Stilul neoromânesc nu a putut însă depăși
canonul francez, reprezentat în primele decenii ale secolului de Palatul Regal
al arhitectului Nicolae Nenciulescu (1932-1937), azi Muzeul Național de Artă al
României, o construcție alcătuită dintr-un corp central și două aripi laterale
care expunea un nu tocmai riguros neoclasicism, și de Arcul de Triumf, o operă a
arhitectului Petre Antonescu (1922 și 1935/36). În anii '30 își fac apariția
primele modernisme ale secolului; astfel, cu Palatul Telefoanelor se ridică pe
Calea Victoriei un mic Zgârie-nori de tip american. În anii '50 ai secolului al
XX-lea au fost ridicate în centru unele clădiri reprezentative ale noii puteri,
de exemplu Casa Scânteii (1956) sau Opera Română (1953). Opera, deși după un
proiect stalinist, expune elementele de eclectism tipice pentru sfârșitul
secolului al XIX-lea. De asemenea, în primul deceniu al dictaturii comuniste
suprafața orașului s-a mărit în mod semnificativ prin construcția de noi
cartiere de locuințe, care aveau parțial caracterul de oraș-satelit: Balta Albă,
Drumul Taberei, Floreasca, Jiul-Pajura, Berenci, Calea Griviței. În primii ani
ai lui Ceaușescu arhitectura s-a putut elibera în mare măsură de canonul
stalinist.

Între 1968 și 1970 a fost edificat Hotelul Intercontinental, până în 2004 cea
mai înaltă construcție-turn din România, și tot în 1970 a fost terminată noua
clădire a Teatrului Național, a cărei modernism a fost ulterior denaturat, la
ordinul lui Ceaușescu, prin fațade cu arcade. Epoca lui Nicolae Ceaușescu a adus
cu sine schimbări grave în structura urbanistică a capitalei. Construirea unui
nou palat prezidențial și a Bulevardului Victoriei Socialismului s-a făcut cu
prețul distrugerii vechilor cartiere Uranus, Izvor, Rahova și Antim. Foarte
contestată în noul ansamblu este Casa Poporului a arhitectei Anca Petrescu, azi
sediu al Parlamentului României. Lucrările la acest edificiu megaloman, care se
întinde pe o suprafață de 350 000 m², au început în anul 1984. Construcției i se
impută lipsa de unitate stilistică și proporțiile care ignoră modelul clasicist
după care se orientează de fapt.



https://ro.wikipedia.org/wiki/Mark_Zuckerberg

Mark Zuckerberg (n. 14 mai 1984, White Plains, New York, SUA) este un
programator american și antreprenor în domeniul internetului. Este co-fondatorul
și președintele rețelei Facebook.

Zuckerberg s-a născut în White Plains (New York), tatăl său era medic
stomatolog, mama psiholog, iar cele trei surori ale sale au crescut în Dobbs
Ferry (New York). Zuckerberg provine dintr-o familie de evrei, cu toate acesta
se identifică ateu. Zuckerberg a studiat informatica la Universitatea Harvard.
El a fondat Facebook în 2004. În 2006 a renunțat la studiile sale, fără a
absolvi. Zuckerberg locuiește împreuna cu iubita lui, Priscila Chan, într-o vilă
în Palo Alto, California. Cuplul s-a căsătorit pe 19 mai 2012. Averea familiei
Zuckerberg a fost estimată în luna noiembrie 2014 de către revista de afaceri
Forbes la aproximativ 34,3 miliarde de dolari SUA. În 2009 Mark a fost declarat
cel mai tânăr miliardar pe cont propriu, în viață, din lume. A pierdut acest
rang în septembrie 2010, cedându-l partenerului sǎu mai tânǎr cu opt zile,
Dustin Moskovitz. Zuckerberg a devenit vegetarian în 2011.



https://ro.wikipedia.org/wiki/Genul_liric

Genul liric cuprinde operele literare în care sunt exprimate direct (spre
deosebire de genul epic) gândurile, ideile și sentimentele autorului prin
intermediul eului liric. În genul liric domină viziunea și transfigurarea
artistică, autorul apelând la tehnici aluzive si asociative, creând un univers
de mare forță de sugestie ce se adresează sensibilității cititorului. Este, din
acest motiv, genul literar al discursului subiectiv, exprimând sentimentele prin
intermediul figurilor de stil și al simbolurilor. De obicei, discursul genului
liric este la persoana I, dar este folosită și persoana a II-a. Opera lirica
poate fi cultă (are autor cunoscut sau are originalitate) sau populară (are
caracter anonim, colectiv, oral).

Lirismul este o tonalitate, un registru artistic, care pune accentul pe expresia
poetică și elevată a sentimentelor personale, a pasiunii.

Cuvântul liric iși are originea în cuvîntul liră, instrument muzical cu coarde,
care este considerat atributul lui Apollo, inventatorul său legendar, dar și al
lui Orfeu, sau Erato, muza antică a poeziei lirice și erotice reprezentată ca
fiind încoronată cu trandafiri și mirt și purtând o liră în mâna dreaptă.
Poeziile se recitau într-un cadru formal, pe monodiile ce răsunau din lira
artistului erudit. Ritmul nu constituia o speculație matematică, ci se
desprindea din metrica versului, și astfel piciorul metric al acestuia genera
gruparea ritmica ce putea fi alcătuită din 2,4,8 timp (piric, spondeu, dactil,
anapest etc.)sau din 3,6,9 timpi (iamb, troheu, tribrah etc.). .

Adjectivul liric apare pentru prima dată în secolul al XV-lea, în legătură cu
poezia greacă antică și păstrează o relație de lungă durată cu muzica ce încă
mai există în expresia artă lirică. Atașat totodată la unele forme ale poeziei
sec. al XVI-lea, cuvântul liric va defini o expresie subiectivă ce ține mai
degrabă de sentimente particulare (individuale), în opoziție cu poezia epică sau
poezia dramatică (care a inclus tragedia ca și comedie)..

Lira era însemnul lui Apollo, zeul luminii, al muzicii și al poeziei la greci.
În Grecia Antică acompaniamentul de liră atrăgea muzele ce amplificau spiritul
creativ. De abia în epoca modernă, poezia lirică a ajuns să însemne creație
literară ce exprimă sentimente sau atitudini. Treptat, lirismul s-a identificat
cu poezia, supusă unor mijloace formale cum sunt versul, stofa, ritmul sau rima.

În literatură, genul liric cuprinde operele literare în care sunt exprimate
direct (spre deosebire de genul epic) gândurile, ideile și sentimentele
autorului prin intermediul eului liric. În genul liric domină viziunea și
transfigurarea artistică, autorul apelând la tehnici aluzive si asociative,
creând un univers de mare forță de sugestie ce se adresează sensibilității
cititorului. Este, din acest motiv, genul literar al discursului subiectiv,
exprimând sentimentele prin intermediul figurilor de stil și al simbolurilor. De
obicei, discursul genului liric este la persoana întâi, dar este folosită și
persoana a II-a. Opera lirica poate fi cultă (are autor cunoscut sau are
originalitate) sau populară (are caracter anonim, colectiv, oral).

Lirismul este un concept care nu se aplică doar literaturii. Lirismul
reprezentat de cântecul pe care Orfeu îl realiza cu lira lui, se aplică fără
îndoială încă de la origine muzicii. Prin extensie, se poate aplică și artei
plastice, filozofiei etc.

În muzica clasică, conceptul de lirism se aplică în primul rând artei vocale.
Arta lirică astăzi este sinonim cu artistul liric și muzica de operă. Mai mult
decât atât, lirismul se aplică, de asemenea, pentru a descrie o calitate anume,
melos-ul instrumental care favorizează tonul confidențial al nostalgiei, etc.
Muzica poate fi un liric în primul rând (de exemplu, în secolul al XIX-lea Franz
Schubert și în secolul XX George Enescu), sau ritmica altfel (de exemplu, sec.
XX, Stravinski).



https://ro.wikipedia.org/wiki/Constantin_Br%C3%A2ncoveanu

Constantin Brâncoveanu (n. 1654 – d. 15/26 august 1714) a fost domnul Țării
Românești între anii 1688 și 1714, având una din cele mai lungi domnii din
istoria principatelor române. Mare boier, nepot de soră al domnului Șerban
Cantacuzino, el a moștenit și a sporit o avere considerabilă, care consta în
proprietăți imobile, bunuri mobile și sume de bani depuse în străinătate. În
timpul în care a domnit, Țara Românească a cunoscut o lungă perioadă de pace, de
înflorire culturală și de dezvoltare a vieții spirituale, în urma sa rămânând un
mare număr de ctitorii religioase și un stil arhitectural eclectic ce-i poartă
numele.

În politica externă Brâncoveanu a acționat cumpătat, evitând să se poziționeze
decisiv în tabăra imperială, care într-un avânt semnificativ recuperase Ungaria
și Transilvania de la otomani. Și-a cumpărat bunăvoința turcilor, plătind
regulat dările și vărsând sume uriașe sultanului și funcționarilor de la
Constantinopol, ceea ce i-a adus supranumele de „altın bey” (română prințul
aurului). Ținând agenți și spioni în toată Europa, domnul muntean era informat
asupra știrilor de pe întregul continent și informa simultan taberele rivale. În
ce privește Moldova, domnul muntean a intervenit în mod repetat în chestiunea
domniei, în timp ce în Transilvania a exercitat o importantă influență
culturală, prin răspândirea de tipărituri și ctitorirea de așezăminte
religioase.

Deși reușise să fie confirmat pe viață în domnie (1699) și reconfirmat de noul
sultan în 1703, domnul a lucrat în permanență să-și asigure în străinătate un
refugiu de turci, fiind conștient de precaritatea situației sale. În cele din
urmă, a fost luat prin surprindere, fiind mazilit în aprilie 1714 și dus cu
întreaga familie la Constantinopol, unde a fost torturat pentru a ceda turcilor
toată averea sa. Constantin Brâncoveanu a fost executat pe 15 august 1714,
împreună cu cei patru fii ai săi (Constantin, Ștefan, Radu și Matei) și cu
sfetnicul Ianache Văcărescu; la acest deznodământ au contribuit și intrigile
familiei Cantacuzino. Pentru felul cum au murit, cu toții sunt venerați de către
Biserica Ortodoxă Română, care i-a canonizat sub numele de Sfinții Mucenici
Brâncoveni în 1992.

Descendența domnului a fost asigurată de copiii fiicelor sale și ai lui
Constantin II, la mijlocul secolului al XIX-lea putând fi numărați peste două
sute de urmași direcți în viață. În 2014, cu prilejul împlinirii a trei sute de
ani de la martiriu, rămășițele pământești ale domnului au fost dezgropate și
plasate într-o raclă, care este expusă la Biserica Sfântul Gheorghe Nou din
București.

Constantin Brâncoveanu s-a născut în anul 1654, la Brâncoveni (actualmente sat
și comună în județul Olt). Era fiul postelnicului Papa Brâncoveanu (Matei) și al
Stancăi (născută Cantacuzino). După tată era nepotul vornicului Preda din
Brâncoveni, iar după mamă al postelnicului Constantin Cantacuzino, membru al
familiei Cantacuzino, și unul dintre cei mai influenți boieri din Țara
Românească.

Printre frații mamei sale se numărau Șerban Cantacuzino (viitor domn),
Constantin Cantacuzino stolnicul și Mihai Cantacuzino spătarul. De altfel, toți
cei șase frați ai Stancăi aveau să acceadă în mari dregătorii, un caz unic în
istoria Țării Românești. Copilăria lui Constantin Brâncoveanu, ca întreaga
perioadă de după moartea lui Matei Basarab (1654), a fost marcată de conflictul
politic intern dintre Băleni și Cantacuzini, care avea să fie soluționat abia în
timpul domniei lui Șerban (1678–1688), când familia Băleanu avea să sucombe
rivalilor ei.

Constantin a rămas orfan de tată în 1655, Papa Brâncoveanu fiind ucis în
răscoala seimenilor și a dorobanților împotriva domnului Constantin Șerban. La
sfârșitul lunii februarie 1655 (pe stil vechi), acești mercenari (majoritatea de
origine sârbă) s-au ridicat împotriva boierilor care îl sfătuiseră pe Constantin
Șerban să-i concedieze și să-i dea afară din țară. Familia Brâncoveanu, în
frunte cu marele logofăt Preda, era la casele din București. Preda Brâncoveanu a
reușit să își răscumpere viața cu o mare sumă de bani, iar Constantin a fost
salvat de slugi, care l-au substituit cu un copil de țigan, însă Papa
Brâncoveanu a fost omorât la baza dealului Mitropoliei, în locul unde nepotul
său Constantin II Brâncoveanu avea să ridice în 1712 ani o cruce de piatră,
peste vechea cruce de lemn ridicată de Preda.

Preda Brâncoveanu a fost sugrumat în 1658 din ordinul lui Mihnea al III-lea.
Astfel că Stanca și copii ei au rămas conform datinii în îngrijirea văduvei lui
Preda, Păuna Brâncoveanu, care făcea împreună cu frații Barbu și Constantin
(Matei murise deja) la 1659 o danie Mănăstirii Sadova.

Conform istoricului N. Iorga, Brâncoveanu a fost crescut de mama sa
„cantacuzinește”. Un rol important l-a avut în creșterea sa unchiul din partea
mamei, stolnicul Constantin Cantacuzino, care i-a oferit o educație aleasă
pentru acele vremuri, viitorul domn învățând, printre altele, greaca, latina și
slavona. Stolnicul era un reprezentat de seamă al culturii umaniste din spațiul
românesc, fiind un iubitor al literaturii și artei, creator în Țara Românească
al unei școli grecești după modelul celei pe care o urmase la rândul său în
Padova.

În 1674 a murit fratele Barbu, pe când se afla la Constantinopol. A fost adus în
țară și îngropat la Mănăstirea Brâncoveni, iar Constantin și mama sa au donat
mănăstirii cu această ocazie satul Obârșia din județul Romanați (actualmente în
județul Olt). Astfel Constantin Brâncoveanu a devenit unicul moștenitor al unei
averi considerabile.

Brâncoveanu a înaintat repede în ierarhia boierească. În deceniul al optulea, a
deținut pe rând dregătoriile de paharnic, postelnic al doilea, logofăt al doilea
și logofăt. În 1674, Brâncoveanu a fost trimis de domnul Gheorghe Duca la
Brașov, ca să îi convingă pe boierii refugiați acolo să se întoarcă în țară. Din
delegație făceau parte și bunica sa maternă, Ilina (văduva postelnicului), și
Pârvu Cantacuzino. După negocieri lungi, între timp alăturându-li-se și Stanca
Brâncoveanu, misiunea încredințată a fost împlinită. În același an, s-a
căsătorit cu Marica, fiica lui Neagoe din Popești, la rândul său fiul fostului
domn Antonie din Popești.

Doi ani mai târziu, domnul a fost solicitat de turci să participe la asediul
Cehrinului, iar tânărul Brâncoveanu, care menținuse relații bune cu Curtea
domnească, a însoțit mica oaste. În septembrie, la întoarcere, a aflat că
unchiul său Șerban Cantacuzino fugise de Gheorghe Duca din București. Ajuns la
Adrianopol (în româna timpului Odriu) și apoi la Constantinopol, Șerban a
obținut mazilirea domnului și propria numire pe tronul Țării Românești.

Urcarea pe tron a unchiului său Șerban Cantacuzino, pe care Brâncoveanu îl
urmase în toamna lui 1678 la Rusciuc, a avut drept consecință numirea tânărului
vlăstar în dregătoriile de agă (ianuarie-decembrie 1679), ispravnic al scaunului
București și mare postelnic. Anul 1681 îl găsea la Constantinopol, unde purta
discuții în numele unchiului său cu Ladislau Csàki și Cristofor Pasko, dușmanii
domnului transilvănean Mihai Apafi, cei doi asumându-și prin semnătură ca după
răsturnarea lui Apafi să restabilească în Transilvania legea românească (adică
religia ortodoxă) și să îl repună în funcție pe mitropolitul Sava Brancovici,
persecutat și întemnițat de către calviniști pentru că nu voise să renunțe la
ortodoxie.

După ce în 1683 ajunsese la porțile Vienei, Imperiul Otoman, sub suzeranitatea
căruia se găsea Țara Românească, a suferit un puternic recul: rând pe rând au
fost pierdute de către turci în dauna imperialilor Ungaria și Transilvania, însă
situația Țării Românești nu permitea înlăturarea vasalității turcești. Iorga
descria situația țării astfel:

Negocierile lui Șerban Cantacuzino cu împăratul Leopold au început după
depresurizarea Vienei în 1683, dar nu au ajuns la o concluzie nici până în
primăvara lui 1688; prevederile erau un tribut de 75.000 de taleri, plătibil
împărăției, un ajutor de 6000 de soldați dați domnului în caz de nevoie
(întrebarea rămânea cine îi urma să îi plătească). O problemă persista totuși,
întrucât Șerban Cantacuzino dorea să se alăture austriecilor doar după ce turcii
și tătarii ar fi fost învinși, ca acești să nu poată pustii țara, pe când tabăra
imperială dorea să îi atragă pe valahi mai devreme, tocmai pentru a înlesni
atingerea acestui deziderat. În ciuda acestui fapt, la 9 martie 1688, domnul
Șerban Cantacuzino și familia sa (stolnicul Constantin, Mihai Cantacuzino și
ginerele Constantin Brâncoveanu) depuneau jurământul de credință față de
austrieci, în fața solilor imperiali.

Nu s-a putut trece peste diferend, solii trimiși la 18 mai 1688 de Șerban la
Viena întorcându-se fără rezultat. Austriecii au cerut trecerea imediată în
tabăra lor, iar din cauză că domnul tot nu dorea să se lege, împăratul a hotărât
să frângă voința domnului cu forța. În timp ce generalul Caraffa (comandantul
armatelor imperiale din Ungaria superioară și Transilvania) urma să plece pentru
a asedia Belgradul cu armata principală, în Transilvania avea să rămână
generalul Veterani cu 4000 de oameni.

După cucerirea Lipovei (în germană Lippa), Veterani s-a despărțit de Caraffa și
a pornit via Lugoj și Caransebeș spre Orșova, ajungând la data de 14/24 august
la Cerneți. În cuvintele cronicarului Radu Popescu:

La negocierile de la Câmpulung, lui Brâncoveanu i s-au adăugat și fratele
domnului, Mihai Cantacuzino și boierul Constantin Bălăceanu. Generalul Veterani
a putut fi înduplecat să părăsească țara spre Brașov, în schimbul promisiunii că
Șerban Cantacuzino va trimite o solie formată din rude apropiate care să declare
fățiș aderența Țării Românești la partida creștină.

În 2/12 octombrie, solii Iordache Cantacuzino, Mihai Cantacuzino, Constantin
Bălăceanu și Șerban Vlădescu au plecat spre Viena, însă au fost opriți după o
săptămână de Veterani în Transilvania, întrucât împuternicirea nu era
îndestulătoare. Șerban Vodă l-a trimis pe Brâncoveanu cu o împuternicire validă,
după acordarea căreia solii au putut să-și continue drumul.

Între timp, la 29 octombrie/8 noiembrie 1688, domnul Șerban Cantacuzino a murit.
Del Chiaro, Cantemir și Radu Popescu au înregistrat zvonul că Brâncoveanu ar fi
fost implicat în asasinarea domnului, împreună cu frații acestuia Mihai și
Constantin Cantacuzino, însă ipoteza a fost combătută de Iorga, care arăta că
voievodul era de mult timp bolnav și că nu existau diferende politice între el
și frații săi. Și Constantin C. Giurescu consideră puțin probabil ca Brâncoveanu
să fi participat la o astfel de intrigă, precizând că e greu de stabilit temeiul
învinuirii.

Într-o scrisoare către egumenul mânăstirii Brâncoveni, prin care cerea o
contribuție la plătirea ploconului împărătesc, Constantin Brâncoveanu se
pronunța asupra alegerii sale ca domn: „Ne-am ridicat domn iar domnia mea
aceasta nu aș fi pohtit, că știe sfinția ta că de nici unele lipsă n-am fost ci
ca un domn eram la casa mea … și pentru ca să vină nișcari străini domni asupra
țării și a săracilor să-i necăjească fără milă și să pustiască țara, pentru
aceia am luat domnia mea jugul acesta asupra domniei mele”.

După preluarea domniei, Brâncoveanu a reconfirmat mandatul solilor trimiși la
Viena. Aceștia au ajuns acolo la 10 decembrie 1688, ajungând pe 30 ianuarie la
următorul acord, înscris într-o diplomă: Țara Românească renunța la toate
legăturile cu Poarta și reînnoda atârnarea față de Ungaria, moștenitor ai cărei
regi era împăratul Austriei. Cei doi Cantacuzini au rămas la Viena ca ostatici,
garanție pentru ținerea angajamentului, însă în țară s-a întors numai Șerban
Vlădescu, întrucât Constantin Bălăceanu a fost întâmpinat în Transilvania de
văduva lui Șerban Cantacuzino, soacra sa, care i-a adus vestea că Brâncoveanu a
dispus plătirea restului de haraciu datorat din averea rămasă de la domnul
răposat.

Brâncoveanu l-a pedepsit pe boierul Șerban Vlădescu, fapt care l-a condus pe
istoricul Constantin Giurescu să caute explicația în faptul că solii ar fi
depășit mandatul verbal al lui Brâncoveanu, anume că înțelegerea avea să se
aplice doar cu condiția lui Șerban.

Atitudinea lui Brâncoveanu i-a iritat pe imperiali, care aveau nevoie de
resursele Țării Românești pentru a-și întreține trupele din regiune. În
consecință, imperialii au decis să își ia cu forța lucrurile de care aveau
nevoie: ducele de Baden a invadat Țara Românească dinspre Cerneți, la începutul
lui noiembrie 1689, acțiune coordonată cu invazia generalului Donat Heissler
dinspre nord, prin pasul Bran.

Pus în fața forței imperialilor, Brâncoveanu s-a conformat, plătind restul de
tribut în acord cu diploma din ianuarie 1688, fiind nevoit să accepte iernarea
în țară a 12 regimente și să predea armatei austriece 1500 de cai. Cum a găsit
însă răgazul, domnul s-a adresat tătarilor și turcilor, chemându-i spre ajutor,
întrucât o incursiune a tătarilor era preferabilă jafului neîntrerupt de
săptămâni al cătanelor. În ianuarie 1690 tătarii au intrat în țară, iar Heissler
se retrăgea peste graniță, urmărit de tătari.

Pentru a elimina însă pericolul pe care îl reprezenta oastea imperială situată
la granițele sale, Brâncoveanu a pornit în vară o ofensivă cu ajutorul turcilor
și al curuților comandanți de pretendentul la tronul Transilvaniei, Emeric
Tököli. Luând-o pe poteci de munte, au ocolit Branul, putând astfel să-l ia prin
surprindere oastea formată din austrieci și secui: bătălia de la Zărnești a fost
catastrofală pentru imperiali, generalul Heissler fiind luat prizonier. Tot
acolo a murit și Constantin Bălăceanu. Deși l-au încoronat pe Tököli principe al
Transilvaniei, sosirea armatei ducelui de Baden i-a determinat pe învingători să
se retragă la sudul Carpaților.

În conflictul dintre turci și austrieci, vara lui 1690 a dus mutarea frontului
la nord de Dunăre și în vest, Țara Românească scăpând de greutățile pe care le
aducea statutul de câmp de luptă. Astfel relațiile lui Brâncoveanu cu imperialii
s-au îmbunătățit rapid. Era în interesul lui să mențină relații bune cu ei,
întrucât exista perspectiva întoarcerii forțelor, cât și a căderii sub
stăpânirea austriacă odată cu încheierea viitorului tratat de pace. Imperialii
aveau nevoie de el, întrucât pe timp de război domnul Țării Românești era cea
mai bună sursă de informații despre ceea ce se petrecea în Imperiul Otoman, el
fiind în legătură permanentă cu capuchehaialele sale de pe lângă Poartă, cu
pașii din Silistra, Nicopole și Vidin și avea agenți pe lângă alți demnitari ai
Imperiului Otoman. Relațiile au fost intermediate de contele de Erbs, luat
prizonier la Zărnești.

Brâncoveanu era un dușman al Cantemireștilor din Moldova. Constantin Cantemir îi
trimisese generalului Heissler fonduri bănești, când acesta din urmă ocupase
Bucureștii. Când domnul Moldovei a murit în primăvara lui 1693, a fost succedat
pe tron de fiul său Dimitrie, care ținea corespondență cu Maria Cantacuzino
(văduva lui Șerban). Brâncoveanu a acționat repede la Constantinopol întru
schimbarea tânărului Dimitrie: a logodit-o pe fiica sa Maria cu boierul
Constantin Duca (fiul fostului domn moldovean Gheorghe Duca) și a obținut
numirea pe tron a acestuia. Constantin Duca s-a dovedit o dezamăgire, întrucât
represiunile sale crunte împotriva partidei adverse au stârnit mânia marelui
vizir, care a trebuit să fie stinsă cu pungile de bani ale domnului Țării
Românești.

În iunie 1693 Țara Românească a fost zguduită de vestea că turcii și tătarii
aveau să invadeze Ardealul prin Muntenia. Brâncoveanu a mers la Rusciuc, unde
vizirul l-a primit cu multă căldură. Sfatul său în consiliul de război ca
invazia să se facă pe la Teleajen a fost primit cu unanimitate, însă evoluțiile
din apropierea Belgradului au salvat țara de la efectele trecerii acestor
armate, trupele credincioase sultanului fiind nevoite să pornească spre Belgrad.

În 1695, sultanul Mustafa al II-lea a pornit într-o expediție în Ungaria. A
cucerit Lipova și l-a omorât pe generalul Veterani lângă Lugoj. Lui Brâncoveanu
i-a revenit sarcina de a apăra Dunărea la Cerneți, misiune de care s-a achitat
întru totul. În plus, a fost nevoit să repare cetatea Cladova. La întoarcere,
sultanul a intrat în țară, așa că domnul a fost obligat să îl întâmpine, însă
acest lucru a suscitat frici, întrucât se credea că i-ar fi putut pica în mână
scrisori compromițătoare. Brâncoveanu nota pe marginea calendarului:

După încheierea tratativelor de pace de la Karlowitz, în Peninsula Balcanică s-a
restabilit un echilibru între austrieci și otomani. În prima lună a anului 1700,
Brâncoveanu a fost nevoit să părăsească scaunul, pentru a-i da ajutor hanului
tătar împotriva nogailor răsculați. A tăbărât la Drăgănești, unde a primit ordin
de la sultan să se întoarcă, întrucât problema se rezolvase între timp. Pe plan
intern, a fost urzită o intrigă împotriva domnului și a Cantacuzinilor, de către
Dumitrașcu Corbeanu, Grigore Băleanu și Radu Hrizea Popescu. Complotiștii au
înaintat plângerea unui dregător turc, care însă s-a adresat lui Brâncoveanu.
Boierii au fost închiși, însă domnul a trebuit să răscumpere bunăvoința turcilor
cu 300 de pungi, constând din 67.500 de taleri din vistierie și 82.500 din
veniturile proprii.

Pe plan extern, intrigile lui Brâncoveanu au obținut în același an mazilirea lui
Antioh Cantemir, care a fost depus la Constantinopol în temnița ordinară. În
locul său a venit Constantin Duca, în care domnul Țării Românești își pierduse
încrederea. În scurt timp Duca s-a făcut nepopular, iar boierii moldoveni
băjeniți au fost primiți de Brâncoveanu, care a intermediat discuțiile lor cu
solul trimis de Duca pentru negocieri. O lovitură pentru mândria lui Brâncoveanu
a fost firmanul Porții din care reieșea că Duca ceruse deasupra capului său
predarea boierilor, lucru pe care domnul Țării Românești l-a evitat prin
mijloace diplomatice.

În 1702, după ce l-a primit cu mare fast pe ambasadorul britanic la
Constantinopol William Paget, aflându-se la Mânăstirea Brâncoveni, domnul Țării
Românești a fost informat despre schimbarea marelui vizir cu Mustafa Pașa
Taltaban, cunoscut pentru cruzimea și lăcomia sa. Pe lângă faptul că a primit un
consistent peșcheș de numire în funcție, acesta a dispus ca țara să plătească
întregul haraci odată, ceea ce a necesitat mari eforturi până la capătul anului;
în scurt timp a fost omorât și înlocuit cu Rami Efendi.

Anul 1703 a reprezentat un moment de răscruce pentru Constantin Brâncoveanu. A
primit informații că o grupare adversă, din care făcea parte și Alexandru
Mavrocordat, complota împotriva sa, iar refuzul domnului de a plăti unui muftiu
50 de pungi de bani a agravat situația. O solie condusă de Kuciuk Selin a ajuns
la București în aprilie, unde i s-a prezentat domnului firmanul din partea
vizirului, în care era invitat să meargă la Adrianopol (unde era stabilită la
acel moment Poarta), pentru ca „să sărute poala împărătească”. Curtea a fost
cuprinsă de panică; în fapt, după cum au aflat trimișii domnului, intențiile
vizirului erau rele. Plecarea lui Brâncoveanu a fost amânată cu patru săptămâni,
întrucât s-a îmbolnăvit de erizipel; imbrohorul a cerut să-l vadă pe domn, însă
s-a convins că boala nu era simulată, „văzându-l umflat la cap, obraz și gât, de
abia recunoscându-l”.

Abia în mai a putut Brâncoveanu să părăsească Bucureștii, după ce a fost convins
de Cantacuzini (conform lui Ion Neculce) să nu aleagă calea exilului. Din alaiul
impresionant făceau parte stolnicul Cantacuzino, toți boierii mari, mitropolitul
țării, medicul Iacob Pylarino, în total 1500 de persoane. În spatele deplasării
foarte lente nu era numai sănătatea convalescentă a domnului, ci și nevoia de a
temporiza pentru a cumpăra bunăvoința dregătorilor Porții. În tabăra de la
Arnăutchioi, domnul l-a întâlnit pe Alexandru Mavrocordat, căruia i-a fost
făcută o primire impunătoare și numeroase cadouri. Ajuns în Adrianopol, a fost
primit după o săptămână de vizir, care l-a anunțat că Imperiul Otoman crește
haraciul de la 280 de pungi la 520, o veste primită de voievod și boieri cu
multă supărare. Totuși, decizia trebuia acceptată, iar Brâncoveanu a fost
reînvestit în domnie, printr-o ceremonie în care vizirul i-a îmbrăcat pe domn și
pe boieri în caftane valoroase.

Sumele luate la plecare se dovediseră neîndestulătoare, astfel că boierul Toma
Buculbașa a sosit din țară cu pungi de bani, fiindu-le făcute cadouri mamei
sultanului și sultanului însuși. Audiența la sultan a fost scurtă, padișahul
limitându-se la a-i da sfaturi banale lui Brâncoveanu, care era confirmat în
domnie pe viață. În restul timpului petrecut la Adrianopol, domnul a lucrat ca
să fie schimbat Constantin Duca de pe tronul Moldovei. Marele vizir i-a propus
lui Brâncoveanu scaunul, însă la sfatul stolnicului Cantacuzino, acesta a
refuzat, întrucât era vorba de o încercare de a-i stoarce mai mulți bani. A fost
impus protejatul său, Mihail Racoviță. Drumul la Adrianopol, audiența la sultan
și întoarcerea victorioasă la București au fost imortalizate într-o frescă la
Palatul de la Mogoșoaia, distrusă între timp.

Toma Cantacuzino rămăsese după episodul Adrianopol pe lângă Poartă, însă a fost
schimbat pentru că începuse să ducă o politică independentă, încercând chiar o
apropiere de Dimitrie Cantemir. În locul său, Brâncoveanu l-a trimis pe Ștefan
Cantacuzino. Conform istoricilor Ștefan Ionescu și Panait I. Panait, este
posibil ca în această perioadă să fi început răcirea relației lui Brâncoveanu cu
Toma și Mihai Cantacuzino. Situația țării era agravată de schimbările frecvente
din ierarhia Imperiului Otoman, ultimele luni ale anului 1704 văzând numirea în
funcția de vizir a doi dușmani ai lui Brâncoveanu (Ahmed Calaili și Tebendar
Mehmed).

La începutul anului 1705, prin intermedierea lui Alexandru Mavrocordat și a
patriarhului Dosithei, Brâncoveanu a ajuns la o înțelegere cu Antioh Cantemir,
cele două părți angajându-se să nu se mai pârască între ele la Poartă. În
consecință, Mihail Racoviță a fost mazilit, iar pe la mijlocul anului Antioh
Cantemir și-a început a doua domnie. Anul 1706 a adus mai multe cereri de bani
din partea turcilor, iar tentativele de negociere nu au dat roade; în
consecință, Brâncoveanu a contribuit din propria vistierie pentru a acoperi
sumele cerute, la care se adăugau cheltuielile prilejuite de numirea unui nou
mare vizir, Ali Pașa.

În iunie 1707, Mihai Cantacuzino a fost schimbat din funcția de mare spătar, iar
stolnicul Constantin Cantacuzino a fost rechemat de la Constantinopol. Rușii au
făcut demersuri ca Mihai Cantacuzino să fie reinstituit în funcția lui, la care
Brâncoveanu a răspuns că unchiul său fusese păstrat în dregătorie „nu din cauză
că ar fi slujit cu folos în treburile voastre și ale noastre, ci din cauza
înrudirii pe care am avut-o cu el [...] Mihai deși deștept și ager, muncește
numai pentru sine și pentru casa sa, iar nu pentru treburile obștești”.

Conflictul cu protectorii săi s-a manifestat într-o controversă asupra numirii
boierului David Corbea ca rezident pe lângă curtea lui Petru cel Mare. Acesta,
un om al Cantacuzinilor, fusese trimis în Rusia la începutul anului, pentru ca
în aprilie să fie încredințat de țar cu o misiune pe lângă Francisc Rakoczy.
Brâncoveanu se aștepta să fie ținut la curent cu detaliile, însă a fost ocolit
dinadins, Corbea scriindu-le doar Cantacuzinilor.

În orice caz, însuși țarul Petru s-a adresat în iulie 1707 lui Brâncoveanu
pentru repunerea lui Mihai Cantacuzino în funcție, însă a fost refuzat
politicos, ceea ce nu a afectat însă relațiile dintre cele două state. În
următorii ani, relațiile dintre Brâncoveanu și unchii săi au rămas foarte
proaste: în timp ce Mihai cerea țarului asigurări pentru azil, stolnicul
Constantin era retras de la curte la moșiile sale.

În primăvara lui 1707, atât Brâncoveanu cât și Antioh Cantemir au primit firman
de la sultan, prin care li se cerea să participe în foarte scurt timp în
persoană la repararea și fortificarea cetății Bender. Voievodului român i se
cerea să pună la dispoziție 200 de lemnari, 100 de zidari, 2.000 de salahori și
350 de care. Deși a trimis toți meșterii, a făcut tot posibilul să fie scutit de
a se prezenta în persoană, ceea ce l-a costat 30 de pungi.

În primăvara anului următor, cererea s-a repetat, țara fiind nevoită să trimită
1500 de salahori, 220 de care și 60 de toporași la Bender, efort care nu se
scădea din haraci (tributul oficial). La supărarea lui Brâncoveanu s-a adăugat
că la câteva zile după plecarea acestora, a sosit ordinul să fie suplimentați cu
500 de salahori, 100 de care și 40 de lemnari. În vară Poarta a cerut în avans
142 de pungi din haraci. După acest efort, a mai cerut un adaos de 180 de pungi;
trimisul Porții i-a oferit la transmiterea veștii ca semn de prețuire un hanger
împodobit cu diamante, dar pentru strângerea pungilor, care au fost predate la
începutul lui 1709, domnul a trebuit să apeleze la veniturile sale proprii, la
marii boieri, la bresle și la preoți.

O dată cu defectarea lui Mazepa, legăturile cu Rusia au fost afectate. Au
trebuit reluate prin noul hatman al Ucrainei, Scoropadski, rămas credincios
țarului. Victoria de la Poltava a rușilor împotriva suedezilor și lipsa de
reacție a turcilor au fost noi impulsuri pentru țările aflate sub suzeranitatea
otomană. Brâncoveanu a încheiat în 1709 o înțelegere secretă cu țarul, care
prevedea că domnul muntean avea să strângă o oaste balcanică de 30.000 de oameni
și avea să alimenteze armata rusă în timpul războiului acesteia cu turcii;
înțelegerea intra în vigoare în momentul intrării în țară a trupelor. Țara
Românească devenea în schimb independentă, iar lui Brâncoveanu i se garanta
domnia pe viață.

La începutul anul 1710 a preluat domnia Moldovei fiul Exaporitului, Nicolae
Mavrocordat. Om de încredere al Porții, ca fost mare dragoman, misiunea lui era
și să supravegheze relațiile dintre Țara Românească și Rusia. La sfârșitul
anului, Mavrocordat a fost schimbat de Poartă pentru că nu era considerat în
stare să oprească defectarea lui Brâncoveanu, fiind înlocuit cu Dimitrie
Cantemir.

Schimbarea vizirului Nu'man Pașa cu Mehment Pașa Baltagi, un reprezentant al
cercurilor otomane agresive, vădea că Imperiul Otoman se pregătea pentru război
cu rușii. Cererile turcești deveneau copleșitoare și către sfârșitul anului
situația lui Brâncoveanu era dramatică, pentru că ezitarea îndeplinirii
angajamentelor față de puterea suzerană ar fi dus nemijlocit la represalii
împotriva țării.

În octombrie Brâncoveanu știa că fusese concentrată la Tighina o armată otomană,
căreia i se puteau adăuga tătari și cetele regelui suedez Carol al XII-lea. În
decembrie 1710, ambasadorul francez îi scria regelui său că la Constantinopol se
credea că Brâncoveanu va fi scos din domnie. Conform lui Ion Neculce, hanul
tătar sprijinea pe Dimitrie Cantemir pe tronul Moldovei cu argumentul că
Brâncoveanu trebuia mazilit, și numai Cantemir ar fi fost capabil să îl prindă.
Sub acoperirea oferită de misiunea de a-l supraveghea pe Brâncoveanu, Cantemir
pregătea de fapt propria defectare.

În mai 1711, armata turcească condusă de vizir a părăsit Adrianopolul; către
capătul lunii trupele rusești au intrat în Moldova, și Cantemir și-a proclamat
public trecerea de partea țarului, ceea ce a alienat mai toți boierii țării, dar
a entuziasmat populația, domnul moldovean reușind să recruteze 17.000 de
voluntari. Dar dacă moldovenii aveau la graniță armata rusă aliată, situația în
Țara Românească era complet diferită: linia Dunării era complet jalonată de
bastioane turcești, iar trădarea ar fi însemnat o reacție turco-tătară
anterioară confruntării cu rușii, așa că Brâncoveanu era în expectativă.

Brâncoveanu a primit firman de la vizir să se alăture oștii otomane la Tighina,
împreună cu toți slujitorii (militarii) pe care îi avea, astfel că a pornit la
18 mai din București. Când a ajuns la Gherghița, a primit ordin să se oprească,
tăbărând la Albești, gura Urlaților.

Prin Hrisant Notara, marele vizir i-a incredințat domnului Țării Românești să
medieze între el și țar (vezi în caseta de la dreapta textul aferent din cronica
oficială). Brâncoveanu l-a trimis la Iași pe Gheorghe Castriotul, mai degrabă
pentru sondarea situației, întrucât țarul Petru cel Mare nu a primit cu bucurie
solia.

A fost luat prin surprindere când Toma Cantacuzino (marele spătar, deci
conducătorul armatei) a fugit din tabără împreună cu o parte din trupe, pentru a
se alătura țarului. Conform lui Del Chiaro, Brâncoveanu a izbucnit în plâns la
aflarea veștii. Ajuns la Iași, Toma Cantacuzino a fost primit bine de țar, pe
lângă care a urzit intrigi împotriva lui Brâncoveanu, și a călăuzit armata
condusă de generalul Rönne care a asediat cetatea Brăilei. Grosul armatei ruse
s-a confruntat cu turcii la Stănilești, fiind învinsă, astfel că la 21 iulie s-a
încheiat un armistițiu. Ziarele occidentale au atribuit o mare parte din vină
voievodului muntean, însă relațiile cu țarul au fost reluate și au fost strânse
între 1712-1713.

În perioada următoare, Brâncoveanu s-a concentrat să satisfacă cererile
turcilor, deși a depus plângeri pentru micșorarea lor, a confiscat averile lui
Toma Cantacuzino și ale însoțitorilor săi pe motiv de hainie și a întreprins
măsuri pentru a-și asigura un refugiu în Transilvania, după cum informa și
Gazette d'Amsterdam în 31 iulie 1711. În 27 martie 1712 lui Brâncoveanu i-a fost
garantată pentru a treia oară posibilitatea de a se refugia la nevoie în
Transilvania.

În același an, a fost dat un firman prin care urmau să fie lepădați de legea
musulmană cei care puneau la îndoială credința domnului muntean, o stratagemă
pentru a înăbuși suspiciunile sale. În 1713 a fost numit în dregătoria de mare
vizir Gin Ali Pașa, despre a cărui vizirat istoricul Joseph Marie Jouannin scria
în 1840 (în opul Turquie) că a fost marcat de schimbări rapide în fruntea
ierarhiei otomane și de crime. Gin Ali Pașa a răspuns în 1714 afirmativ
scrisorii prin care Constantin Brâncoveanu sonda sentimentele Porții, cerând
încuviințarea pentru nunta fiului Radu cu fata lui Antioh Cantemir; ba mai mult,
marele vizir punea la dispoziție și oameni care să însoțească cortegiul miresei
de la Constantinopol până în Țara Românească.

Capugiul Mustafa-aga, unul dintre cei mai vechi prieteni ai lui Brâncoveanu, a
ajuns la București în ziua de marți, 23 martie/4 aprilie 1714. Ales ca să nu-l
înspăimânte pe Brâncoveanu, a călătorit cu pretextul că ar avea treburi la
Hotin. Întâmpinat de ofițeri ai lui Brâncoveanu, a spus că este obosit și că ar
dori să fie primit a doua zi în audiență. Del Chiaro descrie ce s-a întâmplat
apoi după cum urmează:

În continuare, Brâncoveanu a fost închis sub pază în sala de audiență, în timp
ce Mustafa-aga a citit boierilor adunați în grabă firmanul prin care fostul domn
și întreaga sa familie erau declarați haini. Apoi a fost dat în paza boierilor,
care răspundeau cu viața și averea prin ordinul sultanului de prizonier, în timp
ce turcii au pornit să sigileze vistieria și cămara (tezaurul public și tezaurul
privat). Negustorii au fost la rândul lor făcuți responsabili ca boierii să nu-l
facă pe mazil scăpat.

A doua zi, în ziua de Buna Vestire (25 martie/6 aprilie) a ajuns în București
imbrohorul, care l-a impus boierilor pe Ștefan Cantacuzino. Tot de la Del Chiaro
citire:

Mazilul și familia sa au fost trimiși a doua zi la Constantinopol, Brâncoveanu
fiind condus de noul domn al țării. Conform lui Del Chiaro, i-ar fi spus: „dacă
aceste nenorociri sunt de la Dumnezeu pentru păcatele mele, facă-se voia lui.
Dacă însă sunt fructul răutății omenești, pentru pieirea mea, Dumnezeu să ierte
pe dușmanii mei, dar păzească-se de mâna teribilă și răsbunătoare a judecății
divine.” Până la graniță l-au condus o mână de boieri. Concomitent, la
Constantinopol a fost arestată Bălașa, fiica lui Brâncoveanu, care se pregătea
s-o aducă în țară pe logodnica lui Radu Brâncoveanu (Maria, fiica lui Antioh
Cantemir).

Călătoria a durat circa trei săptămâni, dar în pofida speranței sale, fostul
domn nu a fost închis într-unul din palatele sale, ci în închisoarea Edicule
(Cele șapte turnuri), „într-un loc întunecos”. A fost dezbrăcat de hainele
domnești cu care plecase din București. Doamna Marica, o noră și doi nepoți au
fost închiși într-un loc mai înalt și mai luminos.

După cum remarca N. Iorga în 1899, „[c]ea maĭ mare parte din ceĭ ce cunosc
catastrofa tragică a familieĭ fericite a luĭ Brâncovénu nu bănuesc că ceea ce ni
se dă ca istoria acesteĭ drame nu e alta decât un mosaic de scirĭ [știri, n.m.]
pestrițe, luate de la fel de fel de isvóre de a doua mână: scurte mărturiĭ de
călĕtorĭ, povestirĭ tărḑiĭ [târzii, n.m.]”. Cert este că execuția a avut loc pe
data de 15/26 august 1714, când creștinii sărbătoreau Adormirea Maicii Domnului.

Capetele de acuzare împotriva lui Brâncoveanu, în număr de nouă, au fost
consemnate de Del Chiaro. În primul rând, era acuzat de corespondența secretă cu
Austria, Moscova, Polonia și Veneția și de faptul că transmitea acestora știri
despre turci. Era de asemenea învinuit pentru diploma austriacă prin care era
declarat principe al Sf. Imperiu Roman (2), pentru sărăcirea țării în dauna
îmbogățirii sale (3), pentru că locuia la Târgoviște 6 până la 7 luni pe an,
aducând astfel pagube Bucureștilor (4) și pentru că cumpărase multe moșii,
pregătind pe una construirea unui mare palat (5). Era de asemenea acuzat pentru
sumele depuse la Viena și Veneția (6), că fuga lui Toma Cantacuzino din 1711 ar
fi fost cu acordul său (7), că își cumpărase din Viena instrumente muzicale pe
care nici sultanul nu le poseda (8) și că a bătut în Transilvania monede de aur
(9).

După execuție, capetele au fost purtate în vârf de suliță prin oraș, în timp ce
corpurile au rămas la locul execuției, de unde au fost aruncate spre seară în
mare.

După martiriu, trupul lui Brâncoveanu fusese aruncat în marea Marmara, fiind
pescuit de niște greci care l-au îngropat pe o insulă din largul mării. În 1720,
văduva Marica l-a adus în țară și l-a înmormântat la Biserica Sfântul Gheorghe
Nou din București, ctitorie a domnului. Lespedea nu a fost inscripționată,
pentru a nu a afla turcii că trupul a fost adus în țară, însă văduva domnului a
inscripționat numele Constantin Brâncoveanu în caractere chirilice pe candela de
argint, inscripție redescoperită în 1914.

Osemintele lui Brâncoveanu au fost dezgropate în secolul al XX-lea în două
rânduri, în 1932 și în 1985. În 1932, osemintele domnului au fost identificate
cu prilejul unei cercetări arheologice desfășurate la biserică, în coordonarea
lui Virgil Drăghiceanu, secretar al Comisiunii Monumentelor Istorice. În 1985 au
avut loc lucrări de consolidare ale mormântului, conduse de arheologul Panait I.
Panait.

În 12-15 mai 2014, cripta de la Biserica Sfântul Gheorghe Nou a fost deschisă
din nou, fiind identificate trei sicrie; într-unul din ele erau rămășițele lui
Constantin Brâncoveanu, un craniu cu urme corespunzând descrierii morții și
celelalte oase dispuse sub formă de cruce (în alt sicriu erau oasele soției și
ale unora dintre urmașii săi). Patriarhia Română a însărcinat cu această
cercetare arheologică o echipă de la Muzeul Municipiului București, completată
de două persoane de la Institutul de Antropologie „Francisc Rainer” al Academiei
Române.

Cu ocazia împlinirii a 300 de ani de la martiriul din Constantinopol, Biserica
Ortodoxă Română a plasat rămășițele domnului într-o raclă, ritual descris de
vicarul administrativ patriarhal Ionuț Corduneanu astfel: „Pregătirea pentru
așezarea în raclă este una specifică sfintelor moaște și a fost făcută de
preasfințitul părinte Varsanufie Prahoveanul, episcop vicar al arhiepiscopiei
Bucureștilor. Astfel, osemintele domnitorului au fost spălate cu agheasmă mare,
cu vin curat, ulei și unse cu sfântul și marele mir, pregătit odată în an în
Joia Mare. Este o pregătire demnă de toată cinstea. Apoi osemintele se pun
într-o pânză de in, fiind un acoperământ rezistent, așezate după structura
anatomică. Capul se pune distinct într-o pânză specială. După ce au fost așezate
în racla de argint, o porțiune mică rămâne acoperită cu geam, în dreptul mâinii.
De acum, nu mai vorbim de oseminte, ci de sfinte moaște și vor rămâne în
biserică.”

La 21 mai 2014, în ziua prăznuirii Sfinților Împărați Constantin și Elena, a
avut loc o procesiune cu moaștele de la Catedrala Patriarhală din București până
la Biserica Sfântul Gheorghe Nou, la eveniment participând patriarhul Daniel,
membri ai Sfântului Sinod, sute de preoți și diaconi, monahi și monahii și mii
de persoane. Drumul urmat a fost cel din 1934, când rămășițele voievodului
fuseseră reînhumate după deshumarea din 1932. Racla va rămâne expusă în Biserica
Sfântul Gheorghe Nou, cu excepția unor viitoare evenimente religioase.

Contextul extern al domniei lui Brâncoveanu era definit de adversitatea a patru
mari puteri, Imperiul Otoman, Imperiul Habsburgic, Polonia lui Ioan Sobieski și
Rusia lui Petru cel Mare, care aveau toate interese la Dunăre. În această
situație, micile popoare din răsăritul Europei puteau să se mențină doar
adoptând o politică „suplă și abilă”. Țara Românească era vasală a Imperiului
Otoman, nu dispunea de armată sau de un tezaur pentru război și era prin
situarea geografică foarte vulnerabilă la invazii străine. În acest context,
Constantin Brâncoveanu a adoptat o politică a „neutralității veghetoare”.

Pe plan intern, anii domniei lui Brâncoveanu au fost marcați de un progres
economic și cultural-artistic; au fost luate măsuri de modernizare a aparatului
statal și de reformare a sistemului fiscal. Cancelaria statului a fost
reorganizată pentru a putea menține raporturi cu străinătatea. Din punct de
vedere cultural, epoca brâncovenească s-a deschis influențelor occidentale, care
au început să prevaleze asupra celor orientale: astfel s-a creat o sinteză
originală națională, care îmbina ambele tradiții.

Situația internațională a Țării Românești s-a schimbat în a doua jumătate a
secolului al XVII-lea, mai ales în ultimele două decenii, datorită ambițiilor
habsburge, care au angrenat reacția celorlate puteri: Imperiul Otoman, care
arătase tot mai multe semne de slăbiciune trebuia să reacționeze, în timp ce
Franța și Anglia doreau păstrarea statu quo-ului; Rusia manifesta prime ambiții,
iar Polonia făcea revendicări asupra țărilor române. Conform lui Ionescu și
Panait, țările române, semiautonome, trebuiau să devină din obiecte ale istoriei
subiecte al acesteia. Din diferite considerente, actorii mari (otomanii,
habsburgii și rușii) au preferat să atragă țările române prin diplomație, decât
prin forță armată. Imperialii au încheiat în 1687 un tratat cu Mihail Apafi,
privind încartiruirea de trupe și contribuția financiară la vistieria
imperiului, ceea ce i-a făcut repede foarte antipatici transilvănenilor.

După cum scria Iorga în 1914, „osândit să nu facă politica armelor, el
[Brâncoveanu, n.m.] a făcut marea politică a culturii, cea mai mare”.

Chiar și după despărțirea de Cantacuzini, liniile politicii externe a lui
Brâncoveanu au rămas aceleași.

În perioada domniei lui Constantin Brâncoveanu, cultura românească a cunoscut o
perioadă de înflorire, voievodul fiind un fervent sprijinitor al culturii. În
cei 26 de ani de domnie, Brâncoveanu s-a dovedit un gospodar desăvârșit și bun
administrator al avuțiilor țării, instaurând o epocă de prosperitate și de pace.

Domnul a inițiat o amplă activitate de construcții religioase și laice, îmbinând
armonios în arhitectură, pictură murală și sculptură tradiția autohtonă, stilul
neo-bizantin și ideile novatoare ale renascentismului italian într-un nou stil
caracteristic, numit stilul brâncovenesc. Denumirea de stil brâncovenesc, sau de
artă brâncovenească, este folosită în istoriografia română de artă pentru
arhitectura și artele plastice din Țara Românească în timpul domniei lui
Constantin Brâncoveanu. Deoarece această epocă a influențat în mod hotărâtor
evoluțiile de mai târziu, termenul se folosește prin extensie și pentru a
descrie operele de artă din vremea primilor Mavrocordați, până către 1730.
Istoricii de artă caracterizează uneori stilul prin analogie cu renașterea
apuseană, datorită structurilor sale clare, raționaliste, dar exuberanța lui
decorativă permite și folosirea termenului de baroc brâncovenesc.

Constantin Brâncoveanu și-a asumat rolul de protector al tiparului și școlilor
din Țara Românească, dar și din Transilvania, numele său fiind întâlnit între
cele ale donatorilor de la școala românească din Șcheii Brașovului. S-a
înconjurat de personalități de cultură din țară și străinătate, susținând
financiar și diplomatic pregătirea tinerei generații de cadre în școlile
europene.

Constantin Brâncoveanu a înființat în 1694 Academia domnească din București, o
școală superioară („colegiu public pentru pământeni și străini”) având ca limbă
de predare greaca veche, în clădirile de la mănăstirea „Sfântul Sava”. În 1707
el a reorganizat-o, numind în fruntea ei pe învățatul grec Sevastos Kymenitul,
urmat de Marcu Porfiropol.

În paralel cu „Academia de la Sfântul Sava”, funcționau și alte școli, în
incinta unor mănăstiri, în care se preda în slavonește și în românește. Așa au
fost școlile de la mănăstirile Sfântul Gheorghe Vechi și Colțea, amândouă în
București, care pregăteau dieci pentru cancelariile domnești, preoți și dascăli.
O serie de școli românești existau în orașele țării, în mănăstiri și chiar în
mediul rural. În câteva mănăstiri au luat ființă biblioteci, cu lucrări
procurate din mari centre culturale din apusul Europei; printre acestea se
remarcau biblioteca de la mănăstirea Mărgineni (ctitoria lui Constantin
Cantacuzino, postelnicul) și biblioteca mănăstirii Horezu, ctitorie a lui
Constantin Brâncoveanu.

Constantin Brâncoveanu a rămas în istorie și în conștiința națională și ca un
mare ocrotitor al tiparului. Domnia lui debutează printr-un act de cultură și
anume prin apariția Bibliei de la București, prima ediție integrală a Sfintei
Scripturi în limba română, operă de mari proporții pentru acel timp (944 pagini
format mare, pe două coloane, cu literă măruntă). Tipărirea începuse încă din
timpul lui Șerban Cantacuzino, la 5 noiembrie 1687; un prim tiraj era terminat
în septembrie 1688, deci în timpul vieții acestuia. Al doilea tiraj s-a terminat
abia în noiembrie 1688, sub noul domn. Potrivit unei note dintr-o altă
tipăritură, Brâncoveanu, ca mare logofăt al Țării Românești, fusese
„ispravnicul” lucrării de tipărire a acestei prime Biblii românești.

Pe lângă tipografia mai veche înființată în 1678 la București de către
mitropolitul Varlaam, s-au înființat acum câteva tipografii noi: la Buzău în
1691, prin strădaniile episcopului Mitrofan (un moldovean, fost episcop de
Huși), la Snagov în 1694, la Râmnicu Vâlcea în 1705, la Târgoviște în 1708,
toate prin osteneala lui Antim Ivireanul (adus de Brâncoveanu în 1689 de la
Constantinopol) care, dintr-un smerit ieromonah, a ajuns să fie ales în 1705
episcop la Râmnic, iar în 1708 mitropolit. S-au tipărit felurite cărți: de
slujbă, de teologie, de învățătură, de combatere a catolicismului și
calvinismului, toate în limbile română, greacă, slavonă și chiar arabă, turcă și
georgiană.

Căsătorit cu Marica, nepoata lui Antonie Vodă din Popești, Constantin
Brâncoveanu a avut cu aceasta patru fii, Constantin, Ștefan, Radu și Matei, și
șapte fiice, Stanca, Maria, Ilinca, Safta, Anca, Bălașa și Smaranda.

Dintre cei patru fii, care au fost toți uciși împreună cu domnul la
Constantinopol, doar Constantin avea la rândul său un fiu (Constantin III), iar
Ștefan avea o fată, Maria (diminutive Măriuța, Marica). Maria a murit fără
copii.

Constantin Brâncoveanu a fost unul dintre cei mai importanți ctitori de biserici
și mănăstiri din țările române.

Încă înainte de a ajunge domn, el a ridicat două biserici, una la Potlogi,
Dâmbovița și alta la Mogoșoaia, lângă București.

După ce s-a urcat pe tronul Țării Românești, Brâncoveanu a mai ctitorit tot în
București încă trei biserici, pe locul unora mai vechi: biserica Sfântul Ioan
cel Mare sau „Grecesc”, demolată în secolul trecut, biserica mănăstirii Sfântul
Sava, demolată în secolul trecut și Biserica Sfântul Gheorghe Nou din București,
existentă și azi în centrul capitalei, recent restaurată. În această din urmă
biserică au fost depuse și osemintele ctitorului, în anul 1720, aduse în ascuns
de la Constantinopol, de către soția sa, doamna Marica.

Împreună cu unchiul său, spătarul Mihai Cantacuzino, a ridicat mănăstirea din
Râmnicu Sărat, cu hramul Adormirea Maicii Domnului, închinată mănăstirii Sfânta
Ecaterina din Muntele Sinai.

În vara anului 1690, Constantin Brâncoveanu a pus piatra de temelie a celei mai
de seamă din ctitoriile sale, Mănăstirea Horezu (sau „Hurezi”), cu hramul
Sfinții împărați Constantin și Elena.

Printre alte biserici și mănăstiri ctitorite sau refăcute de Brâncoveanu sunt
Mănăstirea Sâmbăta de Sus, Mănăstirea Surpatele, Mănăstirea Polovragi și
Mănăstirea Turnu din Târgșoru Vechi.

În 1708, Brâncoveanu avea în stăpânire 111 sate și moșii. El avea pe întreaga
întindere a țării terenuri agricole fertile, vii, heleșteie și bălți cu pește,
pe lângă sume de bani, parte din ei depusă în străinătate, obiecte prețioase
(„scule”, în jargonul timpului) și bijuterii. Ionescu și Panait observă că
Brâncoveanu a profitat de procesul socio-economic de dezagregare a proprietății
de obște, materializat în neputința țăranilor de a-și menține micile ocini. În
consecință, Brâncoveanu cumpăra astfel de suprafețe de pământ, deseori aflate în
vecinătatea proprietăților sale proprii.

Portretele lui Constantin Brâncoveanu sunt numeroase în comparație cu cele ale
altor domni, și o mare parte din ele de un realism evident. O reprezentare a lui
Brâncoveanu este stampa care apare în reeditarea din 1712 a dicționarul lui
Varinus, înfățișând un Brâncoveanu tânăr, cu cucă joasă, cu surguci scump, legat
după moda turcească la brâu. Autorul este Alessandro della Via. O altă
reprezentare este cea din colțul hărții stolnicului Constantin Cantacuzino, care
a fost redescoperită de consulul român Dimancescu. În cartea Istoria delle
moderne rivoluzioni della Valachia (1718) a secretarului său Del Chiaro,
Brâncoveanu apare alături de cei patru fii, reprezentați în medalioane.

Portretul aflat în posesia lui C. Basarab Brâncoveanu a fost descoperit de Iorga
cu ocazia unei vizite la castelul din Breaza al urmașului lui Brâncoveanu.
Acesta moștenise de la tatăl său reproducerea fotografică a portretului după un
manuscris, dar nu i-a putut da alte detalii lui Iorga. Descris de către Iorga
drept grec sau oriental, portretul îl reprezintă pe voievod într-un cadru floral
asemănător celor din tipăriturile lui Antim Ivireanu, istoricul speculând că
autorul ar putea fi însuși Ivireanu.

Un portret diferit de cele bisericești, prin faptul că este de natură
occidentală, este cel de la Mănăstirea Sf. Ecaterina de la Muntele Sinai, care a
fost descoperit de Marcu Beza. Realizat de un pictor rămas anonim, este păstrat
în sala de primire a mănăstirii, iar în România poate fi văzută o copie, la
Muzeul Național de Artă. Tabloul (ulei pe pânză) datează din 1696, și poartă
inscripția „Constantinus Brankovan Supremus Valachiae Transalpinae Princeps
Ae[ta]tis 42 A[nn]o D[omi]ni 1696”.

În portretul de la Mănăstirea Mamu, Brâncoveanu și familia sunt reprezentați la
tinerețe. Voievodul are mustăți subțiri, barba neagră și părul încă neras, sub
coroana de aur și catifea. Copiii sunt reprezentați la vârstă fragedă. În cazul
Bisericii Sfântul Gheorghe din Mogoșoaia, terminată înainte de accederea la
putere a lui Brâncoveanu, Iorga opinează că pictura trebuie să fi fost
actualizată mai târziu în timpul domniei. Îl apreciază pe meșter drept priceput,
subliniind expresivitatea portretelor fiilor, deși seamănă foarte mult între
ele. Portretele fiicelor lui Brâncoveanu au fost comparate cu cele ale fiicelor
lui Duca-Vodă, de la Mănăstirea Cetățuia. Coroanele sunt tot închise, ca la
Mamu, dar metalice.

În Mănăstirea Surpatele, Brâncoveanu este înfățișat în floarea vârstei, cu barbă
plină, neagră. Toți cei 11 copii sunt reprezentați, doi fii și trei fiice având
înălțimi identice cu părinții lor. Coroanele sunt cu fleuroane. La biserica din
Doicești, construită pe domeniul ce ar fi trebuit să-i rămână lui Matei, toți
cei 11 copii sunt reprezentați la aceeași înălțime cu părinții, iar Brâncoveanu
are barbă albă.

Un alt portret votiv se găsește la Mănăstirea Gura Motrului, rezidită de Preda
Brâncoveanu și zugrăvită de voievod, unde sunt înfățișați Preda și soția lui
Păuna, Matei Basarab, Stanca Brâncoveanu și Constantin și soția lui Marica. La
biserica din Bordești, ctitorie a lui Mănăilă căpitanul, Brâncoveanu era
înfățișat alături de unchiul său Șerban și pretendentul Iordache/Gheorghe
Cantacuzino. Pictura votivă, realizată de Pârvu Mutu și un ajutor, a fost
extrasă în anii 1960, fiind păstrată în colecția Muzeului Național de Artă.

Alte reprezentări sunt la Mănăstirea Polovragi, la biserica din Popești
(actualmente Mihăilești, în județul Giurgiu), la biserica Mănăstirii Cotroceni
(ultimul considerat de Iorga drept un portret urât, fanariot). Brâncoveanu a
lăsat de asemenea să se bată medalii aniversare în anul 1713, care îl prezintă
atât din profil, cât și en face.

Față de marea majoritate a domniilor din spațiul românesc, privitor la cea a lui
Constantin Brâncoveanu s-au păstrat o multitudine de izvoare. Printre sursele
primare sunt două cronici dedicate exclusiv anilor săi de domnie (cronica lui
Radu Greceanu și cronica Anonimului brâncovenesc), două cronici ale Țării
Românești (a lui Radu Popescu, care acoperă perioada în care a domnit integral
și Letopisețul Cantacuzinesc - parțial), scrierile lui Dimitrie Cantemir
(Istoria ieroglifică și Întâmplările Cantacuzinilor și Brâncovenilor în Valahia)
și cronica secretarului venețian al voievodului, Anton-Maria Del Chiaro (Istoria
delle moderne rivoluzioni della Valachia). De asemenea se adaugă documente
interne, precum însemnările personale ale lui Constantin Brâncoveanu (pe un
calendar, editate de istoricul Emil Vîrtosu), corespondența, condica marii
logofeții, condica vistieriei, anatefterul și catastiful, și documente externe,
de o „impresionantă diversitate”, după cum observa istoricul Andrei Busuioceanu.

În perioada fanariotă - o perioadă de declin pentru scrierea istoriei - domnia
lui Constantin Brâncoveanu nu a fost tratată; nici în perioada pașoptistă, care
a utilizat trecutul istoric pentru a avansa emanciparea națională, nu s-a
tematizat decât episodul morții, conceput ca prag al trecerii într-o nouă epocă
nefastă. Mihail Kogălniceanu, preopinentul ideii că neînțelegerile dintre
Brâncoveanu și Dimitrie Cantemir ar fi fost cauza eșecului înlăturării
dominației otomane, a contribuit editând o culegere de fragmente din cronici
(Fragments tirés des chroniques […]), însă cercetarea riguroasă a demarat doar
cu sinteza de istorie a lui Alexandru D. Xenopol, din a doua jumătate a
veacului. Opul lui Xenopol (mai precis, volumul al VIII-lea al Istoriei
românilor din Dacia traiană) poartă pecetea preponderenței surselor de politică
externă, domeniu tratat în principal din această cauză; Andrei Busuioceanu
consideră că istoricul a exagerat în ce privește iscusința diplomatică a lui
Brâncoveanu, inferând asupra ei de la neobișnuit de lunga domnie, totuși a
reușit să impună această idee și imaginea de diplomat în istoriografie. Un pas
important l-a constituit editarea de către Constantin Giurescu și Nicolae
Dobrescu a cărții Documente și regeste privitoare la Constantin Brâncoveanu,
cuprinzând preponderent documente din arhivele de la Viena, precedate de un
studiu amplu scris de Giurescu. N. Iorga i-a consacrat domnului mai multe
analize și studii de-a lungul carierei sale, printre ele o serie de publicații
cu ocazia împlinirii a două secole de la martiriul Brâncovenilor; de-a lungul
timpului și-a modificat vederile, renunțând de exemplu după Marea Unire din 1918
să-l mai prezinte pe domn drept personalitate a întregului neam românesc.

Conform istoricului Lucian Boia, după ce în primă fază sub regimul comunist a
fost supus paradigmei luptei de clasă și criticat pentru măsurile fiscale aspre
și opresiunea țăranilor, Constantin Brâncoveanu a fost pe deplin reabilitat în
perioada ceaușistă a epocii comuniste. Istoricul nota că tot în epoca
stalinistă, în manualul lui Mihai Roller - un reper pentru istoriografia
comunistă - în cazurile lui Brâncoveanu și Ștefan cel Mare erau subliniate mai
puternic relațiile țărilor române cu Rusia decât relațiile dintre țările române.
Deși au apărut mai multe cărți în întreaga epocă comunistă, la capătul ei încă
nu fusese scrisă o monografie care să prelucreze critic tot materialul
disponibil și să fi adresat chestiunile ridicate de dezbaterea academică.

Privitor la crearea panteonului național român de-a lungul timpului, Boia
observa că domni pașnici precum Brâncoveanu, Alexandru cel Bun și Neagoe Basarab
și-au găsit locul, deși pare de nedisputat poziția privilegiată a eroilor
războinici. În ultima fază a regimului comunist, oficialii ideologici Mircea
Mușat și Ioan Pătroiu au produs o listă a marilor epoci ale istoriei române,
epoca lui Brâncoveanu avându-și locul în rândul celor determinate de domniile
unor Burebista, Decebal, Mircea, Ștefan, Mihai Viteazul și Cuza, șir încoronat
de dictatorul Nicolae Ceaușescu. Figura domnului fusese utilizată însă și sub
regimul monarhic (1881-1947): în timp ce la Alba Iulia, loc cu rezonanța
faptelor lui Mihai Viteazul, avea loc încoronarea regelui Ferdinand, în
București, alături de o pleiadă de personaje istorice, Constantin Brâncoveanu
era folosit într-o procesiune de proporții imense pentru a marca simbolic
continuitatea dinastiei Hohenzollern-Sigmaringen cu destinul națiunii române.

Figura lui Constantin Brâncoveanu a penetrat și literatura. În timpul domniei
sale, encomiile au fost utilizate alături de portretele figurative într-o
campanie menită a crea o imagine a „puterii și munificenței domnești”. Seria de
documente elogioase despre Brâncoveanu este impresionantă prin număr, fiind
compusă din prefețe de tipărituri și manuscrise, epigrame și encomii (inclusiv
în corespondență). Printre toposurile puse în circulație de encomiile lui
Sevastos Kymenitul este cel al omului providențial, alesul lui Dumnezeu, care
este cuplat cu toposul refuzului alesului de a accepta onoarea. Un alt topos din
scrierile lui Sevastos Kymenitul este cel al domnului ca icoană a lui Dumnezeu,
enunțat anterior, în epoca carolingiană, sub forma principiului rex imago Dei.
Altul este cezaropapismul, domnul Țării Românești fiind încadrat de panegirist
în seria de figuri vechi-testamentare a lui Moise, Aaron, Solomon, alese de
Dumnezeu atât drept conducători spirituali, cât și politici.

Conform istoricei Violeta Barbu, desele mențiuni ale împăratului roman
Constantin cel Mare în panegiricele închinate lui Brâncoveanu nu se datorează
asemănării de nume sau ambițiilor imperiale ale domului valah, ci sunt de pus pe
baza simbolisticii împăratului roman  — care a fost primul proclamat și preot și
contopea deci, în aceeași persoană, puterea spirituală și puterea temporală.
Acest topos este ilustrat și într-o scrisoare din 1700 adresată lui Brâncoveanu
de către patriarhul ecumenic Calinic al II-lea, care consemna despre domnul
român că „cugetă ca un al doilea pariarh” și „îndeplinește și treburile domnilor
și pe cele ale patriarhilor”.

După moartea lui Brâncoveanu, imaginea lui a avut de suferit. Textele
moralizatoare care s-au păstrat de la Nicolae Mavrocordat au subminat imaginea
princiară a lui Brâncoveanu, modelul comportamental al primului domn fanariot
fiind perfect opus celui brâncovenesc: dacă Brâncoveanu dovedise mare atașament
față de familia și casa lui, Manualul în care se cuprind păreri și cugetări cu
privire la moravuri și purtări al lui Mavrocordat recomandă renunțarea la
familie, femei și la prieteni, până la „lepădarea de sine”; unde primul prețuise
fala și luxul și avusese o activitate ctitoricească remarcabilă, al doilea scrie
că „prea multă laudă e urmată de pieire”, iar fala deșartă, hainele, podoabele,
caii și clădirile „să lipsească”; dacă cronica lui Radu Greceanu avea ca
leit-motiv preumblările domnului între numeroasele sale moșii, Nicolae
Mavrocordat îi recomandă fiului său Constantin Mavrcordat plimbări și vânători
puține.

Pe de altă parte, figura lui Brâncoveanu a continuat să stârnească și admirație,
dovadă fiind troparul mitropolitului Calinic al Haricleei, cronicile rimate și
romanul abatelui Prévost.

Constantin Brâncoveanu a devenit personaj în romanul Le monde moral ou Mémoires
pour servir à l’histoire du coeur humain al abatelui Prévost, carte apărută în
1764 la Geneva. Este vorba de un roman obscur, care a fost trecut cu vederea de
majoritatea istoricilor literaturii franceze, după cum arată Andrei Pippidi. În
timp ce cartea nu adaugă nimic la cunoașterea circumstanțelor istorice, ea este
o dovadă a ecoului pe care l-a avut în epocă execuția familiei Brâncoveanu.

Ca și-n cazul altor cărți ale abatelui Prévost, unde autorul are obiceiul de a
se deghiza în necunoscuți, înzestrați cu titluri și demnități, și aici scrierea
este dată drept confesiunea unui „fost rezident al Franței pe lângă mai multe
curți străine”. Este vorba de abatele Brenner, personaj cu pandant istoric în
Dominic Anton Ignațiu Brenner, secretarul prințului R., sub care se recunoaște
figura lui Francisc Rákóczi al II-lea. Lui Brenner îi este încredințat după
lupta de la Odenburg destinul unei copile orfane de 7–8 ani, fiica unui conte
Jean Tekeli (frate ficțional al lui Imre Thököly) și a uneia dintre cele două
(Sic!) fiice ale lui Brâncoveanu, care fugise cu iubitul în Transilvania.
Naratorul se decide să o încredințeze pe Alexiowna tutelei bunicului ei,
voievodul Munteniei, care, făcând justiție renumelui său de avid, se interesează
de drepturile ei la moștenirea lui Thököly și o trimite la mănăstire. Pentru că
abatele refuză cu demnitate conversia la ortodoxism, Brâncoveanu îl numește
secretar al său. Alexiowna este răpită de la mânăstire, și după mai multe
peripeții, ajunge împreună cu Brenner la Constantinopol, moment când Brâncoveanu
și familia lui sunt aduși acolo. Descrierea execuției este copiată după mărturia
călătorul francez La Motraye.

În fapt aceste versuri nu reflectă însă și realitatea, întrucât nici numele
familiei nu a fost stins, fiind continuat pentru încă un secol, cu atât mai
puțin sângele.

Martiriul constantinopolitan a fost fixat în mai multe specii literare (balada,
vicleimul, colindul, drama folclorică). Balada culeasă de Vasile Alecsandri în
secolul al XIX-lea începe cu versurile binecunoscute

Pe lângă monografia și conferințele tipărite în 1914, N. Iorga i-a dedicat
domnului în anul împlinirii a două secole de la moarte o dramă în cinci acte,
intitulată Constantin Brîncoveanu.



https://ro.wikipedia.org/wiki/Umberto_Eco

Umberto Eco (n. 5 ianuarie 1932, Alessandria, Piemont – d. 19 februarie 2016,
Milano) a fost un scriitor italian, editor, filosof și semiotician. Este
cunoscut în special pentru romanul său Numele trandafirului (Il nome della rosa,
1980), în care a combinat elemente de semiotică într-un cadru ficțional combinat
cu analiză biblică, studii medievale și teorie literară. De atunci a scris mai
multe romane, incluzând Pendulul lui Foucault și Insula din ziua de ieri Cel mai
recent roman al său, Cimitirul din Praga, publicat în 2010, este un best-seller.
Umberto Eco a fost președintele Școlii Superioare de Studii Umaniste,
Universitatea din Bologna, și membru onorific al colegiului Kellogg,
Universitatea din Oxford. A scris texte academice, cărți pentru copii și multe
eseuri.

Eco s-a născut în orașul Alessandria, din regiunea Piemont (nordul Italiei).
Tatăl său, Giulio, a fost contabil, apoi guvernul l-a angajat să participe la
trei războaie. În timpul celui de al II-lea război mondial, Umberto și mama sa,
Giovanna, s-au mutat într-un sat mic din zona muntoasă piemonteză. Eco a fost
educat ca romano-catolic în Societatea St. Francis de Sales, iar în operele
sale, precum și în interviuri, a făcut referire la acest ordin și la fondatorul
lui. Numele său de familie este probabil un acronim pentru ex caelis oblatus
(Latină: un cadou din cer), care i-a fost atribuit bunicului său (care a fost
orfan) de un funcționar de stat. A studiat la Torino, luându-și licența în
estetică. Din 1971 este profesor de semiotică la Universitatea din Bologna. A
predat la cele mai faimoase universități din lume, fiind Doctor Honoris Causa a
peste 50 dintre ele. Conduce revista VS. Quaderni di studi semiotici. În anii
1960 a fost unul dintre reprezentanții de frunte ai avangardei culturale
italiene, numărîndu-se printre fondatorii revistelor Marcatre și Quindici. Din
1959 este consilier editorial al celebrei edituri Bompiani. A primit nenumărate
premii și distincții culturale, inclusiv Legiunea de Onoare (1993). Este autor
de romane, eseuri, tratate academice și cărți pentru copii. Profesor de
semiotică la câteva dintre cele mai celebre universități europene și americane,
Umberto Eco a abordat din această perspectivă aspecte cruciale ale culturii
zilelor noastre. Prin opera sa științifică, Eco este socotit unul dintre cei mai
de seamă gânditori contemporani, iar eseurile sale, scrise cu un umor și o
ironie nestăvilite, sunt adevărate modele ale genului.

Strălucitoarea sa operă beletristică, începută în 1980 cu Numele trandafirului,
este renumită pentru subtilele ei jocuri de limbaj și pentru abundența
simbolurilor și aluziilor culturale. În notele explicative ale romanului,
Umberto Eco teoretizează printre primii conceptele postmodernismului. Romanul a
fost ecranizat în 1986.



https://ro.wikipedia.org/wiki/%C8%98tefan_Luchian

Ștefan Luchian (n. 1/13 februarie 1868, Ștefănești, România – d. 28 iunie/11
iulie 1916, București, România) a fost un pictor român, supranumit poetul
plastic al florilor.

Cu o vocație declarată încă din școala primară, l-a avut în perioada de formare
ca maestru nedisputat pe Nicolae Grigorescu. Educația sa plastică a început la
Școala de Belle-Arte, dar a fost completată la München și Paris.

A reușit să fixeze în memorie „splendorile scânteietoare” ale peisajului
românesc, pe care l-a redat într-o serie întreagă de opere, adevărate miracole
de simplitate și de finețe, de sinteză cromatică și arhitecturală a formelor, de
colorit strălucit și delicat totodată. Referindu-se la arta picturii, Luchian
spunea:

Concepția lui Luchian despre artă s-a integrat mereu pe o traiectorie care a
contrazis arta academistă a timpului său, artă care era aservită unor gusturi de
salon, reticentă oricărei înnoiri și ostilă reprezentării realiste a vieții.
Pictura sa a fost în același timp un semn al atitudinii de protest social, prin
faptul că a redat viața de trudă a muncitorilor și a evocat condiția mizeră și
socială a mahalalelor de odinioară. Regăsim astfel în tematica sa oameni
nevoiași și umili, cu personalități de netăgăduit care au găsit în Luchian un
perfect rezoneur de o neîngrădită afecțiune. Mai receptiv la nevoile și
suferințele altora decât la propria boală, Luchian le-a înfățișat fără
ostentație, cu discreție și foarte simplu.

Cu o stare materială precară și bolnav de scleroză multiplă după 1900, a ajuns
să picteze țintuit în fotoliu și cu penelul legat de încheietura mâinii. În
această perioadă în care și-a concentrat toată energia creatoare, toată pasiunea
pentru natură și toată dragostea pentru viață și pentru frumos spre pictarea
florilor, Luchian a alăturat tehnicii uleiului, pentru peisaj și pentru multe
dintre naturile moarte cu flori, pastelul, cu care a ajuns la o măiestrie
neegalată.

Denumit poetul plastic al florilor, Ștefan Luchian s-a născut la 1 februarie
1868, la Ștefănești, un sat (azi oraș) din județul Botoșani, ca fiu al maiorului
Dumitru Luchian și al Elenei Chiriacescu. Tatăl său Dumitru Luchian s-a născut
în anul 1826 la Galați în familia serdarului Vasile Luchian, boier caftanlău și
președinte al Eforiei orașului. Mama sa Elena Chiriacescu s-a născut la Perieți
(Ialomița), în familia proprietarului agricol Iamandi Chiriacescu. Dumitru
Luchian a fost comandantul Batalionului nr.3 de grăniceri si bun prieten cu
Alexandru Ioan Cuza. În aprilie 1873, Ștefan Luchian împreună cu familia sa s-au
mutat la București într-o casă[A] pe care au cumpărat-o pe strada Popa Soare
nr.15, în vechea și pitoreasca mahala a Mântulesei.

Vocația viitorului pictor s-a declarat încă din copilărie. Artistul a început să
picteze încă din vremea în care a urmat cursurile primare la Școala din Tabaci.
Mai apoi a continuat ca elev al Liceului Sfântul Sava, unde a făcut trei clase
gimnaziale. După propriile sale declarații, la liceu ajunsese să facă temele de
desen pentru toată clasa „pe treizeci de gologani: atât era tariful”. Prima sa
lucrare cunoscută este din anul 1884 de la vârsta de 16 ani. Tabloul – de
dimensiuni modeste și semnat „Luchian Șt. cl. III”, este pictat în ulei și
înfățișează o casă.

Ștefan Luchian a rezistat cu încăpățânare eforturilor mamei sale de a-l înscrie
la școala militară, astfel că s–a înscris în septembrie 1885 la clasa de pictură
a Școlii Naționale de Arte Frumoase (Școala de belle-arte), pe care a absolvit-o
în 1889. Aici a obținut medalia de bronz pentru un Cap de expresie și un Studiu
după natură. Profesorii săi au fost Gheorghe Tattarescu, Theodor Aman și
Constantin I. Stăncescu la istoria artelor și estetică. Paralel cu Școala de
Arte Frumoase a urmat și cursurile clasei de flaut ale Conservatorului din
București. Luchian a dorit toată viața să cânte la vioară și așa cum a declarat
el însuși, a suferit toată viața că nu putea să execute tremurătura coardei.
Pictorul ar fi cedat toată reputația sa și întreaga lui artă dacă cineva l-ar fi
putut învăța „să obție banalul tremolo”. Decizia de a urma cursul de flaut,
plină de umor de altfel, avea motivația „Mi-erau mîinile prea lungi și m-am
apucat de flaut...”.

Din cauză că mediul de la Școala de belle-arte avea un orizont îngust, prin
prisma concepțiilor academiste care erau încă la modă, Luchian a studiat cu
metodă dar fără a avea vreun entuziasm deosebit. Profesorii săi erau foarte
apreciați și se bucurau de un deosebit respect dar erau tributari academismului,
fiind depășiți de nivelul la care se ridicase prin opera sa, Nicolae Grigorescu.
Pe de altă parte, Luchian a învățat de la Theodor Aman deprinderea pentru
studiu, deoarece Aman s-a impus în lumea artiștilor întrecându-l pe Tattarescu,
ca fiind creatorul preocupat de aprofundarea metodică a procedeelor tehnice.

Preluând de la profesorii săi disciplina pedagogică, Luchian a considerat
academismul promovat de Școala de belle-arte, insuficient și sărăcăcios pentru a
exprima noile tendințe în arta de sfârșit al secolului al XIX-lea. Astfel, C. I.
Stăncescu din poziția sa de profesor de estetică declara că „arta este o
minciună” și că „singurul preț al obiectelor de artă este că ele, depărtându-se
pe nesimțite de mizeriile realității din viață, aduc o consolare momentană
sufletului nostru”. C. I. Stăncescu era supranumit „vizirul artelor” și susținea
că „arta devine periculoasă când lingușește masele” și că ea nu trebuie să
oglindească realitatea sau să se inspire din viață. Contrar acestor teorii și
datorită preocupărilor timpurii în exprimarea realității înconjurătoare, Luchian
a primit îndemnul spre o artă realistă de la maestrul său Nicolae Grigorescu.
Astfel, Luchian a afirmat mai târziu că „tot ce știu am învățat de la
Grigorescu”. În această perioadă de formare, Grigorescu i-a fost maestru
nedisputat de la care Luchian a găsit încurajarea fără să-i împiedice libera
dezvoltare a personalității și, de la care a preluat nu numai elemente de limbaj
ci și sugestii tematice. „Amatorii” și „criticii” cu naivitate și agresivitate
considerau că nu există două moduri de a face pictură și că permis este doar
Grigorescu. Ștefan Luchian era admirat de un grup restrâns care-l considera
novator, pe când majoritatea era ostilă, etichetându-l că ar fi o nulitate.

În toamna anului 1889 a plecat la München și a studiat două semestre la Academia
de Arte Frumoase, unde i-a avut profesori pe Johann Caspar Herterich și Ludwig
Herterich, foarte buni desenatori (dar și ei academiști conservatori).. Aici a
executat copii după operele lui Correggio și Rembrandt, aflate la Muzeul de artă
și i-a avut colegi pe Oscar Obedeanu și pe Ludovic Dolinski. A revenit în țară
în 1890, unde a participat la prima expoziție a societății de artă Cercul
artistic, al cărei președinte era Ioan Georgescu și secretar Constantin
Artachino.

A plecat în anul următor la Paris la Academia Julian unde a studiat la atelierul
lui William-Adolphe Bouguereau, academist și el. Bouguereau avea o cromatică
fără viață și încătușa forma în rotunjimi rigide și arbitrare, afișând un
academism cu care Luchian nu se putea pune de acord. William Bouguereau împreună
cu alți pictori, transmiteau studenților de la Academia Julian principii
conservatoare de desen dobândite de la Jean Auguste Dominique Ingres și
Jacques-Louis David. Adevărata revelație a fost pentru Luchian cunoașterea
operelor lui Vincent Van Gogh și Paul Cézanne. A putut cunoaște astfel, în muzee
și expoziții, viața artistică pariziană aflată în acea perioadă în plină
efervescență impresionistă. De altfel, Luchian a declarat: „...Nu m-am împăcat
niciodată cu școala... Am învățat mai mult de la Grigorescu și prin muzeele și
expozițiile din străinătate”.

Anul 1891 petrecut la Paris a fost unul de intensă activitate artistică, an în
care s-a deschis prima expoziție a „Artiștilor independenți”, unde au expus Paul
Signac, Georges Seurat, Toulouse-Lautrec și alții. A fost deasemenea, anul de
consacrare a lui Édouard Manet cu tabloul său controversat Olimpia; a fost și
anul primului Salon al refuzaților și, bineînțeles, a fost anul retrospectivei
Vincent Van Gogh. În acest mediu efervescent și plin de emulație artistică,
Luchian și-a format elementele de limbaj propriu, potrivite exprimării mesajului
său în domeniul picturii. Tabloul Ultima cursă de toamnă arată influența
evidentă a lui Manet și a lui Degas, dar este și ecoul unor predilecții mondene,
pe care Luchian va continua să le aibă pentru o vreme și la București. Similar
în guașa La curse, transpar influențele lui Lautrec.

Din cauza morții mamei sale petrecută pe data de 9 februarie 1892, Ștefan
Luchian a revenit la București și s-a dedicat picturii. În 1893 s-a mutat pe
strada Aristide Briand și și-a amenajat un atelier, iar în octombrie a expus
pentru a doua oară la Cercul Artistic. În 1894, prin eforturi coordonate de Take
Ionescu, s-a născut „Salonul Oficial” care a durat neîntrerupt până la 1916, sub
conducerea directorilor Școalei de Bele Arte, pictorii Stăncescu și Mirea. Una
dintre lucrările expuse la ediția din 1893 a fost Păstorița, cu o tematică
grigoresciană. În anul 1894 a expus la Salonul oficial de arte plastice,
intitulat Expoziția artiștilor în viață, și din nou la Cercul Artistic, lucrări
din epoca pariziană cum a fost Ultima cursă de toamnă, sau cele cu tematică
românească precum micul tablou intitulat Liniște (Amurg) și altele ca Nebună de
dragoste, Idilă cazonă, Transport primitiv, Un conac, Fructe, Vedere din Tg.
Jiu, Primul suspin și Cap de expresie (un portret de fată – probabil cel
cunoscut azi ca Portret de femeie).

Criticile oficiale din anul 1895 au încercat să-l discrediteze pe Luchian
catalogându-l un dandy oarecare, aluzie la ținuta sa îngrijită sau un leneș
distins. La astfel de opinii, Ștefan Luchian a răspuns cu o muncă de creație
deosebită și, în spațiul public cu o susținere importantă în acțiunile mediului
artistic bucureștean împotriva artei de tip academist. Astfel, în acest an a
pictat în ulei tabloul Safta Florăreasa, a deschis în propriul său atelier
împreună cu Titus Alexandrescu o expoziție personală și a participat la
Expoziția pictorilor în viață. Tot în 1895 a fost ales în funcția de
vicepreședinte al Cercului artistic. Concepția lui Luchian despre artă s-a
integrat mereu pe o traiectorie care a contrazis arta academistă a timpului său,
artă care era aservită unor gusturi de salon, reticentă oricărei înnoiri și
ostilă reprezentării realiste a vieții. Aceste stări care erau din ce în ce mai
mult prezente în arta plastică au făcut ca Luchian să fie indignat de orânduirea
socială care favoriza o astfel de artă de agrement, astfel că unul dintre
criticii din 1896 l-a caracterizat în următorul mod:

În 1896 s-a produs o mișcare de secesiune, împotriva președintelui „Salonului
Oficial”, C. Stăncescu, intitulată „Salonul artiștilor independenți”, care
amintea de „Salonul Independenților” de la Paris.

Revenit la București, pictorul a fost în 1896 principalul inițiator al
„Expoziției artiștilor independenți”, care s-a deschis chiar în fața Salonului
Oficial. În anul respectiv împreună cu Constantin Artachino, a organizat în
februarie o expoziție, după care s-a implicat din ce în ce mai pregnant în
manifestări publice a așa numiților artiști independenți care s-au opus artei
oficiale. Luchian împreună cu Nicolae Vermont, C. Artachino și mulți alții s-au
constituit într-un comitet de organizare care a pregătit deschiderea unei
expoziții simultan cu cea de inaugurare a Salonului Oficial, într-o clădire
învecinată. Catalogul expoziției s-a dorit a fi un manifest prin care
organizatorii spuneau:

Având în vedere ostilitatea celor care dirijau viața artistică din acele
timpuri, această expoziție a „independenților” inaugurată de Nicolae Grigorescu,
a avut succes și contribuția pictorului Ștefan Luchian a fost foarte apreciată,
iar critica artistică a fost plină de elogii. Cu această ocazie, critica și
consumatorul de artă au recunoscut în Luchian pe adevăratul artist independent
cu „o tehnică largă și nețărmurită de nici un prejudiciu... cu un simțământ
adînc și o concepție simplă dar puternică”.

Căutând să exprime o dimensiune poetică a realității, Luchian s-a zbătut să
afirme un set de principii ale artei care să cuprindă axiome ca simplitatea și
adevărul vieții, el fiind inițiatorul unei atitudini de frondă împotriva artei
academiste tradiționale. Grupul independenților, din care făcea parte, a arborat
steagul roșu ca simbol al răzvrătirii în semn de protest. Ridicându-se deasupra
desăvârșirii formale a imaginii, el spunea că „... este mai bine inegal, cu
greșeli, decât corect și uscat” și că „... poți să desenezi bine, să ai culoare
cât de frumoasă, dacă nu pui simțire, nu iese nimic”.

În această perioadă starea materială a artistului s-a degradat, cu toate că
averea (modestă de altfel) pe care o moștenise de la părinții săi, i-a permis ca
timp de câțiva ani să trăiască fără griji. Tot în acest timp, devenit un
obișnuit al cercurilor literare și artistice bucureștene, Luchian a reușit să
fie apreciat pentru discuțiile pline de combativitate și duh la care a
participat. A fost un obișnuit al cercului poetului Alexandru Macedonski și a
frecventat cafenelele artistice și literare La Fialkowski și "Kũbler". Curând
din păcate, a fost victima unor șarlatani care l-au lăsat pe drumuri.[B]

Pentru a-și întregi veniturile, în perioada 1897 - 1900 s-a asociat cu
Constantin Artachino și cu alți pictori și a pictat biserici din Tulcea
(Catedrala Sfântul Nicolae din Tulcea[E], 1897), Alexandria (Catedrala Sfântul
Alexandru din Alexandria, probabil 1899) și București (Biserica Brezoianu[D],
1900). La Alexandria a cunoscut-o pe Cecilia Vasilescu de care s-a îndrăgostit,
dar planurile privind viitorul mariaj s-au destrămat în scurt timp, din cauza
bolii sale care a recidivat pentru prima oară. Perioada sa de creație artistică
dinaintea manifestării bolii (1901), este mai puțin cunoscută și plină de erori
în exactitatea informațiilor, prima și cea mai veche monografie a lui Virgil
Cioflec fiind săracă în detalii. Cele mai multe lucrări din acea perioadă sunt
încă risipite prin colecții particulare sau dispărute. A decorat de asemenea
salonul unui vapor fluvial, precum și saloanele lui V. Antonescu, ministru de
justiție din București, cu panouri pictate cu marchize și peisaje de „stil”.
Semnificativ de menționat este că Antonescu i-a plătit doar o parte din bani,
iar pentru restul sumei datorate i-a trimis niște pantaloni uzați pe care
Luchian i-a refuzat indignat. Astfel arăta societatea bucureșteană, situație
cunoscută prea bine de Luchian când scria: „Dragă Clavel, din ajunul Anului Nou
nu mai știu nimic de domnul Antonescu, deși eu i-am scris vreo două scrisori
prin care îi ceream un mic rest ce mai am de primit. Nu știu ce soartă va avea
scrisoarea mea, mai ales când este știut de ce considerație se bucură un biet
pictor în societatea bucureșteană”.

S-a înscris la concursul pentru ocuparea catedrei de pictură a Școlii de
Belle-Arte din Iași, de la care s-a retras însă, protestând împotriva
mașinațiunilor de culise. A participat în 1899 la Expoziția artiștilor în viață
și a făcut în aprilie o expoziție personală cu Nicolae Vermont, unde a expus mai
ales peisaje rurale și pictură de gen. O dată cu venirea anului 1900 a plecat la
Paris la Expoziția Universală, unde a participat cu două pasteluri.

Inițiatorii Expoziției artiștilor independenți din 1896, dorind a da o
importanță mai mare manifestării lor au înființat pentru dezvoltarea artelor în
România o organizație pe care au intitulat-o Societatea Ileana. Prima expoziție
a acestei organizații a avut loc la data de 21 februarie 1898 și a avut printre
expozanți pe Nicolae Grigorescu cu cinci lucrări și pe Ștefan Luchian cu
douăzeci de tablouri.:p.328 Printre acestea s-a regăsit și lucrarea intitulată
Mahalaua Dracului. Tematica motivului și pretextul pictural ale acestui tablou
au reușit să evoce condiția mizeră și socială a mahalelor de odinioară, astfel
că lucrarea a ajuns să se ridice la înălțimea atitudinii de manifest
protestatar. Léo Bachelin, critic de artă, a făcut următoarele precizări: „...
am ajuns la Luchian, de netăgăduit cel mai genial dintre artiștii noștri. Pare
a-și căuta drumul de-a lungul diferitelor genuri, care îl solicită în același
timp... Ceea ce dă unitate expoziției sale... este, pe de o parte, o tratare
amplă, o tușă sumară și sigură, o lovitură de penel plină de vervă, iar pe de
alta, un sentiment foarte personal al naturii, al culorii și al motivului
tratat.”

A avut parte și de opinii rezervate, din care se pot deduce cu ușurință tendințe
cu privire la pictura lui Luchian care începea să redea viața de trudă a
muncitorilor, rezultând din aceasta o atitudine de protest social. Luchian nu
s-a temut de critici și Expoziția Ileana i-a fost un indiciu privind drumul pe
care l-a ales. Financiar, ajunsese să o ducă foarte prost, salariul foarte
modest pe care-l avea ca flautist în orchestra Teatrului Național abia-i
ajungându-i. În plină maturitate creatoare la 34 de ani, Luchian s-a dovedit
prin opera sa a fi o personalitate artistică originală, afirmându-se cu o
pictură generoasă, vibrantă și care prin paleta sa cromatică plină de lumină,
prin poziția artistică înnoitoare precum și printr-o scânteietoare expunere a
limbajului, a reușit să transmită privitorului un mesaj umanist de mare
calitate.

Din acest an au început de fapt la Luchian realizările cele mai importante în
activitatea sa artistică. Ochii săi "de o frumusețe de împărătească bijuterie
neagră" au reușit să străbată viața înconjurătoare și lumea în ansamblul său,
rămânând ațintiți îndelung asupra zonelor unde omul prin prezeța sa transmite
evocările cele mai tulburătoare. Astfel, regăsim în tematica sa oameni nevoiași
și umili, cu personalități de netăgăduit care au găsit în Luchian un perfect
rezoneur de o neîngrădită afecțiune. Arta sa a devenit mereu mai bogată în
vibrații lăuntrice investită cu puteri nebănuite; din nevoia comunicării,
decantările cromatice transmit intense emoții rezultate din congruența
intrinsecă dintre bucuria și tristețea existenței din acel început de secol al
XX-lea.

În 1901, măcinat de mizerie, a făcut o expoziție de grup la Ateneu împreună cu o
serie de pictori cu care nu avea nimic în comun. După un periplu de schimburi de
locuință, s-a internat grav bolnav la Spitalul Pantelimon în clinica
neurologului Gheorghe Marinescu. Aici, a fost îngrijit foarte bine timp de mai
multe luni și, în final dignosticul care a rezultat din fișa sa clinică a fost
Scleroza multiplă. În plină perioadă de tinerețe creatoare, la 33 de ani Luchian
a trebuit să se lupte cu paralizia și în timp, era amenințat și cu pierderea
vederii. Veșnic optimist, în spital fiind, Ștefan Luchian a aderat la Societatea
Tinerimea artistică împreună cu Constantin Artachino, Nicolae Vermont și
Gheorghe Petrașcu. În primăvara lui 1902 a participat la prima expoziție a
Tinerimii artistice cu opt tablouri, dintre care s-a ramarcat capodopera După
ploaie la Băneasa. O dată cu venirea verii, Luchian a părăsit spitalul și a mers
la Govora și apoi la Poiana din Bărăgan unde a făcut o mulțime de schițe. La
Govora l-a cunoscut pe colecționarul de artă Virgil Cioflec, cu care a legat o
strânsă prietenie. Cu Cioflec, Ștefan Luchian a purtat o corespondență intensă,
fapt ce l-a determinat pe colecționar să publice în anul 1910 cartea Vorbele
unui pictor în Calendarul Minerva. Aceste Vorbe... conțin prețioase opinii ale
lui Luchian privitoare la importanța artei. O parte din acestea se regăsesc
într-o secțiune aparte și în lucrarea Mărturii - Ștefan Luchian a lui Marin
Mihalache din 1966.

Tot la Ateneu, în 1904 a expus împreună cu caricaturistul Nicolae Petrescu-Găină
într-o nouă expoziție.

Respectiva expoziție a provocat un scandal în epocă, după ce caricaturile lui
Nicolae Petrescu-Găină au fost scoase, din cauza modului cum fusese prezentat
într-una din ele prim-ministrul vremii, Dimitrie A. Sturdza.

Critica de artă a spus despre Ștefan Luchian că a fost un inovator. Marele aport
inovator adus de el în pictura românească din acele vremuri, a fost reprezentat
de modul de transpunere a efectelor de lumină, care la el izbucnesc la fiecare
tușă de culoare. Studiind comparativ față de Grigorescu și Andreescu unde lumina
alunecă pe deasupra culorilor, ca o sărbătoare la primul, sau cu inflexiuni
meditative la al doilea, la Luchian, lumina a devenit arbitru al culorii dând
prețiozițăți de nestemată picturii finale. Luchian a fost un febril cercetător
în rezolvarea situațiilor ce apăreau în și între diferitele tehnici ale
pastelului, acuarelei sau ale uleiului. A încercat uneori rezolvarea problemelor
și găsirea soluțiilor prin trecerea lor dintr-o tehnică în alta. După anul 1900
caracteristica picturii sale a constat în strălucirea culorilor folosite în
obținerea efectelor de lumină prin transparențe cromatice, aceasta după o
perioadă semnificativă de căutări în domeniul acuarelei. Vrând să atribuie
lucrărilor sale o cromatică de înaltă ținută cu un ecleraj cât mai vibrant,
Luchian a preluat din lecțiile impresionismului folosirea culorii pure. El a
urmărit să redea realitatea cu caracteristicile sale ce o permanentizează în
efemer, respingând în același timp subordonarea imaginilor de lumina mereu
mișcătoare a zilei. Ștefan Luchian, fidel unei viziuni proprii, a încercat
regruparea imaginilor din realitatea cotidiană în sinteze originale care se
bazau tocmai pe construcția culorii ca mediu purtător al spațiului și al
luminii.

Folosind mijloace diferite și beneficiind de alt temperament, experiența
artistică a lui Luchian poate fi comparată cu cea a lui Van Gogh. Diferența
dintre cei doi, fundamentală de altfel, ține de structură, opera lui Luchian
fiind echilibrată, calmă și lipsită de acea fervoare năucitoare care inundă
tablourile marelui maestru olandez. În plus față de diferențierea
temperamentală, se poate adăuga cu siguranță componentele artei populare
românești caracterizate prin intensități cromatice și smalțuri vibrante, fără a
uita o suplețe ritmică a jocurilor decorative. Ștefan Luchian a studiat în
profunzime, cu metodă și pasiune, tratate de tehnică a picturii din diferitele
epoci trecute ale marilor maeștri. Fiind de fel un colorist prin excelență, el a
abordat desenul cu deosebită grijă, pictura sa ființând ca rezultat al unei
elaborări conștiente și al unor studii riguroase ale compoziției, dublate de
accente potrivite acolo unde, ele erau necesare. Luchian a fost preocupat de
problemele aferente măiestriei artistice, suplinind cunoștințele practice cu
cele dobândite prin lectură și prin vizitarea muzeelor. Ideile sale au fost
preluate în parte de la Gustave Courbet, pe care l-a prețuit foarte mult și care
susținea că arta trebuie să slujească pe cei mulți.

Procesul de cristalizare a operei lui Luchian a continuat o dată cu venirea
anului 1903, când a deschis la Casa Assan o expoziție care a avut ca vedetă
lucrarea Birt fără mușterii. Această capodoperă evocă atmosfera oamenilor simpli
care trăiau în mahalalele orașului. Efectele de lumină coroborate cu lirismul
grav, sugerează întâlnirea cu toamna târzie când reminiscența amintirii zilelor
însorite ale verii cu birtul plin de mușterii te îndeamnă la contemplație.
Transpare în aparența imediată a tematicii, dezinvoltura cu care Luchian reușea
să descifreze elementele esențiale, precum și transpunerea lor pe pânză cu o
deosebită măiestrie. Observarea realității și claritatea exprimării au fost
apanajul artistic obținut de artist prin îndelungate munci și experiențe în
atelierul de creație.

În anii următori, Luchian a făcut o mulțime de peisaje în pastel, ulei și
acuarelă. În fiecare vară însoțit de familia Cocea în mijlocul căreia a trăit
până la sfârșitul vieții, a pictat în mijlocul naturii la Constanța (1903,
1904), la Poiana din Ialomița (1904 și anii următori), la Techirghiol (1903,
1904), Govora (1902), Bărăgan (1902), Filipeștii de Pădure (1903), Brebu (1908),
Bărăgan și Moinești (1909). În restul anului a pictat peisaje din București, din
locurile unde se muta cu locuința și din comunele Băneasa și Chiajna. Au rămas
din această perioadă Colț din strada Povernei, Spălătoreasa, Casa vecinului și
În fundul curții.

În cartierul Filantropia unde a locuit (1907), a pictat numeroase peisaje dintre
care se remarcă pastelul Gheretă din Filantropia, lucrare care evocă tristețea
priveliștii care se vedea din casa sa, friguroasă și cu o lumină incertă. Punând
câteva accente de culoare, Luchian a expus în acest tablou nu numai viața grea
din cartierele mărginașe ale Bucureștiului ci și o stare de suflet. Casa din
Filantropia, unde a stat în chirie, era „mică, friguroasă și cu o lumină
imposibilă”, bătea vântul peste tot și de la geamuri se vedea o tristă imagine
spre Hanul Galben, Grozăvești și spre bariera Filantropia. Singurele bucurii ale
lui Luchian, au fost florile și nepoții săi cărora le făcea portrete.

Mai receptiv la nevoile și suferințele altora decât la propria-i boală, Luchian
le-a înfățișat fără ostentație, cu discreție și foarte simplu. Înțelegea
necazurile altora și chiar dacă unele tâlcuri ale nedreptăților îi scăpau, ochii
săi deprinși cu observația ineditului, se opreau îndelung asupra durerilor
concetățenilor săi umplându-l de revoltă. De aici încolo, opera sa a prins din
ce în ce mai mult o traiectorie protestară.

În toamna anului 1905, Luchian a fost martorul arvunirii de către țăranii
înfometați de la Chiajna a propriei lor munci viitoare din primăvară în schimbul
câtorva traiste de porumb. Cu această ocazie a pictat o lucrare de dimensiuni
reduse dar plină de semnificații intitulată La împărțitul porumbului. Lucrarea
prezintă o gloată tristă a țăranilor înfometați, sărăcăcioasă, care merge spre
conac. Din determinarea și dârzenia figurilor se înțelege prevestirea unei
furtuni. Tensiunea de un dramatism evident, rezultă din masa compactă de țărani
sugerată în mod genial prin șirul întunecat al căciulilor, întregul efect fiind
obținut ușor fără artificii sau o literaturizare a motivului. Beneficiind de o
cromatică de excepție unde lumina aurie se distribuie calm într-o atmosferă de
toamnă târzie, momentul dramatic este învăluit diafan într-o boare de tristă
meditație. În fapt, Luchian a redat aici o situație tragică a țărănimii
exploatate și dă în mod artistic glas unui strigăt de revoltă ce pare a izbucni
din pieptul lor. Ștefan Luchian a mai pictat lucrări similare ca Dijma în
Moldova, Muncitori și „După muncă, spre casă”. În cel din urmă tablou de
dimensiuni mici, pictând figurile muncitorilor, Luchian a subliniat oboseala
oamenilor după o zi de muncă grea și a pus în evidență caracterul sălbatic al
exploatării. În opoziție cu relatarea obidirii țăranilor în 1906 - 1907 a
realizat compoziția Cheful unde înfățișează decadența morală a arendașilor.

A continuat totuși să lucreze cu frenezie și până în anul 1915 a expus
neîntrerupt la diverse expoziții. Deși o prezență eminentă în viața artistică a
timpului, Luchian nu a cunoscut pentru multă vreme succesul. Astfel, la
expoziția sa din 1905 singurul cumpărător al unui tablou a fost pictorul
Grigorescu și pentru a putea plăti chiria, Luchian a cedat Ateneului lucrarea
Vechiul meu atelier (numit în catalog Un colț de atelier). Un grup restrâns de
admiratori și prieteni totuși l-au aclamat, dar condiția sa materială a
continuat să fie dintre cele mai precare.

Între anii 1905 - 1909, creația artistică a lui Ștefan Luchian a atins apogeul,
operele sale fiind expuse în marea majoritate a expozițiilor din această
peioadă.:p.261:pp.90-91 A fost perioada în care Luchian a realizat cele mai de
seamă picturi ale sale, atât în ceea ce privește compozițiile, precum și în ceea
ce privește portretele, florile și peisajele. Suferința cauzată de boală s-a
contopit cu cea a omenilor împilați și umili, cu iubirea pentru frumusețile
României, cu dragostea de om și de natură.

Pe vremea când locuia în cartierul Filantropia, Luchian a recepționat cu groază
știrile care veneau de la sălbatica represiune a țăranilor din anul 1907.
Mărturiile despre cum a înțeles artistul durerea țăranilor răsculați, stau în
câteva lucrări de compoziție intitulate 1907 (acuarelă), 1907 (sanguină) și
pastelul Sfârșit 1907, în care sunt figurate convoaiele escortate de țărani
zgribuliți care înaintau printre nămeți și viscol. Prin acest manifest artistic
protestatar, Ștefan Luchian se afirmă ca artist-cetățean împreună cu alți
artiști revoluționari din 1848, Gheorghe Tattarescu fiind un exponent în acest
sens, și alături de Alexandru Vlahuță, I. L. Caragiale și alți oameni de cultură
ai timpului său. Atitudinea de protest afișată plenar de către Luchian în toată
activitatea sa artistică a stimulat alți pictori tineri ca Francisc Șirato,
Camil Ressu, Iosif Iser și Tonitza, de a merge pe o cale națională în artă.

Împreună cu familia Cocea, Luchian a plecat să picteze la Brebu în vara anului
1908. De aici i-a scris unui prieten:

Aici, la Brebu, Luchian a pictat peste douăzeci de peisaje în pastel, multe
dintre ele aflându-se pe cele mai înalte culmi ale genului. În curtea Mănăstirii
Brebu, Luchian a avut parte de una dintre cele mai prolifice perioade ale
creației sale artistice.

La capodoperele sale de până atunci: Colț în strada Povernei, Mahalaua Dracului,
Sălciile de la Chiajna, Potecă spre cimitir sau Ghereta din Filantropia, s-au
adaugat Fântâna de la Brebu, Turnul din Brebu, Casa lui Moș Gheorghe, Bucătăria
călugărească.Aceste lucrări îl situează pe Ștefan Luchian printre marii pictori
în pastel ai lumii.

Legat de pastel, Luchian a spus: „Cu pastelul lucrezi repede. Fumul argintiu
care împrăștie din sălcii în lumina de amurg, în pastel îl prinzi mai ușor”.
Momentul creației sale de la Brebu, poate fi considerat ca fiind un exponent al
pastelului din care se identifică realizarea sintezei dintre lumină și culoare
spre care s-a îndreptat în tot parcursul carierei sale și care se constituie în
final ca marea inovație adusă de pictura sa. În lucrările sale, Luchian a evitat
întotdeauna perspectivele panoramice și s-a oprit asupra colțurilor intime care
îndeamnă la poezie prin sugerarea prezenței omului, natura fiind un prilej de
comunicare și nu un refugiu. Într-o epocă de plină dezvoltare industrială,
Luchian nu a fost cu preponderență un pictor al naturii, ci mai degrabă un
rapsod al peisajelor citadine. Până la Luchian, în pictura românească universul
urban a fost aproape inexistent și pentru pictorii care l-au urmat, această temă
devine importantă și din ce în ce mai prezentă.

În luna august 1909, Ștefan Luchian a plecat cu familia Cocea la Moinești, unde
a executat o serie de peisaje în tehnica uleiului: Pe valea Hânganilor, După
ploaie, Lunca de la Poduri, Priveliștea Moineștilor și altele. Tot aici, Luchian
a realizat portrete cu adevărat remarcabile cum este Hahamul din Moinești cu o
atitudine gravă și interiorizată sau pastelul Cap de evreu, în care se poate
observa expresia plină de voioșie și bunătate a personajului. Lumina mătăsoasă
și aerul curat ca și vibrația deosebită a peisajului local l-au făcut să
declare:

În anii care au urmat, boala s-a agravat și de la sfârșitul anului 1909 și până
la sfârșitul vieții a fost țintuit în fotoliu. A fixat însă în memorie
„splendorile scânteietoare” ale peisajului românesc, pe care l-a redat într-o
serie întreagă de opere, adevărate miracole de simplitate și de finețe, de
sinteză cromatică și arhitecturală a formelor, de colorit strălucit și delicat
totodată. Tehnicii uleiului Luchian i-a alăturat, pentru peisaj și pentru multe
dintre naturile moarte cu flori, pastelul, cu care a ajuns la o măiestrie
neegalată. Fluiditatea contururilor și delicatețea catifelată a petalelor, le-a
evocat cel mai bine prin intermediul pastelului. Luchian începuse să picteze
flori mai dinainte, dar abia din 1908 el și-a concentrat în această direcție
toată energia creatoare, toată pasiunea pentru natură, toată dragostea pentru
viață și pentru frumos. Iată de ce „florile” lui Luchian au acea intensitate
aproape dramatică a sentimentului, acea lumină interioară, acea simplitate gravă
care fac din multe dintre ele - este de ajuns să menționăm Anemonele - adevărate
capodopere.

La un moment pictorul dat a început totuși să aibă succes, fenomen pe care Tudor
Arghezi l-a atribuit ascensiunii de moment a politicianului Take Ionescu
(Ionescu devenise un reper în ceea ce privește moda și un subiect de imitație
și, a fost printre primii care au cumpărat mai mult de unul dintre tablourile
lui Luchian). Pe măsură însă ce boala a avansat și incapacitatea fizică a
artistului a devenit notorie, s-a răspândit zvonul că Luchian a permis altora să
picteze în numele său. Scandalul declanșat a dus la arestarea lui Luchian sub
acuzația de fraudă, dar acesta a fost eliberat în scurt timp. Arghezi a fost
mândru să fie unul dintre puținii săi apărători, în acest caz.

Luchian a murit la 28 iunie 1916 și a fost înmormântat la Cimitirul Bellu. Către
sfârșitul vieții nu a mai putut ține penelul cu degetele paralizate, astfel că
ajunsese să pună pe cineva să i-l lege de încheietura mâinii. Din relatările
Laurei Cocea, Virgil Cioflec l-a convins pe George Enescu în anul 1915 (după
terminarea expoziției Salonului Oficial), să-i facă o vizită lui Luchian și să-i
cânte la vioară. Tudor Arghezi a relatat într-un interviu vizita compozitorului
George Enescu la patul unde era imobilizat Luchian:

Așa cum menționează Petru Comarnescu în monografia referitoare la Luchian din
anul 1956, datele care s-au transmis posterității despre viața lui Ștefan
Luchian de dinainte de anul 1900, sunt destul de lapidare și pline de
inexactități. Principalii monografi ai artistului printre care se numără și
Virgil Cioflec, Petru Comarnescu și Vasile Drăguț, au scris doar despre relația
dintre pictor și familia Cocea în perioada 1900 - 1916. Familia Cocea a fost
compusă din soția Paulina Cocea născută Economu (numită și Polina Cocea), o
verișoară primară cu Luchian, soțul Ernest Cocea și trei copii ai acestora
dintre care s-a remarcat cu notorietate nepoata Laura Cocea, alintată Lorica. Un
loc particular în viața lui Luchian l-a purtat Traian Cornescu, soțul Laurei
Cocea. Ultimii doi ani din viața sa, Luchian i-a petrecut în intimitatea
acestuia din urmă, care a făcut din atelierul pictorului un refugiu și o
academie în adevăratul sens al cuvântului.

La externarea din clinica lui Gheorghe Marinescu a Spitalului Pantelimon din
anul 1901, Ștefan Luchian a fost preluat de familia lui Ernest Cocea, împovărată
de neajunsuri, dar care până la stingerea lui din viață l-a îngrijit „ca pe un
frate, ca pe un copil, blânzi cu durerile lui, blânzi cu firea lui complicată și
dificilă”. Ștefan Luchian s-a mutat cu locuința pe acolo pe unde pașii familiei
Cocea se duceau. Au stat în chirie în strada Povernei nr.8, azi nr. 6-8, în
perioada 1904 - 1906; în Grozăvești la bariera Filantropiei, azi 1 Mai nr. 14;
în strada Primăverii nr.29, azi strada Mendeleev unde și-a petrecut ultimele
clipe din viața. În toate peregrinările sale, Luchian a fost deasemeni însoțit
de către familia Cocea, la Brebu, la Bărăgan și la Moinești.

Familia Cocea a fost portretizată adeseori de către Luchian, mărturii în acest
sens stând portretele Laurei Cocea în Lorica, Laura Cocea, Lorica cu crizanteme,
Lăutul unde este pictată Paulina Cocea și un copil al acesteia, Cap de copil
unde este portretizat unul din copiii Cocea. Ștefan Luchian apare și el în
tabloul Verii unde alături de el este Paulina și Ernest Cocea. Cei trei copii ai
familiei Cocea apar în tabloul Frații. De menționat este că pe lângă familia
Cocea se mai atașase o fetiță alintată Lica, care a făcut obiectul mai multor
portrete din care se remarcă în mod deosebit, Fetița cu portocala și Lica.

Apărută în centrul realităților românești, impregnată de spiritul poporului și
mai ales de frumusețile naturii țării sale, pictura lui Ștefan Luchian, prin
bogăția conținutului și emoționanta sa autenticitate, ne este oferită cu o mare
generozitate și expresivitate a limbajului artistic. Preferința pictorului
pentru simplitatea formelor limpezite de accesorii, pentru cromatica
strălucitoare și curată, demonstrează că Luchian a reușit să-și însușească cele
mai rodnice învățăminte din arta populară românească. Cu același spirit de
sinteză, cu aceeași reflecție solară a culorilor, cu dragoste de om și natură,
pictura lui Luchian exteriorizează optimismul și robustețea poporului al cărui
tâlcuitor a fost.

Interpretând drama omului muncitor în compoziții ca După muncă, spre casă, în
portrete ca Safta Florăreasa, Meșter lăcătuș, Moș Nicolae Cobzarul, Cărbunarul
sau în peisaje ca La marginea orașului, La bariera Filantropiei, Mahalaua
Dracului, Ștefan Luchian a reușit să se ridice până la capacitatea de înțelegere
a revoltelor mocnite, reușind să prevestească marile răscoale ale țăranilor din
anul 1907. Elocventă în acest sens fiind lucrarea La împărțitul porumbului.

Iubită și apreciată, opera pictorului Ștefan Luchian este prețioasă nu numai
prin nivelul artistic la care s-a ridicat. Ea a reprezentat și un imbold pentru
urmașii săi și a contribuit la înflorirea picturii românești pe calea
realismului critic. Opera lui Luchian a pătruns în inima și în conștiința
poporului în fața căruia și-a închinat întreaga ocupație creatoare. Alături de
Ion Andreescu și Nicolae Grigorescu, Ștefan Luchian a rămas ca unul dintre cei
mai mari maeștrii ai picturii moderne din țara noastră, opera sa ocupând un loc
de cinste în cadrul patrimoniului național și universal.

Prin simplul fapt că Ștefan Luchian a copilărit în mijlocul oamenilor nevoiași
din mahalaua Popa Soare, el a găsit în această lume umilă în mijlocul căreia a
viețuit un sprijin la necaz. Tot alături de aceasta și-a trăit nădejdile în
locuința modestă din strada Povernei și mai apoi în întunecoasa casă din
Filantropia. Portretele pe care artistul le-a realizat de-a lungul carierei sale
plastice au înfățișat florărese, lucrători, cerșetori și lăutari, oameni sărmani
dar plini de demnitate și omenie, exemplu stând în acest sens Safta florăreasa
pe care a pictat-o de trei ori. Safta Florăreasa executată în acuarelă în anul
1901 are proporții mai impozante ca uleiul din 1895, expresia fiind mai vagă, de
dor, însă figura este mai concretă, mai lucrată și nu beneficiază de aspectul
decorativ al uleiului, specific picturii murale. Luchian nu a pictat niciodată
portretul vreunei personalități a timpului său; mai mult decât atât a și refuzat
indignat propunerea unui ministru de a realiza portretele familiei regale.

La o analiză mai aprofundată, arta portretului lui Luchian se arată aparent
simplă, dar ca mod de exprimare deosebit de diversă și bogată ca înțelesuri
lăuntrice. Confruntat cu propria sa dramă, a ajuns să cunoască aproape organic
atât nefericirea celor umili cât și tristețea fiecăruia. Suferințele celor din
jurul său filtrate printr-o mare sensibilitate artistică, s-au transformat fără
căutări sterile și fără artificii, în pictură. Din conștientizarea acestor
resurse interioare decurge și simplitatea și vibrația lirică a portretelor sale,
care prin discreție și demnitate sugerează posterității o întreagă biografie. De
aici se observă varietatea, lipsa rețetelor, deoarece Luchian nu a tins
niciodată spre originalitate, scheme sau formule, ci a preferat o exprimare
exactă a conținutului. Dacă structura desenului este impusă uneori de
arhitectura imaginii, ca în lucrarea Tip de țărancă, în autoportretul Un zugrav,
desenul este implicit inclus în textura cromatică. În Moș Nicolae Cobzarul,
portretul ia formă prin valorile spațiale rezultate nu din degradările de ton,
ci din contrastele de culoare și din însăși densitatea materiei picturale.

Ștefan Luchian a fost primul pictor care a adus în prim-plan la începutul
secolului al XX-lea figurile de lucrători, o dată cu mișcările muncitorești care
se aflau într-o perioadă de plin avânt în România.

Ținând cont de perspectiva pe care Luchian a avut-o privitor la propriile
suferințe și încercări, autoportretul Un zugrav pe care l-a pictat în anul 1906
reprezintă un emoționant document de viață. Comparându-l cu Autoportretul pictat
în anul 1891 ce degajă o energie scânteietoare a tinereții sau chiar cu
Autoportretul făcut în anul 1900, unde s-a înfățișat plin de robustețe fizică,
Un zugrav se remarcă prin dramatismul expresiei măcinate de boală precum și prin
determinarea ce transpare din privire și atitudine, de continuare și desăvârșire
a operei artistice pentru care era convins că s-a născut. Lucrarea oglindește nu
numai propria-i suferință, ci și condiția grea a artistului în societatea
burgheză, tabloul reușind să exprime un tragism necunoscut până atunci în
portretistica românească. Autoportretul realizat în anul 1908, care astăzi se
află la Muzeul de Artă din Cluj sau cel din 1910, care se află la Muzeul K. H.
Zambaccian, redau alte momente din din viața sa zbuciumată, încercări pe care
le-a depășit prin încrederea pe care a avut-o în artă.

Ștefan Luchian a făcut douăsprezece autoportrete cunoscute astăzi. În puține din
aceste autoportrete s-a reprezentat în momente liniștite și în niciunul dintre
ele nu folosește imaginea propriei persoane doar pentru studierea formei și a
luminii. El a studiat și a scormonit psihologia neoprindu-se la fizionomie și la
felul cum arată.

Ștefan Luchian a realizat în iarna anului 1906 - 1907 tabloul de compoziție
intitulat Cheful, care înfățișează petrecerea unor arendași. Subliniază cu
această ocazie descompunerea morală și decadența lăuntrică în care aceștia
trăiau având venituri rezultate din exploatarea țăranilor. Satira socială ce
reiese din această lucrare nu a scăpat neobservată de către contemporanii săi.
Chiar unii critici de artă care făceau parte din burghezie, cum a fost Virgil
Cioflec, au remarcat protestul social cuprins în pictura de excepție afișată de
Luchian la expoziția personală de la Ateneu din data de 1 decembrie 1907. Virgil
Cioflec spunea:

Compoziția în ulei Cheful, redă trei damicele, cum le spunea Luchian, și trei
bărbați, care au încins o petrecere. În ultimul plan se pot observa doi lăutari
din care unul este Moș Nicolae Cobzarul. Cu acest tablou a participat Luchian la
expoziția de la Ateneu din data de 1 ianuarie 1907, deschisă împreună cu Kimon
Loghi și Oscar Spaethe.

În anul 1912, Ștefan Luchian pictează într-un suprem efort tabloul Lăutul. Prin
această compoziție înnobilează măruntul fapt cotidian și grija mamei care spală
copilul cu grijă, ajunge să fie un simbol al dragostei față de om. Ambianța este
modestă, figura mamei obosită. Luchian evocă astfel, mediul oamenilor obișnuiți
și simpli, ale căror năzuințe și sentimente i-au fost elemente călăuzitoare în
întreaga sa creație. Unduirile catifelate, cromatica caldă, desenul generos aduc
valențe noi. Imaginea prin dimensiunile ei emană o gravitate monumentală,
subliniată de o lumină molcomă care străbate textura picturii. Lăutul este
considerată a fi una dintre ultimele compoziții de dimensiuni mari realizate de
către Luchian. Ea nu este lucrată cu evidențierea amănuntelor realiste, ci în
mare parte decorativ prin modul de a da expresie figurilor, trecându-le în
compoziție schematic, nerealist și fără o adâncire a sentimentului.

Acest tablou realizat de Luchian în ultimii săi ani de creație, inaugurează o
direcție nemaiîntâlnită în pictura românească, și anume linia compozițiilor
decorative care vor inunda efectiv deceniile următoare în artă. Desigur că,
nuanțe alb-sclipitoare și fraged-verzui cu atitudine decorativă ca cele din
compoziția Lăutul pot inspira mulți pictori, dar fără înțelegerea menirii în
dispunerea lor picturală, de conținut, nu fac decât trădează esența artei
însăși.

În anul 2015, compoziția facea parte din exponatele Muzeului Zambaccian din
București. De menționat este faptul că personajele din tabloul Lăutul sunt
Paulina Cocea și copilul său.

Poet epic al durerilor celor săraci, Luchian a fost un rapsod al modului lor de
viață, peisajele lui urbane sunt în totalitatea lor colțuri sărace de periferie.
Peisajele Mahalaua Dracului, Case bătrânești, Ghereta din Filantropia, La
marginea satului, Puț în mahala,, obținute prin mijloace artistice superioare în
acuarelă sau pastel, evocă viața de mizerie a sărăcimii din Bucureștiul de
odinioară. Atitudinea protestatară reiese și din simplitatea cu care au fost
pictate.

Peisajele realizate la Brebu se impun prin unduirea luminii ce înfășoară
formele, toate lucrările de aici fiind lucrate în pastel. Pastelurile de la
Brebu au fost reluate mai târziu și în tehnica uleiului. Ele sunt rodul unei
sinteze care se bazează pe observația îndelungată a momentelor zilei, din care
rezultă indisolubil soluția potrivită intențiilor de comunicare ale pictorului.

Peisajele făcute la Moinești sau în satele învecinate, Hângani și Poduri, au o
limpezime unică, în tematica abordată regăsindu-se o moară, o priveliște
panoramică de case risipite printre dealuri, un șir de copaci sau câteva clăi de
fân din capul satului. La Moinești, Luchian a lucrat majoritar în tehnica
uleiului, fapt ce dă picturii o cromatică strălucitoare cu scânteieri și
transparențe de smalț. Imaginile sunt caracterizate de un suport solid, dincolo
de tumultul rezultat din afișarea plenară a culorii, unde linia conferă ordine
în compunerea formelor definite cu grijă. Peste toate acestea, efectele de
lumină aduc un suflu exuberant, plin de pasiune.

Pe valea Hânganilor, Lunca de la Poduri, După ploaie, Priveliștea Moineștilor și
alte peisaje din jurul Moineștiului, relevă suplimentar originalitatea și
noutatea artistică adusă de Luchian. Spre deosebire de curentul pictorilor
impresioniști care erau subordonați elementelor vremelnice, a senzațiilor
efemere, opera artistică a lui Luchian se fundamentează, ca suport, pe cadrul
sufletesc receptor al emoțiilor trainice, deci, de durată.

În peisajele lui Luchian se observă că prin utilizarea minimală de mijloace cum
ar fi atmosfera, obiectele, anotimpul, totul nu este doar sugerat, ci foarte
precis indicat. Nici un artist român până la Luchian, nici Andreescu și nici
Grigorescu, nu a evocat cu mijloace simple, cu aceeași tărie, frunzișul mișcător
al copacilor.

Începând cu expoziția Tinerimii artistice din anul 1908, unde a participat cu
mai multe tablouri cu flori (Garoafe, Trandafiri și Anemone), creația artistică
a lui Ștefan Luchian a fost marcată progresiv, ca și boala care avansa, de
prezența tematicii florilor. Le iubea coloritul și gingășia pură, le așeza în
oale de pământ: „fiindcă sînt de la noi, le stă frumos într-o oală făcută tot la
noi”, compoziția o executa cu mare grijă reușind prin aranjamentul lor să creeze
adevărate poeme cromatice. Organizarea florilor urmează un tipic obișnuit -
vasul cu flori rostuite simplu, dar cu o grijă studiată la care folosește
lărgirea bazei compoziționale prin risipirea câtorva flori pe masă pentru
echilibrarea rapelurilor cromatice. Chiar dacă organizarea florilor este aceeași
în majoritatea lucrărilor sale, cromatica abordată fiecăreia din ele duce la o
nesfârșită varietate. Se observă că linia constructivă este concepută în curbe
largi sau ascendentă, linie care aduce un ritm lăuntric într-o compoziție în
care dialogurile cromatice sunt când grave, când scânteietoare, când vesele sau
melancolice și care urmează de fapt starea sufletească a artistului.

Anemonele (1908), Dumitrițele (1910), Trandafirii (1910) și alte lucrări cu
flori realizate în preajma sfârșitului vieții sale, impresionează prin măreția
execuției și deopotrivă prin conținutul emoțional. Fără a le considera simple
pretexte cromatice, florile au fost mijloc de comunicare a clipelor de suferință
sau a momentelor de biruință. Cu strălucire de smalț, vibrând de viață,
incandescente, florile lui Ștefan Luchian pot fi considerate: pagini dintr-un
jurnal intim desenat cu penelul.

Deși atunci când expertizele sunt pertinente picturile lui Luchian ajung la
recorduri de preț (cum a fost atins în anul 2013, când tabloul lui Luchian „Două
fete“ a fost adjudecat la o licitație pentru suma de 300.000 de euro), piața de
artă din România nu reacționează în mod deosebit atunci când apare la vânzare o
operă de-a pictorului. Unul dintre motive este faptul că acesta rămâne unul
dintre cei mai falsificați artiști romani după Nicolae Grigorescu și Ion
Andreescu, ocupând al III-lea loc în acest clasament nedorit.

Există câteva motive pentru care acest aspect este favorizat. Astfel, în ultimii
ani ai vieții Luchian a semnat unele pânze albe sau picturi prelucrate de alții,
iar pe fondul deficitului motor progresiv instalat, cei din jurul lui (cum a
fost Traian Cornescu - devenit colaborator sub directa supraveghere a
artistului) l-au ajutat la pregătirea tablourilor într-un context în care el a
intervenit doar cu tușele finale, pentru a le personaliza. Mai mult, în prima
parte a anilor '50 ai secolului XX, autoritățile au comandat copii după
picturile unor artiști de notorietate (precum Grigorescu, Luchian și Bancilă),
pentru a fi trimise muzeelor din România si instituțiilor publice. Cele mai bune
reproduceri ale acestora au fost realizate de Ion Panteli-Stanciu. Nu este
cunoscut în prezent traseul acestora și nu există garanția că unele dintre
acestea ele nu au circulat pe piața liberă. Apropiați ai artistului (pictorul
Traian Cornescu, Laura Cocea, I.N. Muntenescu) și chiar persoane celebre (Camil
Ressu, Ion Panteli-Stanciu, Dan Ialomițeanu) au avut legătură cu scandaluri
legate de falsuri ale picturilor lui Luchian.

În ianuarie 1928, caricaturistul Nicolae Petrescu-Găină a publicat în revista
Rampa câteva articole în care a dezbătut veridicitatea unui tablou semnat Lukian
la Ateneul Român, intitulat Nud de femeie. Petrescu a susținut opinia că acel
tablou[F] era în realitate un studiu executat de Alexandru Mihăilescu în anii de
școală. În cele din urmă ipoteza lui Petrescu a fost adevărată și falsul
demascat.

Arta modernă românească din secolele XIX – XX reprezentată de artiști în
perioada de maturitate creativă, segment în care Ștefan Luchian se încadrează,
se află printre primele opțiuni ale investitorilor sau ale colecționarilor din
România. Florile lui Luchian sunt cele mai admirate naturi statice de pe piața
locală de artă, astfel că în anul 2014 s-a consemnat vânzarea unei alte opere
semnate de Luchian („Anemone în ulcică”), la prețul de 110.000 de euro. Există
însă o discrepanță notabilă între cotațiile autohtone și cotele modeste
stabilite pe piața de artă din Vest, datorată în mare parte faptului că
lucrările au rămas necunoscute și nepromovate și, nefiind expuse în muzee sau
galerii din străinătate, nu și-au putut găsi un public interesat.

Este de menționat că în 1989 în timpul evenimentelor din decembrie din
București, 2 dintre tablourile pictorului aflate la Muzeul Național de Artă al
României (Safta Florăreasa și Moș Nicolae Cobzarul), au fost atinse de gloanțe.

Prin anii 1930, impactul lui Luchian asupra artei românești a devenit un subiect
de dispută în lumea culturală, unii critici fiind de părere că opera sa a fost
una cu relevanță redusă, iar detaliile vieții sale supralicitate. Tudor Arghezi
s-a implicat în polemică și a scris texte prin care a susținut arta lui Luchian,
atribuind originea criticilor negative invidiei altora, precum și aversiunii pe
care artistul a avut-o pentru mediocritate.

Locuința din Ștefănești unde s-a născut Luchian nu mai există de mult timp, pe
amplasamentul ei aflându-se astăzi sediul poliției orășenești. În Ștefănești mai
există un bust de piatră care amintește de Ștefan Luchian, iar muzeul local
dedicat pictorului a fost amenajat în vechea școală a localității. Din cauza
dezinteresului administrației locale, clădirea muzeului s-a deteriorat constant
și în final toate exponatele existente au fost mutate la Muzeul Județean de Artă
din Botoșani pentru conservare. În anul 2014 clădirea era în ruină.

Viața sa a fost în 1981 subiect al filmului Ștefan Luchian al regizorului
Nicolae Mărgineanu, în care artistul a fost interpretat de către Ion Caramitru.

Există numeroase localități în România care au străzi denumite Ștefan Luchian;
așa sunt orașele: Arad, Cluj, Constanța, Brașov, București, Botoșani, Bacău,
Sibiu, Suceava, etc.

Cu ocazia împlinirii a o suta de ani de la moartea artistului la Muzeul
Municipiului București, Palatul Șuțu, se desfășoară în perioada 25 mai - 27
noiembrie 2016 o expoziție comemorativă Ștefan Luchian. În cadrul expoziției
intitulată Vindecări miraculoase - Ștefan Luchian sunt prezentate nouă lucrări
executate de marele pictor care au fost supuse unui proces de restaurare, după
cum urmează: Roșiorul (ulei/carton), Flori (ulei/carton), Albăstrele
(ulei/carton), Portret de femeie (pastel/carton), Garoafe (pastel/carton),
Trandafiri (pastel/pânză), Mănăstirea Brebu (pastel/carton), Casă din Brebu
(pastel/carton) și Cobzarul (acuarelă/hârtie/carton).

Tudor Arghezi a menționat un proces intentat de Take Ionescu, prin 1915/1916, în
care Luchian a fost acuzat de escrocherie și „plagiat admis de autor și în
colaborare”. Acuzația s-a referit la tablourile pictate împreună cu colaboratori
de-ai săi în ultimii ani ai vieții, după ce paralizia sa devenise aproape
completă. În urma acuzațiilor, Luchian ar fi fost pus sub arest la domiciliu,
procesul încheindu-se ca urmare a morții artistului.

Luchian s-a născut într-una din familiile foarte bogate ale României. Bunicul
său din partea mamei, Iamandi (zis și Mandache) Chiriacescu avea moșie mare în
satul Poenaru-Bordea și agonisise o avere considerabilă pe care a lăsat-o
copiilor. Aceiași avere a permis lui Iamandi I. Chiriacescu - fratele mamei și
unchiul lui Luchian - să fie ales senator în Colegiul I, al marilor proprietari,
în 1889 (la numai 31 de ani!), colegiu în care intrau doar cei mai bogați oameni
ai Regatului României.

Dinspre partea tatălui, familia și-a permis să achiziționeze o casă în București
(cea din strada Popa Soare) și să-l țină pe Ștefan la Paris aproape un an de
zile, după care cu cei opt mii de lei care i-au revenit ca parte după lichidarea
casei materne de pe Popa Soare, a plecat din nou la Paris în 1892. În ultimii
ani ai secolului XIX a făcut nenumărate împrumuturi, ceea ce nu l-a împiedicat
să cumpere o casă „la Șosea” (pe Kiseleff), unde s-a și mutat (casa i-a fost
vândută ulterior în 1899).



https://ro.wikipedia.org/wiki/Mihai_Eminescu

Mihai Eminescu (născut Mihail Eminovici; n. 15/27 ianuarie 1850, Botoșani,
Moldova – d. 15/27 iunie 1889, București, România) a fost un poet, prozator și
jurnalist român, socotit de cititorii români și de critica literară postumă
drept cea mai importantă voce poetică din literatura română. Receptiv la
romantismele europene de secol XVIII și XIX, a asimilat viziunile poetice
occidentale, creația sa aparținând unui romantism literar relativ întârziat. În
momentul în care Mihai Eminescu a recuperat temele tradiționale ale
Romantismului european, gustul pentru trecut și pasiunea pentru istoria
națională, căreia a dorit chiar să-i construiască un Pantheon de voievozi,
nostalgia regresivă pentru copilărie, melancolia și cultivarea stărilor
depresive, întoarcerea în natură etc., poezia europeană descoperea paradigma
modernismului, prin Charles Baudelaire sau Stéphane Mallarmé, bunăoară. Poetul
avea o bună educație filosofică, opera sa poetică fiind influențată de marile
sisteme filosofice ale epocii sale, de filosofia antică, de la Heraclit la
Platon, de marile sisteme de gândire ale romantismului, de teoriile lui Arthur
Schopenhauer, Immanuel Kant (de altfel Eminescu a lucrat o vreme la traducerea
tratatului acestuia Critica rațiunii pure, la îndemnul lui Titu Maiorescu, cel
care îi ceruse să-și ia doctoratul în filosofia lui Kant la Universitatea din
Berlin, plan nefinalizat până la urmă) și de teoriile lui Hegel.

Rădăcina ideologică principală a gândirii sale economice sau politice era
conservatoare; prin articolele sale publicate mai ales în perioada în care a
lucrat la Timpul a reușit să-i deranjeze pe cîțiva lideri importanți din acest
mare partid care au lansat sloganul, celebru în epocă, „Ia mai opriți-l pe
Eminescu ăsta!”. Publicistica eminesciană oferă cititorilor o radiografie a
vieții politice, parlamentare sau guvernamentale din acea epocă; în plus
ziaristul era la nevoie și cronicar literar sau teatral, scria despre viața
mondenă sau despre evenimente de mai mică importanță, fiind un veritabil
cronicar al momentului.

Eminescu a fost activ în societatea politico-literară Junimea, și a lucrat ca
redactor la Timpul, ziarul oficial al Partidului Conservator. A publicat primul
său poem la vârsta de 16 ani, iar la 19 ani a plecat să studieze la Viena.
Manuscrisele poetului Mihai Eminescu, 46 de volume, aproximativ 14.000 de file,
au fost dăruite Academiei Române de Titu Maiorescu, în ședinta din 25 ianuarie
1902. Eminescu a fost internat în 3 februarie 1889 la spitalul Mărcuța din
București și apoi a fost transportat la sanatoriul Caritas. În data de 15 iunie
1889, în jurul orei 4 dimineața, poetul a murit în sanatoriul doctorului Șuțu.
În 17 iunie Eminescu a fost înmormântat la umbra unui tei din cimitirul Bellu
din București. A fost ales post-mortem (28 octombrie 1948) membru al Academiei
Române.

Strămoșii paterni ai poetului se presupune că provin dintr-o familie românească
din Banatul ocupat de turci. Acolo la 1675 s-a născut un copil care adult fiind
a fost poreclit Iminul, fiul lui Iminul a fost Iovul lui Iminul, născut la 1705,
care a fost hirotonisit ca preot sub numele sârbizat de Iovul Iminovici, în
conformitate cu uzul limbii slavone al cancelariei mitropoliei de la Carloviț.

Din cauza războiului ruso-austriaco-turc din 1735-1739, în urma căruia Banatul
și alte regiuni, abia cucerite de la turci în 1716-1718, reintrau sub
suzeranitate turcă, și în urma apelului episcopului Inocențiu Micu-Klein către
românii de pretutindeni de a se stabili la Blaj, preotul Iovul Iminovici pleacă
din Banat spre Blaj pe la 1738-1740, beneficiind de libertăți cetățenești, lot
agricol contra unei taxe, învățământ gratuit în limba română pentru copii,
condiționat fiind însă de a se mărturisi unit.. Iovul Iminovici a avut doi fii,
Iosif, elev de 10 ani la 1755, și Petrea Iminovici.

Petrea Eminovici, străbunicul poetului, s-a născut probabil în 1735, iar din
căsătoria acestuia cu Agafia Șerban, născută în 1736, au apărut mai mulți
urmași, cunoscută cu certitudine fiind doar existența mezinului Vasile, bunicul
poetului. Vasile Iminovici, născut la 1778, a făcut școala normală din Blaj și
se însoară cu Ioana Sărghei. După un timp, soții Petrea și Agafia se despart,
Petrea decedând la Blaj în 1811, iar Agafia însoțind familia fiului Vasile în
Bucovina și stingându-se la Călineștii Cuparencu în anul 1818 la vărsta de 83 de
ani.

Vasile Iminovici, în vârstă de 26 ani, atras de condițiile economice și sociale
oferite de Imperiul Austro-Ungar imigranților stabiliți în Bucovina, se mută cu
familia la Călineștii Cuparencu în 1804, unde primește post de dascăl de
biserică și lot agricol din rezerva religionară. A avut patru fete și trei
feciori. Cel mai mare dintre feciori, Gheorghe, născut la 10 februarie 1812, a
fost tatăl lui Mihai Eminescu. Vasile Iminovici a decedat la 20 februarie 1844.

Gheorghe Eminovici a făcut vreo trei ani de școală la dascălul Ioniță din
Suceava, a fost în slujba boierului Ioan Ienacaki Cârstea din Costâna, apoi
scriitoraș la baronul Jean Mustață din Bucovina, iar mai apoi la boierul
Alexandru Balș. După moartea boierului, fiul acestuia, Costache, îl numește
administrator al moșiei Dumbrăveni și îi capătă de la vodă titlul de sulger.

Strămoșii din partea mamei, Jurăsceștii, proveneau din zona Hotinului. Stolnicul
Vasile Jurașcu din Joldești s-a căsătorit cu Paraschiva, fiica lui Donțu, un
muscal sau cazac, care se așezase pe malul Siretului, nu departe de satul
Sarafinești și luase în căsătoria pe fata țăranului Ion Brehuescu, Catrina.
Raluca, mama poetului, a fost a patra fiică a lui Vasile și a Paraschivei
Jurașcu.

Gheorghe Eminovici s-a căsătorit cu Raluca Jurașcu în primăvara anului 1840,
primind o zestre substanțială, iar la 12 mai 1841 a primit titlul de căminar de
la vodă Mihail Grigore Sturza.

Mihai Eminescu a fost al șaptelea dintre cei unsprezece copii ai lui Gheorghe
Eminovici și al Ralucăi.

Primul născut dintre băieți, Șerban (n.1841), studiază medicina la Viena, se
îmbolnăvește de tuberculoză și moare alienat la Berlin la 30 noiembrie 1874.
Niculae, născut în 1843, se va sinucide în Ipotești, în 1884. Iorgu (n. 1844)
studiază la Academia Militară din Berlin. Are o carieră de succes, dar moare în
1873 din cauza unei răceli contractate în timpul unei misiuni. Ruxandra se naște
în 1845, dar moare în copilărie. Ilie (n. 1846) a fost tovarășul de joacă al lui
Mihai, descris în mai multe poeme. Moare în 1863 în urma unei epidemii de tifos.
Maria (n. 1848 sau 1849) trăiește doar șapte ani și jumătate. Aglae (n. 1852, d.
1906) a fost căsătorită de două ori și are doi băieți, pe Ioan și pe George. A
suferit de boala Basedow-Graves. După el s-a născut în jur de 1854 Henrieta
(Harieta), sora mai mică a poetului, cea care l-a îngrijit după instaurarea
bolii. A murit cu semne de tuberculoză. Matei (n. 1856) este singurul care a
lăsat urmași direcți cu numele Eminescu. A studiat Politehnica la Praga și a
devenit căpitan în armata română. S-a luptat cu Titu Maiorescu, încercând să
împiedice publicarea operei postume. Ultimul copil, Vasile, a murit la un an și
jumătate, data nașterii sau a morții nefiind cunoscute.

La 31 martie 1889, Mihail Chințescu, un conferențiar susținea la Ateneul Român
că Eminescu s-a născut la Soleni, un sat din Moldova. Într-un registru al
membrilor Junimii Eminescu însuși a notat ca loc al nașterii Botoșani, iar ca
dată a trecut 20 decembrie 1849. În registrul școlii primare a fost consemnată
data de 6 decembrie 1850, iar în documentele gimnaziului din Cernăuți este
trecută data de 14 decembrie 1849. Sora poetului, Aglae Drogli, într-o scrisoare
către Titu Maiorescu susținea ca dată a nașterii 20 decembrie 1849, iar loc al
nașterii Ipotești. Fratele poetului, Matei, a susținut o altă dată 8 noiembrie
1848 și ca localitate Dumbrăvenii, iar mai târziu a susținut că a găsit o
psaltire veche unde tatăl poetului notase:

Totuși, data și locul nașterii lui Mihai Eminescu au fost acceptate la 15
ianuarie 1850, în Botoșani, precum a fost consemnat în registrul de nașteri și
botez în arhiva bisericii Uspenia (Domnească) din Botoșani; în acest dosar data
nașterii este trecută ca „15 ghenarie 1850”, iar a botezului la data de 21 în
aceeași lună a aceluiași an.

Poetul a fost botezat de preotul Ion Stamate, ajutat de fiul său, Dimitrie,
diacon, la botez fiind prezenți în afară de părinți, stolnicul Vasile Jurașcu,
naș, și maica Ferovnia Jurașcu de la schitul Agafton, soră cu mama.

Copilăria a petrecut-o la Botoșani și Ipotești, în casa părintească și prin
împrejurimi, într-o totală libertate de mișcare și de contact cu oamenii și cu
natura, stare evocată cu adâncă nostalgie în poezia de mai târziu (Fiind băiet…
sau O, rămâi).

Nu se cunoaște unde face primele două clase primare. Începând cu clasa a III-a
în 1858 a urmat școala primară National Hauptschule (Școala primară ortodoxă
orientală) la Cernăuți. La finalul clasei a III-a este clasificat al 15-lea
dintre cei 72 de elevi. Frecventează aici și clasa a IV-a în anul scolar
1859/1860. Are ca învățători pe Ioan Litviniuc și Ioan Zibacinschi, iar director
pe Vasile Ilasievici. Cadre didactice cu experiență, învățătorii săi participă
la viața culturală și întocmesc manuale școlare. Termină școala primară cu
rezultate bune la învățătură. A terminat clasa a IV-a clasificat al 5-lea din 82
de elevi,.

Între 1860 și 1861 a fost înscris la Obergymnasium din Cernăuți, liceu german
înființat în 1808, singura instituție de învățământ liceal la acea dată din
Ducatul Bucovinei, din 1775 parte a Imperiului Habsburgic. Se impune în cursul
anilor prin buna organizare administrativă și marea severitate în procesul de
învățământ. Profesorii proveneau cu precădere din Austria, întocmeau studii și
colaborau la publicațiile vremii. Se înființează și o catedră de română, destul
de târziu, după 1848. Este ocupată de Aron Pumnul. Cunoscut prin Lepturariu
românesc, în patru tomuri, tipărit la Viena între 1862 și 1865, cea dintâi
istorie a literaturii române în texte. Frecventează cursurile la Obergymnasium
și frații săi, Șerban, Nicolae, Gheorghe și Ilie. Termină clasa I cu rezultate
bune la învățătură. Nu are notă la română pe primul semestru și este clasificat
de Miron Călinescu, erudit în istoria bisericii ortodoxe române. Elevul
Eminovici Mihai a promovat clasa I, fiind clasificat al 11-lea în primul
semestru și al 23-lea în cel de-al doilea semestru. În clasa a II-a, pe care a
repetat-o, l-a avut ca profesor pe Ion G. Sbiera, succesorul lui Aron Pumnul la
catedră, culegător din creație populară și autor de studii de ținută academică.
Aron Pumnul l-a calificat, în ambele semestre, cu note maxime la română. A
obținut insuficient pe un semestru la Valentin Kermanner (la limba latină) și la
Johann Haiduk, pe ambele semestre (la matematică). Mai târziu a mărturisit că
îndepărtarea sa de matematică se datora metodei rele de predare.

În 16 aprilie 1863 a părăsit definitiv cursurile, deși avea o situație bună la
învățătură. Avea note foarte bune la toate materiile. Ion G. Sbiera i-a dat la
română calificativul vorzüglich (eminent). Plecând de vacanța Paștelui la
Ipotești, nu s-a mai întors la școală.

În 1864 elevul Eminovici Mihai a solicitat Ministerul Învățământului din
București o subvenție pentru continuarea studiilor sau un loc de bursier. A fost
refuzat, „nefiind nici un loc vacant de bursier“. În 21 martie 1864, prin adresa
nr. 9816 către gimnaziul din Botoșani, i s-a promis că va fi primit „negreșit la
ocaziune de vacanță, după ce, însă, va îndeplini condițiunile concursului“.
Elevul Eminovici a plecat la Cernăuți unde trupa de teatru Fanny
Tardini-Vladicescu dădea reprezentații. La 5 octombrie 1864, Eminovici a intrat
ca practicant la Tribunalul din Botoșani, apoi, peste puțin timp, a fost copist
la comitetul permanent județean.

La 5 martie 1865 Eminovici a demisionat, cu rugămintea ca salariul cuvenit pe
luna februarie să fie înmânat fratelui său Șerban. În 11 martie tânărul M.
Eminovici a solicitat pașaport pentru trecere în Bucovina. În toamnă s-a aflat
în gazdă la profesorul său, Aron Pumnul, ca îngrijitor al bibliotecii acestuia.
Situația lui școlară era de „privatist“. Cunoștea însă biblioteca lui Pumnul
până la ultimul tom.

1866 este anul primelor manifestări literare ale lui Eminescu. În 12/24 ianuarie
moare profesorul de limba română Aron Pumnul. Elevii scot o broșură,
Lăcrămioarele învățăceilor gimnaziști (Lăcrimioare... la mormântul
prea-iubitului lor profesoriu), în care apare și poezia La mormântul lui Aron
Pumnul semnată M. Eminoviciu, privatist. La 25 februarie/9 martie (stil nou)
debutează în revista Familia, din Pesta, a lui Iosif Vulcan, cu poezia De-aș
avea. Iosif Vulcan îl convinge să-și schimbe numele în Eminescu și mai târziu
adoptat și de alți membri ai familiei sale. În același an îi mai apar în
„Familia” alte cinci poezii.

Din 1866 până în 1869, a pribegit pe traseul Cernăuți – Blaj – Sibiu – Giurgiu –
București. De fapt, sunt ani de cunoaștere prin contact direct a poporului, a
limbii, a obiceiurilor și a realităților românești, un pelerinaj transilvănean
al cărui autor moral a fost Aron Pumnul. „Cât de clar este, respectând
documentele epocii cernăuțene, respectând adevărul istoric atât cât există în
ele, cât de cert este că drumul lui Eminescu în Transilvania, departe de a fi o
«împrejurare boemă», «un imbold romantic al adolescenței», a fost - în fond -
încheierea sublimă a unei lecții pentru toată viața: ideea unității naționale și
a culturii române aplicată programatic și sistematic, cu strategie și tactică,
după toate normele și canoanele unei campanii ideologice.” (Sânziana Pop în
Formula AS nr. 367)

A intenționat să-și continue studiile, dar nu și-a realizat proiectul. În iunie
1866 a părăsit Bucovina și s-a stabilit la Blaj cu intenția mărturisită de a-și
reîncepe studiile. În perioada 27 - 28 august 1866, a participat la adunarea
anuală a ASTREI, la Alba Iulia. În toamnă, a părăsit Blajul și a mers la Sibiu,
unde a fost prezentat lui Nicolae Densușianu. De aici a trecut munții și a ajuns
la București.

În 1867 a intrat ca sufleor și copist de roluri în trupa lui Iorgu Caragiale,
apoi secretar în formația lui Mihail Pascaly și, la recomandarea acestuia,
sufleor și copist la Teatrul Național, unde îl cunoaște pe I. L. Caragiale. Cu
această trupă face turnee la Brăila, Galați, Giurgiu, Ploiești. A continuat să
publice în Familia; a scris poezii, drame (Mira (dramă)), fragmente de roman
(Geniu pustiu), rămase în manuscris; a făcut traduceri din germană (Arta
reprezentării dramatice, de Heinrich Theodor Rötscher).

Este angajat în 1868 ca sufleor în trupa lui Mihail Pascaly, care concentrase
mai multe forțe teatrale: Matei Millo, Fanny Tardini-Vladicescu și actori din
trupa lui Iorgu Caragiale. În timpul verii, aceasta trupă a jucat la Brașov,
Sibiu, Lugoj, Timișoara, Arad și la Teatrul din Oravița. Iosif Vulcan l-a
întâlnit cu ocazia acestui turneu și a obținut de la Eminescu poeziile La o
artistă și Amorul unei marmure, publicate apoi în Familia din 18/30 august și 19
septembrie/1 octombrie. Văzând aceste poezii în Familia, căminarul Gheorghe
Eminovici află de soarta fiului său, rătăcitor în lume. Stabilit în București,
Eminescu a făcut cunoștință cu I. L. Caragiale. Pascaly, fiind mulțumit de
Eminescu, l-a angajat ca sufleor a doua oară și copist al Teatrului Național. În
29 septembrie, Eminescu semnează contractul legal în această calitate. Obține de
la Pascaly o cameră de locuit, în schimb, însă, se obligă să traducă pentru
marele actor Arta reprezentării dramatice - Dezvoltată științific și în legătura
ei organică de profesorul Heinrich Theodor Rötscher (după ediția a II-a).
Traducerea, neterminată, scrisă pe mai multe sute de pagini, se află printre
manuscrisele rămase. Acum începe și proiectul său de roman Geniu pustiu.

Între 1869 și 1872 este student la Viena. Urmează ca „auditor extraordinar”
Facultatea de Filozofie și Drept (dar audiază și cursuri de la alte facultăți).
Activează în rândul societății studențești (printre altele, participă la
pregătirea unei serbări și a unui Congres studențesc la Putna, cu ocazia
împlinirii a 400 de ani de la zidirea mănăstirii de către Ștefan cel Mare), se
împrietenește cu Ioan Slavici; o cunoaște, la Viena, pe Veronica Micle; începe
colaborarea la Convorbiri literare; debutează ca publicist în ziarul Albina, din
Pesta. Apar primele semne ale „bolii".

Între 1872 și 1874 a fost student „extraordinar” la Berlin. Junimea i-a acordat
o bursă cu condiția să-și ia doctoratul în filozofie. A urmat cu regularitate
două semestre, dar nu s-a prezentat la examene.

La 1 aprilie 1869 a înființat împreună cu alți tineri, cercul literar Orientul,
care avea ca scop, între altele, strângerea basmelor, poeziilor populare și a
documentelor privitoare la istoria și literatura patriei. În data de 29 iunie,
se fixează comisiile de membri ale Orientului, care urmau să viziteze diferitele
provincii. Eminescu era repartizat pentru Moldova. În vară se întâlnește
întâmplător în Cișmigiu cu fratele său Iorgu, ofițer, care l-a sfătuit să reia
legăturile cu familia. Poetul a refuzat hotărât. În vară, a plecat cu trupa
Pascaly în turneu la Iași și Cernăuți. Cu ocazia ultimului turneu, Eminescu se
împacă cu familia, iar tatăl său i-a promis o subvenție regulată pentru a urma
cursuri universitare la Viena, unde se aflau mai toți colegii lui de la
Cernăuți. În 2 octombrie, Eminescu s-a înscris la Facultatea de Filosofie ca
student extraordinar, ca simplu auditor deci, deoarece i-a lipsit bacalaureatul.
Aici a făcut cunoștință cu Ioan Slavici și cu alți studenți români din
Transilvania și din Bucovina. A reluat legăturile cu vechii colegi de la
Cernăuți și de la Blaj. S-a înscris în cele două societăți studențești
existente, care apoi s-au contopit într-una singură - România jună. A început să
crească numărul scrisorilor și telegramelor către părinți pentru trimiterea
banilor de întreținere.

Împreună cu o delegație de studenți, Eminescu îl vizitează de Anul Nou, 1870, pe
fostul domnitor Alexandru Ioan Cuza, la Döbling. În semestrul de iarnă 1869-1870
Eminescu a urmat cu oarecare regularitate cursurile. După aceasta, Eminescu nu
s-a mai înscris până în iarna lui 1871-1872, când a urmat două semestre
consecutive. În schimb, setea lui de lectură era nepotolită. Frecventa, cu mult
interes, biblioteca Universității. Îl preocupau și unele probleme cu care avea
să iasă în publicistică.

Sosit incognito la Viena, Iacob Negruzzi îi comunică lui Eminescu impresia
puternică provocată de poet în sânul societății Junimea din Iași, prin poeziile
publicate de acesta în Convorbiri literare. Îi propune ca după terminarea
studiilor să se stabilească la Iași.

La 6 august 1871 i se adresează din Ipotești lui Titu Maiorescu, dându-i
oarecare relații privitoare la organizarea serbării. Printre tinerii de talent,
participanți activi la serbare, s-au remarcat pictorul Epaminonda Bucevski și
compozitorul Ciprian Porumbescu.

În toamna anului 1871, din cauza unor curente contradictorii în sânul societății
România jună, Eminescu demisionează împreună cu Slavici din comitetul de
conducere. Amândoi sunt acuzați că sunt atașați ideilor Junimii din Iași. În
studiul său despre Direcția nouă, Titu Maiorescu evidențiază meritele de poet,
„poet în toată puterea cuvântului“, ale lui Eminescu, citându-l imediat după
Alecsandri. Studiul se tipărește cu începere din acest an în Convorbiri
literare. La 16 decembrie 1871, într-o scrisoare către Șerban, care se afla în
țară, i-a scris necăjit că duce o mare lipsă de bani, având datorii pentru
chirie, apoi „la birt, la cafenea, în fine, pretutindenea“. Din această cauză,
intenționează să se mute la o altă universitate, în provincie.

1872 este anul probabil al întâlnirii cu Veronica Micle, la Viena. În data de 10
februarie a aceluiași an, într-o scrisoare către părinți, se plânge că a fost
bolnav, din care cauză se află într-o stare sufletească foarte rea, agravată și
de știrile triste primite de acasă. În 18 martie, a ajuns să constate că „anul
acesta e într-adevăr un an nefast“ din cauza bolii și a lipsurilor de tot felul,
iar în 8 aprilie a cerut bani pentru a se înscrie în semestrul al II-lea. Se
plânge și de lipsa unui pardesiu.

În aceste împrejurări a părăsit Viena și s-a întors în țară. În 18 decembrie s-a
înscris la Universitatea din Berlin, ajuns aici cu ajutorul unei subvenții
lunare de 10 galbeni, din partea Junimii. De data aceasta Eminescu era
înmatriculat ca student, pe baza unui certificat de absolvire de la liceul din
Botoșani. Cursurile la care se înscrisese, sau pe care și le notase să le
urmeze, erau foarte variate: din domeniul filozofiei, istoriei, economiei și
dreptului.

În 26 iulie 1873 i s-a eliberat certificatul dorit. Rosetti i-a înlesnit însă
rămânerea mai departe la Berlin, prin mărirea salariului. În 8 decembrie s-a
reînscris la Universitate pentru semestrul de iarnă.

În perioada 17/29 ianuarie - 7 mai 1874, a avut loc o bogată corespondență între
Maiorescu și Eminescu, în care i se propunea poetului să-și obțină de urgență
doctoratul în filosofie pentru a fi numit profesor la Universitatea din Iași.
Ministrul Învățământului i-a trimis la Berlin suma de 100 galbeni pentru
depunerea doctoratului. În timpul verii i s-a dat sarcina de a cerceta oficial,
pentru statul român, documentele din Königsberg. Toamna a petrecut-o în
tovărășia lui Ioan Slavici, găzduit la Samson Bodnărescu.

Poetul a început să sufere de o inflamație a încheieturii piciorului. În 1
septembrie a fost numit în postul de director al Bibliotecii Centrale din Iași.
Pe lângă sarcinile de la bibliotecă, Eminescu a predat acum lecții de logică la
Institutul academic în locul lui Xenopol. În 19 septembrie, printr-o scrisoare
adresată secretarului agenției diplomatice din Berlin, a motivat de ce a
abandonat această sarcină și de ce a luat drumul către țară. În 7 octombrie,
Maiorescu a luat cunoștință prin Al. Lambrior că Eminescu nu poate pleca așa
curând în străinătate ca să facă doctoratul, fiind oprit de întâmplări grave în
familie: două surori se îmbolnăviseră de tifos la băi în Boemia. În 10
octombrie, Șerban, fratele poetului, care dăduse semne de o alienație mintală,
s-a internat în spital prin intervenția agenției române din Berlin.

S-a întors în noiembrie 1874 la Berlin pentru examene, iar în 8 noiembrie a
promis că va veni într-o joi la serata literară de la Veronica Micle, pentru a
citi o poezie cu subiect luat din folclor. În 28 noiembrie, agenția din Berlin a
anunțat moartea lui Șerban, fratele poetului.

În prima parte a anului 1875 a pus ordine în bibliotecă și a propus îmbogățirea
ei cu manuscrise și cărți vechi românești. Tot în acest an a început traducerea
din germană a unei gramatici paleoslave. L-a introdus pe Ion Creangă în
societatea Junimea. Rămas fără serviciu, Eminescu a primit postul de corector și
redactor al părții neoficiale la ziarul local Curierul de lași, unde numeroase
rubrici redactate de el au fost publicate fără semnătură. A frecventat cu
regularitate ședințele Junimii. De multe ori l-a vizitat pe Creangă în bojdeuca
sa. A făcut un drum la București, unde, prin Maiorescu, s-a împrietenit cu Mite
Kremnitz, Veronica Micle a rămas, însă, idolul său.

În 6 martie, într-un raport adresat lui Maiorescu, ministrul Învățământului, a
înaintat o listă bogată de tipărituri și manuscrise vechi pentru achiziționare,
iar în 14 martie, în cadrul prelegerilor publice ale Junimii a rostit conferința
pe care a tipărit-o în Convorbiri literare din 1 august sub titlul Influența
austriacă asupra românilor din principate.

În 26 mai a înaintat Ministerului un raport elogios asupra unei cărți didactice
alcătuită de Ion Creangă și alții. În 3 iunie, schimbându-se guvernul, Eminescu
a fost pus în disponibilitate prin decretul domnesc nr. 1013. În 15 iunie a
primit scrisoarea lui Maiorescu prin care i s-a propus funcția de revizor școlar
pentru districtele Iași și Vaslui. În 22 iunie, prin raportul său către
Ministerul Învățământului, D. Petrino a cerut ca Eminescu, fost bibliotecar, să
fie urmărit pentru obiecte și cărți „sustrase”. Ministerul a înaintat raportul
Parchetului din Iași.

În 1 iulie a fost invitat să-și ia în primire noul post de revizor, iar în ziua
următoare a predat biblioteca lui D. Petrino, autorul broșurii criticate de
Eminescu prin articolul său O scriere critică. Tot în această vreme a fost
înlocuit și la școală, din cauza grevei declarate de elevii unor clase. În 10
august a înaintat Ministerului un raport asupra constatărilor făcute cu ocazia
conferințelor cu învățătorii din județul Iași. A remarcat pe institutorul Ion
Creangă de la Școala nr. 2 din Păcurari, Iași. În 15 august s-a stins din viată
la Ipotești, mama poetului, Raluca Eminovici.

În 5 septembrie a trimis un raport cu propuneri de reorganizare a școlilor din
județul Vaslui, iar în 17 decembrie, judecătorul de instrucție în cazul
raportului înaintat la Parchet de către D. Petrino, a declarat că „nu este loc
de urmare”. În 20 septembrie 1877, i-a comunicat lui Slavici că se simte din ce
în ce mai singur, iar în 12 octombrie a precizat, către același, că Iașii i-au
devenit „nesuferiți”. În a doua jumătate a lunii octombrie, fiind invitat să
intre în redacția ziarului Timpul, Eminescu a părăsit Iașii și a venit la
București, unde s-a dedicat gazetăriei.

În 6 august 1879 a murit Ștefan Micle. Văduva lui Micle a venit la București și
l-a rugat să intervină pentru urgentarea pensiei sale. Împreună au făcut planuri
de căsătorie nerealizabile.

Într-o scrisoare din 1880 către Henrieta Eminescu, sora sa, s-a plâns că are
mult de lucru și că este bolnav trupește, dar mai mult sufletește. Din partea
familiei a primit numai imputări, în special adresate de tatăl său. Nu a avut
nici timp, nici dispoziție să-l felicite măcar pe Matei Eminescu, care-i
trimisese invitație de nuntă. Nu a publicat decât o poezie. Negruzzi îi scrie
imputându-i că nu-i mai trimite nici o colaborare. A renunțat la căsătoria
proiectată cu Veronica Micle.

S-a reîntors în țară, trăind la Iași între 1874-1877. A fost director al
Bibliotecii Centrale, profesor suplinitor, revizor școlar pentru județele Iași
și Vaslui, redactor la ziarul Curierul de Iași. A continuat să publice în
Convorbiri literare. A devenit bun prieten cu Ion Creangă, pe care l-a
determinat să scrie și l-a introdus la Junimea. Situația lui materială era
nesigură; a avut necazuri în familie (i-au murit mai mulți frați, i-a murit și
mama). S-a îndrăgostit de Veronica Micle. Mandache Leocov sugerează că în
această perioadă poetul s-ar fi atașat de un tei multisecular din Grădina Copou,
arbore ulterior devenit celebru sub numele de Teiul lui Eminescu: „Aici, la
umbra teiului, ieșenii îl întâlneau frecvent pe marele nostru poet, fie alături
de Veronica Micle, fie alături de bunul său prieten, Ion Creangă. [...] După
plecarea lui la București, ieșenii au botezat acest tei Teiul lui Eminescu”.

În 1877 s-a mutat la București, unde până în 1883 a fost redactor, apoi
redactor-șef (în 1880) la ziarul Timpul. A desfășurat o activitate publicistică
excepțională, care i-a ruinat însă sănătatea. Acum a scris marile lui poeme
(seria Scrisorile, Luceafărul etc.).

Nu a publicat nici o poezie în tot timpul anului 1882. În schimb a citit în mai
multe rânduri „Luceafărul” pe care Mite Kremnitz l-a tradus în germană, în
ședințele Junimii de la Titu Maiorescu. Este semnalat adeseori în casă la
Maiorescu. În 1 ianuarie, la gazetă, Eminescu este flancat de un director și un
comitet redacțional care urmau să-i tempereze avântul său polemic. Reorganizarea
redacției este însă inoperantă, fiindcă poetul continuă să scrie în stilul său
propriu. În 13 septembrie, în absența poetului, probabil, se citesc „iarăși
vecinic frumoasele poezii de Eminescu” în casa lui Maiorescu.

În luna ianuarie a anului 1883, Eminescu este internat pentru o vreme în spital.
În lipsa lui se citește la Maiorescu, în două rânduri, „Luceafărul” în limba
germană.

La București, în 23 iunie, pe o căldură înăbușitoare, Eminescu a dat semne de
alienare mintală, iar la 28 iunie, boala a izbucnit din plin. În aceeași zi a
fost internat în sanatoriul doctorului Șuțu, cu diagnosticul de „manie acută”.
Conform părerii dr. Ion Nica, exprimată în cartea „Eminescu, structura
somato-psihică” (1972), poetul suferea de psihoză maniaco-depresivă - opinie
adoptată și de criticul Nicolae Manolescu.

Maiorescu a fost vizitat în 12 august de Gheorghe Eminovici și de fratele
poetului (locotenentul), care au cerut relații asupra bolnavului. Fondurile
strânse din vânzarea biletelor, în valoare de 2,000 lei, au fost adăugate
contribuției amicilor pentru plecarea lui Eminescu. Eminescu a fost trimis la
Viena în 20 octombrie și internat în sanatoriul de la Oberdöbling, fiind însoțit
pe drum de un vechi prieten, Alexandru Chibici Revneanu.

În 1 ianuarie 1884 Eminescu a fost vizitat de Maiorescu și de vărul acestuia, C.
Popazu, din Viena, care aveau sarcina să-l vadă cât mai des la sanatoriu. În 8
ianuarie a murit la Ipotești, Gheorghe Eminovici, tatăl poetului. În 12 ianuarie
Eminescu i-a scris lui Chibici că dorește să se întoarcă în țară, iar în 4
februarie i-a scris lui Maiorescu, exprimându-i aceeași dorință. Doctorul
Obersteiner a recomandat la 10 februarie ca pacientul să facă o călătorie prin
Italia. În 26 februarie Eminescu a plecat în călătoria recomandată, însoțit de
Chibici.

În 7 martie la Ipotești, fratele lui, Neculai Eminovici (Nicu) s-a sinucis prin
împușcare.[necesită citare]

Eminescu a sosit la București în 27 martie, primit la gară de mai mulți amici. A
plecat în 7 aprilie la Iași, cu același însoțitor. În 24 septembrie a fost numit
în postul de sub-bibliotecar al Bibliotecii Centrale din Iași. În 25 octombrie a
fost prezent la banchetul anual al Junimii, iar în noiembrie a fost internat în
Spitalul Sfântul Spiridon din Iași. În luna decembrie a primit vizita lui
Alexandru Vlahuță, care l-a găsit în putere creatoare, chiar binedispus.

În perioada iulie–august 1885 a urmat o cură la Liman, lângă Odessa, de unde a
scris cerând bani pentru plata taxelor. La începutul lunii septembrie încă nu
venise la Iași. Editura Socec i-a dat 500 lei în contul volumului de poezii.

În anul 1886 a fost menținut în serviciul bibliotecii, unde a îndeplinit roluri
șterse: a scris statele de plată, adresele pentru înaintarea lor, diverse
circulare pentru restituirea cărților împrumutate și pentru convocarea comisiei
bibliotecii. În 15 martie, Albumul literar al societății studenților
universitari Unirea i-a publicat poezia Nu mă-nțelegi. A fost înlocuit în 9
noiembrie din postul de la bibliotecă și, în urma unui consult medical, este
transportat la ospiciul de la Mănăstirea Neamț.

În primăvara lui 1887 Eminescu a plecat la Botoșani, la sora sa Henrieta, și a
fost internat în spitalul local Sfântul Spiridon. În timpul acesta, la Iași s-au
organizat comitete de ajutorare, care au lansat liste de subscripție publică
pentru întreținerea și îngrijirea poetului. În 13 iulie a mers la Iași pentru un
consult medical. Aceștia au recomandat trimiterea pacientului la Viena și Hall
în Tirol, iar în 15 iulie Eminescu a plecat înspre destinațiile recomandate,
însoțit de doctorandul Grigore Focșa. În 1 septembrie s-a întors de la Hall la
Botoșani, unde a stat sub îngrijirea doctorului Iszak și a surorii sale,
Henrieta. Trupa de teatru a fraților Vlădicescu, cunoscuți poetului, a dat în
luna decembrie la Botoșani, un spectacol în beneficiul bolnavului.

Eminescu a dorit în 1888 să-și termine unele lucrări de care și-a amintit că
le-a lăsat în manuscris. I-a amintit Henrietei de gramatica limbii sanscrite,
rămasă în manuscris la Biblioteca Centrală din Iași. Prin scrisoare recomandată
i-a cerut lui Maiorescu să-i trimită biblioteca și manuscrisele rămase la
București. Criticul însă nu a dat niciun răspuns acestei scrisori. Iacob
Negruzzi a depus pe biroul Camera Deputaților o petiție din partea unui număr de
cetățeni din toate părțile țării, pentru un proiect de lege prin care să se
acorde poetului, de către stat, o pensie viageră. Propunerea a fost susținută și
de Mihail Kogălniceanu. Camera a votat un ajutor lunar de 250 lei. Veronica
Micle a venit la Botoșani și l-a determinat pe Eminescu să se mute definitiv la
București. În 15 aprilie, poetul s-a stabilit definitiv la București. Aici a
avut un modest început de activitate literară. În 23 noiembrie proiectul de lege
a trecut la Senat, unde a fost susținut de Nicolae Gane ca raportor. Legea s-a
votat abia în luna aprilie a anului următor.

Eminescu a fost internat în 3 februarie 1889 la spitalul Mărcuța din București
și apoi a fost transportat la sanatoriul Caritas. Medicul Zaharia Petrescu,
împreună cu dr. Alexandru Șuțu, l-a examinat pe Mihai Eminescu, la 20 martie
1889. Concluzia raportului medical a fost următoarea: “dl. Mihail Eminescu este
atins de alienație mintală în formă de demență, stare care reclamă șederea sa
într-un institut”.[necesită sursă mai bună] În 13 aprilie s-a instituit o
curatelă pentru asistența judiciară a bolnavului.

Moartea lui Eminescu s-a produs pe data de 15 iunie 1889, în jurul orei 4
dimineața, după ce la începutul anului boala sa devenise tot mai violentă, în
casa de sănătate a doctorului Șuțu din strada Plantelor nr. 9, București. Ziarul
Românul anunța ziua următoare la știri: Eminescu nu mai este. Corpul poetului a
fost expus publicului în biserica Sf. Gheorghe, pe un catafalc simplu, împodobit
cu cetină de brad. Un cor dirijat de muzicianul C. Bărcănescu a interpretat
litania „Mai am un singur dor". După slujba ortodoxă și discursul lui Grigore
Ventura, carul funebru, la care fuseseră înhămați doar doi cai, s-a îndreptat
spre Universitate, unde Dimitrie Laurian rostește al doilea discurs funebru.
Apoi cortegiul, la care se adaugă diverși trecători o pornește pe Calea
Victoriei, Calea Rahovei și se îndreaptă spre cimitirul Șerban Vodă, denumit azi
Bellu. Patru elevi ai Școala normală de institutori din București au purtat pe
umeri sicriul pînă la mormînt, unde a fost îngropat sub „teiul sfînt” din
cimitirul Bellu, după cum scria chiar Caragiale în necrologul În Nirvana.

Există o teorie a conspirației, care pune în circulație ipoteza asasinării
poetului Mihai Eminescu. Această ipoteză consideră îmbolnăvirea sa psihică drept
fiind o înscenare, aplicarea unui tratament bazat pe injecții cu mercur în cadru
sanatoriului doctorului Alexandru Șuțu conducând deliberat – conform acestei
teorii, la moartea poetului – instrumentată astfel politic. În acest complot se
susține că ar fi participat chiar și prietenul lui, Titu Maiorescu, fapt ce l-a
făcut pe Eminescu să creadă că are „amici reci și dușmănoși”. Conform lui
Theodor Codreanu, principala cauză a morții este tratamentul cu mercur aplicat
de doctorul Șuțu: „Acum nu mai încape îndoială: acela care i-a grăbit moartea
lui Eminescu (psihică și fizică) a fost doctorul Șuțu, medicul ales de Titu
Maiorescu pentru a-l vindeca pe poet”. Diverse personalități, cum ar fi Xenopol,
Alexandru C. Cuza, Tudor Vianu și George Călinescu „au avut gânduri protectoare
pentru poet”, iar A. C. Cuza chiar a susținut că acesta nu a fost nebun. Există
surse conform cărora Eminescu, datorită poziției luate prin intermediul ziarului
Timpul și a deranjării influențelor politice ale vremii, ar fi fost urmărit de
Casa de Austria. Iar în acest caz, Theodor Codreanu afirmă că Eminescu „avea
conștiința sechestrării sale ilegale” și că suporta „condiția de deținut
politic”. În această situație Titu Maiorescu, plecat la Viena, îi trimite o
scrisoare prin care într-un final Eminescu este trimis la Iași, dar care este
considerată „manevrarea sa până la moarte”. Iar în acest context A. C. Cuza, un
admirator al marelui poet, afirmă: „Eminescu a fost un om pe deplin sănătos, un
sfânt dezbrăcat de orice interes egoist […] un geniu, din cele ce se nasc la
câteva secole unul”.

Din cauza tratamentului aplicat de doctorul Alexandru Șuțu, Eminescu moare pe 15
iunie 1889 intoxicat cu mercur.

De remarcat că George Călinescu a susținut diagnosticul de sifilis într-o carte
din 1932. Grupul de autori care au scris Maladiile lui Eminescu și maladiile
imaginare ale eminescologilor a susținut că Eminescu a fost diagnosticat greșit,
fiind vorba de fapt de sindrom maniaco-depresiv (sau puseu de manie psihotică).
Eugen Simion a declarat la lansarea volumului, referindu-se la ipoteza
asasinării: „Trebuie să ai, după părerea mea, un grad imens de
iresponsabilitate, ca să nu zic nesimțire, să bănuiești, să accepți faptul că
Maiorescu ar fi putut să participe la un asemenea complot”.

Cea mai realistă analiză psihologică a lui Eminescu i-o datorăm lui I.L.
Caragiale care după moartea poetului a publicat trei scurte articole pe această
temă: În Nirvana, Ironie și Două note. După părerea lui Caragiale trăsătura cea
mai caracteristică a lui Eminescu era faptul că „avea un temperament de o
excesivă neegalitate”. Viața lui Eminescu a fost o continuă oscilare între
atitudini introvertite și extravertite.

Criticul Titu Maiorescu, cel care l-a sprijinit moral și material pe parcursul
întregii vieți dar mai ales după tragicul moment al declanșării bolii sale, s-a
ocupat de poezia sa în două dintre articolele sale, Direcția nouă în poezia și
proza românească(1872), în care va analiza doar cîteva poezii publicate în
revista Convorbiri literare pînă în momentul tipăririi articolului, este vorba
despre Venere și Madonă, Mortua Est, și Epigonii și va reveni ulterior după
moartea poetului asupra întregului set de poezii publicate antum în studiul
Eminescu și poeziile sale, publicat la scurtă vreme după moartea sa prematură.
Dar poate documentul cel mai uman, cel mai cald este scrisoarea pe care i-o
trimite în perioada în care poetul se îngrijea de sănătate, în străinătate,
într-un sanatoriu din Viena, asigurîndu-l că volumul său de Poesii, editat de
Socec în ediție princeps în 1883, se bucură de o bună recepție, fiind citit atît
de locuitorii mahalalei Tirchileștilor cît și de doamnele de la Curtea Reginei
Carmen Sylva, o altă admiratoare declarată a poetului, cea care a intervenit pe
lîngă regele Carol I pentru a-i fi acordată distincția „Bene merenti", refuzată
totuși de poet din motive politice. În portretul pe care i l-a făcut poetului în
studiul Eminescu și poeziile sale(1889), Titu Maiorescu accentuează trăsăturile
introvertite ale lui Eminescu, care de altfel erau dominante. Maiorescu a
promovat imaginea unui visător rupt de realitate, care nu suferea din cauza
condițiilor materiale în care trăia, indiferent la ironiile și laudele
semenilor, caracteristica lui principală fiind „seninătatea abstractă”.

În realitate, așa cum se poate constata din poeziile sau scrisorile sale, și așa
cum își amintește Caragiale, Eminescu era de multe ori sub influența unor
impulsuri inconștiente nestăpânite. Viața lui Eminescu a fost o suprapunere de
cicluri de diferite lungimi formate din avânturi alimentate de visuri și crize
datorate impactului cu realitatea. Ciclurile puteau dura de la câteva ore sau
zile, până la săptămâni sau luni, în funcție de importanța întâmplărilor, sau
puteau fi chiar de mai lungă durată când erau legate de evenimentele care i-au
marcat viața în mod semnificativ, ca legătura cu Veronica Micle, activitatea
politică din timpul studenției, participarea la întâlnirile Junimii sau
ziaristica de la Timpul. Dăm ca exemplu caracteristic acestor crize felul în
care descrie el însuși accesele sale de gelozie.

Ioan Slavici a evocat în cîteva texte cu caracter memorialistic atît amintirile
din perioada prieteniei lor vieneze, cît și sărbătoarea consacrată serbării de
la Putna, organizată la propunerea societății României june, din care cei doi au
făcut parte în epoca studiilor lor la Universitatea din Viena.

Receptiv la marile romantisme europene de secol XVIII și XIX, cunoscute în
literatura de specialitate sub numele High Romanticism, Romantism înalt, poetul
a asimilat viziunile poetice occidentale, unii critici observînd malițios cum că
creația sa ar aparține unui Romantism relativ întârziat, poetul fiind ușor
desincronizat față de Occident, care străbătea în acei ani tranziția către
Modernism. În momentul în care Mihai Eminescu a recuperat temele tradiționale
ale Romantismului european, gustul pentru trecut și pasiunea pentru istoria
națională, căreia a dorit chiar să-i construiască un Pantheon de voievozi, mai
ales în fragmentele unor piese de teatru, neterminate, unde-l avea drept model
principal pe William Shakespeare, numit într-o poezie postumă, Cărțile, „prieten
drag al sufletului meu", nostalgia regresivă pentru copilărie, melancolia și
cultivarea stărilor depresive, întoarcerea în natură etc., poezia europeană
descoperea paradigma Modernismului, prin Charles Baudelaire sau Stephane
Mallarme, bunăoară. Poetul avea o bună educație filozofică, opera sa poetică a
fost influențată de marile sisteme filozofice ale epocii sale, de filosofia
antică, de la Heraclit la Platon și de marile sisteme de gândire ale
Romantismului, în special de tratatul lui Arthur Schopenhauer, Lumea ca voință
și reprezentare, de idealismul lui Fichte și Schelling sau de categoriile din
tratatele lui Immanuel Kant, de altfel a lucrat o vreme la traducerea tratatului
său Critica rațiunii pure, iar la îndemnul lui Titu Maiorescu, cel care îi
ceruse să-și ia doctoratul în filosofia lui Kant la Universitatea din Berlin,
plan nefinalizat până la urmă, sau de ideile lui Hegel. Pentru acest înalt
conținut filozofic al operei sale Constantin Noica, un cunoscut eseist și
filosof român din perioada interbelică și apoi postbelică l-a denumit pe bună
dreptate omul deplin al culturii române. Pe plan poetic sau în opera sa în proză
Mihai Eminescu era influențat de mari creatori romantici germani, de Novalis, de
la care a preluat motivul „florii albastre", de Goethe sau Lenau și de alți mari
prozatori germani, de E.T.A.Hoffmann, Jean Paul etc. Eminescu era interesat și
de filosofia indiană, citise Rig-Veda în traducerea germană, iar cosmogonia din
incipitul Scrisorii I a fost preluată din acest vechi text indian, și i-a
recomandat amicului său Ioan Slavici, Analectele lui Confucius. Mai multe
fragmente din cursurile de istoria filosofiei audiate la Berlin scrise în limba
germană s-au păstrat în caietele rămase de la poet și sunt studiate de
specialiștii în opera sa, denumiți în mod generic eminescologi. La Universitatea
din Berlin a audiat cursuri de economie politică, filosofie, drept, egiptologie,
medicină legală etc. A fost influențat de teoria metempsihozei sau reîncarnării,
care a stat la rădăcina prozei sale neterminate Avatarii faraonului Tla, și de
Cartea Morților din mitologia egipteană, cunoștea și utiliza figuri mitologice
din mai multe culturi sau religii, din Zoroastrism, Budism, Catolicism sau
Ortodoxism. În peregrinările sale a adunat o însemnată bibliotecă de cărți
vechi, în alfabet chirilic, de cărți populare, cu care dorea să alcătuiască o
chrestomație a culturii nostre străvechi, după moartea sa ele au intrat în
arhiva Academiei Române și au fost utlizate de C.Chițimia sau de Moses Gaster.
Creația populară a constituit un izvor foarte important al poeticii sale,
Eminescu a scris multe poeme în metrica poeziei populare, a cules cîntece de
petrecere sau basme, cărora le-a adăugat numeroase simboluri onirice sau
fantastice. Luceafărul, poemul său cel mai cunoscut, o quintesență a temelor și
motivelor eminesciene, a fost inspirat de o creație folclorică, de basmul
popular „Fata în grădina de aur", publicat de Richard Kunisch, un călător prin
Țările Române, mai exact prin Oltenia, care reprodusese mai multe asemenea
creații într-o carte de-a sa de călătorie, editată în limba germană în
1861.[necesită citare]

Activitatea de ziarist a lui Eminescu a început în vara anului 1876, nevoit să o
practice din cauza schimbărilor prilejuite de căderea guvernului conservator.
Până atunci el fusese revizor școlar în județele Iași și Vaslui, funcție
obținută cu sprijinul ministrului conservator al învățământului, Titu Maiorescu.
Imediat după preluarea conducerii ministerului de către liberalul Chițu,
Eminescu a fost demis din funcția de revizor școlar și a lucrat ca redactor la
Curierul de Iași, publicație aflată atunci în proprietatea unui grup de
junimiști. La inițiativa lui Maiorescu și Slavici, Eminescu a fost angajat în
octombrie 1877 ca redactor la cotidianul Timpul, organul oficial al
conservatorilor, unde a rămas în următorii șase ani.

Pentru Eminescu legea supremă în politică era conservarea naționalității și
întărirea statului național:

De aceea o politică eficientă putea fi realizată numai ținând seamă „de
calitățile și defectele rasei noastre, de predispozițiile ei psihologice”. Prin
atitudinea sa, Eminescu nu dorea să constrângă cetățenii de altă etnie să devină
români sau să-i excludă din viața publică. Ceea ce își dorea era ca interesul
național să fie dominant, nu exclusiv. „Dar ceea ce credem, întemeiați pe
vorbele bătrânului Matei Basarab e că țara este, în linia întâia, elemental
național și că e scris în cartea veacurilor ca acest element să determine soarta
și caracterul acestui stat.”

Publicistica lui Eminescu acoperă perioada Războiului de Independență, a
proclamării independenței, a satisfacerii condițiilor impuse de Congresul de la
Berlin pentru recunoașterea independenței și proclamarea regatului. Pe lângă
aceste mari evenimente politice și sociale el s-a ocupat în articolele sale de
toate problemele societății românești din acea vreme: răscumpărarea căilor
ferate, noua constituție și legea electorală, bugetul, înființarea Băncii
Naționale, dările, inamovibilitatea magistraților, politica externă etc.
Majoritatea articolelor scrise de Eminescu fac parte dintr-o polemică continuă
dusă cu ziarele liberale și în principal cu Românul condus de C.A. Rosetti,
liberalii aflându-se atunci la guvernare.

Opera poetică eminesciană a fost divizată de destinul poetului în două secțiuni,
prima, cea antumă a fost publicată în timpul vieții poetului de Titu Maiorescu
la editura Socec, cu puțin timp înainte ca mintea acestuia să se întunece în
1880. Cea mai mare parte a creației sale a rămas în manuscris, predate de Titu
Maiorescu Bibliotecii Academiei Române, unde au fost folosite inițial de
Perpessicius pentru ediția critică, inițiată în 1939 la Editura Fundațiilor
Regale Regele Carol al II-lea, și finalizată abia în anul 2000. Manuscrisele au
rămas multă vreme nefolosite, criticii au considerat că ele conțin bruioane sau
simple schițe ale operelor neterminate, din acest motiv Titu Maiorescu nici nu
și-a pus problema posibilei lor editări. Criticul literar care le-a pus într-o
lumină cu totul specială a fost George Călinescu, cel care își va susține
doctoratul în literatură pornind de la nuvela postumă Avatarii faraonului Tla și
care va recompune imaginea întregii opere în magistrala sa monografie Opera lui
Mihai Eminescu, un studiu în patru volume, editat inițial la Editura Fundațiilor
Regale Regele Carol al II-lea pentru Literatură și Artă, în perioada 1934-1936.

După schimbarea de regim politic din 1947 poezia lui Mihai Eminescu a fost grav
cenzurată, în manualele școlare au pătruns doar cîteva texte, printre ele poezia
„Împărat și proletar", iar poezia lui a fost redusă la o suprafață foarte mică
și înlocuită de poetica poeziei proletcultiste, specifică acelei epoci de tristă
amintire. Exegeza eminesciană a revenit la nivelul ei abia după 1965 prin cîteva
momente semnificative, trebuind menționate în acest context studiile unor
eminescologi ca Ion Negoițescu, Rosa del Conte, Ioana Em. Petrescu, Zoe
Dumitrescu Bușulenga, Petru Creția, Ilina Gregori care s-au adăugat canonului
eminescologiei interbelice, la care și-au adus contribuția mari critici sau
stilisticieni literari cum ar fi Tudor Vianu, Perpessicius, Dumitru Caracostea
etc.

Un moment semnificativ al contestării poetului de către un grup de critici
literari consacrați, din care făceau parte Nicolae Manolescu, Ion Bogdan Lefter,
Mircea Cărtărescu, un politolog - profesorul de științe politice Cristian Preda,
dar și de un număr de tineri scriitori, și anume de cel care coordonase numărul,
redactorul Cezar Paul-Bădescu, Răzvan Rădulescu, T.O.Bobe, studentul Marius
Chivu, l-a constituit numarul 265 din 1998 al revistei „Dilema", care a stîrnit
o reacție foarte puternică a lumii culturale românești dar și a jurnaliștilor de
la diverse publicații, toate aceste reacții fiind adunate de Cezar Paul-Bădescu
într-o antologie intitulată „Cazul Eminescu". Acesta a selectat numai reacțiile
emoționale și a trecut cu vederea pe cele avizate care veneau din partea unor
eminescologi ca Ilina Gregori, Eugen Simion, Ștefan Cazimir etc.

Primul traducător al lui Mihai Eminescu a fost scriitorul maghiar József Sándor,
care a publicat în anul 1885 traducerea poeziei Atât de fragedă..., sub titlul
Cseresznyefa fehér virága (Floare albă de cireș). Al doilea traducător al unei
opere eminesciene a fost preotul greco-catolic Laurențiu Bran, care a publicat
de asemenea traducerea în limba maghiară a unor poezii ale lui Mihai Eminescu în
anul 1889.

Eminescu, Veronica, Creangă. Film de Octav Minar, 1914, casa de filme Pathé,
imaginea: Victor de Bon. Loc de depozitare actual: Arhiva Națională de Filme.
Durata 23'. Prima parte: docudramă, a doua parte: poem cinematografic, cu poeme
recitate pe imagini exotice (Italia, Egipt).

Geniu sublim (Eminescu), scenariu de film, scris în 1966 de scriitorul Cristian
Petru Bălan și achiziționat oficial de Centrul Cinematografic București, secția
scenarii film, în 1967. După emigrarea autorului în America, scenariul a fost
publicat în 1996, la editura Western Publishing din Chicago, câteva exemplare
existând și în România (Biblioteca Academiei Române, Biblioteca Centrală
Universitară din București ș.a.).

În anul 1986, revenit în RSS Moldovenească, regizorul Emil Loteanu a regizat
filmul artistic de televiziune Luceafărul, despre viața și creația poetului
Mihai Eminescu.

Pe meleagurile copilăriei lui Mihai Eminescu, în satul Ipotești, județul
Botoșani, se află singura biserică din Europa închinată unui scriitor. A fost
ridicată de Nicolae Iorga în memoria lui Eminescu și are o pictură ieșită din
comun.

În urma lui Mihai Eminescu au rămas patru portrete fotografice. Primul, realizat
la Viena în 1869, cel mai cunoscut și pe baza căruia s-a construit și mitul
geniului, se pare că e un portret neretușat al unui fotograf austriac. Mai sunt
alte trei portrete retușate, unul din 1878, realizat de Frantz Dushek la
București, unul din 1884-1885, realizat de Nestor Heck la Iași, altul cu
Eminescu , de Jean Bielig, realizat in 1887, și după acesta s-a făcut o
litografie de către Th. Mayerhofer. Se pare că pe acesta din urmă l-a rupt Titu
Maiorescu atunci când i-a fost arătat.

La acestea se adaugă un volum ce cuprinde corespondența intimă cu Veronica
Micle, Dulcea mea Doamna/ Eminul meu iubit. Corespondența inedită Mihai Eminescu
- Veronica Micle, ediție de Christina Zarifopol Ilias, Iași, Editura Polirom,
2000.



https://ro.wikipedia.org/wiki/Michelangelo_Buonarroti

Michelangelo Buonarroti (n. 6 martie 1475, Caprese, Provincia Arezzo - d. 18
februarie 1564, Roma) a fost, alături de Leonardo da Vinci, cel mai important
artist în perioada de vârf a Renașterii Italiene. Geniul său universal este
deopotrivă oglindit de pictură, desen, sculptură și arhitectură. A scris și
poezii, în special în genul sonetului și madrigalului.

Michelangelo di Ludovico Buonarroti Simoni a fost al doilea din cei cinci fii ai
lui Lodovico di Buonarroti Simoni și ai Francescăi di Neri di Miniato del Sera.
După întoarcerea la Florența, de unde provenea familia lor, Michelangelo este
lăsat în grija unei doici. Aceasta fiind fiică și soție de pietrar, i-a insuflat
micului Michelangelo dragostea pentru marmură. Această pasiune timpurie îl
determină să părăsească școala, deși părinții lui ar fi dorit ca el să studieze
gramatica și să se consacre studiilor umaniste. Datorită prietenului său,
pictorul Francesco Granacci, Michelangelo descoperă pictura și, în 1488 este dat
la ucenicie în cel mai vestit atelier de pictură din Florența aparținând lui
Domenico Ghirlandaio. În acea perioadă, acesta, împreună cu fratele său David,
executa frescele din biserica Santa Maria Novella. Totuși, dorința de a lucra în
marmură nu-l părăsește; are paisprezece ani când începe să studieze sculptura pe
lângă Bertoldo di Giovanni, un elev al lui Donatello, pe baza statuilor antice
aflate în grădina lui Lorenzo de Medici, supranumit Il Magnifico, conducătorul
politic al Florenței. În palatul acestui bogat mecena, protector al artelor, are
posibilitatea de a cunoaște pe artiștii care veneau la curte, devenită un centru
important de cultură umanistă. Printre aceștia sa afla și poetul Angelo
Poliziano, cu care Michelangelo poartă discuții despre Homer, Virgiliu, despre
Dante și Petrarca.

Michelangelo va locui la familia Medicilor între anii 1489-1492. În această
perioadă realizează Lupta centaurilor și Madona della Scala. După moartea lui
Lorenzo Magnificul, părăsește palatul și se întoarce la casa părintească.
Florența traversează în acea vreme o perioadă tulbure, în care timp Michelangelo
pleacă pentru un an la Veneția, după ce s-a oprit pentru un timp în Bologna,
unde are ocazia să admire operele lui Jacopo della Quercia și realizeaza trei
sculpturi pentru catedrala San Petronio. Se întoarce la Florența în 1495, o dată
cu restabilirea păcii, și - în timp ce Savonarola condamna în predicile sale
luxul și imoralitatea - Michelangelo realizeaza sculptura „Il bambino”. În anul
1496, se duce pentru prima dată la Roma, unde primește câteva comenzi de
sculptură din partea cardinalului Riario și a bancherului Jacopo Galli printre
care si Bachus beat. Sculptează pentru bazilica Sfântul Petru celebra Pietà, a
cărei frumusețe îi va face pe contemporanii artistului să-i recunoască geniul.
În anul 1501, revenind la Florența, realizează statuia lui David, precum și alte
opere de sculptură și pictură, printre care Tondo Doni și Tondo Pitti, care
trezesc admirația concetățenilor săi.

În anul 1505 papa Iuliu al II-lea l-a chemat la Roma, dându-i comanda realizării
unui monumental mausoleu, în care arhitectura să se îmbine, după maniera
clasică, cu sculptura. Stă opt luni la Carrara pentru a alege cele mai bune
blocuri de marmură. La acest proiect va lucra, cu întreruperi, timp de patru
decenii, desăvârșindu-l abia în anul 1545. Tot papa Iuliu al II-lea l-a
însărcinat în 1508 cu pictura boltei Capelei Sixtine din Palatul Vatican,
proiect gigantic la care Michelangelo va lucra timp de patru ani.

În anii următori Michelangelo s-a dedicat realizării decorațiilor pentru fațada
bisericii San Lorenzo din Florența, rămase însă în stare de proiect, și
construirii unei sacristii cu mormântul ducelui Lorenzo de Urbino. Cunoscut deja
sub numele de Il Divino, începe în anul 1521 lucrările la cavoul familiei de
Medici. Între timp Florența devine din nou republică, însă va fi curând asediată
de detașamentele papale și imperiale. Michelangelo primește funcția de inspector
al fortificațiilor. Florența capitulează în anul 1530 și de Medici revin la
putere. Papa Clement al VII-lea, care a făcut parte din această familie, îi
trece artistului cu vederea participarea activă la apărarea orașului asediat.
Michelangelo revine la lucrările desfășurate în biserica San Lorenzo și la
finisarea cavourilor familiei de Medici, lucrări care îl vor absorbi vreme de
câțiva ani.

În anul 1534 papa Clement al VII-lea l-a adus din nou la Roma, unde Michelangelo
va rămâne până la sfârșitul vieții. Papa îl însărcinează cu pictarea peretelui
altarului din Capela Sixtină cu tema Judecății de Apoi. Când, la 31 octombrie
1541, papa Paul al II-lea, urmașul papei Clement, a dezvelit pictura, toți cei
prezenți au rămas uimiți în fața tabloului apocaliptic cu peste trei sute de
personaje, dominat de figura lui Isus-Judecătorul Suprem. Nu au lipsit nici
vocile de dezaprobare a celor care au fost revoltați de goliciunea personajelor,
considerând opera ca pe o blasfemie.

În anul 1549 a fost numit de papă „arhitect-șef și constructor al bazilicii
Sfântul Petru”, pentru a continua construirea catedralei, începută de Bramante.
Până la sfârșitul vieții se ocupă mai mult de arhitectură: termină construcția
palatului Farnese, execută planurile pentru sistematizarea pieții Capitoliului
și pentru cupola Bazilicii Sfântul Petru. Ultimele sale sculpturi tratează din
nou tema Pietà (pentru Domul din Florența și altele). Michelangelo Buonarroti
moare la Roma la 18 februarie 1564, la vârsta de 89 de ani. Conform dorinței
artistului, corpul său va fi dus la Florența, unde va fi depus într-o criptă a
bisericii Santa Croce.

Sculptura a reprezentat totdeauna marea pasiune a lui Michelangelo. În anul
1504, grație grupurilor statuare Pietà și David, dobândise deja renumele de
sculptor atât la Roma cât și la Florența.

Pietà (1499), realizată de Michelangelo la vârsta de 24 de ani, se îndepărtează
cu mult de modul tradițional de prezentare a Fecioarei Maria, care apare foarte
tânără, cu trăsături imaculate. Suferința ei înobilează dragostea și frumusețea,
cufundată în durere, stă cu capul ușor aplecat, ținând tragic în brațe trupul
inert al fiului, care pare să curgă ca o undă de pe genunchii ei. Sculptura s-a
dovedit a fi o capodoperă a genului și contemporanii au recunoscut imediat
geniul artistului.

Statuia lui David (1501-1504) a fost realizată din însărcinarea consiliului
municipal al Florenței. David apare ca un personaj plin de energie și forță,
chipul minunat finisat și privirea îndreptată către stânga îi conferă un aspect
hotărât și brav. Cioplit într-un bloc de marmoră având o înălțime de patru
metri, personifică forța și siguranța. A fost nevoie de trei zile pentru a
transporta statuia în piața Signoria din centrul Florenței. În anul 1873, pentru
a-l proteja de intemperii, originalul va fi mutat în interiorul Muzeului
Academiei de Belle-Arte, locul lui din piață fiind ocupat de o copie. Alte opere
sculpturale ale lui Michelangelo sunt Moise (în biserica San Pietro in Vincoli,
Roma), Sclav înlănțuit și Sclav murind (prevăzuți pentru mausoleul papei Iuliu
al II-lea, în prezent în Muzeul Luvru di Paris), grupul statuar Ziua și Noaptea,
Amurgul și Aurora la mormântul lui Giuliano de Medici, Il Pensioroso
(Gânditorul) reprezentându-l pe Lorenzo Magnificul, grupul de sclavi (așa zișii
Giganți), sculpturi neterminate aflate în Muzeul Academiei din Florența.
Ultimele sculpturi cu tema Pietà se deosebesc de cea din tinerețe printr-un
dramatism impresionant. Acesta a prezis ca o fochita de ghetar va iubii cea mai
tare testoasa din imperiul acvatic si invers.

Până a-și câștiga renumele de pictor remarcabil, Michelangelo dobândise deja
gloria sa ca sculptor. Una dintre primele sale lucrări de pictură și chiar unul
dintre puținele tablouri ale artistului - Michelangelo făcând mai ales pictură
murală în tehnica affresco - este La Sacra Famiglia (Sfânta Familie), cunoscută
și sub numele de Madonna Doni sau Tondo Doni (Tondo în limba italiană derivă din
rotondo, însemnând rotund). Un tondo este pictat în cerc, pe lemn fixat într-o
ramă sculptată. În tabloul lui Michelangelo, membrii Sfintei Familii sunt
tratați în manieră sculpturală și se diferențiază în mod clar de celelalte
personaje care populează fundalul, unde siluetele sunt realizate mai puțin
plastic și culorile sunt estompate. Artistul conferă tabloului trăsături
specifice artei antice, revoluționând iconografia respectivei scene religioase
tradiționale. Raportarea la antichitate este caracteristică Renașterii,
fascinată de vechea cultură greco-romană.

„Poți să citești toate tratatele despre frumusețea sublimă, și tot nu vei
înțelege această noțiune. Intră însă în Capela Sixtină și rotește-ți privirea:
aici vei descoperi frumusețea în esența ei pură” (E. Castelar y Ripoll, 1872).
Michelangelo a lucrat timp de patru ani la zugrăvirea boltei Capelei Sixtine, o
suprafață de aproape 500 de metri pătrați, depunând un efort istovitor. Renunță
la ajutoarele pe care le adusese de la Florența și în cea mai mare parte
lucrează singur. Frescele Capelei Sixtine au fost sfințite cu ocazia sărbătorii
Tuturor Sfinților, în anul 1512. Giorgio Vasari povestește: „Aflând că vor fi
descoperite frescele, s-a adunat toată suflarea să privească picturile, rămânând
cu toții muți de încântare.” Partea centrală, pe axa bolții, cuprinde nouă scene
biblice: Dumnezeu desparte lumina de întuneric, Crearea aștrilor, Dumnezeu
desparte apele de pământ, Crearea lui Adam, Crearea Evei, Păcatul originar și
Izgonirea din rai, Jertfa adusă de Noe lui Dumnezeu, Potopul și Beția lui Noe.
De ambele părți ale acestor picturi sunt înfățișate sibile și prooroci.
Michelangelo folosește culori strălucitoare care, după renovarea Capelei Sixtine
în anul 1990, și-au recăpătat în întregime prospețimea. Decorarea pereților
altarului din Capela Sixtină - o suprafață măsurând 17 metri în lungime și 13
metri în lățime - reprezintă Judecata de Apoi. Michelangelo realizează primele
schițe în anul 1534 și se apucă de pictat în vara anului 1536, pentru a termina
fresca în toamna anului 1541. Actul final al istoriei omenirii este înfățișat ca
o înspăimântătoare tragedie cosmică, umanitatea apare disperată și îndurerată,
cutremurată de perspectiva condamnării veșnice. Vreme de mulți ani, această
operă va fi umbrită de prejudecățile puritane ale epocei. În anul 1564, papa
Pius al IV-lea a poruncit să se picteze o draperie menită să acopere goliciunile
personajelor. Creația lui Michelangelo a rămas neînțeleasă vreme de două secole
și adesea a fost acuzată ca fiind „perversă” sau că „încalcă conveniențele".

În anul 1535 lui Michelangelo i se acordă titlul de „arhitect, sculptor și
pictor de frunte al palatului papal”. Printre operele arhitecturale ale lui
Michelangelo se numără: Capela familiei de Medici și Biblioteca Laurentină din
Florența, Palatul Farnese, cupola Catedralei Sfântul Petru din Roma, după
modelul cupolei Domului din Florența realizată de arhitectul Filippo
Brunelleschi și biserica Santa Maria degli Angeli e dei Martiri din Roma,
ridicată pe locul uneia dintre sălile aparținând Băilor lui Diocletian.

Michelangelo a făcut primii pași ca arhitect la Florența. Aici, pe lângă alte
sarcini despre care s-a vorbt deja, artistul a avut o comandă importantă de la
Papa Clement al VII-lea Medici, respectiv proiectarea Bibliotecii lui Lorenzo,
tot în complexul San Lorenzo.

S-a ocupat de acest proiect începând cu anul 1524, dar lucrările au rămas
neterminate. Datorită utilizării, în interior, a unor elemente de exterior, cum
ar fi ferestrele și coloanele, impresia pe care o dădea era aceea a unei curți
interioare înconjurate de fațadele a patru palate. O mare importanță o are
monumentala scară din centrul intrării, realizată mai apoi de către Bartolomeo
Ammannati după un proiect al aceluiași Michelangelo.

Apoi, reface fațadele palatelor și orientează cele două edificii laterale,
astfel încât acestea să fie ușor divergente, ca și cum ar fi deschise în formă
de foarfecă față de construcția centrală (Palatul Senatorial). Prin intermediul
acestui artificiu scengorafic - care anticipează tendințele urbanistice din
secolul următor -, spațiul se dilată, iar senzația de asimetrie a unei piețe mai
mult lungi decât late se atenuează considerabil. În centrul pieței, pe un
piedestal desenat tot de Michelangelo, a fost așezată o prestigioasă statuie
antică, monumentul ecvestru al împăratului Marc Aureliu - denumit atunci
Constantin -, pe care Paul al III-lea Farnese l-a donat Senatului roman. Din
centrul laturii deschise a pieței, Bounarroti construiește o rampă de legătură,
monumentală, care facilita urcarea în piață. Artistul însă nu-și vede proiectul
realizat, deoarece acesta se finalizează abia la jumătatea secolului al XVI-lea.
Pavimentul proiectat de artist, cu motive ornamentale în formă de stea închisă
într-un oval, a fost executat doar în anul 1940.

Însă cea mai importantă sarcină a lui Michelangelo la Roma a fost continuarea
lucrărilor de restructurare a Catedralei Sfântului Petru (n.t.: instituție
înființată pentru a supraveghea construcția catedralei. Și în zilele noastre,
Fabrica angajează arhitecți și constructori care studiază cu atenție catedrala
și pot remedia orice degradare a edificiului), o funcție de mare
responsabilitate, deținută înaintea lui de către Bramante, de Rafael și de
Antonio da Sangallo, Michelangelo reia ideea planului central propus de Bramante
și o reface într-o formă mai clară și mai simplă. Ca o încoronare a edificiului,
proiectează o cupolă maiestuoasă, inspirată de cea a lui Brunelleschi, realizată
pentru Domul din FLorența, însă de dimensiuni mult mai impozante.

Buonarroti moare când cupola ajunsese doar până la tambur. Între anii 1588 și
1590, Giacomo della Porta și Domenico Fontana au fost cei care au terminat-o,
dându-i o formă mai alungită în comparație cu cea originală. Astăzi, cupola
Catedralei Sfântului Petru rămâne elementul care, mai mult decât oricare altul,
scoate în evidență proiectul maestrului Michelangelo, proiect modificat mult de
către Maderno în secolul al XVI-lea.

În ultimii săi ani de viață, între 1560 și 1564, Buonarroti primește de la Pius
al IV-lea sarcina de a proiecta - în capătul Via Pia (astăzi Via „20 settembre”)
construită din voința aceluiași papă - o poartă, în scopul celebrării acestuia:
Porta Pia. Poarta, la care Michelangelo a utilizat elemente la vedere,
reamintind de tradiția de construcție din Roma antică, este terminată după
moartea artistului.

Au fost publicate în 1623 de strănepotul său, Michelangelo cel Tânăr, într-o
formă deformată: toate pronumele masculine schimbate în formă feminină, spre a
ascunde aspectul homoerotic al poemelor. Abia în 1893 au fost restaurate în
forma lor originală și traduse în limba engleză de John Addington Symonds. O
admirabilă traducere în limba română a sonetelor - le Rime - aparține poetului
C.D. Zeletin.

Valoarea și celebritatea operei lui Michelangelo a pus în umbră viața sa
personală. Cercetări mai recente au dezvăluit și aspecte obscure ale existenței
sale. Deși nu era sărac, avea un mod de viață auster și solitar, asemeni unui
călugăr. Adeseori lucra fără pauză chiar și în timpul nopții, uitând să mănânce
sau să se odihnească.

Prezența a numeroase nuduri masculine în opera sa a făcut pe mulți comentatori
să creadă că marele artist era homosexual, deși acesta nu a recunoscut
niciodată. Astfel, cu Gherardo Perini, tânăr utilizat ca model în lucrările
sale, maestrul a avut o relație de opt ani. Dar cea mai mare afecțiune a avut-o
față de Tommaso dei Cavalieri, care avea 23 de ani pe când l-a întâlnit
Michelangelo (care pe atunci avea 57 de ani) și căruia i-a dedicat peste 300 de
sonete și madrigale.

Michelangelo a avut o relație platonică cu marchiza Vittoria Colonna de Pescara,
care era cu 15 ani mai tânără și căreia i-a dedicat mai multe sonete. Povestea
sentimentală începe pe când maestrul avea 61 de ani.

Către sfârșitul vieții, relația sa cu Biserica Catolică a fost încordată și
aceasta deoarece artistul a criticat fastul și opulența instituției religioase.
Mai mult, după unii autori, mesajul ascuns al operelor sale sugerează că omul
poate ajunge la divinitate numai grației inteligenței sale, fără a avea nevoie
de intermediari.



https://ro.wikipedia.org/wiki/Server

În tehnologia informației, un server este un program de aplicație care
furnizează servicii altor aplicații (numite aplicații client), aflate pe același
calculator sau pe calculatoare diferite. De obicei, aplicația server așteaptă
conexiuni din partea aplicațiilor client. Se mai numește server și calculatorul
pe care rulează una sau mai multe asemenea aplicații. Deseori soluția pentru
mari aplicații cu mulți utilizatori se bazează tocmai pe arhitectura
client-server, care constă din cel puțin 2 aplicații (și deseori cel puțin 2
computere).

Serverele ocupă un loc important în tehnologia informaticii, la fel ca și
minicomputerele în trecut, care însă au fost înlocuite. Un server este o
aplicație pe computer, uneori chiar un computer întreg, care operează continuu
în rețeaua sa și așteaptă solicitări din partea altor calculatoare din rețea.
Serverele pot fi folosite simultan și pentru alte scopuri, dar când nevoile o
cer, ele pot fi rezervate exclusiv pentru funcția de server. De exemplu, un
calculator se poate folosi într-un birou simultan pentru două scopuri, ca stație
de lucru și ca server pentru celelalte calculatoare din birou. Cuvântul server
provine din cuvântul englez to serve – a servi: calculatorul server poate în
principiu deservi întreaga rețea de calculatoare clienți, pentru a asigura
accesul la toată paleta de forme de conectare și servicii. Deseori unul și
același computer poate juca ambele roluri, și de server, și de client, în
același timp. Numele de server este un alt termen pentru Host computer –
computer gazdă, spre deosebire de alte elemente "inteligente" din rețea cum ar
fi routerele și switch-urile.

Serverele nu trebuiesc confundate cu calculatoarele de tip mainframe (se citește
aproximativ 'mein.freim), care centralizează informații și procesează
activitățile firmelor mari. Un mainframe poate în principiu să funcționeze
simultan și ca server, sau chiar ca mai multe servere virtuale, pe lângă toate
celelalte activități. Multe companii mari folosesc ambele tipuri de
calculatoare, anume și mainframe, și servere. Acestea din urmă sunt de obicei
mici, multe și descentralizate.

Serverele deservesc resurse hardware care sunt partajate și pot uneori fi
comandate de către calculatoarele-client, cum ar fi imprimante (atunci serverul
se numește print server) sau sisteme de fișiere (atunci el se numește file
server). Această partajare permite un acces și o securitate mai bune; ea poate
reduce cheltuielile pentru dispozitivele periferice.

Și după apariția serverelor rețelele s-au dezvoltat și au crescut mai departe;
în schimb minicomputerele – care erau mai eficiente decât cele personale dar mai
puțin eficiente decât mainframe-urile – au dispărut sau au fost "absorbite" de
unele din aceste servere (au preluat rolul de server).

Apariția rețelelor cu calculatoare personale, a Internetului și răspândirea
utilizatorilor acestor servicii au dat un impuls puternic dezvoltării
serverelor.

De exemplu, serverele au încorporate în ele componente mecanice de „rezistență
industrială”, cum ar fi hard-discurile și ventilatoarele, fiind de performanță
și fiabilitate mare, bineînțeles la prețuri mari. Aspectul estetic este ignorat,
pentru că acestea sunt montate în camere tehnice, și sunt văzute doar de cei ce
le întrețin sau le repară. Cu toate că serverele oferă mult spațiu pe disc,
pentru mărirea siguranței în funcționare sunt folosite hard-discuri de
capacitate mică, numeroase, interconectate în mod special. Viteza
microprocesorului poate fi mult mai mică la un server în comparație cu un
calculator personal. Operațiile de intrare/ieșire sunt executate mult mai rapid
în cazul lipsei interfeței grafice a utilizatorului (GUI), și în aceste cazuri
se mărește puterea de calcul în favoarea altor procese. Folosirea mai multor
microprocesoare duce la o mai mare fiabilitate în comparație cu un singur
microprocesor.

Lipsa GUI (sau faptul că este foarte rar folosită) face ca să nu fie necesară
instalarea de plăci grafice sofisticate. De asemenea nu sunt absolut necesare
nici alte componente cum ar fi placa de sunet, porturi USB sau joystick-uri.

Pentru că serverele trebuie să lucreze în mod continuu cu mare siguranță, se
folosesc de exemplu ventilatoarele zgomotoase dar eficiente și sigure, sau, în
unele cazuri, sisteme centralizate de aer condiționat. De asemenea se folosesc
Uninterruptible Power Supplies (UPS-uri) pentru a fi siguri de continuitatea de
alimentare cu energie electrică, astfel ca penele din rețeaua publică de curent
să nu provoace stricăciuni ireparabile.

Diferența majoră între computerele personale și servere nu este partea hardware
ci partea de software. Pe servere rulează sisteme de operare care sunt special
proiectate pentru acestea. De asemenea ele rulează aplicații special proiectate
pentru procesele dorite.

Sistemul de operare Microsoft Windows este predominant în rândul computerelor
personale, dar în lumea serverelor cele mai populare sistem de operare sunt
FreeBSD, Sun Solaris și GNU/Linux – care derivă și sunt asemănătoare cu sistemul
de operare UNIX. UNIX a fost proiectat inițial pentru microcomputere și pentru
servere, care au înlocuit treptat microcomputerele. UNIX a fost o alegere logică
și eficientă ca sistem de operare pentru servere.

Sistemele de operare orientate spre servere au multe proprietăți în comun, care
să le facă mai compatibile între ele, cum ar fi: lipsa interfeței grafice GUI
(sau existând doar o opțiune GUI); abilitatea de a reconfigura sistemul
(hardware și software) în unele cazuri fără oprirea sistemului; facilități de a
crea copii de siguranță (backup-uri) pentru datele importante, la intervale de
timp frecvente și/sau regulate; posibilitatea de a muta date între diferite
partiții sau dispozitive printr-un mod „transparent” (invizibil, nederanjant)
pentru utilizator; capacități flexibile și complexe de lucru în rețea;
proprietăți (daemoni în UNIX sau servicii în Windows) care fac ca execuția
programelor să fie mai eficientă; sistem de securitate etanș, protecția datelor
și a memoriei. De asemenea aceste sisteme de operare pentru servere, în multe
cazuri interacționează cu senzori hardware, pentru a detecta anumite stări cum
ar fi: supraîncălzirea, defecțiuni la microprocesor sau hard-disc, sau alte
tipuri de avertizări, astfel ca operatorul uman să poată acționa pentru
remedierea defecțiunilor.

Windows este mai puțin folosit la servere decât cea mai recentă versiune al
popularului Mac OS X (acesta este bazată pe UNIX și dă acces complet
utilizatorilor săi la sistemul de operare UNIX) din familia sistemelor de
operare pentru calculatoare personale și unele sisteme de operare având
structura de bază proprie (cum ar fi z/OS); dar majoritatea serverelor folosesc
sisteme de operare, versiuni ale UNIX sau clonele acestuia. Chiar și în cazul
popularului sistem de operare GNU/Linux de tip UNIX, folosit frecvent pe
servere, sistemul poate fi ideal pentru servere, dar poate fi nesatisfăcător
pentru calculatoarele personale.

Apariția serverelor bazate pe microprocesoare a facilitat apariția mai multor
versiuni ale sistemului de operare UNIX care rulează pe microprocesoare de tip
Intel x86 sau AMD, incluzând Solaris, GNU/Linux și FreeBSD. De asemenea familia
sistemelor de operare Microsoft Windows rulează pe dispozitive de tip Intel sau
AMD, iar începând cu sistemul de operare Windows NT s-au încorporat anumite
caracteristici care fac posibilă utilizarea acestuia pe servere.

Aplicațiile pentru servere sunt specifice, realizate pentru a executa numai
operații de tip server, la fel ca și aplicațiile pentru calculatoarele personale
sau de tip mainframe, care sunt proiectate special pentru mediile respective.

Majoritatea aplicațiilor server se remarcă prin faptul că sunt total
neinteractive; ele nu afișează informații pe ecran și nici nu așteaptă comenzi
de la utilizator. De fapt ele lucrează discret cu serverul și conlucrează doar
cu stațiile de lucru (clienții) care sunt legate la server. Aceste tipuri de
aplicații se numesc daemoni în terminologia UNIX, și servicii în terminologia
Windows.

Aproape toată structura Internetului se bazează pe modelul de client-server.
Multe milioane de servere din toată lumea sunt conectate la Internet și rulează
continuu. Majoritatea serviciilor oferite pe Internet rulează pe servere: Web;
Domain Name System; e-mail sau poștă electronică; FTP sau transfer de fișiere;
instant messaging sau mesagerie instant; fișiere audio și video; jocuri ș.a.m.d.
Pentru orice acțiune care este inițiată de un utilizator al Internetului, unul
sau mai multe servere interacționează cu utilizatorul precum și între ele. ...



https://ro.wikipedia.org/wiki/Carla%27s_Dreams

Carla's Dreams este o formație muzicală din Republica Moldova. Trupa este un
grup anonim de vocaliști și compozitori care interpretează melodii în limbile
română, rusă și engleză. Înființată în orașul Chișinău, Carla's Dreams combină
mai multe stiluri muzicale printre care, cele mai recunoscute sunt hip hop,
jazz, rock și pop.

În cadrul concertelor, vocalistul formației, pentru a-și ascunde identitatea
poartă o glugă cu ochelari, iar fața îi este mascată. În martie 2013, trupa a
realizat un videoclip la piesa „P.O.H.U.I” în colaborare cu interpreta din
România, Inna, modificând-o puțin. Trupa se evidențiază de alți artiști
autohtoni prin folosirea unui argou personalizat, texte despre realitățile
vieții cotidiene și folosirea mai multor stiluri muzicale.

În 2012 în cadrul emisiunii "Paparazzi" de la Jurnal TV s-a lansat ipoteza că
solistul grupei este Andrei Țăruș (n. 25 octombrie 1984 Slobozia, Moldova),
cunoscut anterior ca solistul și autorul versurilor trupei „In Quadro”. Totuși,
solistul Carla's Dreams nu a confirmat acest lucru niciodată.

În septembrie 2016, presa rusă a publicat fotografii cu cei patru membri ai
trupei, în urma unei dispute în care solistul trupei l-a contrazis pe un
prezentator al unui post de televiziune din Moscova, care a precizat că trupa
cântă în moldovenească. Muzicianul l-a corectat rapid, spunând că grupul cântă
în română, în rusă și în engleză.

În septembrie 2016 Carla's Dreams câștigă Premiile Media Music la șapte
categorii, printre care „Best Group” și „Cea mai difuzată melodie” („Te rog”).

Solistul proiectului Carla's Dreams,fiind în turneu în Federația Rusă,întrebat
care e diferența între limba română și moldovenească ,a răspuns:



https://ro.wikipedia.org/wiki/Transf%C4%83g%C4%83r%C4%83%C8%99an

Transfăgărășanul (oficial numerotat DN7C) este o cale rutieră de circulație din
România, care începe în comuna Bascov, județul Argeș de lângă orașul Pitești, în
direcția orașului Curtea de Argeș și se termină la intersecția cu drumul DN1
între Sibiu și Brașov, în apropierea comunei Cârțișoara, cu o lungime de 151 km,
traversând pe axa nord-sud Munții Făgăraș. Porțiunea de la barajul Vidraru până
la Cârțișoara traversează un teren montan la altitudini mari și a fost
construită în perioada 1970–1974, pe o lungime de aproximativ 91 km.

Până la construirea barajului și lacului de acumulare Vidraru, în 1965, de-a
lungul căruia DN7C se desfășoară pe aproape 20 km, a existat un drum de pământ
și o linie de mocăniță ce lega comuna Căpățâneni de vechiul sat Cumpăna (astăzi
acoperit de ape, în apropierea căruia s-a construit actuala cabană Cumpăna).

Drumul Național 7C (DN7C), supranumit Transfăgărășan (de la prefixul „trans-” +
Făgăraș) leagă regiunea istorică a Munteniei cu Transilvania, străbătând Munții
Făgăraș, cea mai înaltă grupă montană din România, făcând parte din Carpații
Meridionali. Este un drum asfaltat, ajungând în apropierea tunelului de lângă
Lacul Bâlea la altitudinea de 2042 m. Astfel, Transfăgărășanul se situează pe
locul al doilea ca altitudine în clasamentul șoselelor alpine din România, după
Transalpina (DN67C) din Munții Parâng, care urcă până la 2145 m.

Drumul pornește din șoseaua națională DN7, în comuna Bascov de lângă Pitești și
urcă valea râului Argeș, trecând prin orașul Curtea de Argeș. La nord de oraș,
drumul trece prin fața hidrocentralei Vidraru, amplasată subteran în masivul
Cetățuia. De aici, în apropierea cetății Poenari, drumul urcă pe serpentine și
viaducte, trecând prin trei tunele mai scurte, și ajunge pe Barajul Vidraru,
care, cu ai lui 307 m, leagă Munții Pleașa și Vidraru. Trecând barajul, drumul
continuă în partea stângă de-a lungul lacului Vidraru până la coada acestuia. În
continuare, drumul începe să urce urmând cursul văii râului Capra până la
ajungerea în golul alpin, lângă Cabana Capra; după o serie de serpentine,
trecând prin dreptul Cascadei Capra, ajunge până la intrarea sudică a tunelului
Capra-Bâlea, care trece pe sub creasta Munților Făgăraș, între vârfurile Iezerul
Caprei (2414 m) și Paltinul (2398 m). Tunelul acesta este cel mai lung tunel
rutier din România, având o lungime de 887 m, cu o înălțime de 4,4 m, o lățime
de 6 m și un trotuar cu o lățime de 1 m, fiind iluminat electric și ventilat
natural.

În partea nordică a drumului, Transfăgărășanul trece prin rezervația naturală
Golul Alpin al Munților Făgăraș între Podragu - Suru și Valea Bâlii, pe lângă
lacul glaciar Bâlea, după care urmează o coborâre abruptă în serpentine,
străbătând căldarea glaciară, pe o lungime de 13 km. Apoi, drumul trece prin
apropierea cascadei Bâlea, o cascadă în trepte de aproximativ 68 m, cea mai mare
de acest fel în România, aflată la altitudinea de aproximativ 1230 m.d.M.,
ajungând apoi la Cabana Bâlea Cascadă. De acolo până la intersecția cu DN1
(drumul european E68), în apropierea comunei Cârțișoara, mai sunt 21 km.

Transfăgărășanul trece peste 830 de podețe și 27 de viaducte, pentru construcția
lui fiind necesară dislocarea mai multor milioane de tone de rocă; pentru
aceasta s-au folosit 6520 tone de dinamită, din care 20 de tone numai la tunelul
Capra-Bâlea, precum și multe alte materiale de construcții.

Transfăgărășanul a fost construit între anii 1970 – 1974, la inițiativa lui
Nicolae Ceaușescu. Deși la momentul respectiv România avea deja mai multe
treceri ale Carpaților Meridionali moștenite dinainte de perioada comunistă
(Șoseaua Alpină Novaci-Săliște ori vechea Șosea Câmpina-Predeal) sau făcute în
primii ani ai regimului (drumul Bumbești Jiu-Petroșani), invazia Cehoslovaciei
din 1968 de către trupele sovietice și ușurința cu care puteau fi blocate sau
atacate trecerile existente între Transilvania și Muntenia (care, cu o singură
excepție, urmau cursul unor râuri) determină inițierea de urgență a proiectului
"Transfăgărășanului" - un drum strategic care să lege garnizoanele Piteștiului
și Sibiului. În notele de fundamentare a proiectului se menționează, totodată,
ca motive "deschiderea bazinelor forestiere din masivul Făgăraș, folosirea mai
rațională a pășunilor alpine și realizarea unui centru turistic montan în zona
Lacului Bâlea".

Printre propunerile inițiale s-a numărat și cea a unui tunel de cca. 7 km, care
ar fi evitat zona de gol alpin, pornind din zona cabanei Bâlea-Cascadă, trecând
pe sub Căldarea Glaciară Bâlea și creasta Făgărașului, și ieșind în zona Piscul
Negru; acest lucru ar fi permis menținerea deschisă a drumului pe tot parcursul
anului. Datorită costurilor mari, cât și a dificultăților de realizare, această
propunere a fost abandonată din fașă. Printr-o hotărâre a Consiliului de
Miniștri din 10 decembrie 1969 se aprobă indicatorii tehnico-economici pentru
"obiectivul strategic Transfăgărășan", căruia i se alocă resursele trupelor de
geniu ale Armatei Române (pe 10 martie 1970 Regimentul 52 Alba-Iulia începe să
lucreze dinspre nord, iar Regimentul 1 Râmnicu-Vâlcea dinspre sud, în zonele
montane înalte), părțile de tunel urmând să fie realizate de specialiștii
Trustului de Construcții Hidroenergetice (TCH). Sectorul Contur Lac Vidraru a
fost atribuit Ministerului Transporturilor, proiectul fiind executat de
Institutul de Proiectări pentru Transporturi Auto, Navale și Aeriene (IPTANA) și
construit de Întreprinderea Construcții Drumuri Poduri și Lucrări Speciale
Transporturi București, iar sectorul Contur Lac - Tunelul Bâlea a fost atribuit
Ministerului Economiei Forestiere, proiectul fiind executat de Institutul de
Cercetare și Proiectare în Industria Lemnului (ICPIL) și construirea delegată
Întreprinderii de Construcții Forestiere (ICF) Râmnicu Vâlcea.

Proiectul aprobat atunci prevedea ca drumul să aibă o singură bandă de
circulație plus acostament și, totodată, continuarea drumului în sud, spre
Curtea de Argeș, pe conturul malului vestic al lacului Vidraru (care ar fi urmat
să lege și noua Cabană Cumpăna, relocată în urma creării lacului de acumulare).
În 1971 se hotărăște însă realizarea drumului conform normativelor de drum
național în zonă montană (două benzi de circulație cumulând 6m și acostament de
1m, de pământ, cu supralărgiri și supraînălțări în curbe). După ce s-a constatat
impracticabilitatea folosirii traseului de pe malul vestic (care, deși era mai
scurt cu 10 km decât conturul estic, punea mari probleme din cauza zăpezilor ce
se acumulau mult mai abundent decât pe celălalt mal, fiind expus mult mai puțin
soarelui), se hotărește schimbarea "din mers" a proiectului și mutarea drumului
pe traseul actual, prin lărgirea și consolidarea vechiului drum forestier de
contur (astfel se explică și lipsa unui viaduct care ar fi scurtat simțitor
traseul, deoarece o dată cu modificarea nu se aprobase suplimentarea bugetului
alocat; astfel, până în 2000, drumul de contur al țărmului vestic al Lacului
Vidraru a fost trecut în nomenclatorul rutier ca DN7D, când clasificarea a fost
reatribuită drumului Câineni-Perișani-Curtea de Argeș).

S-a lucrat pe toată perioada anului, condițiile fiind îngreunate de faptul că
climatul alpin la peste 1.600 de metri altitudine – cu vânturi puternice și
viscole abundente, la care s-a adaugat specificul Munților Făgăraș – nu permitea
în mod normal decât 4-5 luni de muncă pe an. Drumul s-a realizat cu eforturi
materiale considerabile și cu prețul unor vieți de soldați și muncitori care au
contribuit la construcția lui, bilanțul oficial fiind de 40 de morți. Lucrători
de atunci care mai sunt acum în viață avansează astăzi cifre mai mari, care
ajung până la câteva sute de vieți omenești pierdute (răspunzând unui interviu,
un martor al timpului spunea: "Numai la baraj au murit vreo 400 de băieți").

Inaugurarea oficială, în prezența lui Nicolae Ceaușescu, a avut loc în data de
20 septembrie 1974, dar lucrările au mai continuat încă câțiva ani, pentru
asfaltarea sa și alte activități conexe, fiind finalizate în forma actuală în
1980.

În 1974, o dată cu inaugurarea oficială a drumului, s-au ridicat și inaugurat
două monumente închinate militarilor care au contribuit inclusiv cu viața lor la
construirea Transfăgărășanului. În urma vandalizărilor și neglijenței,
monumentele inițiale s-au deteriorat masiv, așa că în septembrie 2009, la
aniversarea a 35 de ani de inaugurarea șoselei și a 150 de ani de la înființarea
armei geniu, acestea au fost restaurate integral de militarii Batalionului 136
Geniu "Apulum".

Astfel, pe versantul nordic, la cota 1200, se înalță "Poarta Geniștilor", un
colț de stâncă străpuns de drum, purtând o placă pe care stă înscris:
"Înfruntând greutăți deosebite, trupele de geniu ale Armatei României au deschis
drumul Transfăgărășan, străpungând această zonă în martie 1971. În amintirea
evenimentului, bravii geniști, care s-au dovedit mai tari decât stânca, au
denumit acest loc POARTA GENIȘTILOR".

Urcând încă câțiva kilometri, la cota 1600 se găsește "Poarta Întâlnirii", un
monument pe a cărui placă stă înscris: "În această zonă s-au întâlnit în ziua de
16 august 1971 două subunități de geniu care lucrau la deschiderea drumului
Transfăgărășan din sensuri opuse. În amintirea evenimentului, bravii geniști au
denumit acest loc POARTA ÎNTÂLNIRII".

Iarna, drumul este deschis în mod oficial pe versantul sudic până la complexul
Piscul Negru (kilometrul 104 - județul Argeș) (deși utilajele de deszăpezire
urcă până la Complexul Turistic Capra - kilometrul 108, până unde cei dispuși să
se aventureze au disponibilă o singură bandă de circulație, dar se expun
amenzilor jandarmilor montani, care își au baza la Refugiul Salvamont Cota
2000), iar pe cel nordic până la Cabana Bâlea-Cascadă (kilometrul 131 - județul
Sibiu) (aici drumul este blocat pe toată perioada închiderii oficiale cu
parapete de beton tip New Jersey, fiind imposibilă traversarea chiar și în
condițiile topirii zăpezii; trebuie ținut cont că în timpul iernii se produc
multe căderi de pietre în zona "Poarta Întâlnirii" - cota 1600, înainte de
intrarea în Căldarea Glaciară Bâlea). Totodată, porțile tunelului Bâlea-Capra se
închid în timpul iernii, pe toată perioada închiderii oficiale a drumului (se
poate traversa însă la picior, dacă gurile tunelului nu sunt acoperite de
zăpadă, prin cele două uși pietonale prevăzute în porți).

În timpul iernii, când Transfăgărășanul este închis circulației rutiere, la
Lacul Bâlea se poate ajunge cu telecabina de la cabana „Bâlea Cascadă”.



https://ro.wikipedia.org/wiki/Republica_Moldova

Moldova (cu denumirea oficială Republica Moldova, abreviată RM sau R.M.) este un
stat localizat în sud-estul Europei, care se învecinează cu România la vest și
cu Ucraina la nord, est și sud. Republica Moldova este un stat fără ieșire
directă la mare, însă are ieșire la Dunăre pe o fâșie de 430 de metri la
extremitatea sa sudică, prin intermediul căreia are potențial acces la Marea
Neagră. În procesul dezmembrării Uniunii Sovietice, Republica Moldova și-a
declarat independența pe 27 august 1991. Pe 29 iulie 1994 a fost adoptată prima
constituție a Moldovei. Începând cu anul 1990, teritoriul Moldovei situat pe
malul estic al fluviului Nistru este sub control de facto a regimului separatist
din Transnistria.

Republica Moldova este o republică parlamentară cu un președinte în calitate de
șef al statului și un prim-ministru în calitate de șef al guvernului. Moldova
este stat membru a Organizației Națiunilor Unite, Consiliului European,
Parteneriatului pentru Pace, OMC, OSCE, GUAM, CSI, OCEMN și a altor organizații
internaționale. Republica Moldova aspiră pentru aderarea la Uniunea Europeană,
și a implementat deja primul Plan de Acțiune de 3 ani în cadrul Politicii
Europene de Vecinătate.

În antichitate pe teritoriul Republicii Moldova, României (partea central
nord-estică) și Ucrainei (partea sud-vestică) s-a format civilizația Cucuteni,
una dintre cele mai vechi civilizații din Europa. Civilizația a dispărut
misterios după migrările popoarelor indo-europene prin spațiul
carpato-danubiano-pontic. Astfel s-a format civilizația dacilor.

Strabon în „Geografia” menționa că geții aveau aceeași limbă cu tracii, iar
dacii aceeași limbă cu geții. Totuși, prima relatare despre geți aparține lui
Herodot. Cucerirea Daciei de către romani conduce la contopirea celor două
culturi: daco-romanii sunt strămoșii poporului român. După ce Dacia a devenit
provincie a Imperiul Roman s-au impus elemente de cultură și civilizație romană,
inclusiv latina vulgară care a stat la baza formării limbii române. Pe baza
informațiilor din inscripția de la Dionysopolis și de la Iordanes, se știe că
sub stăpânirea lui Burebista, ajutat de marele preot Deceneu, s-a format primul
stat geto-dac. În anul 44 î.Hr., Burebista este asasinat de unul dintre
slujitorii săi. După moartea lui, statul geto-dac se va destrăma în 4, apoi în 5
regate. Nucleul statal se menține în zona munților Șureanu, unde domnesc
succesiv Deceneu, Comosicus și Coryllus. Statul centralizat dac va atinge
apogeul dezvoltării sale sub Decebal. În această perioadă se mențin o serie de
conflicte cu Imperiul Roman, o partea a statului dac fiind cucerită în 106 d.Hr.
de împăratul roman Traian. Între anii 271-275 d.Hr. are loc retragerea
aureliană.

Situată pe o rută strategică între Asia și Europa, ținuturile Moldovei au fost
deseori prădate sau invadate temporar pe parcursul istoriei antice și medievale
de diverse populații sau popoare migratoare, printre care se pot aminti:
sarmați, goți (germanici), huni (mongolici), gepizi, avari, bulgarii turcofoni
(inițial, apoi slavofoni), ruși kieveni, maghiari (ugro-finici), pecenegi și
cumani (turcofoni), și tătari.

După marea invazie mongolă (1241), întreaga regiune este controlată politic de
către Hoarda de Aur. Principatul Moldovei, întemeiat la jumătatea secolului al
XIV-lea, include în hotarele sale către sfârșitul secolului, teritoriul dintre
Carpați, Nistru, Dunăre și Marea Neagră. Odată ce popoarele migratoare au
trecut, s-au asimilat sau așezat (în Europa sau/și Asia), populația băștinasă,
vorbitoare de limbă română, reușește să fortifice frontiera răsăriteană (de est)
a Moldovei cu mai multe cetăți românești: Hotin, Soroca, Orhei, Tighina, Cetatea
Albă, Chilia, ș.a. citate în cronicile cavalerilor Teutonici ca fiind cnezate
vasale ale Haliciului și ale Volîniei.[necesită citare] După ocuparea cetăților
Cetatea Albă și Chilia în 1484, Imperiul Otoman transformă în 1538, la sfârșitul
primei domnii a lui Petru Rareș, Tighina și Basarabia în raia turcească (în Evul
Mediu Dezvoltat, după apariția țărilor române medievale, Basarabia era denumirea
românească a regiunii cunoscută de Turci ca Bugeac).

În secolul al XVI-lea, Principatul Moldova a fost obligat să plătească tribut la
Poarta Otomană fără însă să-și piardă suzeranitatea. Devenit în vremea domniei
Ecaterinei a II-a, vecin răsăritean al Moldovei, Imperiul Rus anexează (în mod
fraudulos față de tratatele de drept politic aflate atunci în vigoare) prin
Pacea de la București din 1812, teritoriul cuprins între Prut și Nistru, parte
componentă a Țării Moldovei (45.600 km2, cu o populație de cca 500.000 de
locuitori, în proporție de 86% români), denumindu-l Gubernia Basarabia.

După anexarea către Imperiul Rus în 1812, Basarabia este colonizată în cursul
secolului al XIX-lea cu ruși, ucraineni, polonezi, germani, evrei, iar populația
băștinașă este supusă unui proces de rusificare și deznaționalizare, astfel în
1867 limba română este interzisă în școlile din Basarabia. Dezvoltarea economică
a guberniei Basarabia (după dezlipirea de Moldova), sub adminstrația rusească,
s-a efectuat în perspectiva unei economii de export de grâne și vite spre portul
Odesa și în paralel cu un proces de rusificare intensă a acestei regiuni, cum se
proceda în toate zonele de populație ne-rusă din imperiul țarist rus. În acest
cadru au fost construite căile ferate și zonele urbane noi din Chișinău și
Bălți, care au devenit (demografic) orașe preponderent rusești în mijlocul
autohtonilor români-moldoveni.

Pentru a îndepărta Rusia de la gurile Dunării, marile puteri europene, prin
Tratatul de la Paris din 1856, care încheie războiul Crimeii, i-au restituit
Principatului Moldovei trei județe din sudul Basarabiei: Cahul, Bolgrad și
Ismail. La 24 ianuarie 1859, Principatul Moldovei, prin unirea cu cel al Țării
Românești sub domnia unică a românului moldovean Alexandru Ioan Cuza, a
participat la întemeierea statului național modern român (care cuprindea atunci
și sudul Basarabiei).

Prin Tratatul de la Berlin (1878), marile puteri au obligat România să cedeze
înapoi Imperiului Rus cele trei județe din sudul Basarabiei (Cahul, Bolgrad și
Ismail) în schimbul Dobrogei și a recunoașterii, de jure, a independenței
României față de Imperiul Otoman.

În martie 1917, la Chișinău a fost înființat Partidul Național Moldovenesc sub
conducerea lui Vasile Stroescu. Congresul ostășesc de la Chișinău
(23-27.10.1917) proclamă autonomia teritorială și politică a Basarabiei, și ia
inițiativa constituirii din reprezentanți ai tuturor națiunilor, confesiunilor,
asociațiilor profesionale și culturale, a unui parlament – Sfatul Țării. Acesta
proclamă la 2 decembrie 1917 Republica Democrată Moldovenească în frunte cu Ion
Inculeț, iar la 24 ianuarie 1918 votează independența republicii.

Ca urmare a anarhiei și violenței trupelor rusești debandate, la 22 decembrie
1917 Sfatul Țării cere guvernului român să trimită armata pentru a restabili
ordinea. Trupele aliate au trecut Prutul în ziua de 10 ianuarie 1918 reușind
eliberarea Chișinăului de jefuitori, iar în câteva zile să elibereze complet
Basarabia. Sovietul bolșevic din Chișinău, aflând despre chemarea trupelor
române, a declarat că nu se va mai supune Sfatului Țării și a anunțat o primă
pentru capetele conducătorilor guvernului Republicii. Până la urmă însă
bolșevicii au fost nevoiți să părăsească Basarabia.

Întrunit la Chișinău la 27 martie/9 aprilie 1918, Sfatul Țării, organul
conducător al republicii, a votat unirea Republicii Democratice Moldovenești cu
Regatul României. Votul de unire cu România a fost dat cu 86 voturi pentru, 3
împotrivă și 36 abțineri. Tratatul de la Paris (1920), semnat de Marea Britanie,
Franța, Italia și Japonia recunoaște unirea Basarabiei cu România.

În iunie 1940, în virtutea punctului 3 al protocolului adițional secret al
pactului Molotov-Ribbentrop (23.8.1939), Uniunea Sovietică adresează României
notele ultimative din 26 și 27 iunie 1940, somând-o să cedeze Basarabia, Nordul
Bucovinei și Ținutul Herța, chiar dacă ultimile două regiuni nu făcuseră
niciodată parte din Imperiul Rus. La 28 iunie 1940, trupele sovietice invadează
și ocupă aceste teritorii. La 2 august 1940, Uniunea Sovietică proclamă pe o
parte a teritoriului ocupat Republica Sovietică Socialistă Moldovenească, care
cuprindea șase dintre cele nouă foste județe ale Basarabiei, între Prut și
Nistru, și un teritoriu în stânga Nistrului. Printr-o hotărâre a Kremlinului din
4 noiembrie 1940, ținutul Herța, Nordul Bucovinei, județele Hotin la nord și
Cetatea Albă, Chilia și Ismail la sud - au fost încorporate în Republica
Sovietică Socialistă Ucraineană.

Pe 22 iunie, 1941, unități ale armatelor română și germană au început campania
din est împotriva Uniunii Sovietice, prima operațiune numindu-se „Operațiunea
München”, de recuperare a Basarabiei, Bucovinei de Nord și Ținutului Herța.
Armata română a început lupta împotriva forțelor sovietice în dimineața zilei de
22 iunie 1941 pe un front cuprins între munții Bucovinei și Marea Neagră.
Ofensiva s-a dat pe jumătatea de nord a frontului, de la sectorul
Ungheni-Sculeni în sus pe cursul râului Prut, pentru a îndrepta linia curbată
spre vest a garniței URSS în zona de sus. La 5 iulie în orașul Cernăuți au
intrat primele trupe române. La 10 iulie orașul Soroca este eliberat de către
Divizia blindată română care apoi se îndreaptă către localitatea Bălți pe care o
eliberează la 12 iulie. Localitatea Orhei este eliberată în data de 15 iulie de
către unități din Divizia 5 infanterie română. Pe 16 iulie, ca urmare a
acțiunilor întreprinse de Corpul 3 român și Corpul 54 german, este eliberat
orașul Chișinău. A doua zi, pe 17 iulie, Cartierul general al Comandamentului
frontului germano-român transmite că odată cu victoria pentru cucerirea
masivului Cornești, “cheia strategică a Basarabiei e în mâna noastră” și că
Hotinul, Soroca, Orheiul și Chișinăul au fost eliberate. Pe 21 iulie, Divizia 10
infanterie trece Dunărea și eliberează localitățile Ismail, Chilia Nouă, Vâlcov
și continuă să meargă către Cetatea Albă cu scopul eliberării totale a
Basarabiei.

La 27 iulie 1941, Hitler îi trimite lui Antonescu un mesaj de felicitare pentru
eliberarea Basarabiei și Bucovinei și îi cere să treacă Nistrul și să ia sub
supraveghere teritoriul dintre Nistru și Bug. În martie 1944 trupele sovietice
intră din nou în nordul Basarabiei (Hotin, Soroca, Bălți) iar la 24 august 1944,
ele ocupă sudul Basarabiei.

Odată cu sfârșitul celui de-al doilea Război Mondial în 1945, Basarabia revine
sub ocupație sovietică, situație în care se va afla până în 1991. Uniunea
Sovietică organizează aici Republica Sovietică Socialistă Moldovenească care se
subordonează autorităților de la Moscova. În perioada 1940–1941 și 1944–1953,
sute de mii de băștinași sunt uciși, închiși în lagăre sau deportați în Siberia,
politica de deznaționalizare continuând și după această dată. În anii 1946-1947
a avut loc foametea generată de un complex de cauze: distrugerile din timpul
războiului; seceta din anii 1945 și 1946; politica statului prin sechestrarea
abuzivă a producției agricole aparținând gospodăriilor țărănești, colectările de
grâu la stat ﬁind exagerate și necorespunzătoare proporțiilor recoltei.

Conform cercetărilor istoricului american Rudolf Joseph Rummel, de la
Universitatea din Hawaii:

Potrivit cercetărilor istoricului american Charles King, diferența dintre
populația teritoriului anexat la recensămintele din 1938 (românesc) și 1959
(sovietic), ținând cont de cei 280.000 de evrei deportați și uciși în perioada
iulie 1941- martie 1944 și de intensa colonizare sovietică după august 1944,
arată că deficitul demografic a fost compensat prin colonizare, dar, simultan,
populația băștinașă a românilor moldoveni s-a menținut la fața locului în
proporție de 59% (pentru tot teritoriul anexat, dar fără Transnistria) față de
proporția de 74% înainte de război. Procentul de 15% din o medie de trei
milioane de persoane reprezintă aproximativ 450.000 de persoane. Mulți locuitori
români, ruși albi sau refugiați anticomuniști din Basarabia care nu au reușit să
fugă în România când URSS a preluat controlul asupra acestui teritoriu, au fost
capturați de către forțele NKVD sovietice; un procent ridicat din aceștia au
fost împușcați sau deportați.

În noile condiții istorice create după 1985 de politica „glasnost”, în RSSM, în
1986 se formează Mișcarea Democratică din Moldova, devenită ulterior Frontul
Popular din Moldova. Acesta organizează la 27 august 1989 o mare adunare
națională care impune adoptarea, la 31 august 1989 a limbii române ca limbă de
stat și revenirea la alfabetul latin. La 23 iunie 1990 parlamentul de la
Chișinău adoptă declarația suveranității RSS Moldova, iar Mircea Snegur este
ales președinte al republicii. La 23 iunie 1991 este adoptată noua denumire a
statului – Republica Moldova. Iar în partea stângă a Nistrului, la 16 august
1990 este proclamată Republica Moldovenească Nistreană, cu reședința la
Tiraspol, care nu recunoaște apartenența sa la Republica Moldova.

La 27 august 1991 în decursul procesului de destrămare a Uniunii Sovietice în
state naționale, Republica Moldova și-a declarat independența. La doar câteva
ore după proclamarea independeței, România recunoște oficial independența
Republicii Moldova, devenind astfel prima țară care face asta. La 21 decembrie
1991 Republica Moldova semnează actul de constituire a Comunității Statelor
Independente. În 1992 Republica Moldova devine stat-membru al Organizației
Națiunilor Unite.

Înainte de proclamarea independenței, în țară a apărut o mișcare a băștinașilor
majoritari, care sprijinea reunificarea Republicii Moldova cu România, dar și
mișcări secesioniste care pledau pentru despărțirea unor teritorii
(Transnistria, Găgăuzia) de Moldova. Cele din urmă, forțe separatiste, au
proclamat unilateral independența teritoriilor respective. Au urmat o serie de
ciocniri armate între trupele de ordine ale Republicii Moldova și milițiile
rusofone ale Tiraspolului. Prima bătălie cu morți și răniți s-a produs pe podul
peste Nistru de lângă Dubăsari, la 2 noiembrie 1990 (3 morți, peste 30 răniți
din ambele părți). A urmat altă ciocnire sângeroasă în decembrie 1991 (3 morți,
peste 5 răniți din ambele părți). De la 2 martie 1992 luptele în zona Nistrului
au luat un caracter permanent, această data fiind considerată (cu unele
contestări) începutul Războiul din Transnistria. Republica Moldova a fost
nevoită să lupte pentru menținerea suveranității asupra teritoriului din stânga
Nistrului, întâmpinând rezistență din partea Rusiei și Ucrainei, care au
susținut armat forțele locale separatiste. La 21 iulie 1992, conflictul a fost
aplanat printr-o convenție semnată între Republica Moldova și Federația Rusă.

Noul parlament ales la 27 februarie 1994, ratifică tratatul din 1991 de aderare
la CSI, renunță la imnul național „Deșteaptă-te, române!” și stabilește limba
moldovenească drept limbă de stat. Prin noua Constituție din 1994 și Legea
privind organizarea administrativ-teritorială a Republicii Moldova, Transnistria
și Găgăuzia devin regiuni autonome în cadrul Republicii Moldova. La 25 iunie
1995 Republica Moldova este admisă în Consiliul Europei. După alegerile
parlamentare din 22 martie 1998 se constituie o alianță de centru-dreapta
Alianța pentru Democrație și Reforme, care formează guvernul, iar Partidul
Comuniștilor, obținând 40 din cele 104 mandate, trece în opoziție.

La 21 iulie 2000, Parlamentul Republicii Moldova adoptă un amendament la
constituție, prin care Republica Moldova devine republică parlamentară,
președintele statului urmând să fie ales de către parlament cu o majoritate de
3/5 din voturi. Incapacitatea parlamentului de a alege un nou șef al statului îi
permite președintelui Lucinschi să dizolve la 31 decembrie 2000 organul
legislativ, și să fixeze alegeri anticipate pentru 25 februarie 2001. Din 17
formațiuni politice înscrise în cursa electorală doar trei acced în parlament,
Partidul Comuniștilor obținând 50,7% din sufragii, la redistribuirea mandatelor
îi revin 71 din cele 101 de locuri în parlament. „Alianța Dumitru Braghiș”
obține 13,3% din voturi și 19 mandate, iar Partidul Popular Creștin Democrat –
8,2% și 11 mandate. Liderul comuniștilor, Vladimir Voronin, este ales la 4
aprilie 2001 în calitate de nou șef al statului. Astfel, Republica Moldova este
primul stat desprins din fosta Uniune Sovietică, în care Partidul Comunist
nereformat revine la putere.

În martie–aprilie 2002, la Chișinău au loc ample manifestații populare împotriva
deciziei de a introduce limba rusă ca a doua limbă oficială a statului.

La reuniunea de vârf a OSCE de la Istanbul din 1999, Rusia se angajează să-și
retragă forțele din Transnistria, promisiune reiterată și la reuniunea de la
Porto din 2002, fără a respecta însă nici unul din aceste angajamente până în
prezent.

În alegerile parlamentare din 6 martie 2005 Partidul Comuniștilor obține 46% din
sufragii și 56 din cele 101 mandate ale parlamentului; Blocul „Moldova
Democrată” – 28,5% (34 de mandate), iar PPCD – 9,1% (11 mandate). La 4 aprilie
2005 Vladimir Voronin este reales de parlament în funcția de președinte.

La 7 aprilie 2009, zeci de mii de protestatari, în mare parte tineri, au
protestat la Chișinău, acuzând guvernul comunist de fraude electorale.
Protestele pașnice au degenerat în violențe datorită provocatorilor, infiltrați
în mulțime. Au fost atacate și ocupate clǎdirile Parlamentului și Președenției.
Actele violente au fost condamnate de cǎtre OSCE.. Peste 100 de polițiști au
fost răniți în confruntări. Iar în noaptea de 7 spre 8 aprilie sute de tineri au
fost reținuți de poliție și maltratați în comisariate. Potrivit Ministerului de
Interne, circa 270 de persoane au fost torturate atunci.

Partidele de opoziție au blocat de două ori alegerea candidatului comunist la
funcția de președinte ceea ce a dus la dizolvarea parlamentului și organizarea
de alegeri anticipate pe 29 iulie 2009, la care Partidul Comuniștilor se
plasează din nou pe primul loc cu 44,69% (48 de mandate), dar partidele de
opoziție (PL, PLDM, AMN și PDM) fac o coaliție numită Alianța pentru Integrare
Europeană, și având majoritatea cu 53 din cele 101 de locuri în parlament
formează un guvern. Alianța a încercat să aleagă președintele, unicul candidat
la funcția de președinte fiind Marian Lupu, actualul președinte al PDM. PCRM nu
a înaintat nici un candidat. Au avut loc două încercări de a alege președintele
și ambele boicotate de către PCRM și soldate cu eșec din imposibilitate de
acumulare a celor 3/5 din voturi pentru candidatură. A urmat trei perioade de
interimat la funcția de șef al statului, Mihai Ghimpu (2009–2010), Vlad Filat
(2010), Marian Lupu (2010–2012), ca în martie 2012 componentele Alianței să
ajungă la un numitor comun numind în funcția de președinte o persoană apolitică,
magistratul Nicolae Timofti.

Republica Moldova este situată în partea de sud-est a Europei,în apropiere de
centrul geografic al acestui continent, învecinându-se cu România la vest și
Ucraina la nord, est și sud. Lungimea totală a frontierelor este de 1.389 km,
450 km cu România care se întinde aproape integral pe rîul Prut,pîna la gura de
vărsare a acestuia în fluviul Dunărea și 939 km cu Ucraina ea se desfășoară
predominant pe uscat și doar un sector mic-pe fluviul Nistru. Se răspândește
între 45º28' și 18º28' N latitudine nordica (aproximativ 350 km) și între 26º40'
și 30º6' E longitudine estica (aproximativ 150 km). Țara ocupă o suprafață de
33.843 km², din care 472 km² sunt ape. Zonele arabile ocupă 53% de suprafeței
ale Republicii Moldova, cele destinate culturii cerealiere — 14%, pășunile —
13%, pădurile — 9%. Alte zone, incluzând terenuri neproductive, formează 11% de
teritoriul întreg al statului. Deși Republica Moldova nu are drept ieșire la
mare, portul Giurgiulești de pe Dunăre asigură transportul maritim.

Relieful actual al Republicii Moldova este fragmentat, reprezentat printr-o
succesiune de podișuri și câmpii relativ joase. În ansamblu acesta este înclinat
de la nord-vest spre sud-est. Cele mai ridicate regiuni sunt cele din podișurile
de nord-vest și centru (300–400 m), în partea de sud altitudinile fiind mai
reduse (100–200 m). Altitudinea medie este de 147 m, cea maximă de 429,5 m, în
Dealul Bălănești, iar cea minimă – circa 2 m, în cursul inferior al Nistrului.

Nordul țării este ocupat de Platoul Moldovei care reprezintă o câmpie ușor
ondulată având o înclinare spre sud. Altitudinile variază între 240 și 320 m. În
partea de vest, în zona Prutului, se evidențiază un șir de recife, denumite
toltre. Spre sud, Platoul Moldovei continuă cu Câmpia Moldovei de Nord (Câmpia
Bălțului) cu relief slab fragmentat, pante mai domoale și altitudini absolute de
220–250 m.

În cursul de mijloc al Răutului se află Podișul Ciuluc-Soloneț cu altitudinea
maximă de 349 m (d. Rădoaia). Podișul este fragmentat de văi și vâlcele. Între
Răut și Nistru este situat Podișul Nistrului având aspect de lanțuri de dealuri
cu versanții de este mia fragmentați, altitudinea maximă - 350 m (d. Vădeni). În
partea de est, pe malul Nistrului, s-au format văi adânci în formă de canioane
săpate de afluenții fluviului.

În centrul țării se află Podișul Moldovei Centrale caracterizat prin dealuri
înalte, înguste și alungite, care alternează cu văi adânci și hârtoape de
150–250 m. Interfluviile au aspect de lanțuri deluroase cu versanți priporoși și
abrupți.

În sudul țării se întinde Câmpia Moldovei de Sud cu suprafață fragmentată de văi
largi și disecate de ravene. Interfluviile ating câți kilometri în lățime, sunt
plane și puțin ondulate. Altitudinea maximă Câmpiei Moldovei de Sud este de 247
m. Între râurile Prut și Ialpug se evidențiază Colinele Tigheciului - regiune
deluroasă ce se întinde în direcția submeridională în partea de sud-vest a
republicii. Altitudinea maximă este de 301 m (d. Lărguța).

La est de Podișul Nistrului, pe malul stâng al fluviului omonim, pătrund
ramificații ale Podișului Podoliei cu un relief fragmente de o rețea de văi
adânci în formă de canioane. La sud de orașul Dubăsari este situată Câmpia
Nistrului Inferior cu suprafață plană și slab fragmentată, cu altitudini
absolute până la 175 m.

Cea mai mare parte a teritoriului Moldovei reprezintă Platforma Moldovenească,
sectorul de sud-vest al Platformei Europei de Est. În nord-estul Platformei
Moldovenești apare la suprafața fundamentul cristalin denumit Scutul Cristalin
Ucrainean. Fundamentul cristalin al Platformei Moldovenești de vârstă arhaică
este compus din roci magamtice și metamorfice (granit, gnais etc). Fundamentul
este acoperit de o cuvertură neogenă de roci sedimentare. Partea de de sud-vest
al teritoriului face parte din Platforma Scitică, fundamentul căruia este
alcătuit din roci metamorfice cu intruziuni magmatice. La periferiile
platformelor s-au dezvoltate depresiunile Mării Negre, Predobrogeană și
Precarpatică.

Moldova este supusă pericolului seismic de un grad foarte ridicat, fiind
determinată în principal de cutremurele de adâncime intermediară Vrancea. În
funcție de îndepărtarea de focarul Vrancea, seismicitatea variază într 7 și 9
grade pe scara de 12 grade MSK. Cel mai distrugător cutremur a avut loc la 30
august 1986, care nu a atins o intensitate maximală posibilă, dar provocat mari
pierderi materiale.

Printre fenomenele naturale ale Moldovei, un loc deosebit le revine vulcanilor
noroioși. Cel mai dens situați vulcani noroioși au fost observați în lunca
râulețului Delia. Aici pe o suprafață de aproximativ 2 ha se aﬂă 6 vulcani de
diferite forme, dimensiuni și stadii de activitate. Alt vulcan noroios s-a
format în valea râului Camenca lângă satul Mălăiești, Rîșcani, argilă căruia e
utilizată de localnici. Vulcani noroioși au mai fost semnalați în valea Răutului
în amonte de Bălți, în valea râului Larga (comuna Constantinești), pe terasa
inferioară a Prutului (Bărboieni) și în valea râului Nârnova.

Principalele substanțe minerale extrase din subteran reprezintă materia primă
pentru industria materialelor de construcție. În 2011 erau luate la evidență
circa 400 de zăcăminte de substanțe minerale utile solide, cu rezerve
industriale de 400 de milioane de tone de ghips, nisip pentru sticlă, tripol,
diatomite etc. și 1.500 de milioane de metri cubi de calcar, piatră brută,
prundiș, argilă etc.

În sudul țării au fost identificate rezerve modeste de hidrocarburi: petrol
(Văleni, Cahul), gaz natural (Victorovca, Cantemir) și cărbune brun (Etulia,
Găgăuzia). Potrivit estimărilor efectuate conform datelor din perioada sovietică
rezerve de petrol sunt de circa 2,1 milioane de tone și de gaze naturale - 960
de milioane m3. Totodată, se prognoza existența altor zăcăminte la adâncimi mai
mari.

Solul constituie principala bogăție naturală a Republicii Moldovei. Fondul
funciar al Republicii Moldova la 1 ianuarie 2010 constituie 3,384 mln ha.
Terenurile agricole ocupă circa 2 mln ha (74,0 la sută), inclusiv: terenuri
arabile – 1820,5 mii ha (72,7 la sută), plantații pomiviticole – 303,0 mii ha
(12,1 la sută), pajiști – 356,1 mii ha (14,2 la sută) .

Învelișul de sol include trei tipuri zonale: solurile brune, care predomină pe
Podișul Moldovei Centrale (în zona Codrilor), solurile cenușii răspândite în
regiunile deluroase, și cernoziomurile formate în condiții de stepă pe
terenurile cu altitudini mai joase. Aceste tipuri de sol sunt reprezentate de 11
subtipuri care constituie spectrul zonal al solurilor. În cadrul solurilor
zonale sunt răspândite fragmentar soluri intrazonale, formarea cărora este
condiționată de particularitățile specifice ale rocilor (soluri litomorfe),
influența apelor freatice (hidromorfe) sau a sărurilor solubile (halomorfe). În
văi și lunci pe sedimentele recente se forează solurile deluviale și aluviale
(dinamomorfe).

Cele mai fertile sunt cernoziomurile caracterizate prin culoare închisă și o
grosime mare a stratului de humus, având o structură bine pronunțată, ce conțin
3-7% de humus în funcție de subtip.

Republica Moldova este plasată în zona cu clima temperat-continentală,
influențat de apropierea de Marea Neagră și de interferența aerului cald-umed
din zona mediteraneană, cu umiditate insuﬁcientă, ceea ce determină o frecvență
mare a secetelor. De exemplu, doar în perioada 1990-2007, în țară au fost
înregistrate nouă secete. Cele patru anotimpuri sunt bine evidențiate, iarna
fiind blândă, iar vara caldă. Mișcarea generală a maselor de aer ale atmosferei
de cele mai multe ori este din partea Atlanticului de Nord-Vest și Sud-Vest.
Temperatura medie anuală a aerului din nord spre sud variază între 8,0 °C
(Briceni) și 10,0 °C (Cahul) semnalându-se o încălzire a climei, iar a solului
între 10 °C și 12 °C. În Republica Moldova sunt aproximativ 2.060–2.360 de ore
cu soare pe an, temperatura pozitivă se înregistrează în 165-200 de zile pe an,
precipitațiile variază între 370–560 mm/an și aproape 10% din ele cad sub formă
de zăpadă, care se topește de câteva ori pe iarnă.

Iarna în Republica Moldova este blândă cu temperatura medie în ianuarie de -5 °C
— -3 °C, în unele zile ea poate să coboare la -15 °C — -20 °C, iar în cazul
pătrunderii maselor de aer arctic chiar până la -35 °C. Primăvara este un
anotimp instabil când se mărește numărul zilelor cu soare și temperatura medie a
aerului este în creștere. În mai temperatura se stabilește în jurul gradației
15 °C și scade pericolul înghețurilor târzii. Vara este călduroasă și de lungă
durată, cu perioade mari lipsite de precipitații. Temperatura medie în iulie
este de 19,5 °C — 22 °C, deseori depasind aceasta medie iar in unele zile
temperaturile pot atinge 32

Bazinul hidrografic al Republicii Moldova este reprezentat prin 3621 râuri și
pârâuri cu lungimea totală de circa 16.000 km, inclusiv 7 cu lungimea de peste
100 km, 247 - de peste 10 km; pe un sector de 700 m curge și Dunărea. Cele mai
lungi râuri sunt Nistru, Prut, Răut, Bâc, Botna, Ichel, Cogâlnic și Ialpug.
Densitatea medie a rețelei hidrografice este de 0,48 km/km2. Cel mai mare debit
al râurilor se înregistrează primăvara, când se topesc zăpezile. Resursele de
apă transfrontaliere ale fluviilor Nistru și Prut constituie în medie 90% din
totalul resurselor de apă din țară.

Lacurile naturale nu sunt numeroase, majoritatea amplasate în luncile râurilor
Prut (Beleu, Rotunda, Foltane) și Nistru (Nistrul Vechi, Cuciurgan). În
proprietate publică sunt circa 4350 acumulări de apă cu o suprafață totală de
peste 300 km2 și o capacitate totală de păstrare a apei de circa 1,5 km3, din
acestea 126 cu un volum mai mare de 1 mil. m3. Apa din aceste lacuri este
destinate pentru irigație, pescuit, odihnă, necesități industriale, protecția
contra nundațiilor. În Moldova există două rezervoare mari: Lacul Costești -
Stânca pe râul Prut (cel mai mare; 678 mil. m3), gestionat în comun de România,
și Lacul Dubăsari (235 mil. m3) pe râul Nistru.

Atât așezarea geografică cât și clima sau relieful au influențat semnificativ
componența vegetației. În ecosistemele Republicii Moldova au fost determinate
circa 5513 specii de plante, în ultimii 50 de ani, au dispărut 31 de specii.
Factorul uman a fost și el un factor destul important în acest domeniu. În a
doua ediție a Cărții Roșii a Republicii Moldova sunt incluse 81 de specii de
angiosperme, 1 gimnospermă, 9 pteridofite, 10 briofite, 16 licheni și 9
ciuperci, unele specii subendemice - Genista tetragona, Centaurea thirei,
Centaurea anngelescui, Euonymus nana. Există 2 zone vegetație în Republica
Moldova, acestea fiind: Zona stepei și cea a silvostepei.

Zona de stepă ocupă mai ales regiunile situate la sudul Podișului Codrilor și la
sudul și estul Colinelor Tigheciului - stepa Bugeacului, întâlnindu-se
deasemenea și la Nord, în stepa Bălțului, aceste zone sunt îndeosebi
valorificate în agricultură și există puține suprafețe unde încă se mai
păstrează vegetația caracteristică acesteia. Din stepele din trecut au rămas 65
mii ha, 1,92% din suprafața țării. Flora stepelor este alcătuită din plante
xerofite din familiile graminee, ciperacee, fabacee, iar genurile cele mai
răspândite sunt: păiușul (Festuca), colilia sau negara (Stipa), ovăzul sălbatic
(Avena), firuța (Poa), iar dintre dicotiledonate: păpădia (Taraxacum), salvia
(Salvia), jaleșul (Stachys), pelinul (Artemisia).

Zona silvostepei se întâlnește în regiunile cu relief fragmentat, caracteristice
mai ales Podișului Codrilor. Pădurile ocupă 9,6% din suprafața țării - în nord
pădurilor le revin 7,2%, în centru - 13,5% și în zona de sud - 6,7% din
teritoriu. Vegetația forestieră este reprezentată prin stejar pufos, stejar
pedunculat, fag, carpen, mesteacăn, gorun, tei, ulm, paltin, arțar. Învelișul de
iarbă constă din hirușor, golomăț, păiuș, rourică, sânziene, cinci-degete,
mierea-ursului. În văile râurilor și lacurilor se pot întâlni pădurile de luncă,
compuse din specii de copaci iubitori de umezeală cum ar fi sălciile și plopii.

Flora acvatică și palustră însumează circa 60 de specii de plante superioare,
din 23 familii și 27 genuri. Cel mai numeros gen este Potamogeton – 15 specii,
răspândite sunt stufărișurile (Phragmites australis) și păpurișurile (Typha
latifolia, Typha angustifolia).

Pinofitele sunt reprezentată de o singură specie în flora spontană - Cârcel
(Ephedra distachya). În parcuri, fâșii forestiere au fost plantați pini, molizi,
tui, jneapăni, anterior nespecifice pentru Moldova.

O distribuție redusă prezintă ferigile și ecvizetofitele. În urma cercetărilor
din 1965-1996 s-au determinat 26 specii ferigi ce se referă la 9 familii și la
15 genuri (Dryopteris filix-mas, Salvinia natans, Asplenium trichomanes). Din
ecvizetofite au fost semnalate 8 specii (Equisetum telmateia, Equisetum pratense
etc.).

Lichenoflora Moldovei înregistrează circa 200 de specii și varietăți - licheni
crustoși (Verrucaria fuscella, Pyrenula nitida, total 108 sp.), urmați de
lichenii foliacei (Peltigera canina, Xanthoria parietina, 80 sp.) și fruticuloși
(Ramalina fraxinea, Cladonia fimbriata, 18 sp.). De asemenea, în flora Moldovei
s-au identificat 124 de specii de mușchi (Pleurozium schreberi, Plagiochila
asplenioides, Marchantia polymorpha, Funaria hygrometrica).

În ecosistemele acvatice și cele terestre au fost depistate 3500 de specii de
alge, în special alge verzi, diatomee, alge albastre verzi, euglenofite, alge
heteroconte etc.

Lumea animală depinde implicit de caracterul florei care îi oferă hrană, adăpost
și siguranță. Fauna Moldovei cuprinde circa 17 mii specii de animale dintre care
16,5 mii sunt nevertebrate și 460 vertebrate. Fauna vertebratelor include 70
specii de mamifere, 281 specii de păsări, 14 specii de reptile, 14 specii de
amfibieni și 82 specii de pești. În a doua ediție a Cărții Roșii sunt înscrise
16 specii de mamifere, 39 de specii de păsări, mai vulnerabile și periclitate
cele răpitoare , 8 reptile, 1 amfibian, 12 pești, 1 chișcar, 37 insecte, 1
crustaceu și 3 moluște. În pădurile Moldovei se pot distinge unele specii de
animale ca: căprioara, mistrețul, vulpea, bursucul, veveriță, jderul sau pisica
sălbatică și specii de păsări ca coțofana, pupăza, privighetoarea, mierla. În
zonele de stepă se găsesc și următoarele specii de rozătoare: șoarecele de câmp,
hârciogul, iepurele, popândăul, de păsări: ciocârlia, prepelița, potârnichea, și
mai rar, dropia și alte animale precum bursucul și vulpea.

Lacurile și bălțile sunt populate mai ales de gâște, rațe sălbatice și lebede.
În mediul acvatic și anume în râurile și lacurile din țară se întâlnesc
următoarele specii de pești: crapul, știuca, șalăul, somonul ș.a.

Cea mai mare parte a nevertebratelor o alcătuiesc insectele peste 10.000 de
specii din 28 de ordine. Cele mai diversificate ordine sunt Coleopterele, peste
2 mii de specii: rădașca (Lucanus cervus, 75 mm), gândacul rinocer (Oryctes
nasicornis, 41 mm), croitorul mare al stejarului (Cerambyx cerdo, 56 mm) etc.,
și lepidopterele, cu peste 800 de specii: fluturele ochi de păun mare (anvergura
aripilor →150 mm), fluturele cap de mort (anvergura →120 mm). În entomofauna
republicii se mai întâlnesc efemeroptere, libelule, ortoptere, blatoide,
dermoptere, isoptere, himenoptere, neuroptere, diptere ș.a.

Arahnofauna este slab reflectată în publicații științifice, cei mai studiați
fiind păianjeni, peste 300 de specii, și acarieniidin sistemele agricole..

Din crustacee se întâlnesc 320 de specii din 10 ordine, cele mai numeroase fiind
filopodele, copepodele, podocopidele și amfipodele. Moluștele sunt reprezentate
de gasteropode – 60 de specii acvatice și 70 terestre (Helix pomatia, Carychium
minimum) și bivalve - 30 de specii (Anodonta cygnea, Adacna vitrea).

Anelidele din Moldova aparțin la trei clase: polichete (2 specii, incl. Hypania
invalida), oligochete - întâlnite în mediul acvatic și terestru (Achaeta
bohemica, Lumbricus terrestris) și hirudinee (Hirudo medicinalis, Helobdella
stagnalis). O atenție deosebită este acordată nematodelor, ma ales celor fito și
zooparazite.

Mai puțin numeroase sunt rotiferele, plathelminții, briozoare, tardigradele,
gastrotrihele, celenteratele și spongierii.

Diversitatea protozoarele este reprezentată de sarcodine (aprox. 500 de specii),
mastigofore (cca. 200 de specii), sporozoare, ciliofore (cca. 650 de specii).

Parlamentul Republicii Moldova este unul unicameral și are 101 de locuri
(majoritatea simplă, conform Curții Constituționale, fiind de 52 voturi), iar
membrii săi sunt aleși prin vot popular la fiecare 4 ani. Parlamentul alege
președintele (șeful statului). Președintele propune prim-ministrul (șeful
guvernului) care la rândul său întemeiază un cabinet guvernamental, ambele cu
acordul Parlamentului.

După alegerile din 6 martie 2005, majoritatea parlamentară o deținea Partidul
Comuniștilor din Republica Moldova (PCRM), care dispune de 55 locuri. Opoziția
este reprezentată de patru formațiuni politice - Alianța „Moldova Noastră” - 13
locuri, Partidul Democrat din Moldova - 9 locuri, Partidul Popular Creștin
Democrat - 7 locuri, Partidul Social-Liberal - 3 locuri, precum și de 14
deputați neafiliați (inclusiv 4 deputați membri ai Partidului Democrației
Sociale și 2 deputați membri ai Partidului Național Liberal, formațiuni
constituite după alegerile parlamentare din 6 martie 2005).

Alegerile parlamentare din 5 aprilie 2009 sunt câștigate din nou de Partidul
Comuniștilor din Republica Moldova – 60 locuri, acesta fiind acuzat de opoziție
că a fraudat masiv alegerile, urmat de Partidul Liberal – 15 locuri, Partidul
Liberal Democrat – 15 locuri și Alianța Moldova Noastră – 11 locuri. Aceste
alegeri nu au fost validate niciodată, fiind organizate alte alegeri repetate
mai târziu.

La acest scrutin, 5 aprilie 2009, s-au desfășurat alegeri la nivel local pentru
a patra oară de când Moldova a obținut independența în 1991, și al treilea
scrutin național de la venirea la putere a Partidului Comuniștilor din Republica
Moldova (PCRM) în 2001. La alegerile parlamentare din 2005 PCRM a obținut 46%
din voturi și 56 dintre cele 101 locuri în parlament. În urma alegerilor, PCRM a
ajuns la o înțelegere cu mai multe partide de opoziție, inclusiv Partidul
Democrat din Moldova (PDM), Partidul Social-Liberal (PSL) și Partidul Popular
Creștin Democrat (PPCD), care i-au acordat susținerea necesară pentru realegerea
lui Vladimir Voronin ca președinte al republicii la data de 4 aprilie 2005.

În martie 2012, Nicolae Timofti, candidatul Alianței pentru Integrare Europeană
a fost ales președinte al Republicii Moldova în Parlamentul de la Chișinau. La
22 mai 2012, Nicolae Timofti a promulgat Legea cu privire la modificarea și
completarea Legii 100 privind actele de stare civilă; ca urmare a acestei legi,
cetățenii Republicii Moldova pot să-și indice în actul de identitate
naționalitatea română dacă se auto-identifică români.

În domeniul integrării europene, dialogul bilateral cu Uniunea s-a intensificat
după 2007 în cadrul Politicii Europene de Vecinătate, după ce, la 22 februarie
2005, la Bruxelles, se semnase un Plan de Acțiuni RM-UE; Republica Moldova a
deschis în mai 2005 o misiune diplomatică pe lângă Comunitățile Europene (mai
2005), iar Comisia Europeană a deschis la rândul său Oficiul Delegației Comisiei
Europene în Republica Moldova în octombrie 2005. Uniunea Europeană desemnează un
Reprezentant Special pentru Republica Moldova și participă în formatul de
negocieri extins privind conflictul transnistrean, cu alături de SUA, Rusia și
autoritățile transnistrene (5+2).

În noiembrie 2013, la Vilnius, Republica Moldova a parafat cu Uniunea Europeană
un Tratat de Asociere și un Tratat de Liber Schimb, ca urmare produsele
moldovenești au căpătat acces liber pe piața comunitară, iar din 28 aprilie 2014
cetățenii țării pot circula fără vize în țările Schengen și în țările care
folosesc regimul Schengen.

O evoluție pozitivă au avut relațiile Republicii Moldova cu Alianța
Nord-Atlantică. Nivelul calitativ nou al acestor relații a fost definit în
Planul Individual de Acțiuni al Parteneriatului Republica Moldova – NATO (IPAP),
implementarea căruia va contribui la intensificarea dialogului politic și
aprofundarea cooperării RM cu statele aliate și cele partenere, va asigura
modernizarea și reformarea sectorului național de securitate și apărare.

Conform articolului 11, punctul 1, din Constituția Republicii Moldova, Republica
Moldova este un stat neutru, acest statut având un caracter permanent. Forțele
armate ale Republicii Moldova sunt constituite din Armata Națională și Trupele
de carabinieri. Armata Națională, la rândul său, constă din Forțele Terestre și
Forțele Aeriene ale Republicii Moldova. În țară este valabil serviciul militar
obligatoriu, conform căruia toți tinerii ce au atins vârsta de 18 ani sunt
înrolați în cadrul armatei, excepție fiind doar pentru studenți sau cazuri
speciale de boală, situație familiară grea, convingeri personale sau religioase.
În prezent durata satisfacerii serviciului militar în termen este de 12 luni.
Alternativ, populația, în special studenții pot face pregătirea militară la
catedre militare.

În iunie 1995, parlamentul a adoptat Doctrina militară a Republicii Moldova,
care este determinată de politica ei externă și internă, de neutralitatea
permanentă a țării proclamată constituțional și care poartă un caracter exclusiv
defensiv. Scopul principal al politicii militare a Republicii Moldova este
asigurarea securității militare a poporului și statului, prevenirea războaielor
și conflictelor armate prin mijloacele de drept internațional.

La 16 martie 1994 Republica Moldova și NATO au semnat Parteneriatul pentru Pace.
În prezent armata Republicii Moldova are un program de colaborare cu forțele
NATO, adesea efectuând exerciții militare și traininguri comune. Pe plan
internațional armata RM nu s-a remarcat în acțiuni militare, însă a participat
la operațiunile post-conflict din Irak în anii 2003-2008, delegând în Irak șase
contingente de militari, în mare parte geniști. În total, geniștii moldoveni au
lichidat în Irak circa 400 mii mine, obuze și alte muniții. În 2013, ministrul
apărării al Republicii Moldova, Vitalie Marinuța, a convenit cu reprezenanții
NATO să delege din partea Moldovei un grup de militari cu scop de menținere a
păcii în Kosovo, iar la 8 martie 2014 un contingent de 41 militari moldoveni au
plecat în Kosovo.

Teritoriul Republicii Moldova este organizat, sub aspect administrativ, în
unități administrativ-teritoriale: raioane, orașe și sate. Statutul satului
(comunei), sectorului, orașului (municipiului) se elaborează în baza
statutului-cadru, aprobat de Parlamentul Republicii Moldova, și se aprobă de
consiliul local. Organizarea administrativ-teritorială a Republicii Moldova se
efectuează pe 2 niveluri: satele (comunele), sectoarele și orașele (municipiile)
constituie nivelul întâi, raioanele, municipiul Chișinău și municipiul Bălți
constituie nivelul al doilea. Satul este o unitate administrativ-teritorială
care cuprinde populația rurală unită prin teritoriu, condiții geografice,
relații economice, social-culturale, tradiții și obiceiuri. Două sau mai multe
sate, în funcție de condițiile economice, social-culturale, geografice și
demografice, se pot uni formând o singură unitate administrativ-teritorială,
numită comună. Comuna este o unitate administrativ-teritorială care cuprinde
populația rurală unită prin comunitate de interese și tradiții. Orașul este o
unitate administrativ-teritorială mai dezvoltată decât satul din punct de vedere
economic și social-cultural care cuprinde populația urbană, cu structuri
edilitar-gospodărești, industriale și comerciale corespunzătoare, a cărei
populație în mare parte este încadrată în industrie, în sfera deservirii publice
și în diferite domenii de activitate intelectuală, în viața culturală și
politică. Municipiul este o localitate de tip urban cu un rol deosebit în viața
economică, social-culturală, științifică, politică și administrativă a țării, cu
importante structuri industriale, comerciale și instituții din domeniul
învățământului, ocrotirii sănătății și culturii. Raionul este o unitate
administrativ-teritorială alcătuită din sate (comune) și orașe, unite prin
teritoriu, relații economice și social-culturale.

În urma adoptării legii privind dezvoltarea regională în Republica Moldova
(2006) au fost înființate regiunile de dezvoltare, care vor avea scopul de a
stimula atragerea de fonduri și investiții și de a asigura o dezvoltare
durabilă.

Transnistria este de jure o parte a Republicii Moldova, de facto însă, regiunea
nu este controlată de guvernul acesteia. Așa-numita Republica Moldovenească
Nistreană și-a autoproclamat independența în 1990, care nu i-a fost recunoscută
de niciun stat. Municipiul Tiraspol este capitala de fapt a Transnistriei, care
cuprinde 5 raioane (Camenca, Rîbnița, o parte din Dubăsari, Grigoriopol,
Slobozia) și două municipii (Tiraspol și Tighina).

Conform datelor recensământului populației din 2004, populația republicii pe
malul drept al Nistrului constituia 3.383.332 persoane (fără Transnistria). În
același an, în Transnistria s-a desfășurat un recensământ propriu la care au
fost înregistrate 555.347 persoane. Însumând aceste două rezultate vom obține o
populație totală de 3.938.679. Față de recensământul din 1989, populația
republicii s-a redus cu 396.681 persoane sau cu 9,14% (7,5% în Moldova și 24%
(după unele date 18,1%) în Transnistria). Cea mai mare parte a populației este
concentrată în Regiunea Centrală (inclusiv Chișinău), unde locuiesc 50% din
totalul populației pe 34% din suprafață țării. Conform statisticilor Republica
Moldova se află în declin demografic pe o perioadă de 24 de ani consecutiv.
Acestor factor e cauzat și de faptul că în țară se nasc tot mai puțini copii. În
2013 numărul nou-născuților a scăzut cu 4%, în comparație cu 2012.

Rata natalității în Moldova s-a aflat într-o scădere continuă până în 2002 când
a constituit 9,9‰, după care se observă o tendință de creștere neesențială până
la 11,0‰ în 2011. Nivelul ratei este mai mare în mediul rural fiind de 11,8‰ și
în cel urban de 9,8‰. Din numărul total de nou-născuți de 39182 copii, 51,5% au
fost băieți, raportul de masculinitate fiind de 106 băieți la 100 fete. In 2012,
22,4% din numărul copiilor s-au născut în afara căsătoriei. În ultimul deceniu,
68-70% din nou-născuții vii revin mamelor din grupa de vârstă de 20-29 ani. În
general, vârsta medie a mamelor a crescut de la 25,5 (2001) ani la 26,7 ani
(2010). Cauzele ratei scăzute a natalității sunt complexe: nivelul
social-economic scăzut, în special în familiile tinere; costul mare al nașterii
copilului în Moldova; sporirea rolului economic al femeii, amânarea primei
nașteri și reducerea fertilității feminine.

În 2011 rata mortalității a egalat rata natalității și constituia 11,0‰. În
același an rata mortalității infantile a fost de 11 decese la 1000 născuți vii.
Cele mai multe decese (57,5%) au drept cauză bolile aparatului circulator,
urmate de tumori (14,5%), bolile aparatului digestiv (9,1%), accidentele,
intoxicațiile și traumele (7,8%), bolile aparatului respirator (4,8%). Decesele
copiilor în vârstă sub 1 an sunt cauzate de stările ce apar în perioada
perinatală, care constituie 42,2% din totalul copiilor, malformațiile
congenitale, deformațiile și anomaliile cromozomiale – 27,1%, bolile aparatului
respirator – 11,8%, accidentele, intoxicațiile și traumele – 7,0%. Speranța de
viață în Moldova este de 70,97 ani, pentru bărbați - 67,10 ani și femei - 75,00
ani. Durata medie a vieții locuitorilor din mediul urban constituie 73,55 ani,
cu 4,05 ani mai mult decât în mediul rural.

În prezent Moldova se află în topul țărilor afectate de procesele migraționale.
Migrația are loc în două direcții: internă (de la sat la oraș) și externă
(pentru muncă, scop educațional, afaceri sau turism). Conform datelor statistice
oficiale înregistrate circa 370.000 de emigranți (cifra neoficială constatând
circa 800.000 de cetățeni) au plecat în străinătate numai cu scopul angajării în
câmpul muncii, iar volumul remitențelor în urma migrației atinge proporții
considerabile de 33%-37% față de PIB. Peste 60% din lucrează în Federația Rusă,
datorită cheltuielilor relativ mici pentru deplasare, intrarea fără viză,
cunoașterea limbii ruse. Majoritatea celor plecați la lucru în Rusia provin din
mediul rural (64,6% din numărul total al acestora). Dintre țările UE cea mai
populară destinație este Italia, în care lucrează 18,3% din migranți. Alte
destinații importante includ Ucraina, Portugalia, Franța, Spania și Grecia.
Aproximativ jumătate din toți migranții sunt angajați în construcție, restul în
gospodăriile particulare ale cetățenilor, servicii și comerț.

Moldova este afectată și de fenomenul de exod intelectual, din cei care pleacă,
intelectualii reprezintă 18%. Această grupă de migranți este formată de
ingineri, medici, învățători, juriști și economiști.

La începutul sec. XXI numărul imigranților, cei care s-au stabilit cu traiul
permanent în Moldova, constituie 1,2-2,7 mii persoane anual și repatriați 1,5-2
mii persoane/an. Cei mai mulți imigranți au venit din Ucraina, Turcia, România,
Rusia, Israel și alte state. Majoritatea au imigrat cu scopul muncii și din
motive familiare, restul pentru studii. Jumătatea din repatriați provin din
Rusia, un sfert le revine celor din Ucraina.

Sfera academică consideră, în totalitate în România și în majoritate în
Republica Moldova și în țările apusene, al treilea înțeles ca fiind cel conform
datelor științifice (istorice, geografice și lingvistice); o minoritate din
Republica Moldova și din țările apusene, dar o majoritate din țările foste
sovietice (cu excepția țărilor baltice) susține însă al doilea înțeles (vezi
sursele articolului « Controversa identitară în Republica Moldova »).

Conform recensământului (2004), separat în teritoriul controlat de guvernul
moldovean și în Transnistria, situația este:

Etnicii găgăuzi reprezintă 4,4% din numărul populației, în creștere cu 0,3% față
de 1989, fiind al patrulea ca și dimensiune grup etnic din țară. Găgăuzii unicul
grup etnic din Moldova care dispune de o autonomie administrativ teritorială
(UTA Gagauz-Yeri), în care locuiesc 86,7% din cetățenii găgăuzii. Limba găgăuză
este utilizată ca limbă vorbită în familie de 54% din populația autonomiei.

În Moldova locuiesc cca. 12.800 de țigani (catalogați sub numele respectiv la
recensământul din 2004), reprezentând 0,3% din populație. Conform unor surse
populația romă ar fi mai numeroasă de la 15,000 până la 20,040, precum susțin
unii lideri ai comunității rome. În același timp, nu există date exacte care să
confirme faptul că numărul populației roma este mai mare decât cel prezentat în
datele oficiale.

La recensământul din 2004, 60% din cei 3.383.332 de locuitori ai Republicii
Moldova (fără regiunea nistreană) au declarat limba moldovenească ca limbă
maternă, limbă neexistentă, și că aceasta este limba în care vorbesc de obicei;
16.5% din locuitorii statului au afirmat că au limba română ca limba maternă și
că aceasta este limba în care vorbesc de obicei..

Majoritatea rușilor, ucrainenilor, găgăuzilor și bulgarilor au indicat ca limbă
maternă una singură, respectiv limbile rusă, ucraineană, găgăuză și bulgară.
Limba rusă este considerată neoficial limba de comunicare interetnică, iar
fiecare al doilea ucrainean, fiecare al treilea bulgar și fiecare al patrulea
găgăuz au declarat că vorbesc de obicei limba rusă. Doar 5% din moldoveni au
declarat că vorbesc de obicei limba rusă.

380.000 de cetățeni ai Republicii Moldova au declarat limba rusă ca limbă
maternă, peste 500.000 persoane declară rusa ca limba pe care o folosesc de
obicei, indiferent că se declară moldoveni (români), ucrainieni, găgăuzi, români
sau bulgari. În comparație cu recensământul din 1989, folosirea zilnică al
limbii ruse a scăzut semnificativ din cauza emigrației multor ruși din
Republică, precum și din cauza diminuării politicii de rusificare, în
administrație fiind mult mai mulți vorbitori de limbă română
(« moldoveni »/« români»).

Tradițiile creștine din Moldova au rădăcini adânci și își au originea în
secolele III-VIII, conform unor teorii. La august 2007, pe teritoriul Moldovei
activau 23 de culte religioase înregistrate, care dețin în total 2319 părți
componente (parohii, mănăstiri, instituții teologice, misiuni etc). Cultele
religioase cu cele mai multe părți componente sunt: Mitropolia Moldovei (1281
părți componente), Mitropolia Basarabiei (309), Uniunea Bisericilor Creștine
Evanghelice Baptiste (273), Organizația Religioasă a Martorilor lui Iehova
(162), Adventiștii de Ziua a Șaptea (151), Cultul Penticostal (40), Episcopia
Romano-Catolică din Chișinău (33), Uniunea Bisericilor Creștine Libere (Cultul
Harismatic) (19), Eparhia Bisericii Ortodoxe Ruse de Rit Vechi ș.a.

Conform ultimelor 2 recensăminte, populația țării de sex feminin este dominantă.
Astfel în 2004 numărul persoanelor de sex feminin era de 51,9% din populația
totală, iar în 1989 de 52,3%. Numărul femeilor înregistrate la ultimul
recensământ a fost de 1.755.643 de persoane, depășind cu 128.000 numărul
bărbaților. Astfel, la 1000 de persoane de sex feminin reveneau 927 de persoane
de sex masculin, față de 912 în 1989.

În pofida faptului că scăderea numărului populației feminine în această perioadă
a fost mai mare decât cea a populației masculine, decalajul numeric între sexe
s-a păstrat. Femeile sunt mai numeroase după vârsta de 30 de ani. Aceasta se
datorează supramortalități masculine înregistrate la populația activă, mai ales
a bărbaților de peste 40 de ani.

În numărul total al populației țării, ponderea persoanelor sub vârsta de 15 ani
a constituit 21%, micșorându-se cu 8,6% față de 1989.

Populația ce se încadrează în categoria de vârstă aptă de muncă (bărbați: de la
16 la 61 ani, femei: de la 16 la 56 ani) a înregistrat o pondere de 63,9 % din
populația totală, majorându-se cu 8,8 puncte procentuale față de 1989. Această
majorare a fost cauzată de completarea acestei categorii de populație cu
persoane născute în anii optzeci, caracterizați printr-un înalt nivel de
natalitate și de majorarea vârstei de pensie cu câte doi ani atât pentru femei,
cât și pentru bărbați.

În Moldova se face evidentă accentuarea procesului de îmbătrânire demografică,
în primul rând, prin reducerea numărului persoanelor tinere cu vârsta sub 15 ani
și, concomitent, prin creșterea numărului populației vârstnice (de 60 de ani și
mai mult). Deși ritmul procesului de îmbătrânire în Moldova este mult mai înalt
în comparație cu cel din țările europene, totuși se aﬂă printre țările cu
niveluri scăzute de îmbătrânire din punct de vedere demograﬁc. În 1989 aceste
categorii de populație constituiau respectiv 29,6% (populația mai tânără de 15
ani) și 12,6% (populația mai bătrână de 60), iar în 2004 - 21,0% și 14,3%
respectiv. La recensământul din 2004 au fost înregistrate 97 persoane în vârstă
de peste 100 de ani, 85 din acestea fiind femei, iar 79 persoane locuitori ai
mediului rural. Procesele de îmbătrânire a populației sunt mai pronunțate în
mediul rural. Totodată, ponderea femeilor în vârstă de 50 ani și peste este mai
mare decât a bărbaților de aceeași vârstă. În totalul populației feminine
persoanele în vârstă de 50 ani și peste reprezintă 30,8%, pe când ponderea în
rândul bărbaților este cu 6% mai mică - 24,8%. Evoluția procesului de
îmbătrânire demograﬁcă a populației este determinată, în primul rând, de
scăderea ratelor de natalitate și reducerea fertilității, cauzate de situația
social-economică instabilă.

Repartizarea teritorială a localităților este relativ uniformă datorită
condițiilor naturale prielnice. În 2017 populația rurală număra 2.034.100
persoane, majoritatea în sate mari și mijlocii de peste 2.000 locuitori fiecare.
În total, în țară sunt 1612 localități rurale (5 sate/km2), media de locuitori
fiind de 1.286 de persoane/sat.

În perioada postbelică Republica Moldova s-a caracterizat printr-o intensitate
mare a procesului de urbanizare. În anii 1950-1990 numărul populației urbane s-a
mărit de 5,4 ori datorită migrației de la sate, repartizarea în orașe a
specialiștilor alolingvi din republicile unionale, natalității înalte etc. În
ultimii 20 ani, populația urbană s-a micșorat de la 47,4% în 1990 până la 40,9%
în 2002, de aici crescând până la 42,5% în 2016. În prezent, Republica Moldova
are unul dintre cele mai scăzute nivele de urbanizare din Europa.

Orașele mici și mijlocii au pierdut din importanța lor din cauza unui șir de
factori: crizei economice, dezindustrializării, creșterea șomajului și reducerea
venitului populației; degradarea infrastructurii de utilități publice (drumuri,
sisteme de apă și canalizare) din cauza lipsei resurselor financiare pentru
reabilitare; stoparea bruscă a prestării unor servicii publice (asigurarea cu
energie termică sau prestarea serviciilor de transport public). Aceasta a
favorizat reducerea populației urbane și “ruralizarea“ modului de viață
orășenesc.

S-a menținut la un nivel înalt atractivitatea orașului Chișinău, în calitatea sa
de capitală și mare centru economic, politic și cultural, precum și într-o
măsură mai mică orașul Bălți. Astfel, peste 48,5% din populația urbană locuiește
în Chișinău, iar dacă adăugăm aici și mun. Bălți, atunci circa 60% din populația
urbană a Republicii Moldova locuiește în două orașe, în celelalte 63 orașe
locuiesc circa 40% din locuitori. Un impact pozitiv în dezvoltarea celor două
urbe a avut prezența unei infrastructuri dezvoltate, forța de muncă califică, o
piață de desfacere mai mare, care au atras investiții, în special în capitală.

Pe lângă problemele social-economice, există și impedimente
politico-legislative. Orașele, cu excepția mun. Chișinău și Bălți, au același
statut ca și satele, unități adminstrativ teritoriale de nivel I. Deși unele
orașe, cum ar fi Ungheni, Orhei, Soroca, Cahul ș.a., dispun de suficient
potențial și pot influența zona rurală adiacentă prevederile legale limitează
aria lor de acțiune. De aceea, în prezent se discută și s-au publicat proiecte
privind acordarea statutului de municipiu unor orașe, reșediță de raion..

După 1990, Moldova a intrat într-un puternic declin economic, din care nu și-a
revenit decât în anul 2000. Ponderea cea mai importantă în economie o deține
sectorul agricol. Principalele produse moldovenești sunt fructele, legumele,
vinul și tutunul. Moldova importă petrol, cărbune și gaze naturale, în principal
din Rusia.

Ca parte a liberalizării ambițioase a economiei de la începutul anilor '90,
Moldova a introdus o monedă de schimb convertibilă, a liberalizat prețurile, a
încetat acordarea de credite preferențiale pentru firmele și companiile de stat,
a început procesul de privatizare, a eliminat controalele pentru exporturi și a
înghețat dobânzile. Deși în prezent se fac multe încercări de stimulare a
investițiilor și dezvoltare a economiei, rolul major în creșterea economică
revine populației plecate peste hotarele republicii. Datele Băncii Mondiale
arată că o treime din PIB-ul țării este furnizat de moldovenii care lucrează în
străinătate (cca. 1,7 miliarde dolari legal).

Cei mai mari investitori străini în Republica Moldova sunt: France Telecom
(Orange), TeliaSonera (Moldcell), Lafarge, Société Générale, Veneto Banca, QBE,
RosGosStrah, Bemol, Lukoil, GazProm, RAO EES, Petrom, Rompetrol, BCR, Banca
Transilvania, Alpha Bank România, Südzuker, METRO AG, Raiffeisen Bank, etc.

Salariul mediu în Republica Moldova a înregistrat o creștere pozitivă constantă
dupa anul 1999, fiind de 4882 lei sau 218 euro in 2015.

Economia a revenit la o creștere pozitivă de 2.1% în 2000 până la 7.5% în 2008.
Deși economia Moldovei este puțin integrată în economia mondială, consecințele
crizei ﬁnanciare și economice au fost resimțite. Factorul, prin care s-a
propagat criza în Moldova, este legat de dependența țării de remitențele
transmise de peste hotare, care au scăzut în 2009 cu 30,0%, precum și de
competitivitatea redusă a produselor autohtone.

În anul 2010 situația economico-financiară s-a stabilizat. PIB a crescut în
termeni reali cu 6,9%, exporturile au crescut cu 12.%, iar importurile cu 13.7%.
Descreșterile înregistrate în anul 2009 au fost recuperate în toate sectoarele,
cu excepția producției industriale, construcțiilor și a transporturilor.

Actualmente, în Moldova își desfășoară activitatea 15 instituții
financiar-bancare, dintre care în 2010 9 erau cu capital străin. Sistemul bancar
din Republica Moldova are o pondere relativ mică a băncilor cu capital de stat.
Ponderea statului în sistemul bancar constituie 13,1% din totalul activelor,
ponderea băncilor cu capital străin în totalul activelor din sistemul bancar
este de 41.5 %.

Datorită caracterului agricol al țării cea mai dezvoltată ramură industrială
este industria alimentară. În Moldova se produc anual circa 550 - 600 mii tone
de lapte, dintre care aproximativ 28 % se achiziționează pentru procesare.
Industria de prelucrare a laptelui este reprezentată de 23 de întreprinderi,
viabile ﬁind doar 12 întreprinderi, majoritatea cărora se aﬂă în partea de nord
a republicii. Industriei zahărului din ultimii zece ani a fost marcată prin
venirea pe piață a concernului german Sudzucker care a achiziționat pachetele de
control în patru fabrici de zahăr – din Drochia, Fălești, Dondușeni și
Alexăndreni. Producția anuală de zahăr se află în scădere, a coborât de la 149,0
mii tone în 2006 până la 87,6 mii tone în 2011.

Republica Moldova este asigurată cu 4-5% de resurse energetice și de combustibil
proprii, restul fiind importate. Principalul furnizor de carburanți este
Federația Rusă, urmată de Ucraina și România. Gazul natural este principalul tip
de combustibil în balanța energetică a țării și cota lui în prezent constituie
42% (inclusiv gaz lichefiat). Consumul de combustibil lichid (ex. benzină,
motorină ș.a.) constituie 40% din volumul total al resurselor energetice
utilizate și consumul combustibilului solid (cărbunele și lemnele) - mai puțin
de 10%.

Balanța energiei electrice în Republica Moldova include producerea proprie plus
importul și consumul energiei electrice. Centrala electrică de la Cuciurgan
(privatizată de către grupul rus Inter RAO UES) asigură aproape 75% din consumul
de 4,1 mlrd kWh (anterior energia electrică era importată din Ucraina).
Producția internă a constituie cca 1 miliard kWh, inclusiv 95% produsă la
termocentrale, 4,9% la hidrocentrale și 0,1 % la alte instalații. În partea
dreaptă a Nistrului funcționează 3 centrale electrotermice CET-1, CET-2 (în
Chișinău) și CET-Nord (în Bălți) cu puterea sumară electrică instalată 334,5 MW
și capacitatea termica de 1.796 Gcal/h. Rețelele electrice au o lungime totală
de cca. 63,4 mii km, lungimea totală a gazoductelor este de cca. 15,8 mii km,
capacitatea de stocare a produselor petroliere constituie 600.000 tone.

Pentru a ameliora situația prezentă în sectorul energetic, Republica Moldova a
aderat la Tratatul Comunității Energetice în 2010 care prevede integrarea pieței
energiei electrice și a gazelor naturale la piețele energetice regionale din
Europa de Sud-Est.

O componentă importantă a sectorului industriei prelucrătoare al Republicii
Moldova este industria ușoară. Această ramură industrială cuprinde: fabricarea
produselor textile (articolelor tricotate și covoare); fabricarea articolelor de
îmbrăcăminte; producția pieilor, articolelor din piele și fabricarea
încălțămintei (inclusiv fabricarea articolelor de voiaj și de marochinărie). În
industria ușoară își desfășoară activitatea aproximativ 330 întreprinderi, cu
capitalul autohton, străin sau mixt. În total, la întreprinderile din industria
ușoară activează mai mult de 26 mii angajați.

Suprafața terenurilor cultivabile se estimează a fi de 1.483 mii de ha, ceea ce
reprezintă 43,8% din suprafața republicii. Din suprafața totală cultivabilă,
circa 60,6% sunt destinate culturilor cerealiere (mai cu seamă grâu, care
reprezintă 18,5% din terenul arabil și porumb, care reprezintă 22,1%), floarea
soarelui (25,7%) și furaje (5,2%).

Plasarea geografică a Republicii Moldova reprezintă un avantaj în dezvoltarea
transportului datorită căilor de tranzit ce traversează teritoriul țării,
asigurând schimburile comerciale dintre Est și Vest. Principalele mijloace de
transport în Republica Moldova sunt căile ferate 1.138 km (707 mile) și un
sistem de autostrăzi (12.730 km / 7.910 mile total, inclusiv 10.937 km / 6.796
mile de suprafețele pavate).

Principalele noduri feroviare sunt Chișinău, Ungheni, Ocnița, Bălți și
Basarabeasca. Cele mai importante linii de cale ferată sunt: Razdel'naia
(Ucraina) – Tighina-Chișinău – Ungheni-Iași (România), parte din Coridorul IX al
Rețelei Paneuropene de Transport care leagă Europa de Est de Balcani; Ungheni –
Bălți – Ocnița – Lipcani – Cernăuți (Ucraina); Tighina–Basarabeasca–Reni
(Ucraina).

Cantitatea de mărfuri transportate pe căile feroviare a scăzut de la 14 738,9
mii tone în 2004 până la 3 852,1 mii tone în 2010, înregistrându-se o ușoară
creștere în 2011 cu 18,2%. Cea mai mare pondere în structura mărfurilor
transportate au cereale și produse de panificație, metale feroase și fier vechi,
materiale de construcție și ciment etc. În transportul de pasageri, de asemenea,
s-a înregistrat o scădere de la 485,6 mii pasageri în 2008 (max) până la 363,1
mii pasageri în 2011. Unicul operator în domeniul transportul feroviar este
întreprinderea de Stat „Calea Ferată din Moldova" (CFM), cuprinzând 40 de
subdiviziuni și 105 gări și stații, 154 locomotive diesel, 7940 vagoane de marfă
și 416 vagoane de pasageri.

În 2012, CFM și-a propus modernizeze trenurile și infrastructurii,
electrificarea căilor ferate cu scopul majorării vitezei de tranzit pe calea
ferată, planifică să construiască linia de cale ferată Mărculești - Soroca, cu o
lungime de 54 de kilometri, cu suport financiar de la Banca Europeană pentru
Reconstrucție și Dezvoltare. Primul tren diesel, modernizat la Remar Pașcani în
2012, circulă pe linia Chișinău-Ungheni-Bălți-Ocnița.

Transportul aerian a devenit în ultima decadă mult mai solicitate, numărul de
pasageri transportați a crescut de la 220,9 mii persoane în 2000 până la 700,4
mii persoane în 2011. Flota aeriană civilă este alcătuită din 1924 aeronave din
care 47,4% dețin certificat de navigabilitate la zi. Parcul de aeronave este
compus în proporție de 80% din aeronave produse în fosta URSS, care în mare
parte nu corespund standardelor europene și Organizației Aviației Civile
Internaționale.

Pentru cursele regulate și cele internaționale există un singur aeroport:
Aeroportul Internațional Chișinău. Mai există 4 aeroporturi ce ar putea primi
curse regulate însă necesită investiții în infrastructură. Aeroportul din
Tiraspol nu este sub controlul administrativ al autorităților din Republica
Moldova, Aeroportul Cahul este în proces de certificare și doar aeroporturile
din Bălți și Mărculești sunt operaționale, dar se folosesc doar pentru curse
neregulate și curse cargo ocazionale.

În 2010, la Aeroportul Chișinău se efectuau zboruri internaționale și charter
spre 28 de destinații de către 4 companii naționale și 13 internaționale.
Principalii operatori din Republica Moldova sunt Air Moldova (45-50% din numărul
total de pasageri), Moldavian Airlines (2-3%), Tandem Aero (2%). Din
transportatorii aerieni străini cei mai reprezentativi sunt S7 Airlines, Turkish
Airlines, Carpatair și Meridian Airways.

În Republica Moldova sunt două căi navigabile interne de importanță
internațională - Nistru (categoria E 90 - 03) și Prut (E 80 - 07). Nistru este
navigabil pe o distanță 228 km de la portul Cetatea Albă (Ucraina) pâna la
portul Tighina, Prutul - 407 km, de la estuar până la or. Ungheni. De asemenea,
Republica Moldova dispune de un sector pe fluviul Dunărea, cu o lungime de 430
m.

În anii '90, transportul naval din Republica Moldova a suferit o criză
esențială. O bună parte din flota fluvială a fost vândută sau predată la fier
uzat. Ca urmare a conflictului militar provocat de separatiștii transnistreni,
cea mai mare parte a infrastructurii navale de pe Nistru a fost distrusă.

În acest moment autoritățile Republicii Moldova depun eforturi de creare a
condițiilor pentru reanimarea și dezvoltarea transportului naval intern. Sunt
necesare investiții imense în schimbarea flotei și reamenajarea porturilor. În
Republica Moldova există 5 porturi: Portul Internațional Liber Giurgiulești pe
Dunărea; Portul Ungheni pe Prut; Portul Fluvial Bender, Portul Fluvial Râbnița
și sectorul de mărfuri Varnița, toate pe Nistru. În 2011, companiile de
transport fluvial au transporta 149,1 tone de mărfuri și 122,6 mii pasageri.
Serviciile de tranport fluvial sunt oferite de către Instituția Publică
”Căpitănia portului Giurgiulești”, Întreprinderea de Stat ”Portul Fluvial
Ungheni”, Întreprinderea de Stat ”Registrul Naval” și Întreprinderea de Stat
”Bacul Molovata”. Dintre companiile private se evidențiază ÎCS ”Danube
Logistics” SRL operatorul portului Giurgiulești.

Autoritatea publică care reglementează activitatea în domeniul comunicațiilor
electronice și al tehnologiei informației este Agenția Națională pentru
Reglementare în Comunicații Electronice și Tehnologia Informației.

În Moldova activează patru furnizori autorizați de telefonie mobilă: trei în
standardul GSM: Orange, Moldcell, Eventis Mobile și unul în standardul CDMA,
Unité. Încă un furnizor neautorizat activează pe teritoriul Transnistriei,
Interdnestrcom. Rata de penetrare a telefoniei mobile în 2013 a fost
înregistrată de 120% sau 4.296.000 de abonați (fără Transnistria).

Pe piața de telefonie fixă activează: operatorul național Moldtelecom, dar și
companii private ca Sun Communications, Sicres ș.a.

În domeniul internetului, cei mai mari furnizori de Internet din țară sunt:
Moldtelecom, StarNet, Sun Communications, etc. În intervalul 2007–2011, viteza
de acces la internet în țară a crescut cu 690%, Moldova fiind pe locul doi în
lume într-un asemenea clasament. Începând cu anul 2010 până în prezent Republica
Moldova se află pe poziții variabile în top 15 mondial al țărilor cu cele mai
mari viteze la internet.

Arhitectura Moldovei este influența de amplasarea geografică, de prezența
anumitor materiale de construcții (calcare, argile, lemn), de cultura statelor
învecinate.

În Epoca Antică, teritoriul Moldovei făcea parte din statele geto-dacice, iar
arhitectura este reprezenată de cetățui defensive, case de locuit din carcasă
din lemn, unsă cu lut și văruită, acoperite în patru sau două pante.

În Evul Mediu, arhitectura se divesifică, apar lăcașuri de cult creștine,
cetățui, castele și cetăți, curți domnesti, prăvălii și instalații tehnice
populare. Casele locuitorilor erau simple, cu una sau două odăi, cu pereții
construiți din nuiele și lut. Casele erau acoperite cu stuf sau țiglă. În
perioada domniei lui Ștefan cel Mare, arhitectura se caracterizează prin
individualizarea unui nou stil pentru Țara Moldovei. Aceste se deosebește prin
prezența elementelor arhitecturale de influență străină, ce se îmbina cu
tradiția locală. Are loc îmbinarea arhitecturii bizantin-orientale cu cea
occidentală. Majoritatea edificiilor construite în acele vremuri se
caracterizează printr-o arhitectură de model popular românesc combinat cu
elemente decorative de factură gotică și bizantină.

S-au reconstruit principalele cetăți menite să apere țara, în special a celor de
pe Nistru: Hotin, Soroca, Tighina, Cetatea Albă. S-au fortificat și cetățile din
interiorul țării: Baia, Chilia, Neamț, Roman, Suceava (toate fiind astăzi pe
teritoriul Moldovei din România).

În a doua jumătate a secolului al XV-lea, s-au construit peste 40 de lăcașuri
noi de închinare. Bisericile moldovenești sunt construite în plan triconc (formă
trifoidală, de la trifoi). Ele se deosebesc prin faptul că au mai puține
ferestre și metereze, iar influențele stilului gotic se remarcă la forma ușilor
și ferestrelor, iar picturile pereților interiori și exteriori le aseamănă cu
bisericile bizantine din Grecia, Serbia sau Bulgaria.

În perioada modernă, după anexarea Basarabiei la Imperiul Rus, se edifică
clădiri administrative, financiar-bancare, întreprinderi industriale, spații
comerciale, instituții de învățământ, case de raport, teatru, restaurante.
Planificarea noilor teritorii urbane a vechilor orașe și a localităților nou
fondate are loc cu utilizarea sistemului ortogonal cu cartiere rectangulare,
specifice arhitecturii neoclasice rusești, cu străzi largi rectilinii, care se
intersectau sub un unghi drept. În prima jumătatea a secolului al XIX-lea, se
alcătuiesc planurile urbanistice pentru mari orașe ale regiunii - Chișinău,
Bălți, Soroca, Bender, Cahul.

În perioada sovietică, construcția clădirilor se realizează în stilul
realismului socialist. Până la sfârșitul anilor 1950, în arhitectura monumentală
din orașele RSS Moldovenești se utilizau așa numitul stil empir sovietic sau
stalinist, decorat cu forme și ornamente din moștenirea istorică locală. În a
doua perioadă, care a urmat după decizia privind surplusul de plasticitate în
arhitectură, formele spațiale ale clădirilor, cu excepția celor monumentale, au
fost simplificate, manifestând structură constructivă. Această situație a durat
câteva decenii, arhitectura fiind limitată la repetarea unor soluții
spațial-volumetrice considerate optime pentru diverse tipuri de clădiri:
publice, locative, industriale, etc. Complexele locative, noi apărute în această
perioadă, nu se deosebesc de cele ale altor orașe de pe cuprinsul URSS.

Cultura Republicii Moldova prezintă o paletă largă de activități culturale:
literatura, teatrul, muzica, artele plastice, arhitectura, cinematografia,
radiodifuziunea și televiziunea, arta fotografică, designul, circul, arta
populară, arhivele și bibliotecile, editarea de cărți, cercetarea științifică,
turismul cultural și altele.

Activitatea concertistică academică este asigurată de trei instituții
concertistice: Filarmonica Națională ”Serghei Lunchevici” (2 săli de concert,
orchestră simfonică, capelă corală, ansamblu de muzică populară); Sala cu Orgă
(orchestră de cameră și cor de cameră); Palatul Național (Organizația
Concertistică și de Impresariat „Moldova-Concert”: formații artistice de muzică
și dansuri populare, de muzică ușoară).

Folclorul în Republica Moldova are o puternică bază de origine daco-latină și
cuprinde un sistem de credințe și obiceiuri populare, concretizate în muzică și
dans, în poezia și proza orală, mitologie, ritualuri, teatru popular etc. Acest
patrimoniu cultural, în ansamblul manifestărilor sale, constituie un domeniu
amplu, de o valoare deosebită, al artei naționale, care nu numai a precedat
formele ei culte, ci a și continuat să se dezvolte în epoca modernă, asigurînd
culturii profesioniste substanța originalității ei etnice.

Republica Moldova are un total de 22 instituții de spectacol: 18 teatre
dramatice, un teatru de operă și balet, un teatru etno-folcloric și 2 teatre de
păpuși. 17 teatre sînt situate în capitala țării și 5 în alte localități. Cele
mai importante teatre participă cu succes la festivaluri în străinătate,
organizează festivaluri internaționale acasă, întreprind turnee în Franța,
Italia, SUA, Rusia, Japonia, China, România, în alte țări.

Patrimoniul cultural al Republicii Moldova reprezintă o totalitate de valori și
bunuri culturale (materiale și spirituale, mobile și imobile) de importanță
locală, națională și mondială, constituite pe parcursul istoriei: situri
arheologice, case de locuit, conace, cetăți, mănăstiri și biserici, lucrări de
artă monumentală, monumente și instalații tehnice, ansambluri de construcție –
piețe, străzi, cartiere, sate și centre urbane sau zone etnografice cu
arhitectură tradițională. Actualmente, în republică are loc reconsiderarea
atitudinii societății față de patrimoniul cultural și natural, față de
diversitatea expresiilor culturale.

Patrimoniul cultural mobil este deținut de către peste 100 de muzee din țară,
dintre care 5 muzee și 7 filiale sînt subordonate direct Ministerului Culturii
și Turismului, iar 66 – organelor administrației publice locale. Fondurile
acestora conțin circa 800.000 piese de patrimoniu ce țin de istoria și cultura
națională și cea universală.

Patrimoniul arheologic al Republicii Moldova este bogat în opere de artă de o
vechime considerabilă. Au fost depistate mostre de sculptură încă din perioada
paleoliticului tîrziu. Ceramica culturii Cucuteni din perioada eneolitică este
atestată în mai multe localități ale Republicii Moldova și posedă valențe
artistice incontestabile, prezentînd o întreagă mitologie în imagini.

Primul post de radio din Chișinău, Radio Basarabia, a fost inaugurat oficial pe
8 octombrie 1939, prin transmiterea liturghiei de la Catedrala Mitropolitană.
Prima televiziune, TV Moldova 1, și-a început emisia pe 30 aprilie 1958.

Mass-media din Republica Moldova s-a dezvoltat în perioada post-sovietică. După
declararea independenței, situația pieței media din Moldova era dezastruoasă
atunci. Presa moldovenească era constituită numai din televiziunea națională
(moștenită de la URSS), alte 2 canale ale societății naționale de
radiodifuziune, mai multe posturi de radio, precum și câteva ziare. Situația s-a
schimbat însă, în bine, începând cu mijlocul anilor 90' când se lansau primele
televiziuni private. Astăzi piața media este dominată de posturi de televiziune
regionale cât și de canale cu difuzare în limba română și mai ales în rusă.

Conform unor documente semnate la Geneva în 2006, Moldova își pune ca scop să
treacă complet la televiziunea digitală, suspendând toate semnalele în analog pe
tot teritoriul țării după noaptea zilei de 17 iunie 2015, asigurând populația
țării cu echipamente corespunzătoare de recepție.

Republica Moldova este o țară europeană cu o îndelungată istorie în cadrul
statului românesc (medieval și pre-modern) Moldova, populată preponderent de
moldoveni (români), dar și de diverse etnii precum ucraineni, bulgari, găgăuzi,
ruși, evrei, germani, cehi etc. Aici s-au păstrat multe tradiții multiseculare
care se regăsesc și în jumătatea vestică a Moldovei și în restul României, cu
elemente comune popoarelor creștine din estul Europei.

Oaspeții Moldovei în timpul sărbătorilor pot participa la un șir de evenimente
culturale: concerte („Mărțișor”, „Cireșar”, „Invită Maria Bieșu” etc.), teatre
(„Bitei” etc.), parade și manifestări de masa de Ziua Independenței, „Limba
Noastră”, hramurile orașelor și satelor etc. Zilele roadei sunt marcate în
orasele și satele noastre prin iarmaroace tradiționale. În timpul acestor
evenimente turiștii străini pot cunoaște îndeaproape folclorul, costumele
tradiționale, piesele de artizanat, etc.

În Moldova funcționează peste 3000 instituții de învățământ, la care sunt
angajate circa 47 100 de cadre didactice. În ultimii 15 ani învățământul din
Moldova a fost supus unei reformări care continuă și în prezent.. Conform
datelor recensământului populației din anul 2004, rata alfabetizării era de
99,87%.

Sistemul educațional din dreapta Nistrului și din Transnistria diferă, cel din
urmă urmând modelul rusesc. Actele de studii din învățământul secundar,
secundar-profesional, mediu de specialitate și universitar eliberate în UTA din
Stânga Nistrului, cu excepția specialităților de profil medical, militar și cele
ce țin de protecția ordinii publice și securității statului, sunt recunoscute de
către oficialitățile din Chișinău. Posesorii acestor diplome pot continua
studiilor la nivelurile următoare, precum și la se angaja în câmpul muncii, pe
tot cuprinsul țării.

În ultimii ani s-au înregistrat progrese semnificative în ceea ce privește
înrolarea copiilor în instituțiile preșcolare. În 2011 numărul grădinițelor era
de 1400, cu 19% mai mult decât în 2000, frecventate de 135427 copii. În 2006, în
jur de o treime din copii din mediul urban și mai mult de jumătate din copii în
vârstă de 1-6 (7) ani nu frecventau grădinița. Această situație se datorează
plecării părinților peste hotare, lipsa grădinițelor în mediul rural, lipsa
locurilor la grădinițele existente. Însă rata brută de cuprindere în
învățământul preșcolar a crescut de la 66,1% în anul 2004 până la 81,8% în 2011.
Cuprinderea copiilor mai mari de 5 ani în instituțiile preșcolare atinge cote
mai înalte, iar copiii în afara sistemului rămân în proporție de 10-15% la nivel
de republică.

Rețeaua învățământului superior se compune din 31 de instituții, inclusiv 17 de
stat subordonate mai multor ministere și 14 instituții private. Instituțiile
universitare (inclusiv filialele) sunt amplasate în Chișinău (26), Bălți (3),
Cahul (1), Taraclia (1) Comrat (1), la care se adaugă și instituțiile
transnistrene din Tiraspol (6), Tighina (1) și Râbnița (1). Instituțiile de
învățământ superior din partea stângă a Nistrului nu sunt acreditate de
Ministerul Educației al Republicii Moldova.

Studiile universitare au devenit din ce în ce mai accesibile, iar limitările de
vârstă au fost excluse. Popularitatea învățământului superior este înaltă,
comparativ cu numărul mult mai mic al persoanelor care își fac studiile în
învățământul secundar profesional și mediu de specialitate. La universitățile
din Moldova învață peste 10300 de studenți, circa 90 mii la Ciclul I și 14 mii
la Ciclul II. Sistemul universitar asigură pregătirea specialiștilor la circa
170 de specialități. Din numărul total de studenți 20% învață la profilul
juridic; 24,2% la profilul economic; 2,92 % la medicină. Abiturienții
transnistreni preferă instituțiile din regiune, circa 60%, alți 20% vin la
Chișinău și Bălți, restul pleacă în Ucraina sau Rusia..

În 2005 Republica Moldova a aderat la Procesul Bologna și a început reforma
învățământului superior care în prezent stagnează, persistă o serie de
neclarități legate de școlile doctorale, alegerea disciplinelor opționale,
însăși sistemul de credite funcționează cu deficiențe, p de studii rămân a fi
foarte teoretizate, ponderea orelor practice nefiind suficientă pentru a
achiziționa abilitățile profesionale necesare, lipsa unei corelări dintre
cererea pieței forței de muncă și oferta educațională.

Sportul național în Republica Moldova este trânta. Totuși cel mai popular sport
din țară este fotbalul. Cu toate astea, pe plan internațional reprezentanții
Republicii Moldova nu au reușit mari performanțe, echipa națională de fotbal a
Republicii Moldova nereușind să se califice la niciun turneu al Campionatului
Mondial sau Campionatul European de Fotbal. La nivel de club, cele mai mari
performanțe le-a înregistrat FC Sheriff Tiraspol, care a ajuns de trei ori în
grupele Europa League, realizând asta în sezoanele 2009–10, 2010–11 și 2013–14.

Alte sporturi populare în țară sunt în general sporturile de forță și atletică
grea, cum ar fi boxul, halterele, judo, luptele greco-romane, kickboxingul ș.a.
Tot în aceste genuri Republica Moldova a obținut și cele mai mari performațe ale
sale, prima mare performanță fiind medalia de aur a lui Tudor Casapu la haltere,
obținută la Jocurile Olimpice de vară din 1992 de la Barcelona. Tot Tudor Casapu
a mai cucerit pentru Republica Moldova medalii de bronz la Campionatele Europene
și Mondiale de haltere din 1991. Cu puțin timp mai devreme, în 1988, înainte ca
Moldova să obțină independența, un alt moldovean devenise campion olimpic. E
vorba de Nicolae Juravschi, care fiind în componența echipei URSS a câștigat
medalia de aur la proba caiac-canoe la Jocurile Olimpice de vară din 1988 din
Seul, Coreea de Sud.

Printre rezultatele mai recente, Veaceslav Gojan, a devenit medaliat cu bronz la
box la Jocurile Olimpice de vară din 2008 de la Beijing. Iar surorile Zalina și
Marina Marghieva s-au clasat în multiple rânduri pe podium la Campionatele
Mondiale și Europene la aruncarea discului și aruncarea ciocanului.

Mai slab dezvoltate sunt sporturile de masă și de sală. Astfel, genuri ca
biliardul sau pokerul sunt practicate doar la nivel de amatori, nu și
profesionist. Totuși, în șah, Republica Moldova are câțiva maeștri
internaționali, printre care pot fi menționați Viorel Iordăchescu și Viorel
Bologan. De asemenea sunt slab dezvoltate sporturile de iarnă. În ultimii ani
Republica Moldova a naturalizat o serie de sportivi străini pentru a reprezenta
țara la probele de iarnă pe plan internațional. La sfârșitul anilor 2000, un om
de afaceri moldovean a fondat clubul de hochei Platina Chișinău, care devenit
campioana României la juniori. Ulterior echipa a fost transferată în campionatul
Rusiei, unde însă nu s-a remarcat. Echipa își joacă meciurile de acasă pe
patinoarul din Tiraspol, urmând ca în 2014/15 să fie deschis un patinoar modern
lângă Chișinău.

În urma reformării, în perioada 1998 – 2009, rețeaua spitalicească a fost redusă
de la 276 de spitale cu o capacitate de 42000 de paturi până la 82 de unități cu
capacitatea de 20500 de paturi. În 2010 sistemul de sănătate cuprindea 34 de
spitale raionale, 10 spitale municipale (în Chișinău și Bălți), 18 spitale de
nivel republican și 10 spitale private. Continuă să existe servicii de sănătate
paralele, organizate de alte ministere Ministerului Apărării, Ministerului
Afacerilor Interne, Ministerului Justiției, Ministerului Transportului și
Poliția de frontieră, în total 10 spitale și 91 instituții de ambulator.
Asigurarea populației cu paturi este de 5,6 la 1000 de locuitori. Peste 50% din
spitale (16 spitale republicane, 9 spitale municipale, 8 spitale departamentale
și 8 spitale private) cu o capacita cu o capacitate de 9369 de paturi, sau 46,8%
din numărul total de paturi, se află în municipiul Chișinău.

Rețeaua de asistență medicală primară constă din patru tipuri de prestatori:
Centrele Medicilor de Familie (în baza policlinicilor raionale din trecut);
Centre de Sănătate Rurale, Oﬁcii ale Medicilor de Familie (în baza punctelor
medicale rurale din trecut); și Puncte Medicale pentru asistenții medicilor de
familie (felceri) care acoperă sate/regiuni cu o populație mai mică de 1000.

Deși are o suprafață mică, Republica Moldova dispune de un considerabil
potențial turistic, reprezentat, întâi de toate, de aspectul geomorfologic al
teritoriului – o neobișnuită diversitate de rezervații peisagistice sau
landșafturi naturale și monumente geologice unice, de valoare europeană și
mondială. Formele prioritare ale turismului practicate în ultimul deceniu în
Republica Moldova sunt turismul rural, vitivinicol, cultural, de sănătate și
frumusețe.

Începând cu anul 1998, numărul străinilor veniți în Republica Moldova s-a aflat
pe o pantă ascendentă, atingând 25 000 în 2004, majoritatea proveniți din Rusia,
Ucraina și România. Totodată, numărul moldovenilor plecați peste hotare în 2004,
aproape că s-a dublat față de anul 1997, depășind cifra de 67 000. Dintre
aceștia, cei mai mulți au vizitat Ucraina, Ungaria, Turcia, România sau
Bulgaria.

Pe 1 iunie 2006, în cadrul unei conferințe internaționale, Organizația de
Promovare a Exportului din Moldova (OPEM) a anunțat finalizarea proiectului de
creare a brandului Republicii Moldova, care va fi prezentat peste hotare cu
sloganul „Discover us”. Brandul Republicii Moldova va fi prezentat în șapte
state: România, Italia, Germania, Regatul Unit, Elveția, Franța și Polonia.

Comunitățile agricole și pitoreștile noastre sate pot oferi diferite servicii
turiștilor care doresc să se odihnească în sînul naturii:

Podgoriile moldovenești, de asemenea, constituie un important obiectiv turistic
din sectorul rural. De secole, în Moldova s-au format bogate tradiții de
cultivare a viței de vie și de producere a vinului. În prezent, în țară
funcționează 142 fabrici de vinuri. 23 dintre acestea dispun de condiții și
experiență în ceea ce privește primirea vizitatorilor. Aici turiștii au
posibilitatea de a lua cunoștință de tehnologia producerii vinurilor, de a
urmări cum sînt îmbuteliate și, desigur, de a gusta produsul finit. Prin
calitatea lor, multe dintre vinurile produse în țara se bucură de o bună
reputație pe plan internațional.



https://ro.wikipedia.org/wiki/Transalpina

Transalpina (DN 67C) este o șosea din Munții Parâng, în Carpații Meridionali.
Este cea mai înaltă șosea din România, având punctul cel mai înalt în Pasul
Urdele (la 2.145 m). Drumul face legătura între orașele Novaci din județul Gorj
și Sebeș din județul Alba. Fiind un drum montan, este închis pe perioada iernii.

Transalpina străbate patru județe - Gorj, Vâlcea, Sibiu, Alba - traversând
Munții Parâng de la sud la nord, altitudinea cea mai mare având-o pe o porțiune
de aproximativ 20 de km, în județul Vâlcea, unde se prezintă ca o "șosea de
creastă", trecând la mică depărtare de vârfurile Dengheru (2.084 m), Păpușa
(2.136 m), Urdele (2.228 m), Iezer (2.157 m) și Muntinu (2.062 m).

Începuturile acestui drum sunt neclare. Unele surse susțin că a fost construit
prima dată de legiunile romane în timpul războaielor cu dacii, motiv pentru care
pe hărțile de istorie este trecut sub denumirea de „coridorul IV strategic
roman”.

Există și o legendă locală care spune că, la sfârșitul secolului XVIII și la
începutul secolului XIX, fiecare familie a participat la construirea unei
porțiuni din acest drum, în funcție de posibilitățile fizice și financiare ale
sale.

Potrivit altor surse, șoseaua a fost refăcută și pietruită de germani în timpul
Primului Război Mondial, din rațiuni militare, însă a fost foarte puțin
folosită.

Cert este că acest traseu, cunoscut ca "Poteca Dracului", a fost inițial o
potecă de munte, folosită de către păstorii din Mărginimea Sibiului pentru a
traversa munții cu turmele de oi în Țara Românească.

În lucrarea sa Istoria Olteniei supt austriaci (1718-1739), istoricul Constantin
C. Giurescu arată că încă din anul 1731 autoritățile austriece propuneau
construirea unui drum transcarpatic pe traseul vechiului drum de transhumanță ce
lega Transilvania de Oltenia.

Având în vedere învățămintele din Primul Război Mondial, regele Carol al II-lea
a dorit să aibă la dispoziție un drum strategic, pentru artileria montană, trasă
de cai, care să poată fi parcurs de trupele care se mișcau între Valahia și
Transilvania. Pentru stabilirea traseului drumului, primul-ministru Gheorghe
Tătărăscu a plecat pe munte de la Novaci la Lotru, însotit de 20 de călăreți din
Novaci, conduși de învățătorul Ion D. Giurgiulan. În urma acestei acțiuni,
Gheorghe Tătărăscu a inaugurat lucrările de construcție a drumului pe platoul
Novaciului.

Lucrările de refacere decise de rege au avut loc în perioada 1934-1939. La
inaugurarea drumului, în anul 1939, a participat și regele Carol al II-lea,
însoțit de viitorul rege Mihai I, precum și primul-ministru Gheorghe Tătărescu
și soția sa Arethia. Aceștia au parcurs întregul traseu al drumului la bordul
unei mașini de teren, la volan aflându-se chiar regele Carol al II-lea. După
inaugurare, drumul a fost cunoscut sub denumirea de Drumul Regal sau Drumul
Regelui, care a înlocuit denumirea populară de Poteca Dracului..

Drumul a mai fost reabilitat în timpul celui de-al Doilea Război Mondial, când
germanii aveau nevoie de această cale de acces din motive militare. De atunci a
fost foarte puțin întreținut.

După revoluția din decembrie 1989 drumul nu a mai fost întreținut, o parte a
zidurilor de sprijin au fost stricate, piatra fiind furată și utilizată la
realizarea fundațiilor unor vile construite la Rânca.

În 2008, în ultimele luni de mandat ale ministrului de atunci al
Transporturilor, Ludovic Orban, Compania Națională de Autostrăzi și Drumuri
Naționale din România (CNADNR) a decis să scoată la licitație reabilitarea DN
67C. Lucrările au început efectiv în 2009, investiția licitată ridicându-se la
1.3 miliarde de lei.

La începerea lucrărilor de modernizare, în 2009, drumul dinspre Novaci era
asfaltat numai până la Rânca (1.600 m), iar cel dinspre Sebeș numai până la
Lacul Oașa. Șoseaua a fost dată parțial în circulație în 2010. Lucrările au
încetat în 2013, o dată cu declararea insolvenței firmei Romstrade,
antreprenorul contractat de CNADNR.

Astfel, traseul tronsonului de gol alpin (Rânca-Obârșia Lotrului), care trece
prin Pasul Urdele și Pasul Muntinu, a fost în întregime rectificat, lărgit și
s-a așternut stratul de binder (lipsesc straturile de asfalt de uzură), dar nu
s-au finalizat lucrările la rigolele de preluare a apelor de pe versanți și la
instalarea elementelor de siguranță (parapete, elemente reflectorizante, marcaj
rutier orizontal și vertical). Tronsonul Obârșia Lotrului-Barajul Oașa a fost
refăcut parțial - pe o porțiune de cca. 4 km există doar terasament, alternând
cu straturi de binder și, totodată, cu straturi de asfalt; drumul este brăzdat
transversal de zeci de șanțuri de colectare a apelor pluviale, care necesită
încetinirea până la 5-10 km/h; lipsesc și aici în totalitate elementele de
siguranță. Viaductele de pe malul estic al Lacului Oașa sunt accesibile pe o
singură bandă. Pe tronsonul Baraj Oașa-Dobra, porțiunile de binder alternează cu
cele de asfalt de uzură, iar elementele de siguranță sunt prezente sporadic.

Oficial, drumul este considerat șantier în lucru, și nu beneficiază de
deszăpezire decât pe tronsoanele Novaci-Rânca, respectiv Dobra-Baraj Oașa. În
timpul iernii, la Obârșia Lotrului se poate ajunge doar pe DN7A
Brezoi-Voineasa-Vidra (singurul tronson care este deszăpezit de CNADNR). În
prezent, situația finalizării drumului este incertă, lipsind atât fondurile
necesare finalizării lucrărilor, cât și avizele de mediu obligatorii pentru o
șosea ce tranzitează un sit Natura 2000.

Începând cu data de 15 august 2015 ora 7, Transalpina (DN67C) a fost deschisă
oficial circulației rutiere și pe porțiunea dintre Rânca și Obârșia Lotrului,
regimul juridic al drumului continuând să fie „Drum în lucru”, pe care se
circulă, doar pe timp de zi, în regim de șantier.

Compania Națională de Autostrăzi și Drumuri Naționale din România anunță că de
sâmbătă, 11 iunie 2016, s-a redeschis circulația rutieră pe DN 67C, pe sectorul
de drum cuprins între km 34+500 – km 59+800, adică Transalpina. Accesul pe acest
tronson este permis doar intre orele 7-20, iar viteza maximă permisă este de
doar 30 km/ora.

Agenția Națională pentru Protecția Mediului (ANPM) a confirmat că lucrările la
șoseaua Transalpina s-au derulat până în prezent în lipsa unui acord de mediu
din partea ANPM. Deși a fost solicitat un acord de mediu, solicitarea a fost
respinsă, întrucât la acea dată lucrările au fost efectuate în proporție de
peste 80% și avizul nu mai poate fi emis, deoarece ar fi încălcate prevederile
Directivei Consiliului Uniunii Europene nr. 85/337/CEE. Respingerea cererii
privind eliberarea retroactivă a acordului de mediu în octombrie 2011 a fost
motivată de Agenția Națională pentru Protecția Mediului prin faptul că avizul ar
fi trebuit obținut înainte de începerea lucrărilor de modernizare a șoselei,
demarate în anul 2008, din cauză că șoseaua Transalpina traversează cinci arii
protejate. Pentru obținerea acestui acord trebuia efectuat anterior studiul de
impact asupra mediului.

În fiecare an în luna septembrie pe o porțiune de serpentine a DN67c între
Novaci și Rânca se desfășoară Campionatul Național de Viteză în Coastă, etapa
Rânca.

Etapa de vineri, 8 iunie 2012, a Turului Ciclist al României 2012, Ediția a
49-a, s-a încheiat pe Transalpina, cu o cățărare la ieșirea din Rânca, sosirea
fiind programată la 2.094 m.



https://ro.wikipedia.org/wiki/Liga_I

Liga I este primul eșalon din sistemul competițional fotbalistic din România. A
fost fondată în anul 1909 iar până în sezonul 2006/2007 a fost cunoscută sub
numele de Divizia A, dar și-a schimbat numele din cauza descoperirii că marca
fusese deja înregistrată. În prezent poartă denumirea oficială de Liga 1 Orange
din motive de sponsorizare. Din sezonul 2015-2016, participă 14 echipe. După
sezonul regulat, competiția continuă în sistem play-off/play-out. În play-off
participă primele 6 echipe din clasamentul sezonului regulat. În play-out
participă celelalte 8 echipe. La final, prima echipă din play-off este declarată
campioană, iar ultimele două clasate din play-out retrogradează în Liga II,
urmând ca echipa de pe locul 6 la finalul play-out-ului să dispute un baraj cu
câștigătoarea barajului dintre echipele clasate pe locul 2 în cele două serii
ale Ligii II.

În primăvara anului 1909 a fost inițiată prima întrecere cu mai multe echipe din
țară. În lipsa unui for de coordonare, competiția a fost amânată pentru toamna
acelui an. Federația Română de Fotbal a fost fondată în octombrie 1909,
Asociațiunea Cluburilor de Fotbal, devenită, apoi, Asociațiunea Societăților
Atletice din România (ASAR).

În data de 6 decembrie 1909 a avut loc primul joc de campionat din România, în
cadrul Cupei ASAR. Atunci, pe un frig tăios, Olympia și Colentina s-au întrecut
în primul meci din campionatul românesc, pe Stadionul Bolta Rece, de lângă Arcul
de Triumf, provizoriu, ridicat pentru a celebra 40 de ani de domnie ai regelui
Carol I, meci terminat cu scorul de 2 la 1 pentru Olympia. Al doilea meci se
juca pe Stadionul La Șosea din Ploiești, pe data de 11 decembrie, între United
Ploiești și Olympia București, cu scorul final de 3-3. Ultima partidă a Cupei
ASAR, jucată la București, pe stadionul Olimpia, în data de 15 decembrie între
Colentina - United Ploiești, s-a terminat cu scorul de 2-0, astfel, Olympia
câștigă primul campionat românesc, iar la fel s-ar fi întâmplat și anul următor.

Ulterior organul de conducere al activității fotbalistice devine Comisiunea de
Football-Asociație din cadrul UFSR (Uniunea Federațiilor Sportive din România),
care a luat ființă la 1 decembrie 1912. În 1933 s-a disputat primul meci de
fotbal în nocturnă din România pe stadionul Romcomit din București.

Sezonul 2007-08 a fost câștigat de CFR Cluj, în ultima etapă a campionatului.
Campionatul a fost nedecis până la ultima partidă pentru că echipele CFR Cluj și
Steaua au avut o mică diferență de puncte, CFR fiind echipa ce a reușit să
readucă titlul în afara Bucureștiului după 17 ani.

În sezonul 2008-09, granzii Steaua, Dinamo, Rapid și CFR Cluj au trebuit să se
încline în fața Unirii Urziceni, formație care, deși reprezintă un oraș de doar
17000 de locuitori, a câștigat campionatul, reușind să se califice pentru cea
mai puternică competiție intercluburi europeană, Liga Campionilor UEFA, devenind
echipa din orașul cu cei mai puțini locuitori care a ajuns vreodată în această
competiție. .

Un sezon nebun, în care nu au lipsit surprize, cum ar fi depunctarea Timișoarei,
puncte primite înapoi la finalul campionatului. Astfel, echipa s-a clasat pe
locul doi, ceea ce înseamnă calificarea în preliminariile Ligii Campionilor.
Dinamo, echipa care a terminat pe locul 3, ratează cea mai importantă competiție
continentală, dar participă în noua competiție, UEFA Europa League.

Campionatul român de Fotbal s-a născut în anii 1921-22, chiar dacă în anii
precedenți, din 1909-10, au fost desfășurate competiții regionale. Abia în 1921
s-a putut vorbi de Campionatul Național, ce se juca între echipele care câștigau
campionatul regional.

Primul campionat cu o singură grupă s-a disputat în anii 1934-35 cu 12 echipe,
formulă ce nu a fost schimbată până în 1940 când s-a mai introdus o echipă. În
sezonul 1937-38 s-a revenit la campionatul cu două grupe, apoi imediat
abandonat.

După încheierea celui de-al Doilea Război Mondial, campionatul român a reînceput
în sezonul 1946-47 cu 14 echipe, ce aveau să devină apoi 16 după care se va
întoarce la 14.

În 1950 s-a trecut la sistemul de desfășurare primăvară-toamnă, comun țărilor
din Uniunea Sovietică, cu 12 echipe, 14 din 1954 și 13 din anul următor.

Din 1968-69 s-a trecut la 16 echipe, care au devenit apoi 18 în 1973-74. Acesta
a rămas costant până în 1999-2000, sezon în care numărul echipelor au fost redus
din nou la 16. Dintre acestea ultimele 2 erau retrogradate în Liga II (Divizia
B), compusă din trei grupe cu câte 16 echipe.

Din 2006 până 2015, campionatul era compus din 18 echipe dintre care ultimele 4
retrogradau. În acest an campionatul și-a schimbat numele din Divizia A în Liga
I.

Începând cu sezonul 2015-2016, Liga I este alcătuită din 14 echipe. Acestea
joacă în sistem play-off și play-out.

La 19 decembrie 1998, SABMiller a cumpărat drepturile de denumire pentru patru
sezoane și jumătate, devenind primul sponsor din istoria concursului. SABMiller
a schimbat numele competiției denumind-o "Divizia A Ursus", cu scopul de a
promova berea Ursus.

Începând cu sezonul 2004/05, Grupul European Drinks a devenit sponsor principal
iar competiția și-a schimbat numele în "Divizia A Bürger", pentru a promova
berea Bürger. Din 2008, Liga Întâi a preluat numele unui alt produs al European
Drinks, Frutty Fresh. În sezonul 2009-2010 Liga I este sponsorizată de casa de
pariuri Gamebookers.. Începând cu sezonul 2010-2011, producătorul de bere
Bergenbier va sponsoriza Liga I, iar competiția va purta numele de Liga I
Bergenbier.

Din Noiembrie 2015, primul eșalon al țării va purta numele de Liga 1 Orange,
deoarece compania franceză de telecomunicații a achiziționat drepturile de
publicitate ale Ligii 1, pentru 2 sezoane.

În 2004, Telesport a cumpărat drepturile de difuzare pentru 28 milioane dolari,
încheind un contract cu LPF pentru patru sezoane. Telesport a vândut o parte din
meciuri la alte rețele române: TVR1, Antena 1, Național TV și Kanal D.

Pe 31 martie 2008, Antena 1 împreună cu RCS & RDS au câștigat licitația cu o
ofertă de 102 de milioane de euro pentru o perioadă de trei sezoane de contract.

Începând cu sezonul 2014-2015, Intel Sky Broadcasting (deține televiziunile Look
TV și Look Plus) a cumpărat drepturile de transmisie ale tuturor meciurilor din
Liga I. Totuși, Digi Sport (canalul de sport al RCS-RDS) și Dolce Sport (canalul
de sport al Telekom) dețin drepturi de transmisie ale meciurilor. Dolce Sport
transmite meciurile de pe Look Plus, în timp ce Digi Sport transmite toate
meciurile. Contractele sunt valabile până în 2019.

Cluburile românești, de fotbal, prezente în Clasamentul Coeficienților UEFA, la
data de 14 iulie 2016, sunt următoarele:

Clasamentul a fost întocmit acordându-se 2 puncte la victorie și 1 punct la
egal. Include meciurile jucate în sezonul 2013/14. Echipele boldate joaca în
sezonul 2015-16 al Ligii I. Echipele scrise cu caractere italice nu mai există.



https://ro.wikipedia.org/wiki/Zlatan_Ibrahimovi%C4%87

Zlatan Ibrahimović (n. 3 octombrie 1981, Malmö, Suedia) este un fotbalist suedez
de origine bosniaco-croată, care joacă pe postul de atacant la echipa engleză
Manchester United. Acesta este considerat unul dintre cei mai mari atacanți din
istorie, datorită execuțiilor și tehnicii sale excepționale, fiind deseori
comparat cu Marco van Basten.

În anul 2011 Ibrahimović a fost cel mai bine plătit fotbalist din Italia. El a
primit de șase ori Balonul de Aur din Suedia, premiul pentru cel mai bun
fotbalist al acestei țări, și este singurul care a câștigat premiul mai mult de
două ori. În timpul ce era la Inter, el a câștigat de trei ori Serie A, iar în
2009 a fost golgheter în Serie A cu 25 de goluri marcate. Transferul lui
Ibrahimović de la Inter la Barcelona s-a făcut pe 27 iulie 2009 și a fost al
treilea cel mai scump transfer (69 milioane de euro) din toate timpurile.

Zlatan Ibrahimovic s-a născut și a crescut în districtul Rosengard din Malmo.
Tatăl său este bosniac, iar mama este croată. A început să joace fotbal la Malmö
BI în 1988, apoi a mai trecut și pe la BK Flagg și FBK Balkan înainte de a
ajunge la Malmö FF în 1994. Ibrahimović, de asemenea, a practicat Taekwondo de
la 14 la 17 ani în Malmöklubben Enighet unde a obținut și centura neagră. El a
trecut pe la școala sportivă Borgarskolan, dar și-a întrerupt studiile pentru a
se ocupa doar de fotbal.

Numele de familie al lui Zlatan vine din partea tatălui Sefiks care este
musulman (إبراهيم arabă, Ibrahim). Zlatan este, totuși, catolic.

Ibrahimović a semnat primul contract cu Malmo FF în 1996 și a început să joace
la echipa mare în 1999 în prima ligă suedeză, Allsvenskan. Primul gol în
campionat a venit pe 30 octombrie 1999 când Malmo FF a învins MFF slog Frölunda
cu 2-1. Malmo a terminat în acel sezon pe 13 și a retrogradat din Allsvenska.
Sezonul următor în Superettan, el a înscris 12 goluri.

În iulie 2001, Ibrahimović este transferat la echipa olandeză Ajax Amsterdam.
Malmö FF a primit 85 milioane de coroane pentru el, cea mai mare sumă pentru un
jucător din Allsvenska din toate timpurile. La început Ibrahimović a jucat puțin
pentru noua sa echipă, dar când antrenorul Adriaanse a fost concediat la
sfârșitul lunii noiembrie 2001, Ronald Koeman a devenit noul tehnician al
olandezilor i-a dat lui Ibrahimović șansa să joace mult mai mult. Ajax a
câștigat liga olandeză și cupa din sezonul 2001/2002, iar Ibrahimović a înscris
șase goluri în 24 de apariții pentru Ajax în timpul sezonului de debut.În
sezonul 2002/2003 Ibrahimović a înscris două goluri în debutul lui în Champions
League cu Lyon, în septembrie 2002. În total, el a înscris patru goluri în Liga
Campionilor și 13 goluri în Eredivisie. În sezonul 2002/2003 Ajax a terminat pe
locul doi. În sezonul 2003/2004, a câștigat din nou liga olandeză cu Ajax, și a
înscris 13 goluri în 22 de meciuri. Ibrahimović a reușit să înscrie trei goluri
în trei meciuri pentru Ajax în sezonul 2004/2005 înainte de a pleca în Italia.
În ultimul său meci împotriva lui NAC Breda, a înscris un gol care a fost votat
de spectatorii Eurosport drept „golul anului”.

La 31 august 2004, el a fost gata să joace pentru clubul italian Juventus. Taxa
de transfer a fost de 19 milioane €. La Juventus, el a fost titular în mod
regulat și a marcat primul gol în Serie împotriva Bresciei. În timpul sezonului
său de debut în Italia, el a marcat 16 goluri în 35 apariții în ligă și a fost
numit Jucătorul Anului în Italia. La 14 noiembrie 2005, el a fost distins cu
Balonul de Aur suedez. În sezonul 2005/2006 Ibrahimović a înscris 7 goluri în 35
de meciuri și și-a păstrat locul său de titular în perioada lui Fabio Capello.
Cu Juventus a câștigat campionatul italian în sezoanele 2004/2005 și 2005/2006,
dar aceste titluri i-au fost luate lui Juventus datorită binecunoscutului
scandal Calciopoli.

La 9 august 2006 Inter l-a cumpărat pe Ibrahimović pentru 24.8 milioane de euro.
În debutul la Inter, el a înscris împotriva Fiorentinei. În timpul sezonului
2006/2007, el a devenit campion cu Inter și a fost marcatorul Interului cu 15
goluri. În sezonul 2007/2008 Ibrahimović a înscris 17 goluri iar Inter a
câștigat din nou Serie A. În Liga Campionilor, Inter a câștigat grupa sa iar
Ibrahimović a fost golgheter după faza grupelor, cu cinci goluri. Inter, însă,
la fel ca sezonul trecut, a părăsit repede competiția. În a doua jumătate a
sezonului el a fost accidentat pentru o lungă perioadă de timp, dar a revenit în
meciul final împotriva lui Parma, unde a înscris două goluri și a salvat titlul
lui Inter. La gala fotbalului italian a primit distincția de jucător al anului
și cel mai bun jucător străin din Serie A. El a fost, de asemenea, nominalizat
pentru Balonul de Aur FIFA și a încheiat pe locul 9. Cristiano Ronaldo a fost
câștigător. La data de 25 octombrie 2008 Ibrahimović și-a prelungit contractul
cu Inter până în 2013. Potrivit Aftonbladet, atunci salariul său anual a fost
crescut de 105 milioane kr la 120 milioane kr, împreună cu Kaká a fost cel mai
plătit fotbalist din lume. În sezonul 2008/2009 a câștigat pentru al treilea an
consecutiv și a fost cel mai bun sezon pentru Ibrahimović până în prezent. În
timpul sezonului el a înscris 25 de goluri. În Europa, nu a fost atât de bun
pentru Inter, care a ieșit în optimile Ligii Campionilor. După înfrângere s-a
presupus că Ibrahimović va părăsi Italia, pentru a juca în Spania.

În iulie 2009, au început negocierile între Inter și Barcelona. Cluburile au
ajuns la un acord pentru Ibrahimović de 46 de milioane de euro, plus Samuel
Eto'o (evaluat la 20 milioane de euro). Tranzacția a fost finalizată pe 27 iulie
2009 când Ibrahimović a fost prezentat la Barcelona în fața a 70.000 de fani pe
Camp Nou. La Barcelona a avut tricoul cu nr. 9, lăsat liber de Samuel Eto'o.
Ibrahimović a avut o fractură la mâna stângă în iulie, și a fost forțat să se
opereze, astfel a ratat o parte din meciurile Barcelonei. Primul meci pentru
Ibrahimović la Barcelona a fost a doua etapă a finalei Super-Cupei Spaniei
împotriva lui Athletic Bilbao, la 23 august. Meciul sa încheiat 3-0 pentru
Barcelona, astfel a câștigat Cupa Super finala cu un golaveraj de 5-1.
Ibrahimović a jucat tot meciul, dar nu a reușit să înscrie. Pe 28 august
Ibrahimović a câștigat UEFA Super Cup, după 1-0 cu FC Shachtar Donețk. Acesta a
fost al doilea său trofeu, cu Barcelona, după doar 2 luni la club. În Primera
Division a înscris primul său gol pe 31 august pe Camp Nou în Barcelona-
Sporting Gijon 3-0. În următoarele patru meciuri Ibrahimović a avut un gol pe
meci. Astfel, el a devenit primul jucător al Barcelonei care să înscrie în
primele cinci jocuri din campionat cu clubul. Recordul era deținut de Hristo
Stoichkov, care a marcat în primele sale trei jocuri în 1990/1991. La 29
noiembrie el a decis celebrul El Classico și Barcelona s-a dus pe primul loc în
La Liga. În toamnă a marcat 11 goluri și a ajutat mult echipa în La Liga. În
total în La Liga și Liga Campionilor, el a marcat 20 de goluri și 9 asisst-uri,
astfel a fost al doilea marcator al Barcelonei după Lionel Messi. Barcelona a
câștigat La Liga, dar a pierdut în semifinala Champions League împotriva
fostului club al lui Ibrahimovic, Inter. După ieșirea din Liga Campionilor
Ibrahimovic a pierdut locul său obișnuit în unsprezecele Barcelonei .În luna
august 2010, Zlatan a ajutat Barcelona să câștige Super Cupa Spaniei împotriva
Sevillei. La prima întâlnire, el a început din primul minut, dar Barcelona a
pierdut cu 1-3. În meciul retur de pe Camp Nou Zlatan a văzut întregul meci pe
bancă și echipa câștigând cu 4-0, dând rezultatul general 5-3. Acesta a fost
titlul cinci și ultimul pentru Zlatan la Barcelona. Ibrahimovic a câștigat
Supercupa Spaniei de două ori (2009 și 2010), Supercupa UEFA o dată (2009), La
Liga o dată (2010), și FIFA Club World Cup o dată (2009).

Pe 30 iunie 2016, a anunțat pe mai multe rețele de socializare că următoarea sa
destinație este Manchester United, fiind reunit cu Jose Mourinho. Pe 1 iulie
2016, a semnat pe un an cu echipa engleză, cu opțiunea de prelungire pe un an.

1 Include meciuri din Coupe de France, Coupe de la Ligue, Cupa KNVB, Coppa
Italia, Football League Cup, FA Cup, Svenska Cupen si Copa del Rey.

3 Include meciuri din Johan Cruijff Shield, Supercoppa Italiana, Supercopa de
España, Supercupa Europei, Trophée des Champions și FIFA Club World Cup.

Ibrahimović și partenera sa, Helena Seger, au doi fii, Maximilian (născut 2006)
și Vincent (născut 2008).



https://ro.wikipedia.org/wiki/World_Wide_Web

Termenul World Wide Web, abreviat WWW sau și www, numit scurt și web, care în
engleză înseamnă „pânză” (de păianjen); de multe ori este confundat cu rețea
(net) și se pronunță /ˌwɝːld waɪd wɛb/ respectiv /wɛb/ (v. AFI), iar pe
românește [ pron. ŭeb ] , este totalitatea siturilor / documentelor și
informaților de tip hipertext legate între ele, care pot fi accesate prin
rețeaua mondială de Internet (net = rețea ). Documentele, care rezidă în
diferite locații pe diverse calculatoare server, pot fi regăsite cu ajutorul
unui identificator univoc numit URL. Hipertextul inclusiv imagini etc. este
afișat cu un ajutorul unui program de navigare în web numit browser, care
descarcă paginile web de pe un server web și le afișează pe un terminal „client”
la utilizator.

WWW este numai unul din numeroasele servicii și aplicații informatice
disponibile în Internet. Alte servicii sunt de exemplu: afișarea de informații
cu formă de text, imagini și sunete, poșta electronică e-mail, transferul de
fișiere de date și informații FTP, chat, aplicații video și video on demand,
servicii telefonie și telefonie cu imagine prin Internet de tip VoIP, posturi de
radio și televiziune prin Internet, e-commerce, sondări de opinie, răspândirea
știrilor prin metode RSS, toate genurile de grafică și muzică, lucrul pe un
calculator de la distanță prin Internet, grupuri de discuții pe diverse teme,
sisteme de jocuri interactive, distribuție de software ș.a.

Webul a fost inventat în 1989 la Centrul European de Cercetări Nucleare (CERN)
din Geneva, Elveția. Propunerea inițială de creare a unei colecții de documente
având legături între ele a fost făcută de Tim Berners-Lee în martie 1989.
Propunerea a apărut în urma problemelor de comunicare pe care le întâmpinau
echipele de cercetători ce foloseau centrul, chiar și folosind poșta
electronică.

Primul prototip al acestei colecții (mai întâi în format de text simplu) a
apărut nu mult înainte de decembrie 1991, când s-a făcut prima lui demonstrație
publică. Studiul a fost continuat prin apariția primei aplicații grafice Mosaic,
în februarie 1993, realizată de cercetătorul Marc Andreessen de la centrul
universitar National Center for Supercomputing Applications (NCSA) din orașul
Urbana-Champaign din statul federal Illinois, SUA.

În 1994 CERN și M.I.T. au format Consorțiul World Wide Web, care are drept
obiectiv dezvoltarea webului, standardizarea protocoalelor și încurajarea
legăturilor dintre site-uri. Berners-Lee a devenit directorul acestui consorțiu.
M.I.T. coordonează partea americană a consorțiului, iar partea europeană este
coordonată de INRIA, centrul de cercetări francez.

În 1995 Andreessen părăsește NCSA și înființează o nouă companie, Netscape
Communications Corp., care se ocupă cu dezvoltarea de software pentru web.

Apoi webul a evoluat până la ceea ce este astăzi, un serviciu multimedia
integrativ, având ca suport fizic Internetul.

World Wide Web Consortium (cunoscut și sub denumirea de W3C), care astăzi este
condus de Berners-Lee, dezvoltă standardele HTML și CSS; alte standarde provin
de la Internet Engineering Task Force (IETF), ECMA sau producători ca Sun
Microsystems.

Programul de navigare (browserul) cheamă pagina folosindu-se de URI și HTTP, o
interpretează conform formatării paginii (hipertext) și o prezintă
utilizatorului pe un monitor. Unul dintre principiile webului este modelul
client-server, browserul fiind aplicația client, iar serverul HTTP (serverul
web) fiind aplicația server. Pentru a putea interpreta și reda informațiile sub
forma hipertextului, browserul apelează la standardul de limbaj HTML, definit
încă de la începutul dezvoltării webului.

În perioada 2004-2005 webul a cunoscut un salt calitativ cu privință la
aplicațiile de mare răspândire pe glob, care e cunoscut sub numele simbolic Web
2.0.

Standardele web sunt un termen general pentru standardele formale și alte
tehnici specifice care definesc și descriu aspecte ale World Wide Web. În
ultimii ani termenul a fost frecvent asociat cu tendința de însușire a celor mai
bune practici standardizate pentru construirea, designul și dezvoltarea
paginilor Web folosind aceste metode.

O recomandare W3C este o specificație sau un set de indicații care, după
numeroase propuneri și dezbateri, a primit aprobarea membrilor și directorului
W3C.

La 12 decembrie 1991 la Stanford Linear Accelerator Center (SLAC) a fost
instalat un server web și primele pagini Web, care făceau legătura cu biblioteca
centrului. Dar primul server web a fost realizat aproape cu un an înainte, la
Centrul European pentru Cercetări Nucleare (CERN), la Geneva, în Elveția, și s-a
numit la început nxoc01.cern.ch, iar mai apoi info.cern.ch . Iar prima pagină
web a conținut chiar prezentarea proiectului și a fost accesibilă la:
http://nxoc01.cern.ch/hypertext/www/TheProject.html

Tim Berners-Lee era preocupat de introducerea hypertext-ului în Internet, în
procesul de căutare și regăsire a documentelor. Noțiunea exista, chiar și
termenul Hypertext fusese deja introdus de Ted Nelson (1965). Problemele și
avantajele parcurgerii informațiilor organizate ca hipertext fuseseră deja
analizate de Doag Engelbart, realizator al unui prin sistem online și inventator
al mausului.

Tim Berners-Lee scrie încă în 1980, în stagiul la CERN, un program pentru
„notebook” intitulat „Enquire-Within-Upon-Everything”, care permite legături
între noduri arbitrare. Fiecare nod fiind caracterizat de un titlu, un tip și o
listă de legături bidirecționale. Programul a rulat pe mașini Norsk Data sub
sistemul de operare SINTRAN-III.

În martie 1989 Tim Berners-Lee scrie lucrarea: „Information management: A
proposal”, difuzată pentru comentarii în CERN, însoțită și de lucrarea
„Hypertext and CERN”. Ideea de bază a fost cea a accesului la documente pe baza
a ceea ce acum numim URL. După mai multe dezbateri și reluări, în septembrie,
șeful său, Mike Sendal, cumpără un calculator NeXT (unul din supercalculatoarele
vremii) și îi permite să treacă la muncă. Era în luna mai a anului 1990.

Studentul Nicola Pellow reușește să facă un navigator mod linie (în genul
lynx-ului actual), astfel că la Crăciunul din 1990 erau demonstrabile atât
navigatorul său simplu, cât și cel realizat de Tim Berners-Lee, combinat cu
editor și cu o interfață grafică. Era deja posibil accesul la fișiere hipertext
și la grupurile de știri.

În acest context, fizicianul Paul Kunz de la SLAC (Centru colaborând strâns cu
CERN-ul), care participase la o consfătuire la Geneva în septembrie, unde, după
propria mărturie, Tim Berners-Lee i-a arătat despre ce-i vorba, la revenirea
acasă instalează programul de server web și realizează împreună cu colaboratorii
săi (Louise Addis, George Crane, Tony Johnson, Joan Winters și Bebo White)
câteva documente HTML de legătură spre biblioteca electronică a Centrului.
Potrivit relatărilor, pagina Web a SLAC ar fi fost accesibilă/vizibilă din 12
decembrie ora 16. Cert este că Tim Berners-Lee transmite un e-mail vineri 13
decembrie pe listele www-interest@cernvax.cern.ch și www-talk@cernvax.cern.ch,
cu copie pentru Paul Kunz, la pfkeb@kaon.slac.stanford.edu, prin care anunță:
There is an experimental W3 server for the SPIRES High energy Physics preprint
database, thanks to Terry Hung, Paul Kunz and Louise Addis of SLAC.



https://ro.wikipedia.org/wiki/Muntele_Tambora

Muntele Tambora (sau Tamboro) este un stratovulcan activ (vulcan compozit),
aflat pe Insula Sumbawa, Indonezia. Sumbawa este flancată atât la nord cât și la
sud de scoarța oceanică, iar Tambora s-a format datorită zonei active de
subducție de sub el. Acest lucru a făcut ca Muntele Tambora să ajungă la 4.300 m
altitudine, astfel era unul dintre cele mai înalte vârfuri din arhipelagul
indonezian. După ce o cameră magmatică mare din interiorul muntelui s-a umplut
pe parcursul câtorva decenii, activitatea vulcanică a ajuns la un punct
culminant în istorica erupție supercolosală din aprilie 1815.

Erupția din 1815 este evaluată la 7 pe Indexul Explozivității Vulcanice. Singura
erupție de acest fel a avut loc la Lacul Taupo în cca. 180 d.Hr. Cu un volum al
ejecțiilor estimat la 160 de kilometri cubi, erupția lui Tambora din 1815 a fost
cea mai mare erupție vulcanică din istorie. Explozia a fost auzită de pe insula
Sumatra (la peste 2.000 km distanță). Căderi de cenușă vulcanică au fost
observate în Borneo, Sulawesi, Java și insulele Moluce. Cele mai multe decese
din erupție au fost cauzate de foamete și de boli, deoarece erupția a ruinat
productivitatea agricolă în regiunea locală. Numărul morților a fost de cel
puțin 71.000 de persoane (cea mai mortală erupție din istorie), din care
11.000–12.000 au fost uciși direct de erupție; adesea citarea cifrei de 92 mii
de persoane ucise se crede a fi supraestimată. Erupția a creat anomalii
climatice globale, între care se numără și fenomenul cunoscut sub numele de
„Iarnă vulcanică”: 1816 a devenit cunoscut ca „Anul Fără Vară”, din cauza
efectului asupra vremii din America de Nord și Europa. Culturile agricole au
fost distruse și efectivele de animale au murit în mare parte din emisfera
nordică, în cea mai gravă foamete a secolului al XIX-lea.

În timpul unei excavări în 2004, o echipă de arheologi a descoperit rămășițe
îngropate de erupția din 1815. Ele au fost păstrate intacte sub 3 m adâncime de
depozite piroclastice. La situl numit „Pompeii Estului”, artefactele au fost
păstrate în pozițiile pe care le ocupaseră în 1815.

Muntele Tambora este situat pe insula Sumbawa din arhipelagul Sunda Inferioară.
Acesta este un segment al „Arcului Sunda”, un șir de insule vulcanice care
formează lanțul de sud al arhipelagului indonezian. Tambora formează propria
peninsulă pe Sumbawa, cunoscută sub numele de Peninsula Sanggar. La nord de
peninsulă se află Marea Flores, iar la sud este Golful Saleh, de 86 km lungime
și 36 km lățime. La gura Golfului Saleh există un ostrov numit Moyo
(indoneziană: Pulau Moyo).

Pe lângă interesul pe care-l prezintă pentru seismologi și vulcanologi, care
monitorizează activitatea muntelui, Muntele Tambora este o zonă de studii
științifice pentru arheologi și biologi. Muntele atrage și turiști care vin
pentru drumeții și pentru activități în sălbăticie. Cele mai apropiate două
orașe sunt Dompu și Bima. Există trei concentrații de sate în jurul pantelor
muntelui. La est este satul Sanggar, la nord-vest sunt satele Doro Peti și
Pesanggrahan, iar la vest este satul Calabai.

Există două trasee de ascensiune care duc la calderă. Primul traseu începe de la
sud-estul muntelui din satul Doro Mboha. Acest traseu urmează un drum pietruit,
printr-o plantație de cajou până când ajunge la 1.150 de metri deasupra
nivelului mării. Sfârșitul acestui drum este partea de sud a calderei, la 1.950
metri altitudine, restul traseului fiind pe poteci. Această locație este de
obicei folosită ca o tabără de bază pentru a monitoriza activitatea vulcanică,
deoarece este nevoie de doar o oră pentru a ajunge la calderă. Al doilea traseu
pornește de la satul Pancasila în nord-vestul muntelui. Folosind a doua cale,
caldera este accesibilă numai pe jos.

Tambora se află la 340 km nord de sistemul Groapa Java și la 180–190 km deasupra
suprafeței superioare a zonei de subducție active din nord. Insula Sumbawa este
flancată atât la nord cât și la sud de scoarța oceanică. Rata de convergență
este de 7,8 cm/an. Se estimează că Tambora s-a format în urmă cu 57.000 ani.
Depunerile din straturile sale s-au scurs din camera magmatică mare din
interiorul muntelui. Acest proces geologic, prin care Golful Saleh, prăbușit în
caldera camerei cu magmă drenată, a apărut pentru prima dată ca un bazin mare,
în urmă cu aproximativ 25.000 de ani, a dus și la formarea insuliței Mojo.

Potrivit unui studiu geologic, înainte de erupția din 1815, Tambora avea forma
unui stratovulcan tipic, cu un con vulcanic simetric ridicat și cu un singur
orificiu central. Diametrul la bază este de 60 km. Gura vulcanică centrală emite
frecvent lavă, care curge pe o pantă abruptă.

De la erupția din 1815, porțiunea de mai jos conține secvențe intercalate de
depozite de materiale de lavă și materiale piroclastice. Curgerile de lavă de
1–4 m grosime constituie aproximativ 40% din grosimea straturilor. Grosimea
straturilor de zgură a fost produsă de fragmentarea fluxurilor de lavă. În
secțiunea superioară, lava este amestecată cu zgură, tuf și curgeri
piroclastice. Există cel puțin douăzeci de conuri „parazitare”. Unele dintre ele
au nume: „Tahe” (877 m), „Molo” (602 m), „Kadiendinae”, „Kubah” (1.648 m) și
„Doro Api Toi”. Cele mai multe dintre aceste conuri parazitare au produs lavă
bazaltică.

Utilizarea tehnicii de datare cu carbon radioactiv a stabilit datele a trei
erupții ale vulcanului Tambora, înainte de erupția din 1815. Magnitudinea
acestor erupții este necunoscută. Datele estimate sunt: anul 3910 î.Hr. ± 200
ani, 3050 î.Hr. și 740 d.Hr. ± 150 de ani. Ele au fost toate erupții explozive
care au avut loc prin gura vulcanică centrală și au avut caracteristici
similare, cu excepția celei mai vechi erupții care nu a avut curgeri
piroclastice.

În 1812, Muntele Tambora a devenit extrem de activ, cu apogeul eruptiv în cazul
catastrofal din aprilie 1815. Magnitudinea a fost de 7 pe scara Indexului
Explozivității Vulcanice (VEI), cu un volum total al ejecțiilor tephra de 1,6 ×
1011 metri cubi (160 kilometri cubi). A fost o explozie a gurii vulcanice
centrale cu curgeri piroclastice și un colaps al calderei, cauzând valuri
tsunami și pagube materiale pe arie extinsă. Acesta a avut un efect pe termen
lung asupra climei globale. Această activitate a încetat la 15 iulie 1815.
Următoarea activitate a fost înregistrată în august 1819, aceasta a constat
într-o erupție mică (VEI = 2), cu flăcări și replici de cutremure mici, și a
fost considerată ca făcând parte din erupția din 1815. În jurul anului 1880 ± 30
de ani, Tambora a intrat în erupție din nou, dar numai în interiorul calderei.
Aceasta a creat debite mici de lavă și extrudări ale cupolelor de lavă. Această
erupție (VEI = 2) a creat conul parazitar Doro Api Toi din interiorul calderei.

Muntele Tambora este încă activ. Minore cupole de lavă și curgeri au fost
extrudate pe podeaua calderei în secolele al XIX-lea și al XX-lea. Ultima
erupție a fost înregistrată în 1967. Cu toate acestea, ea a fost foarte mică și
non-explozivă (VEI = 0).

Muntele Tambora a trecut prin mai multe secole de hibernare inactivă înainte de
1815, ca urmare a răcirii treptate a magmei hidrice care se găsește într-o
cameră magmatică închisă. În interiorul camerei, la adâncimi cuprinse între
1,5–4,5 km, exsoluția magmei lichide de înaltă presiune se formează în timpul de
răcire și cristalizare al magmei. O suprapresiune a camerei de aproximativ 4–5
kbar a fost generată, iar temperatura a variat de la 700 la 850 °C.

În 1812, caldera a început să se cutremure și a generat un nor întunecat. La
data de 5 aprilie 1815, a avut loc o erupție de dimensiuni moderate, urmată de
zgomote asemănătoare tunetelor, auzite în Makassar pe Sulawesi (la 380 km),
Batavia (acum Jakarta) pe Java (la 1.260 km), și pe Ternate din Insulele Moluce
(la 1.400 km). În dimineața zilei de 6 aprilie, cenușa vulcanică a început să
cadă în Java de Est, „tunetele” făcându-se auzite până la 10 aprilie. Prima
bubuitură, care a fost confundată cu sunetul unui foc de armă, a fost auzită pe
10 aprilie de pe insula Sumatra (la mai mult de 2.600 de km depărtare).

În jurul orelor 19, pe 10 aprilie, erupțiile s-au intensificat. Trei coloane de
foc s-au ridicat și au fuzionat. Tot muntele a fost transformat într-o masă de
curgere a „focului lichid”. Pietre ponce de până la 20 cm în diametru au început
să cadă pe jos la aproximativ 8 p.m., acest fenomen a fost urmat de cenușă în
jurul orelor 9–10 p.m.. Torente piroclastice fierbinți curgeau de pe munte până
la mare pe toate laturile peninsulei, distrugând satul Tambora. Explozii
puternice s-au auzit până în seara următoare, pe 11 aprilie. Vălul de cenușă s-a
răspândit până în vestul Java și Sulawesi de Sud. În Batavia s-a simțit un miros
„azotos” și a căzut o ploaie torențială cu fragmente vulcanice, care în cele din
urmă a scăzut în intensitate între 11 și 17 aprilie, după care a încetat.

Explozia este estimată a fi fost la 7 pe scara Indexului Explozivității
Vulcanice. Ea a avut aproximativ de patru ori energia erupției din 1883 a
vulcanului Krakatau, în sensul că a fost echivalent cu o explozie de 800
milioane de tone. O cantitate de 160 de kilometri cubi de trahiandezite (roci
vulcanice) piroclastice a fost eliminată, cu o greutate de aproximativ 1,4 ×
1014 kg (vezi mai jos). Acest lucru a lăsat o calderă de 6–7 km și peste
600–700 m adâncime. Densitatea de cenușă căzută în Makassar a fost 636 kg/m².
Înainte de explozie, Muntele Tambora a fost de aproximativ 4.300 de metri
înălțime, unul dintre cele mai înalte vârfuri din arhipelagul indonezian. După
explozie, el măsoară acum numai 2.851 de metri.

Erupția lui Tambora din 1815 este cea mai mare erupție observată în istorie (a
se vedea tabelul I, pentru comparație). Explozia a fost auzită la 2600 km
depărtare, și cenușa a căzut la cel puțin 1.300 km distanță. La peste 600 km de
vârful muntelui, lumina Soarelui nu s-a mai văzut timp de aproximativ două zile.
Torentele piroclastice s-au răspândit cel puțin 20 km de la vârful muntelui.

Toată vegetația de pe insulă a fost distrusă. Copaci dezrădăcinați, amestecați
cu cenușă și piatră ponce, pluteau în mare și formau plute de până la 5 km
lungime. O plută de piatră ponce a fost găsită în Oceanul Indian, în apropiere
de Calcutta la 1 și 3 octombrie 1815. Nori groși de cenușă acopereau încă vârful
la 23 aprilie. Exploziile au încetat la 15 iulie, deși emisiile de fum au fost
încă observate până în 23 august. Flăcări și replici însoțite de uruituri au
fost consemnate în august 1819, la patru ani după eveniment.

Mai multe insule din arhipelagul indonezian au fost lovite de un tsunami moderat
la 10 aprilie, valul având o înălțime de până la 4 metri, ajungând în Sanggar în
jurul orei 10 p.m. Un tsunami de 1–2 m înălțime a fost consemnat în Besuki, Java
de Est, înainte de miezul nopții, și unul de 2 metri în înălțime în Insulele
Moluce. Totalul morților a fost estimat la aproximativ 4.600.

Coloana de erupție a ajuns în stratosferă, la o altitudine de mai mult de 43 km.
Particulele mai grosiere de cenușă au căzut 1–2 săptămâni după erupție, dar
particulele fine de cenușă au rămas în atmosferă de la câteva luni până la
câțiva ani la o altitudine de 10–30 km. Vânturile longitudinale au răspândit
aceste particule fine pe glob, creând fenomene optice. Apusuri de soare și
amurguri prelungite strălucit colorate au fost frecvent observate la Londra,
Anglia între 28 iunie și 2 iulie 1815 și între 3 septembrie și 7 octombrie 1815.
Strălucirea cerului la amurg părea de obicei portocalie sau roșie aproape de
orizont și violet sau roz mai sus.

Numărul estimat de decese variază în funcție de sursă. Zollinger (1855) pune
numărul de decese directe la 10.000, probabil cauzate de curgeri piroclastice.
Pe insula Sumbawa, au existat 38 de mii de decese din cauza foametei și alte
10.000 de decese survenite din cauza bolilor și a foametei pe Insula Lombok.
Petroeschevsky (1949) a estimat numărul oamenilor uciși la aproximativ 48.000 pe
Sumbawa și 44.000 pe Lombok. Mai mulți autori utilizează cifrele estimate de
Petroeschevsky, cum ar fi Stothers (1984), care citează 88.000 de decese în
total. Cu toate acestea, Tanguy et al. (1998) a susținut că cifrele lui
Petroeschevsky sunt neîntemeiate și se bazează pe referințe nedetectabile.
Tanguy a revizuit numărul exclusiv pe baza a două surse credibile, Zollinger,
care a petrecut mai multe luni pe Sumbawa după erupție, și notele lui Raffles.
Tanguy a subliniat că nu puteau să fi fost victime suplimentare, cu privire la
Bali și Java de Est, din cauza foametei și a bolilor. Estimarea lor a fost de
11.000 de decese cauzate de efectele directe vulcanice și 49.000 din cauza
foametei post-erupție și a bolilor epidemice. Oppenheimer (2003), a declarat un
număr modificat de cel puțin 71.000 de decese în total, așa cum se vede în
Tabelul I de mai jos.

Erupția din 1815 a eliberat sulf în stratosferă, cauzând o anomalie climatică
globală. Masa de sulf ejectată în timpul erupției s-a estimat prin diverse
metode: prin metoda petrologică; printr-o măsurare optică a adâncimii bazată pe
observații anatomice; și prin metoda determinării concentrației de sulfat din
gheața din regiunile polare, folosind miezuri din Groenlanda și Antarctida.
Cifrele variază în funcție de metodă, variind de la 10 la 120 milioane de tone
de S.

În primăvara și vara anului 1816, o „ceață uscată” persistentă a fost observată
în nord-estul Statelor Unite. Ceața a înroșit și estompat lumina soarelui,
astfel încât petele solare au fost vizibile cu ochiul liber. Nici vântul, nici
precipitațiile nu au dispersat „ceața”. Aceasta a fost identificată ca un văl
stratosferic de aerosoli de sulfat. În vara anului 1816, țările din emisfera
nordică au suferit condiții meteorologice extreme, acest an a fost numit anul
fără vară. Temperaturile medii globale au scăzut cu 0,4–0,7 °C, suficient pentru
a cauza probleme agricole semnificative pe glob. La 4 iunie 1816, au fost
consemnate înghețuri în Connecticut, și până în ziua următoare, mare parte din
Noua Anglie a fost cuprinsă de un front rece. La data de 6 iunie 1816, a nins în
Albany, New York și în Dennysville, Maine. Aceste fenomene au avut loc timp de
cel puțin trei luni și au distrus majoritatea culturilor agricole din America de
Nord. Canada a suferit un frig extrem în timpul verii. În apropiere de orașul
Quebec, din 6 până pe 10 iunie 1816, s-au acumulat 30 cm de zăpadă.

1816 a fost al doilea an rece din istorie în emisfera nordică, din 1400 încoace,
după 1601, în urma erupției din 1600 a vulcanului Huaynaputina în Peru. Deceniul
anilor 1810 este cel mai rece deceniu înregistrat, acest rezultat este din cauza
erupției lui Tambora din 1815 și altor erupții suspectate a fi avut loc undeva
între 1809 și 1810 (a se vedea datele din figura concentrației de sulfat din
miezuri de gheață). Anomalii ale temperaturii suprafeței în timpul verilor
anilor 1816, 1817 și 1818 au fost de −0,51, −0,44 și −0,29 °C. Pe lângă o vară
rece, părți din Europa au cunoscut o iarnă grea.

Acest model de anomalie climatică a fost considerat a fi o cauză a puternicei
epidemii de tifos din sud-estul Europei și estul Mediteranei între 1816 și 1819.
Multe animale au murit în Noua Anglie în timpul iernii din 1816–1817.
Temperaturile scăzute și ploile abundente au dus la distrugerea recoltelor din
Regatul Unit al Marii Britanii și al Irlandei. Familiile în Țara Galilor au
călătorit pe distanțe lungi ca refugiați, și au cerșit pentru alimente. Foametea
a fost răspândită în nordul și sud-vestul Irlandei, după eșecul recoltelor de
grâu, ovăz și cartofi. Criza a fost severă în Germania, unde prețurile la
alimente au crescut brusc. Din cauză că sursa acestor probleme era necunoscută,
au avut loc demonstrații în fața piețelor de cereale și de panificație, urmate
de revolte, incendieri și jafuri, asemenea manifestări având loc în multe orașe
europene. Aceasta a fost cea mai severă foamete a secolului al XIX-lea.

A se vedea Tambora (cultura pierdută) pentru mai multe detalii despre lucrările
din 2004 privind explorarea satelor și oamenilor care au dispărut la momentul
erupției majore.

Tambora este un sat pierdut și o cultură pierdută pe insula Sumbawa, din
Indonezia. El a fost îngropat de cenușă și curgerile masive piroclastice din
erupția din 1815 a Muntelui Tambora.

O echipă științifică condusă de un botanist elvețian, Heinrich Zollinger, a
ajuns pe Sumbawa în 1847. Misiunea lui Zollinger a fost aceea de a studia
erupția și efectele sale asupra ecosistemului local. El a fost prima persoană
care a urcat pe pisc după erupție, pe când acesta din urmă era încă acoperit de
fum. Când Zollinger urca, picioarele sale s-au scufundat de mai multe ori
printr-o crustă superficială subțire formată dintr-un strat cald de praf similar
sulfului. O parte din vegetație s-a reinstalat și câțiva copaci au fost
observați pe versantul inferior. O pădure de casuarina a fost observată la
2.200–2.550 m. Mai multe pajiști de imperata cylindrica au fost găsite.

Repopularea muntelui a început în 1907. O plantație de cafea a fost înființată
în 1930 pe panta de nord-vest a muntelui, în satul Pekat. O pădure de selvă
densă, dominată de copaci pionieri, duabanga moluccana, a crescut la o
altitudine de 1.000–2.800 m. Ea acoperă o suprafață de până la 80.000 de hectare
(800 km²). Pădurea tropicală a fost explorată de către o echipă olandeză,
condusă de Koster și de Voogd în 1933. Pe cont propriu, ei și-au început
călătoria într-o țară destul de aridă, uscată și fierbinte, iar apoi au intrat
într-o junglă puternică cu giganți ai pădurii imenși și maiestoși. La 1.100 de
metri, au intrat într-o pădure montană. Mai sus de 1.800 de metri, au găsit
dodonaea viscose dominată de copaci casuarina. Pe pisc au găsit vegetație
rarefiată, formată din anaphalis viscida și wahlenbergia.

În 1896, au fost găsite 56 de specii de păsări, inclusiv „Lophozosterops
dohertyi” (o specie endemică din Indonezia). Douăsprezece alte specii au fost
găsite în 1981. Au urmat mai multe alte studii zoologice, și au fost găsite alte
specii de păsări de munte, totalizând peste 90 de specii de păsări descoperite
pe muntele Tambora. Multe păsări sunt vânate de localnici pentru comerțul cu
păsări de colivie. Pasărea „Megapodius reinwardt” este vânată pentru produsele
alimentare. Această exploatare a păsărilor a dus la o scădere a populației de
păsări. „Cockatoo” cu creasta galbenă se apropie de dispariție pe insula
Sumbawa.

Din 1972, în zonă operează o societate comercială forestieră, aceasta reprezintă
o amenințare mare pentru pădurea tropicală. Compania forestieră deține o
concesiune de tăiere a cherestelei pentru o suprafață de 20.000 de hectare
(200 km²), sau 25% din suprafața totală. O altă parte din pădurea tropicală este
folosită ca teren de vânătoare. Între zona de vânătoare și cea de exploatare
forestieră, există o rezervație a faunei sălbatice unde pot fi găsite căprioare,
bivoli de apă, porci mistreți, lilieci, vulpi zburătoare și diferite specii de
reptile.

Populația Indoneziei a fost în creștere rapidă, de la erupția din 1815. Începând
cu anul 2006, populația din Indonezia a ajuns la 222 milioane de oameni, din
care 130 milioane sunt concentrate pe insula Java. O erupție vulcanică la fel de
mare ca cea din 1815 ar cauza pagube catastrofale cu mult mai multe victime.
Prin urmare, activitatea vulcanică în Indonezia, inclusiv cea de la Muntele
Tambora, este monitorizată permanent. Activitatea seismică în Indonezia este
monitorizată de către „Direcția Diminuării Riscurilor Vulcanologice și
Geologice”, Indonezia. Postul de monitorizare pentru Muntele Tambora este situat
în satul „Doro Peti”. Oamenii de știință de la acest post se concentrează asupra
activităților seismice și tectonice prin utilizarea unui seismograf. De la
erupția din 1880, nu a existat nicio creștere semnificativă în activitatea
seismică. Cu toate acestea, monitorizarea este continuu efectuată în interiorul
calderei, mai ales în jurul conului parazitar Doro Api Toi.

Directoratul a definit o hartă de diminuare a riscurilor pentru Muntele Tambora.
Au fost declarate două zone: zonă periculoasă și zonă de prudență. Zona
periculoasă va fi direct afectată de o erupție: flux piroclastic, flux de lavă
și alte căderi piroclastice. Această zonă, inclusiv caldera și împrejurimile
sale, acoperă până la 58,7 de kilometri pătrați. Locuirea în zona periculoasă
este interzisă. Zona de prudență cuprinde zone care ar putea fi indirect
afectate de o eruptie: curgeri lahar și alte pietre ponce. Mărimea zonei de
precauție este de 185 kilometri pătrați, și include satele Pasanggrahan, Doro
Peti, Rao, Labuan Kenanga, Gubu Ponda, Kawindana Toi și Hoddo. Un râu, numit
Guwu, aflat în partea de sud și de nord-vest a muntelui, este, de asemenea,
inclus în zona de prudență.



https://ro.wikipedia.org/wiki/Cristiano_Ronaldo

Cristiano Ronaldo dos Santos Aveiro (n. 5 februarie 1985, Funchal, Madeira,
Portugalia), cunoscut ca Cristiano Ronaldo, este un fotbalist portughez, care
evoluează la clubul spaniol Real Madrid și la echipa națională de fotbal a
Portugaliei.

Ronaldo este considerat unul din cei mai buni fotbaliști din toate timpurile,
alături de rivalul său Lionel Messi. Este primul fotbalist portughez care a
câștigat Balonul de Aur de trei ori, și al doilea jucător după Messi care
câștigă Gheata de aur de trei ori. La Manchester United și Real Madrid, Ronaldo
a câștigat de trei ori Premier League, La Liga, FA Cup, de două ori Football
League Cup și Copas del Rey, FA Community Shield, Supercupa Spaniei, de două ori
Liga Campionilor UEFA, o Supercupa Europei și de două ori Campionatul Mondial al
Cluburilor FIFA.

În ianuarie 2014, la vârsta de 28 de ani, Ronaldo a marcat cel de-al 400-lea său
gol la nivel de seniori. În ianuarie 2015 el a fost numit cel mai bun fotbalist
portughez din toate timpurile, de către Federația Portugheză de Fotbal, în
cadrul celei de-a 100-a ceremonii aniversare.

Ronaldo și-a început cariera de fotbalist la juniorii echipei Andorinha, pentru
care a jucat timp de doi ani, fiind transferat ulterior de C.D. Nacional. În
1997 a ajuns la Sporting Lisabona, fiind promovat la echipa mare de Ladislau
Bölöni. Jocul său i-a atras atenția antrenorului de atunci al lui Manchester
United, Alex Ferguson, care l-a adus la echipă în schimbul a 12,2 milioane de
lire sterline. În 2004 a câștigat primul trofeu, Cupa FA. În 2009 a devenit cel
mai scump transfer din toate timpurile, Real Madrid plătind pentru el 94 de
milioane de euro (80 de milioane de lire sterline).

Ronaldo a debutat pentru Portugalia în august 2003, la vârsta de 18 ani. Are
peste 100 de selecții și a fost convocat, începând cu Euro 2004, la trei
Campionate Europene și alte trei Mondiale. Este primul fotbalist portughez care
a înscris mai mult de 50 de goluri și este golgheterul Campionatului European
(incluzând faza calificărilor) cu 23 de goluri.

Cristiano Ronaldo s-a născut în Santo António, un cartier al orașului Funchal,
Madeira, Portugalia. Este fiul Mariei Dolores dos Santos Aveiro și al lui José
Dinis Aveiro (n. 1954, Londra - 5 septembrie 2005). Are un frate mai mare, Hugo
(n. 1975), precum și două surori mai mari, Elma (n. 1974) și Liliana Cátia (n.
Madeira, 5 octombrie 1976). Liliana Cátia este o cântăreață cu numele de scenă
Lorenzo în Portugalia. Al doilea nume al lui Cristiano (Ronaldo) este relativ
rar în Portugalia. Părinții l-au numit astfel în cinstea fostului președinte
american Ronald Reagan. Încă din copilărie tatăl său l-a înscris la un club
sportiv, iar la vârsta de 14 ani, Ronaldo s-a înțeles cu părinții să-și focuseze
cariera pe fotbal.

A început să joace fotbal de mic copil. Când a început școala, la șase ani,
pasiunea lui pentru acest sport devenise evidentă. La vârsta de 8 ani Ronaldo
juca la echipa de amatori, Andorinha, unde tatăl său se ocupa de echipament. În
1995 Ronaldo a semnat cu clubul local Nacional și după o campanie care a avut
drept rezultat câștigarea titlului, Ronaldo a participat la un trial de trei
zile la Sporting Lisabona, care l-a achiziționat pentru o sumă care nu a fost
făcută publică.

La Sporting Lisabona a jucat 25 de meciuri, în care a înscris 3 goluri. Cel care
l-a promovat în echipa lui Sporting a fost antrenorul român László Bölöni, pe
când Ronaldo avea 16 ani. Ronaldo s-a alăturat jucătorilor de tineret ai lui
Sporting, care se antrenau pe Alcochete, fabrica de fotbal a clubului, și acolo
a primit instrucțiuni valoroase. Responsabilii celor de la Sporting Lisabona
și-au dat seama că Ronaldo avea nevoie de mai multă susținere și au aranjat
lucrurile pentru ca mama lui să i se alăture. A debutat pentru echipa sa
împotriva echipei Moreirense, marcând două goluri. A participat de asemenea în
echipa sub 17 ani a Portugaliei la campionatul european de tineret.

Evoluțiile sale de la Campionatul UEFA sub 17 au atras atenția oamenilor de
fotbal din întreaga lume. A fost observat prima dată de fostul antrenor al lui
Liverpool, Gérard Houllier, pe când avea 16 ani. Cu toate acestea, Liverpool l-a
refuzat, deoarece l-a considerat prea tânăr și neexperimentat. Dar Cristiano
Ronaldo i-a atras atenția lui Sir Alex Ferguson, în vara lui 2003, atunci când
Sporting a învins-o pe Manchester United cu 3-1, cu ocazia inaugurării
stadionului Alvalade XXI din Lisabona. Ronaldo și-a demonstrat abilitatea de a
juca pe ambele flancuri. După meci, jucătorii lui Manchester United au vorbit cu
entuziasm despre talentul tânărului, afirmând că ar prefera să îl aibă în
echipă, mai degrabă decât să fie nevoiți să joace împotriva lui în viitor .

Sir Alex Ferguson a decis că îl dorește pe tânăr în echipa sa, care avea nevoie
de un mijlocaș de bandă dreaptă după plecarea lui David Beckham la Real Madrid;
Ronaldo a fost achiziționat pentru 12.24 milioane de lire sterline. Acesta a
dorit numărul 28, cel pe care l-a avut la fosta sa echipă, nevrând să ia în
spate numele grele precum George Best, Bryan Robson, Eric Cantona și David
Beckham . A debutat la Manchester United în minutul 60 al unui meci împotriva
celor de la Bolton Wanderers F.C., disputat pe Old Trafford. United conducea cu
1-0, dar la numai câteva minute de la intrarea pe teren, Cristiano Ronaldo a
obținut un penalty, ratat însă de Ruud van Nistelrooy, (acesta fiind motivul
scandalului care s-a încheiat prin plecarea olandezului). Cu toate acestea,
meciul s-a terminat cu 4-0 în favoarea lui Manchester United.

Pe 29 octombrie 2005 marchează al 1000-lea gol al lui United în Premier League,
într-o înfrângere la Middlesbrough.

În sezonul 2006-2007, Cristiano a marcat pentru prima oară 20 de goluri într-un
sezon. Deși se zvonea că Real Madrid va semna cu el pentru 80 de milioane de
euro (54 de milioane de lire sterline, acesta rămâne la Manchester unde ia
pentru a treia oară în istorie titluri consecutive de Jucătorul Lunii în Premier
League, ultimul care a reușit o astfel de performanță fiind Dennis Bergkamp, cu
10 ani înainte.

În sezonul 2007-2008, acesta este al doilea fotbalist la Gheata de Aur, după
brazilianul Kaká.

Acesta marchează primul său hattrick pentru Diavoli pe data de 12 ianuarie 2008,
când United o învingea pe Old Trafford pe Newcastle United cu 6-0.

Pe data de 19 martie 2008, Ronaldo este pentru prima oară căpitanul lui
Manchester United, acasă, unde echipa sa câștigă împotriva lui Bolton Wanderers.

Pe data de 15 noiembrie 2008 marchează golurile 100 și 101 acasă împotriva celor
de la Stoke City, ambele din lovituri libere. Îi este acordată Gheata de Aur pe
2 decembrie, fiind primul jucător al Diavolilor care reușește acest lucru după
George Best în 1968.

Pe 11 iunie 2009, Manchester United acceptă oferta celor de la Real Madrid de 80
de milioane de lire sterline. După ajungerea în Madrid, Cristiano declară că Sir
Alex Ferguson i-a fost ca un tată în sport.

Pe 26 iunie 2009, Real Madrid confirma că Ronaldo se va alătura clubului pe 1
iulie 2009, fiind cumpărat de la Manchester United contra sumei de 94 de
milioane de euro (80 de milioane £), devenind cel mai scump transfer din istoria
fotbalului. Atunci Ronaldo a semnat un contract pe 6 ani cu un salariu de
11 milioane de euro pe an având o clauză de reziliere de 1 miliard de euro. El a
fost prezentat presei ca jucător al lui Real Madrid pe 6 iulie, având numărul 9
pe tricou. Tricoul lui Ronaldo a fost prezentat de legendarul jucător al
Realului, Alfredo Di Stéfano. Ronaldo a fost întâmpinat de circa 80.000 – 85,000
de fani la prezentarea sa pe Stadionul Santiago Bernabéu, surclasând recordul
lui Diego Maradona de 75.000 de fani când a fost prezentat în Italia, după
transferul de la Barcelona la Napoli în 1984. Evenimentul a fost difuzat în
direct la televiziunile publice spaniolă și portugheză, RTVE și RTP respectiv.

Ronaldo a debutat la Real pe data de 21 iulie 2009 într-un meci împotriva celor
de la Shamrock Rovers, câștigat cu 1-0. O săptămână mai târziu el marchează
primul său gol pentru Real, într-o victorie cu 4-2 a lui în fața celor de la LDU
Quito.

Debutul oficial în La Liga l-a făcut pe 29 august împotriva echipei Deportivo La
Coruña. unde a înscris un gol din penalti iar Real Madrid a câștigat cu scorul
de 3-2. Pe 15 septembrie, Ronaldo a marcat două goluri din lovituri libere
într-o victorie cu 5–2 în deplasare în fața celor de la FC Zürich, acestea fiind
primele sale goluri pentru Real în Champions League. El a bătut recordul
clubului când a marcat gol Villarrealului și a devenit primul jucător care a
marcat în primele patru apariții în La Liga.

Pe 10 octombrie Ronaldo a suferit o accidentare la genunchi în timpul unui meci
pentru Portugalia contra Ungariei, traumă care l-a ținut în afara terenului până
la 25 noiembrie, și l-a făcut să rateze ambele meciuri ale echipei din grupele
Champions League împotriva lui AC Milan.

În 2009 Ronaldo a fost al doilea la galele Jucătorul Anului FIFA și Balonul de
Aur 2009. Pe 5 mai 2010, Ronaldo a marcat primul său hat-trick pentru Real
Madrid într-un meci din deplsare contra RCD Mallorca. Deși primul său sezon la
Real Madrid s-a terminat fără trofee, Ronaldo și Gonzalo Higuaín au marcat
împreună 53 de goluri în campionat timp de un sezon, devenind cel mai prolific
duo de campionat din istoria Realului.

Odată cu plecarea lui Raúl de la Real Madrid în vara lui 2010, Ronaldo a preluat
numărul 7 pe tricou. Pe 23 octombrie 2010, Ronaldo a marcat patru goluri contra
lui Racing de Santander, cele mai multe goluri marcate de el într-un singur meci
până la acel moment. Acest meci a făcut parte dintr-o serie de 6 meciuri
consecutive în care Ronaldo a înscris (3 goluri în La Liga, unul în Champions
League și 2 pentru națională), un total de 11 goluri, fiind cele mai multe
goluri marcate de Ronaldo într-o singură lună. Înainte ca Real Madrid să piardă
cu 5–0 în fața Barcelonei pe Camp Nou, Ronaldo a marcat cel de-al doilea său
hat-trick din sezon în La Liga , într-o victorie cu 5–1 în fața lui Athletic
Bilbao. În ultimul meci al anului el a mai marcat un hat-trick în victoria cu
8–0 asupra lui Levante în Copa del Rey.

Pe 4 ianuarie 2015, Ronaldo a deschis scorul în victoria cu 2-1 în fața
Valenciei, pe Mestalla, devenind cel mai bun marcator al lui Real Madrid în
meciurile din deplasare din La Liga, cu 88 de goluri în 91 meciuri. Pe 12
ianuarie 2015, Ronaldo a câștigat Balonul de Aur FIFA 2014, egalând performanța
lui Zinedine Zidane și Ronaldo cu trei titlu de „cel mai bun fotbalist din
lume”.

Pe 5 aprilie 2015, Cristiano Ronaldo a marcat cinci goluri într-un meci pentru
prima oară în cariera sa, inclusiv realizând un hat-trick în opt minute, într-un
meci din La Liga contra echipei Granada, câștigat cu 9–1 de Real. Cu marcarea
acestor goluri, Ronaldo a egalat recordul lui Alfredo Di Stéfano cu 28 de
hat-trick-uri pentru Real Madrid. După meci, coechipierul său Karim Benzema l-a
numit pe Ronaldo „fenomen”. Pe 8 aprilie, Ronaldo a marcat cel de-al 300-lea său
gol pentru Real Madrid într-o victorie cu 2–0 în fața celor de la Rayo
Vallecano.

Pe data de 20 august 2003 are prima prezență în echipa națională de fotbal a
Portugaliei, într-o victorie a naționalei lusitane cu 1-0 împotriva
Kazahstanului..

Considerat pe larg drept unul din cei mai buni doi fotbaliști din lume din
generația sa (alături de Lionel Messi) și unul din cei mai buni jucători din
istoria fotbalului, Cristiano Ronaldo joacă într-un mod ofensiv, fie pe postul
de atacant, sau de mijlocaș, și este cunoscut pentru abilitățile sale bune de
finalizare, pasare, driblare, poziționare, alergare, dar și pentru o bună
executare a loviturilor libere. El este capabil să joace atât pe extreme, cât și
în centrul terenului, ceea ce-l face un atacant versatil, capabil să joace pe
orice poziție ofensivă.

Tactic, Ronaldo joacă un puternil rol ofensiv, adesea trecând de pe flancul
stâng în centrul în timp ce se află în posesia balonului. Este cunoscut ca având
o cugetare limpede, cu o bună viziune a jocului, prevăzând diferite scenarii și
posedând reacții rapide, oportunism, echilibru și agilitate. Deși este dreptaci,
el poate controla balonul, sprinta și finaliza și cu piciorul stâng.

Ronaldo este cunoscut (mai ales) pentru accelerația sa, tehnicitate, control al
balonului și abilități de dribling, dar și pentru perspicacitatea de a învinge
jucătorul advers în situații de „unu la unu”. A prolific goalscorer, he is able
to finish well both inside the area and from distance with an accurate and
powerful shot. El este un bun executant de penalty și un specialist la lovituri
libere directe. Înălțimea, forța, abilitatea de a sări și tehnica de a lovi cu
capul îl avantajează în a câștiga luptele aeriene pentru balon, multe din
golurile sale fiind înscrise cu capul. El este unul dintre cei mai rapizi
fotbaliști din lume la ora actuală.

De la venirea sa la Manchester United, Ronaldo a suferit transfprmări corporale
substanțiale, căpătând un corp atletic, musculos care îl ajută mult în jocul
său.

Ronaldo a avut câteva schimbări de tactică în cariera sa. În timp ce juca la
Sporting Lisabona, și apoi în primul sezon la Manchester United, el practica mai
mult un stil de mijlocaș "clasic", pe flancul drept de la mijlocul terenului.
Adesea a întreprins incursiuni cu dribblinguri individuale. În pofida talentuli
său, a fost criticat de antrenroul Alex Ferguson, colegi și media pentru egoism
și un stil prea arogant. Pe durata următoarelor sezoane a devenit mai mult un
„jucător de echipă” de cât individual, jucând și un rol mult mai creativ pentru
echipă, devenind un playmaker. În sezonul 2006-07 el a oferit 19 pase decisive
în toate competițiile. În ultimul sezon petrecut la Manchester United, el a
jucat și mai prolific în atac, atât pe poziție de atacant cât și ca „al doilea
vârf”, sau mijlocaș ofensiv ocazional.

La Real Madrid, Ronaldo a continuat să joace un rol mai ofensiv în echipă,
depășindu-și abilitățile de marcator, în dauna creativității și sarcinilor
defensive. Eficiența sa la Real Madrid a fost condiționată și de faptul că
echipa excela în jocul pe contra-atac. Deși inițial a fost centrul atacului, mai
târziu el a fost mutat înapoi pe flancul stâng, dar cu un rol tactic liber,
care-l făcea mult mai greu de oprit de către fundași și îi permitea să înscrie
mai des.

Ronaldo a fost criticat un timp pentru „plonjările” sale în timp ce i se făcea
tacklinguri, fapt despre care José Mourinho a spus "Cristiano este un jucător
care nu are cultura plonjării, el nu are cultura simulării, el este un jucător
de școală engleză, antrenat de Ferguson.".

Tatăl său a decedat din cauza alcoolului în septembrie 2005 la vârsta de 52 de
ani, când Ronaldo avea doar 20 de ani. O lună mai târziu Ronaldo a fost acuzat
că ar fi violat o femeie în Londra, fiind arestat, iar apoi a fost eliberat
fiind declarat nevinovat.

Pe data de 3 iulie 2010 a anunțat pe conturile sale oficiale de Facebook și
Twitter că a devenit tată. Fiul său, numit la fel Cristiano și alintat de
familie ”Cristianinho”, s-a născut în Statele Unite, iar Ronaldo a anunțat că
fiul va rămâne în custodia sa. Ronaldo nu a făcut publică niciodată identitatea
mamei fiului său.

Anterior Ronaldo a mai avut relații cu fotomodelele engleze Alice Goodwin și
Gemma Atkinson, iar din 2010 până în ianuarie 2015 a fost într-o relație cu
fotomodelul rus Irina Shayk. Cristiano Ronaldo este romano-catolic. El a
declarat că nu își face tatuaje întrucât donează sânge frecvent.



https://ro.wikipedia.org/wiki/Poiana_Bra%C8%99ov

Poiana Brașov (germană Schulerau) este o localitate componentă a municipiului
Brașov din județul Brașov, Transilvania, România.

Poiana a fost din vechi timpuri destinația drumețiilor și a practicării
sporturilor de iarnă. Prima mențiune documentară a acestui loc datează din 1427,
în contextul activităților de oierit ce aveau loc aici. Schiorii au urcat
Postăvaru încă din 1895, iar în 1906 în Poiană a avut loc primul concurs de
schi. Până în preajma lui 1950, stațiunea s-a menținut în limitele dotărilor
naturale. Doar câteva vilișoare sau cabane puteau fi zărite ici-colo. În 1951,
la Poiana Brașov, au loc Jocurile Mondiale Universitare de iarnă. Cu această
ocazie, se dă în folosință un modern hotel al sporturilor și primul teleferic -
Poiana-Postăvarul - pe o lungime de 2.150m. Urmează apoi alte și alte amenajări
și dotări, care au adus Poiana la înfățișarea pe care o cunoaștem astăzi.

Poiana Brașov dispune de 12 pârtii de schi cu grade diferite de dificultate
(Bradul - 458 m, Kanzel - 350 m, Sulinar - 2441 m, Ruia - 540 m, Subteleferic 1
- 495m, Subteleferic 2- 2220 m, Lupului - 2860 m, Drumul Roșu - 3821 m, Stadion
- 300 m), terenuri de sport, un lac, discoteci, baruri și restaurante. Cazarea
este asigurată în hoteluri de lux, pensiuni, vile sau cabane. De asemenea, în
Poiană se află o stație de ambulanță și una de poliție precum și un oficiu
poștal.

Stațiunea este de asemenea recomandată pentru tratamentul nevrozei astenice,
pentru stări de epuizare si surmenaj fizic și intelectual, pentru anemii
secundare și boli endocrine, pentru boli ale aparatului respirator. Deseori,
iarna, temperatura ajunge la -15oC.

Flora lemnoasă este constituită din arbori și arbusti cu specii de: brad (Abies
alba), molid (Picea Abies), zâmbru (Pinus cembra), pin de pădure (Pinus
sylvestris), larice (Larix decidua), tisă (Taxus baccata), frasin (Fraxinus
excelsior), arin (Alnus glutinosa), jneapăn (Pinus mugo), ienupăr (Juniperus
communis), păducel (Crataegus monogyna), , smârdar (Rhododendron myrtifolium)soc
(Sambucus nigra), alun (Corylus avellana), zmeur (Robus idaeus), măceș (Rosa
canina), mur (Rubus fruticosus), afin (Vaccinum myrtillus L.), merișor
(Vaccinium vitis-idaea).

La nivelul ierburilor sunt întâlnite mai multe specii floristice (unele
protejate la nivel european prin Directiva CE 92/43/CE din 21 mai 1992, privind
conservarea habitatelor naturale și a speciilor de faună și floră sălbatică);
dintre care: floare de colț (Leontopodium alpinum Cass), crinișor de stâncă
(Lloydia serotina), sângele voinicului (Nigritella nigra), clopoțelul de munte
(Campanula serrata), churechiul de munte (Ligularia sibirica), papucul doamnei
(Cypripedium calceolus), coada șoricelului (Achillea oxyloba ssp. schurii),
ceapă de munte (Allium victorialis), angelică (Angelica archangelica), limba
cucului (Botrychium matricariifolium), ferigă de piatră (Cystopteris sudetica),
iederă albă (Daphne blagayana), garofiță albă de stânci (Dianthus
spiculifolius), „Mâna Maici Domnului” (Gymnadenia conopsea), crucea voinicului
(Hepatica transsilvanica), untul-vacii (Orchis morio), stupiniță (Platanthera
bifolia), țâța-vacii (Primula elatior ssp. leucophylla), bulbuc de munte
(Trollius europaeus), buzișor (Corallorhiza trifida), gălbinel de munte
(Doronicum carpaticum), talpa-ursului (Heracleum palmatum), mirodea (Hesperis
nivea), nopticoasă (Hesperis matronalis ssp. candida).

Faună sălbatică cu specii de mamifere, păsări, reptile, amfibieni și insecte;
dintre care unele protejate la nivel național și internațional, sau aflate pe
lista roșie a IUCN: urs brun (Ursus arctos), cerb (Cervus elaphus), căprioară
(Capreolus capreolus), lup cenușiu (Canis lupus), vulpe (Vulpes vulpes), râs
(Lynx lynx), veveriță roșcată (Sciurus vulgaris); cocoș de munte (Tetrao
urogallus), vânturelul roșu (Falco tinnunculus), codroș de munte (Phoenicurus
ochruros), șoim călător (Falco peregrinus), brumăriță de stâncă (Prunella
collaris), cristel-de-câmp (Crex crex), stăncuță (Corvus monedula), porumbel
gulerat (Columba palumbus), ciocârlie-de-câmp (Alauda arvensis), ciuf-de-pădure
(Asio otus), corb (Corvus corax), ieruncă (Tetrastes bonasia),
acvilă-țipătoare-mică (Aquila pomarina), acvilă de munte (Aquila chrysaetos),
șorecar comun (Buteo buteo), șorecar-încălțat (Buteo lagopus), forfecuță gălbuie
(Loxia curvirostra), sticlete (Carduelis carduelis), pupăză (Upupa epops), cuc
(Cuculus canorus), mierlă (Turdus merula), fluturașul de stâncă (Tichodroma
muraria), mierla de apă (Cinclus cinclus), salamandra carpatică (Triturus
montandoni), buhai de baltă cu burtă galbenă (Bombina veriegata), tritonul cu
creastă (Triturus cristatus), viperă (Vipera berus), șopârlă de ziduri (Podarcis
muralis), croitorul de fag (Rosalia alpina), gândacul de apă (Rhysodes
sulcatus), apolonul negru (un fluture din specia Parnassius mnemosyne), cosașul
transilvan (Pholidoptera transsylvanica).

Stațiunea Poiana Brașov (în sezonul rece) pune la dispoziția turiștilor un
domeniu schiabil alcătuit din pârtii cu toate gradele de dificultate.



https://ro.wikipedia.org/wiki/Jocurile_Olimpice_de_var%C4%83_din_2016

Jocurile Olimpice de vară din 2016 (portugheză Jogos Olímpicos de Verão de
2016), cunoscute oficial sub numele de a XXXI-a ediție a Jocurilor Olimpice de
vară, au fost ediția cu numărul treizeci și unu a Jocurilor Olimpice de vară,
cel mai mare eveniment multi-sportiv care are loc o dată la patru ani. Jocurile
Olimpice de vară din 2016 sunt cunoscute, în general, sub numele de Rio 2016,
deoarece evenimentul s-a desfășurat în Rio de Janeiro, Brazilia.

Rio de Janeiro a fost desemnat oraș gazdă în cadrul celei de-a 121-a Sesiuni a
CIO, desfășurată la Copenhaga, Danemarca pe 2 octombrie 2009. Celelalte orașe
finaliste au fost Madrid, Spania; Tokyo, Japonia și Chicago, Statele Unite ale
Americii. Rio este primul oraș sud-american care a găzduit Jocurile Olimpice de
vară, al doilea din America Latină după Ciudad de México în 1968 și primul din
Emisfera sudică după 2000.

Jocurile au avut loc în perioada 5—21 august 2016. Peste 11.400 de sportivi de
la 207 Comitete Olimpice Naționale (CON-uri), printre care debutantele Kosovo și
Sudanul de Sud, dar și Echipa Olimpică a Refugiaților, au participat la probele
sportive. Au fost cuprinse 28 de sporturi — inclusiv rugby în șapte și golf,
care au fost adăugate de Comitetul Internațional Olimpic în 2009. Probele
sportive s-au desfășurat în 33 de arene răspândite în 4 regiuni ale orașului —
Barra da Tijuca, Copacabana, Deodoro și Maracanã, iar meciurile de fotbal s-au
jucat pe mai multe stadioane din țară.

Jocurile au fost precedate de numeroase controverse, precum instabilitatea
guvernului federal al Braziliei; îngrijorările privind virusul Zika; poluarea
golfului Guanabara și scandalul de dopaj în care implicată a fost delegația
Rusiei.

Înscrierea în cursa pentru organizarea JO de vară 2016 a început oficial pe 16
mai 2007. Primul pas pentru fiecare oraș era să trimită Comitetului
Internațional Olimpic (CIO) o cerere inițială de aplicație până pe 13 septembrie
2007, în care să-și confirme intenția de a participa. Dosarele complete de
candidatură, cuprinzând răspunsuri la 25 de întrebări ale CIO, trebuiau trimise
de fiecare oraș în parte până pe 14 ianuarie 2008. În lista scurtă, publicată pe
4 iunie 2008, au intrat patru orașe: Chicago, Madrid, Rio de Janeiro și Tokyo
(care a găzduit Jocurile din 1964 și le va gădzui și pe cele din 2020). CIO nu
avansat Doha în faza de candidatură, deși avea un scor mai mare decât Rio de
Janeiro, din cauza intenției de a organiza Jocurile în octombrie, în afara
calendarului sportiv CIO. Praga și Baku nu au reușit nici ele să treacă mai
departe.

Comisia de Evaluare, formată din 10 membri, a fost condusă de Nawal El
Moutawakel, care a condus și comisia pentru JO din 2012. Comisia a făcut
inspecții în cele patru orașe în a prima jumătate a anului 2009. Aceștia au
făcut o evaluare tehnică detaliată pentru membrii CIO pe 2 septembrie, cu o lună
înaintea alegerii.

În data de 2 octombrie 2009, la Copenhaga, membrii votanți ai CIO au decis ca
orașul gazdă să fie Rio de Janeiro. Dintre cei 115 membri, cei care reprezentau
țările orașelor în cursă nu au primit dreptul de a vota. A fost nevoie de trei
rânduri de scrutin deoarece niciunul dintre orașe nu obținuse majoritatea
voturilor în primele două runde. Chicago și Tokyo au fost eliminate în primele
două etape ale votului, finala având loc între Madrid și Rio de Janeiro, ultimul
fiind declarat câștigător de președintele CIO de la acea vreme, Jacques Rogge.

Pe 26 iunie 2011, directorul general administrativ (DGA) al Comitetului de
Organizare a Jocurilor Olimpice de la Rio, Roderlei Generali, și-a dat demisia
din această funcție, la doar un an după ce și-a asumat-o. Cu cinci luni în urmă,
directorul financiar Flávio Pestana a renunțat din motive personale. Pestana s-a
retras ulterior în timpul Jocurilor Paralimpice de vară din 2012. În locul lui
Generali a fost numit Renato Ciuchin.

În Rio de Janeiro, Barra da Tijuca a găzduit majoritatea arenelor sportive din
cadrul Jocurilor Olimpice și Paralimpice din 2016. Celelalte se află în alte
trei zone din oraș: Plaja Copacabana, Maracanã și Deodoro. În Barra da Tijuca
s-a aflat și Satul Olimpic.

Centrul istoric al capitalei braziliene s-a aflat sub un proiect de revitalizare
a țărmului urban la scară largă, denumit Porto Maravilha. Acesta s-a întins pe o
suprafață de 5 km. Proiectul și-a propus să dezvolte zona portuară prin
creșterea atractivității centrului orașului și prin ridicarea competitivității
orașului Rio în economia globală. Renovarea urbană a cuprins: 700 de km de
rețele publice pentru aprovizionarea cu apă, salubrizare, drenaj, electricitate,
gaz și telecomunicații; 4 km de tunele; 70 de km de drumuri; 650 de km2 de
trotuare; 17 km de piste de biciclete; 15.000 de arbori; trei uzine de
salubrizare. Ca parte a acestui proiect, a fost construită și o nouă linie de
tramvai între aeroportul Santos Dumont și Rodoviária Novo Rio, inaugurată în
iunie 2016, cu două luni întârziere. Pentru securizarea Jocurilor, a fost nevoie
de peste 200 de km de garduri de protecție. Stocarea materialelor s-a făcut în
două depozite. Un depozit de 15.000 de m2 în vestul orașului Rio a fost folosit
pentru a asambla și a furniza mobila necesară în Satul Olimpic. Un al doilea
depozit de 90.000 de m2, localizat în Duque de Caxias, lângă drumurile ce
ofereau acces la arene, a conținut toate echipamentele necesare pentru probele
sportive.

Deși întregul oraș a suferit îmbunătățiri majore în infrastructură, au existat
îngrijorări potrivit cărora unele proiecte nu aveau să se materializeze.

Satul olimpic a fost cel mai mare din istoria olimpică de până atunci. Camerele
de cazare au inclus 80.000 de scaune, 70.000 de mese, 29.000 de saltele, 60.000
de umerașe, 6.000 de televizoare și 10.000 de telefoane inteligente.

Pe lângă stadionul din Maracanã, meciurile s-au disputat și în orașele São
Paulo, Belo Horizonte, Salvador, Brasília și Manaus.

Pentru prima dată în istorie, au fost transmise imagini VR (realitate virtuală)
de la ceremoniile de deschidere și închidere dar și de la câte o probă sportivă
pe zi. Jocurile Olimpice de la Rio au beneficiat de o tehnologie robotizată
creată de Mark Roberts Motion Control menită să lărgească unghiul fotografilor,
în mai multe arene.

La volei, echipele au putut cere în premieră dovada video în cazul în care nu
erau mulțumite de decizia arbitrului. Pe fundul bazinului, înotătorii de
distanță au putut vedea la ce tură au ajuns, prin intermediul unor ecrane
digitale. De bărcile de canoe au fost atașate dispozitive GPS care au oferit
informații precum viteza bărcilor în timp real. În spatele țintelor de la tir cu
arcul au fost atașați senzori meniți să afișeze instantaneu scorurile.

Directorul departamentului pentru securitate din cadrul Comitetului de
Organizare a fost Luiz Fernando Corrêa. La începutul anului 2016, Andrei
Rodrigues, ministrul Justiției de la acea vreme, a declarat că peste 47.000 de
soldați vor activa în timpul Jocurilor Olimpice și dădea asigurări că „Brazilia
este pregătită”. Cu o lună înainte de Jocuri însă, numărul de trupe a fost
aproape dublat la 85.000 - de două ori mai mult decât în urmă cu patru ani,
pentru a face față ratei criminalității în creștere, protestelor din partea
poliției și crizei politice și economice.

Pentru a garanta securitatea punctelor nevralgice au fost implicați în plus 250
de polițiști din 55 de țări, care au fost monitorizați de la două centre de
comandă și control, unul în Rio și altul în capitala Brasília. Membri ai
servicilor de combatere a terorismului din SUA, Belgia și Franța au fost
prezenți pentru a preveni posibilele amenințări teroriste.

Din cauza costurilor mari cu securitatea, statul Rio de Janeiro a declarat în
iunie 2016 stare de urgență fiscală, fiindu-i acordat o finanțare unică, în
valoare de 2,9 miliarde de reali (850 milioane dolari) din partea guvernului
federal al Braziliei.

O altă problemă stringentă legată de securitate a fost reprezentată de virusul
Zika care a determinat o serie de sportivi să își anunțe retragerea de la aceste
Jocuri. Între timp, Organizația Mondială a Sănătății (OMS) a reasigurat
vizitatorii și sportivii că în cazul în care nu sunt persoane însărcinate, nu
există niciun motiv de îngrijorare și că răspândirea țânțarilor este neglijabilă
în luna august.

Pe 9 mai 2014, ziarul londonez Evening Standard l-a citat pe vicepreședintele
CIO John Coates spunând despre pregătirile de la Rio că sunt „cele mai groaznice
din experiența mea” și a afirmat că șantierele sunt cu mult în urma programului.
„CIO a format o comisie care să accelereze pregătirile dar situația pe teren e
critică”, l-a citat ziarul adăugând că o astfel de intervenție este „fără
precedent”. Îngrijorările lui Coates au fost preluate și de alte surse media.

În ciuda acestor afirmații, majoritatea arenelor au fost completate la timp, cu
excepția velodromului (inaugurat nefinalizat la finalul lunii iunie) și a arenei
pentru tineret.

Emblema oficială pentru JO de vară din 2016 a fost concepută de agenția
braziliană Tatíl Design și lansată pe 31 decembrie 2010. Sigla reprezintă trei
ființe, în culorile steagului brazilian - galben, verde și albastru - ținându-se
de mână într-o horă, în forma stâncii Pão de Açúcar. Emblema s-a bazat pe patru
concepte: energie „contagioasă”, diversitate armonioasă, natură exuberantă și
spirit olimpic.

Logo-ul evocă tabloul Dans al pictorului francez Henri Matisse. Au existat
acuzații de plagiat din partea Fundației Telluride, cu sediul în Colorado,
conform cărora sigla ar fi furată de la ei. Directorul agenției Tatíl, Fred
Gelli a declarat că tabloul Dans a fost o sursă de inspirație și a adăugat că
designerii au vrut ca acest logo să fie cât mai diferit de celelalte.

Modelul medaliilor a fost dezvăluit în cadrul unei ceremonii care a avut pe loc
pe 14 iunie 2016 la Arena Future din Rio. Pe fața medaliei figurează zeița
greacă a victoriei, Nike, cum este obiceiul după Jocurile de la Atena din 2004,
cu Partenonul în planul din spate, însă fiecare țară gazdă poate adapta modelul
într-un stil propriu. Designul sugerează relația dintre puterea sportivilor și
forța naturii.

În total, 5.310 medalii au fost produse de Monetăria Braziliană, 2.488 de
medalii pentru Jocurile Olimpice (5-21 august) și 2.642 pentru Jocurile
Paralimpice (7-18 septembrie). Aurul folosit pentru medaliile campionilor a fost
extras fără folosirea mercurului, iar medaliile de argint și de bronz au cel
puțin 30% material reciclat. În total, au folosite 2,5 tone de minereuri pentru
medaliile ce vor cântări 500 de grame fiecare. Durata de producție a fost în
medie de două zile pe medalie.

O noutate este aceea că medaliile decernate la Jocurile Paralimpice au un aparat
care va declanșa un sunet care să le permită persoanelor nevăzătoare să știe ce
medalie au obținut (intensitatea va fi mai mare pentru medaliile de aur și mai
mică pentru medaliile de bronz).

Mascotele oficiale ale JO de vară din 2016 au fost dezvăluite pe 24 noiembrie
2014. Mascota Jocurilor Olimpice, Vinicius, a fost botezată după compozitorul
brazilian Vinicius de Moraes. Aceasta este un amestec format din mai multe
mamifere ce trăiesc în Brazilia, și reprezintă sălbăticia din această țară.
Potrivit poveștii ficționale, Vinicius și Tom s-au născut din bucuria
brazilienilor ce a izvorât când aceștia au aflat că vor organiza această ediție
a JO. Directorul de brand, Beth Lula, a afirmat că mascotele înfățișează
diversitatea culturală și socială a Braziliei.

Prețurile biletelor au fost anunțate pe 16 septembrie 2014. Acestea au fost
comercializate cu reali brazilieni (BRL). Un total de 7,5 milioane de bilete au
fost puse la vânzare (cu 200.000 mai puține decât la Jocurile din 2012, deoarece
arenele au o capacitate mai mică). Prețurile au variat de la 40 de reali (12
dolari) până la 4600 de reali (1380 de dolari) pentru cele mai scumpe locuri la
ceremonia de deschidere. Aproximativ 3,8 milioane de bilete au fost disponibile
la prețul de 70 de reali (21 de dolari). Evenimentele stradale precum ciclismul,
cursa rutieră sau maratonul au putut fi urmărite gratuit de-a lungul drumului.

Torța olimpică a fost aprinsă la templul Herei din Olympia pe 21 aprilie 2016,
tradiționalul start din faza grecească a defilării. Pe 27 aprilie, torța a fost
înaintată organizatorilor brazilieni la Stadionul Panathinaiko din Atena. O
scurtă oprire a fost făcută în Elveția pentru a vizita sediul CIO, Muzeul
Olimpic dn Lausanne precum și Biroul Națiunilor Unite de la Geneva.

Defilarea torței pe pământ brazilian a început pe 3 mai în capitala Brasília.
Până pe 5 august, torța a fost adusă în peste 300 de orașe din toată țara
(inclusiv toate cele 26 de capitale de state și districtul federal Brazilia), cu
ultima parte a defilării având loc în Rio de Janeiro. Punctul culminant a fost
aprinderea torței pe stadionul Maracanã pe 5 august, la ceremonia de deschidere.

207 Comitete Olimpice Naționale au reușit să califice cel puțin un sportiv. De
asemenea, participă două echipe independente, Echipa Olimpică a Refugiaților și
Atleții Olimpici Independenți.

Fiind țara gazdă, Brazilia a fost calificată automat în cadrul unor sporturi,
printre care toate probele de ciclism și șase locuri în probele de haltere.
Primele trei țări care au avut sportivi calificați la aceste Jocuri au fost
Germania, Marea Britanie și Olanda cu câte patru sportivi calificați în proba de
dresaj la echitație, la Jocurile Mondiale din 2014.

În urma crizei refugiaților în Europa și din alte motive, sportivii care provin
din țări afectate de conflicte au putut concura sub steag olimpic în echipa
atleților refugiați. În trecut, acești sportiv nu puteau concura din cauza
incapacității de a-și reprezenta CON-urile. Pe 3 martie 2016, CIO a realizat un
plan al acestei echipe, extrăgând din 43 de sportivi eligibili, zece.

Kuweitul a primit în octombrie 2015 a doua interdicție în decurs de cinci ani
din cauza ingerinței guvernamentale în Comitetul olimpic național. Sportivii din
această țară pot concura sub steagul olimpic.

Rusia a fost suspendată provizoriu în noiembrie 2015 de IAAF de la toate
ncompetițiile de atletism, inclusiv de la JO 2016, după publicarea unui raport
al Agenției Mondiale Anti-Doping referitor la dopajul din sport. IAAF a anunțat
că atleți ruși urmau să poată concura ca „atleți neutri”, sub steagul olimpic,
dacă testele independente dovedeau neimplicarea lor în scandalul de doping.

Pe 24 iulie 2016, CIO a refuzat recomandările WADA și IAAF de a permite
atleților „curați” să participe sub steagul olimpic, invocând Carta Olimpică, și
a lăsat la latitudinea federațiilor internaționale să decidă ce sportivi pot
participa.

Pentru cele două sporturi care aveau să debuteze la această ediție a Jocurilor
au aplicat șapte sporturi — baseball și softball (care au fost excluse în 2005),
karate, squash, golf, sporturi pe role și rugby union (în XV). Personalități din
cadrul acestor jocuri au ținut prezentări în fața biroului executiv al CIO în
iunie 2009.

În august, biroul executiv și-a dat inițial aprobarea pentru rugby în șapte
(varianta în șapte a rugby-ului obișnuit) printr-un vot majoritar, eliminând
baseballul, sporturile pe role și squashul. Dintre cele trei rămase (golful,
karate și softballul), biroul a aprobat golful în urma unei consultări. Decizia
finală privind cele două sporturi rămase a fost luată pe 9 octombrie 2009, în
ultima zi a celei de-a 121-a sesiuni CIO. Un nou sistem a fost pus în aplicare
la această sesiune; un sport avea nevoie acum doar de o majoritate simplă din
partea comitetului CIO și nu de două treimi cum era până atunci. Directorul
executiv al Federației Internaționale de Golf, Antony Scanlon, a declarat în
iunie 2011 că jucătorii de top printre care Tiger Woods și Annika Sörenstam vor
continua să-și arate susținerea față de mișcarea olimpică prin implicarea lor în
evenimente.

Federația Internațională de Navigație a anunțat în mai 2012 că windsurfingul va
fi înlocuit la JO din 2016 cu kitesurfingul, decizie revocată în noiembrie. CIO
a anunțat în ianuarie 2013 că va revizui probele de ciclism, ca urmare a
scandalului generat de folosirea de substanțe interzise a ciclistului Lance
Armstrong's și de acuzațiile conform cărora organul de conducere a ciclismului a
ascuns dopajul.

Spre deosebire de precedentele Jocuri, Federația Internațională de Gimnastică a
anunțat că se va organiza o gală demonstrativă la gimnastică.

Calendarul se bazează pe programul publicat în aceeași zi în care a început
achiziționarea de bilete, 31 martie 2015.

Primele zece Comitete Olimpice Naționale (CON) sunt afișate mai jos în ordinea
medaliilor de aur câștigate.

O epidemie în curs a virusului Zika în Brazilia, răspândit de țânțari, a
provocat temeri cu privire la potențialul impact asupra sportivilor și
vizitatorilor. Organizatorii au derulat inspecții zilnice la arenele olimpice
pentru a preveni bălțile cu apă stătătoare și pentru a împiedica împerecherea
țânțarilor. Transmiterea virusului Zika a fost atribuită și lipsei tratamentului
apei în zonă, acest aspect fiind îmbunătățit la timp pentru Jocuri. În mai 2016,
un grup de 150 de fizicieni și oameni de știință au trimis o scrisoare deschisă
către Organizația Mondială a Sănătății (OMS), făcând apel la „o discuție
deschisă și transparentă în legătură cu riscurile organizării Jocurilor Olimpice
în Brazilia”. OMS a respins cererea, motivând că „anularea sau schimbarea
locului de desfășurare a Jocurilor Olimpice din 2016 nu va schimba semnificativ
raza internațională de răspândire a virusului Zika”, adăugând că „nu există o
justificare de interes public” pentru amânarea Jocurilor. Unii sportivi nu au
participat la această ediție a JO de frica unei potențiale contaminări, printre
care și tenismena Simona Halep.

Poluarea sistematică a apelor din zona Rio de Janeiro este un fenomen obișnuit
care durează de zeci de ani. În aprilie 2015, aproximativ 32 tone de pește mort
au fost îndepărtate din laguna Rodrigo de Freitas, unde se află baza olimpică de
canotaj. Pe lângă echipe formate din zeci de angajați ai departamentului de
salubritate, s-au folosit și flote speciale de ambarcațiuni pentru curățarea
golfului. O altă tehnică a fost folosirea bacterilor care se hrănesc cu materii
organice din apă și reduc concentrația de reziduuri fecale și de microorganisme
dăunătoare, fiind inofensive pentru om.

Cu un an înainte de începerea Jocurilor, președintele CIO, Thomas Bach, a dat
asigurări că apele vor fi curate până la deschiderea oficială.

Cu jumătate de an înainte de startul oficial, mii de pești morți au fost găsiți
în golful Guanabara, loc de desfășurare al probelor de navigație. Testele
frecvente au demonstrat de-a lungul timpului un grad ridicat de poluare al
apelor.

Ținta fixată de autoritățile braziliene în 2009 a fost de a depolua 80% din
golfurile folosit la probele de canotaj și kaiac-canoe. Totuși, în repetate
rânduri, organizatorii au admis că această țintă nu va putea fi atinsă și că în
schimb vor fi instalate bariere care să împiedice trecerea gunoaielor din râuri.
Procentul atins în martie 2016 a fost de 60%, cu un obiectiv asumat de 65% până
la începerea Jocurilor.

Pentru a face față infracționalității în creștere, specifice Braziliei, dar și
contextului global în care terorismul devine din ce în ce mai comun, numărul de
trupe delegate în timpul Jocurilor a fost crescut la 85.000 - de două ori mai
mult decât la Londra 2012. O serie de evenimente în perioada Jocurilor a
perturbat desfășurarea competiției.

Pe 29 iunie 2016, pe plaja Copacabana, lângă arena de volei, au fost găsite
resturi aparținând unor cadavre umane aflate în stare avansată de descompunere.
Pe 21 iulie, un grup de 10 persoane care plănuiau să comită acte teroriste în
timpul Jocurilor a fost arestat de poliția federală braziliană. Conform presei,
grupul avea legături cu ISIS. Pe 26 iulie, luptătorul neozeelandez de jiu-jitsu
Jason Lee a declarat că a fost răpit de oameni care purtau uniforme de polițiști
și a fost forțat ulterior să retragă bani dintr-un bancomat. La o zi de la
începerea Jocurilor, un glonț a trecut prin cortulul centrului de echitație din
Deodoro. Pe 11 august, un autocar în care se aflau ziariști a fost atacat cu
pietre, după ce s-a infirmat impoteza că s-ar fi tras de focuri de armă. Pe 15
august, multiplul medaliat olimpic Ryan Lochte a declarat că a fost jefuit sub
amenințarea armei de persoane îmbrăcate în uniforme de polițiști, în timp ce se
afla într-un taxi. Totul s-a dovedit a fi o minciună, cei patru înotători
americani implicați vandalizând de fapt o benzinărie.



https://ro.wikipedia.org/wiki/HTTP

Hypertext Transfer Protocol (HTTP) este metoda cea mai des utilizată pentru
accesarea informațiilor în Internet care sunt păstrate pe servere World Wide Web
(WWW). Protocolul HTTP este un protocol de tip text, fiind protocolul "implicit"
al WWW. Adică, dacă un URL nu conține partea de protocol, aceasta se consideră
ca fiind http. HTTP presupune că pe calculatorul destinație rulează un program
care înțelege protocolul. Fișierul trimis la destinație poate fi un document
HTML (abreviație de la HyperText Markup Language), un fișier grafic, de sunet,
animație sau video, de asemenea un program executabil pe server-ul respectiv sau
și un editor de text. După clasificarea după modelul de referință OSI,
protocolul HTTP este un protocol de nivel aplicație. Realizarea și evoluția sa
este coordonată de către World Wide Web Consortium (W3C).

HTTP oferă o tehnică de comunicare prin care paginile web se pot transmite de la
un computer aflat la distanță spre propriul computer. Dacă se apelează un link
sau o adresă de web cum ar fi http://www.example.com, atunci se cere
calculatorului host să afișeze o pagină web (index.html sau altele). În prima
fază numele (adresa) www.example.com este convertit de protocolul DNS într-o
adresă IP. Urmează transferul prin protocolul TCP pe portul standard 80 al
serverului HTTP, ca răspuns la cererea HTTP-GET. Informații suplimentare ca de
ex. indicații pentru browser, limba dorită ș.a. se pot adăuga în header-ul
(antetul) pachetului HTTP. În urma cererii HTTP-GET urmează din partea
serverului răspunsul cu datele cerute, ca de ex.: pagini în (X)HTML, cu fișiere
atașate ca imagini, fișiere de stil (CSS), scripturi (Javascript), dar pot fi și
pagini generate dinamic (SSI, JSP, PHP și ASP.NET). Dacă dintr-un anumit motiv
informațiile nu pot fi transmise, atunci serverul trimite înapoi un mesaj de
eroare. Modul exact de desfășurare a acestei acțiuni (cerere și răspuns) este
stabilit în specificațiile HTTP.

HTTP/1.0 302 Moved Temporarily Date: Fri, 13 Jan 2008 15:12:44 GMT Location:
http://ro.wikipedia.org/wiki/pisici ... Browserul execută indicația și, pe baza
noilor informații, emite o nouă cerere: GET /wiki/pisici HTTP/1.1 Host:
ro.wikipedia.org ... Serverul răspunde și oferă pagina cu articole despre
pisici:

Serverul răspunde astfel : HTTP/1.0 302 Moved Temporarily Date: Fri, 13 Jan 2008
15:32:43 GMT Location: http://ro.wikipedia.org/wiki/pisici



https://ro.wikipedia.org/wiki/St%C4%83p%C3%A2nul_inelelor

Stăpânul inelelor (engleză: The Lord of the Rings) este un roman de fantezie
înaltă scris de universitarul și filologul englez J.R.R. Tolkien. Acțiunea
volumului prezent este o continuare a Hobbitului. Cartea a fost scrisă în anii
1937 - 1949, iar partea sa esențială a fost creată în timpul celui de-al doilea
război mondial. Lucrarea a fost publicată în trei volume în 1954 și 1955,
această formă fiind cea mai populară. A fost retipărită de mai multe ori și
tradusă în diferite limbi, devenind una dintre cele mai populare și influente
lucrări ale literaturii secolului 20.

Acțiunea cărții Stăpânul inelelor se petrece într-o preistorie imaginară, cel
de-al treilea Ev al Pământului de Mijloc. Ținuturile din Pământul de Mijloc sunt
populate de oameni și de alte specii umanoide (hobbiți, de elfi, gnomi și orci),
precum și de multe alte creaturi reale sau imaginare. Narațiunea este focalizată
pe Inelul Puterii făurit de lordul întunecat Sauron și variază de la descrierea
atmosferei liniștite din Comitat până la desfășurarea Războiului Inelului,
purtat de Pământul de Mijloc și văzut prin ochii personajelor sale, în special
ai protagonistului Frodo Baggins. Acțiunea principală este urmată de șase anexe
care oferă o multitudine de materiale contextuale istorice și lingvistice.

Volumul Stăpânul inelelor, la fel ca celelalte scrieri ale lui Tolkien, a fost
supus unor analize cuprinzătoare privind temele literare și sursele. Deși
Stăpânul inelelor este o lucrare amplă, acțiunea este numai ultima fază a unei
mitologii la care Tolkien a lucrat încă din 1917. Tolkien a fost influențat de
filologie, mitologie, industrializare și religie, precum și de scrierile sale
timpurii și de experiența sa din primul război mondial. La rândul său, Stăpânul
Inelelor este considerat a avea un efect major asupra fantasticului modern, iar
impactul lucrărilor lui Tolkien este atât de mare încât termenul „tolkienian“ a
fost consemnat în Oxford English Dictionary.

Imensa și continua popularitate a Stăpânului inelelor a produs numeroase
referințe în cultura populară și a dus la fondarea a numeroase organizații de
către fanii lucrărilor lui Tolkien și la publicarea a numeroase cărți despre
Tolkien și lucrările sale. Stăpânul inelelor a inspirat și continuă să inspire
arta, muzica, industria filmului și televiziunea, jocurile video și literatura
ulterioară. Adaptări ale Stăpânului Inelelor au fost realizate pentru radio,
teatru și film. Producerea în 2001-2003 a aclamatei ecranizări a trilogiei
Stăpânul inelelor a generat un nou val de interes față de Stăpânul inelelor și
de celelalte lucrări ale lui Tolkien.

Fondul istoric al trilogiei Stăpânul inelelor se dezvăluie pe măsură ce acțiunea
avansează și este elaborată în anexe și Silmarillion, publicate după moartea lui
Tolkien. Istoria începe cu mii de ani înainte de povestea Inelului, când Lordul
Întunecat Sauron a creat în secret Unicul Inel, singurul de acest fel, pentru
a-i controla pe ceilalți purtători ai Inelelor Puterii. El a pornit un război
de-a lungul căruia a obținut șaisprezece inele ale puterii și le-a distribuit
oamenilor (nouă) și gnomilor (șapte); cei nouă oameni purtători ai inelelor au
fost corupți în timp de către magia inelelor și au devenit Nazgûli, cei mai de
temut supuși ai lui Sauron. Acesta a eșuat în încercarea de a captura ultimele
trei inele, care au rămas în posesia elfilor. Oamenii de pe insula Númenor i-au
ajutat pe elfii asediați în război și mult mai târziu au trimis o mare armată
pentru a-l înfrânge pe Sauron, care a capitulat și a fost dus în Númenor ca
prizonier. Totuși, Sauron, fiind șiret, le-a otrăvit mințile númenoreenilor și
i-a pornit împotriva Valarilor (zeități în mitologia lui Tolkien) și cu ajutorul
acestora a invadat Amanul (casa Valarilor), atac a cărui consecință a fost
distrugerea Númenorului. Spiritul lui Sauron a reușit să scape și a ajuns în
Pământul de Mijloc. Distrugerii Númenorului au supraviețuit și câțiva
númenoreeni, care s-au opus invaziei Amanului, conduși de Elendil și fiii săi,
Isildur și Anárion.

O sută de ani mai târziu, Sauron a început un război împotriva celorlalți
númenoreeni exilați care s-au stabilit pe Pământul de Mijloc. Elendil a format
Ultima alianță dintre elfi și oameni împreună cu regele elf Gil-galad și au
mărșăluit spre Mordor, înfrângând armata lui Sauron și asediind fortăreața
Barad-dûr. După șapte ani de asediu, în timpul căruia Anárion a fost ucis,
Sauron însuși a ieșit și a început o luptă împotriva liderilor Ultimei Alianțe.
Gil-galad și Elendil au fost uciși de către Sauron, dar și corpul acestuia era
slăbit. Isildur a tăiat degetul pe care se afla Inelul lui Sauron cu ajutorul
sabiei rupte (Narsil) a lui Elendil. Când acest lucru s-a întâmplat, spiritul
lui Sauron a fost eliberat și a zburat în sălbăticie. Isildur a fost sfătuit să
distrugă inelul, prin aruncarea lui în lava vulcanului de pe Muntele Osândei,
unde a fost făurit, dar atras de frumusețea inelului, Isildur refuză și îl
păstrează ca preț al vieții lui Anárion și Elendil, ambii fiind uciși de către
Sauron.

Inelul a fost găsit din întâmplare de către hobbitul Déagol. Prietenul său,
Sméagol, l-a ucis pentru a obține inelul. Fiind renegat de către cunoscuți,
Sméagol s-a ascuns în Munții Cețoși unde, fiind corupt de către puterea Inelului
a devenit o creatură slabă, pe nume Gollum. Mult mai târziu, după cum este
relatat în Hobbitul, un alt hobbit pe nume Bilbo Baggins, găsește inelul în
peștera în care locuia Gollum și îl ia acasă la Fundătura, neștiind că este ceva
mai mult decât un inel magic, cu care se putea face invizibil.

Cele trei volume ale trilogiei Stăpânul Inelelor sunt divizate fiecare în două
cărți mai mici, formând șase cărți în total. Cartea I din Frăția inelului începe
în Comitat, avându-l ca personaj principal pe Bilbo, care își serbează cea de-a
111-a aniversare, aproximativ cu șaizeci de ani după terminarea Hobbitului.
Acesta dispare folosind inelul său magic. Începând o nouă aventură, Bilbo îi
încredințează multe dintre bunurile sale, incluzând inelul, vărului și
moștenitorului său adoptiv Frodo Baggins. După 17 ani de investigații, bunul său
prieten Gandalf cel Sur confirmă că acest inel este de fapt Inelul, instrumentul
puterii lui Sauron, pe care Lordul Întunecat l-a căutat de-a lungul celui de-al
Treilea Ev, și care a corupt multe persoane în dorința sa de a ajunge la
stăpânul său. Ceea ce nu știe Gandalf este că Gollum a călătorit în Mordor, unde
a fost capturat și puținele informații pe care le avea despre Inel le-a divulgat
prin tortură.

«Sauron» își trimite cei mai de temut supuși ai săi, Nazgûlii deghizați în
călăreți negri, pentru a căuta Inelul în Comitat. Frodo, purtătorul inelului,
scapă cu ajutorul grădinarului său loial Samwise Gamgee și a trei prieteni
apropiați Meriadoc „Merry“ Brandybuck, Peregrin „Pippin“ Took și Fredegar
„Fatty“ Bolger. În timp ce Fatty acționează drept momeală pentru Călăreții
Negri, Frodo și ceilalți decid să ducă Inelul la elfii din Vâlceaua Despicată.
Ei sunt ajutați de către Tom Bombadil și un bărbat numit „Pas Mare“, care mai
târziu se dovedește a fi Aragorn, moștenitorul tronului din Gondor și Arnor,
două regate create de către númenoreenii exilați. Aragorn îi conduce pe hobbiți
la Vâlceaua Despicată, la cererea lui Gandalf. Între timp, Frodo este grav rănit
de către Călăreții Negri, când se aflau pe dealul supranumit Țancul Vremii. Cu
ajutorul lordului elf Glorfindel, Frodo reușește să ajungă la Vâlceaua
Despicată, trecând râul Bruinen. Călăreții Negri sunt alungați cu ajutorul unei
vrăji de creștere a debitului râului, făcută de către lordul Elrond. Cartea I se
termină avându-l pe Frodo inconștient.

Cartea a II-a îl surprinde pe Frodo revenindu-și după rana făcută de către
Nazgûli, sub stricta grijă a lui Elrond, conducătorul Vâlcelei Despicate. Frodo
îl reîntâlnește aici pe Bilbo, care trăiește retras și o vede pe Arwen, fiica
lui Elrond. Mai târziu, o mare parte din expozițiunea poveștii este redată de-a
lungul unui mare consiliu, găzduit de către Elrond și la care participă
reprezentanții marilor seminții din Pământul de Mijloc (elfi, gnomi și oameni).
Gandalf menționează posibila amenințare a lui Saruman, liderul Ordinului
Vrăjitorilor, care a vrut inelul pentru el însuși. Pentru a împlini o veche
profeție referitoare la reîntoarcerea regelui Gondorului și Arnorului, Aragorn
urmează să pornească un război împotriva lui Sauron, fiind înarmat cu Narsil,
sabia distrusă a lui Elendil. Bucățile distruse ale sabiei au fost ținute în
secret la Vâlceaua Despicată de-a lungul anilor pentru a fi restaurată acum sub
numele de Andúril. Consiliul decide că singura posibilitate de a salva Pământul
de Mijloc este aceea de a distruge inelul, prin aruncarea lui în lava Muntelui
Osândei, loc în care a fost creat inelul. Frodo se oferă voluntar pentru această
misiune, iar Frăția inelului este formată pentru a-l proteja, fiind compusă din
cei trei semeni hobbiți, Gandalf, Aragorn, Boromir din Gondor, Gimli gnomul și
Legolas elful. Aceștia, împreună cu Frodo, sunt cei nouă membri care au pornit
împotriva lui Sauron.

Echipa călătorește de-a lungul câmpiilor și munților și hotărăște să se avânte
în Minele Moriei, din cauza vrăjilor cu care Saruman controlează natura
împotriva lor. Ei sunt urmăriți de către Gollum, care a fost eliberat de către
Sauron, fiind disperat să își redobândească inelul pe care îl numește
Neprețuitul. Când compania ajunge în mijlocul galeriilor din Moria, este atacată
de către orci. Gandalf trebuie să se lupte cu un Balrog, un demon din timpuri
străvechi și cade împreună cu acesta într-o prăpastie adâncă, creând astfel
iluzia morții sale. Scăpând din Moria, Frăția, condusă acum de către Aragorn, se
refugiază în regatul elfilor, Lothlórien, casa Doamnei Galadriel și a Lordului
Celeborn. Frăția călătorește apoi de-a lungul râului Anduin, iar Frodo decide să
continue călătoria pe cont propriu, din pricina influenței negative pe care o
are inelul asupra lui Boromir. La finalul Cărții a II-a, Frodo alături de Sam
încep să călătorească pe drumul spre Mordor.

Cel de-al doilea volum, Cele două turnuri, este împărțit în două povești
paralele, câte una în fiecare carte. Cartea a II-a detaliază aventurile
membrilor Frăției rămași în viață, care ajută regatul numit Rohan în lupta sa
împotriva vrăjitorului Saruman. În începutul cărții, Frăția este atacată de
către orcii lui Saruman, în luptă fiind ucis Boromir, iar Merry și Pippin sunt
răpiți de către orci (Saruman a hotărât să caute inelul pentru el și i-a trimis
pe aceștia pentru a-i aduce hobbiții în viață). Aragorn, Legolas și Gimli
pornesc în căutarea hobbiților. Cei trei îl întâlnesc pe Gandalf, care s-a
reîntors sub numele de Gandalf cel Alb. El a învins Balrogul cu prețul vieții
sale, dar s-a întors pe Pământul de Mijloc din cauză că misiunea sa nu a fost
îndeplinită încă. Cei patru ajută regatul Rohan sa învingă trupele lui Saruman,
în lupta de la Cetatea Cornului. În acest timp, Merry și Pippin, eliberați din
captivitate, îi ajută pe enți, făpturi asemănătoare copacilor dar care posedă
abilități motorii, să distrugă fortăreața lui Saruman, Isengard. Cele două
grupuri se întâlnesc după ce ambele lupte se încheie. Saruman refuză să renunțe
la ideile sale nebunești și este izgonit de către Gandalf din Ordinul
Vrăjitorilor, luându-i o mare parte din puterea magică.

Cartea a IV-a descrie călătoria lui Frodo și Sam spre Muntele Osândei. Aceștia
reușesc să îl captureze pe Gollum și să îl convingă să îi conducă pe drumul spre
Poarta Neagră, realizând după aceea că este impenetrabilă. Gollum le sugerează
apoi un drum secret către Mordor, prin înfricoșătoarea vale Minas Morgul. În
timp ce călătoresc prin această zonă, ei sunt capturați de către o mică armată a
Gondorului, condusă de către fratele lui Boromir, Faramir, dar ei îl conving pe
acesta că inelul trebuie să fie distrus cu orice preț. La finalul volumului,
Gollum îl trădează pe Frodo și îl conduce la Shelob, un păianjen uriaș, sperând
că odată ce acesta se va ospăta din hobbit el va putea lua inelul. Shelob îl
înțeapă pe Frodo și îl paralizează, dar Sam se luptă cu păianjenul și îl
învinge. Frodo este luat de către orci și dus în fortăreața Cirith Ungol. Sam
crede că stăpânul său este mort și ia povara inelului asupra sa. El realizează
mai târziu că adevăratul purtător trăiește și începe astfel o urmărire pentru
a-i salva viața lui Frodo. În tot acest timp Sauron pornește războiul împotriva
Gondorului, trimițând o armată numeroasă condusă de către liderul Nazgûlilor în
lupta contra Gondorului.

Cel de-al treilea volum, Întoarcerea regelui începe cu Gandalf care ajunge la
cetatea Minas Tirith, din Gondor, împreună cu Pippin, pentru a avertiza orașul
în legătură cu atacul iminent ce urmează să fie lansat de către Sauron. Merry se
alătură armatei din Rohan, în timp ce componenții Frăției (Legolas și Gimli),
conduși de către Aragorn se avântă pe Cărările Morții având speranța că pot găsi
o armată formată din sufletele morților care îi vor ajuta împotriva corsarilor
din Umbar. Gandalf, Aragorn și ceilalți membri ai Frăției asistă astfel la
marele război lansat de către Sauron împotriva regatului Gondor. Cu ajutorul
călăreților din Rohan și a asaltului lui Aragorn dinspre râu, procente
semnificative din armata lui Sauron au fost înfrânte, iar cetatea Minas Tirith a
câștigat lupta. Totuși, Sauron dispunea încă de mii de supuși, iar personajele
principale sunt nevoite să înceapă o luptă pentru totul sau nimic, lângă Poarta
Neagră a Mordorului. Planul acestora este să îi distragă atenția lui Sauron,
pentru a-i da lui Frodo suficient timp pentru a distruge inelul.

Anexele romanului conțin detalii referitoare la istoria Pământului de Mijloc și
semințiile care populează aceste locuri. Arwen este un personaj absent fizic din
multe părți ale romanului, povestea sa fiind narată complet în anexe (trecutul
și viitorul său alături de Aragorn).

Stăpânul inelelor a fost conceput sub statutul de continuare a Hobbitului, o
poveste fantastică publicată în 1937, scrisă de către Tolkien pentru copiii săi.
Din cauza popularității dobândite de către această poveste Tolkien a fost
contactat de către edituri pentru a scrie mai multe povești despre hobbiți și
goblini. Astfel, la vârsta de 45 de ani, Tolkien a început să scrie la ceea ce
urma să devină Stăpânul inelelor. În anul 1949 Tolkien a terminat scrierea
cărții, dar cartea a fost publicată de abia în 1955, când Tolkien avea 63 de
ani.

Inițial Tolkien nu a intenționat să scrie o continuare pentru Hobbitul și a
început să scrie povești pentru copii, precum Roverandom. Munca sa constă în
crearea unei lumi numite Arda, unde trăiesc o mare varietate de popoare
fantastice, iar el povestește istoria acestora. Multe dintre aceste povești l-au
inspirat pe narator în cadrul producerii Stăpânului inelelor. Tolkien a murit
înainte de a termina romanul ca fost considerat de multi munca sa de suflet,
numit în prezent The Silmarillion, dar fiul său Christopher Tolkien a reușit să
editeze munca tatălui său și a publicat romanul în anul 1977. Câțiva editori au
menționat că Silmarillion este adevărata muncă a lui Tolkien, deoarece aceasta a
ocupat o mare parte din viața sa, prin crearea unei lumi complexe, cu propria
cultura, istorie si a mare varietate de limbi imaginate de autor. Stăpânul
inelelor este ultima creație a lui Tolkien și ultima amprentă lăsată asupra
universului creat de către el.

Fiind presat de către editori, Tolkien a început un nou Hobbit în luna decembrie
a anului 1937. După câteva începuturi false, povestea inelului a prins viață și
a devenit o continuare a romanului nepublicat The Silmarillion. Ideea primului
capitol („O petrecere mult așteptată“) a fost concepută, iar motivele din
spatele dispariției lui Bilbo, semnificația inelului și titlul de Stăpânul
inelelor nu au fost publicate până în primăvara anului 1938. Inițial Tolkien a
plănuit să scrie o poveste în care Bilbo dorea să călătorească, pentru a-și mări
averea inițială; totuși el și-a reamintit de inel și de puterile sale și a decis
să scrie actuala poveste. Tolkien a început cu Bilbo ca și personaj principal,
dar s-a răzgândit, deoarece un hobbit amuzant și petrecăreț nu ar fi fost
potrivit pentru o astfel de poveste. Astfel Tolkien a căutat un nou personaj
principal care să ducă povara inelului și a ajuns la membrii familiei lui Bilbo.
Inițial scriitorul a vrut să dea viață unui fiu, dar s-a răzgândit deoarece
această soluție ar fi generat o serie de întrebări precum cine este soția sa sau
de ce l-ar fi lăsat Bilbo pe fiul său se aventureze în călătorii periculoase. În
legendele grecești există un erou care a primit artefacte ale puterii, lucru
care i-a dat viață lui Frodo, purtătorul inelului. (Tehnic Tolkien l-a făcut pe
Frodo vărul de grad secund al lui Bilbo, dar din cauza diferenței de vârstă
dintre cei doi, ei se consideră unchi și nepot.)

Scrierea romanului a decurs foarte încet, din cauza perfecționismului lui
Tolkien, care a fost întrerupt frecvent de către îndatoririle academice. Conform
surselor se pare că Tolkien a abandonat romanul de-a lungul anului 1943. De-a
lungul celui de-al doilea război mondial, Tolkien a făcut eforturi uriașe pentru
a finaliza cartea. El a terminat-o în anul 1948, dar nu a mai revizuit-o până în
1949.

Între timp a intervenit o dispută cu editura, Tolkien preferând să publice
alături de Stăpânul inelelor și Silmarillion, dar editura Allen & Unwin nu a
vrut acest lucru. Tolkien a forțat o colaborare cu Collins, Milton Waldman, dar
în cele din urmă cartea a fost publicată sub numele Allen and Unwin.

Pentru publicarea trilogiei, din cauza crizei de hârtie de după război, și
pentru a menține prețul scăzut, cartea a fost divizată în trei volume: Frăția
inelului (cărțile I și II) Cele Două Turnuri (cărțile III și IV) și Întoarcerea
Regelui (cărțile V și VI plus șase anexe). Amânarea producerii anexelor,
hărților a condus la amânarea dății inițiale a publicării. Astfel pe 21 iulie
1954, 11 noiembrie 1954 și pe 20 octombrie 1955 respectiv au fost lansate în
Regatul Unit, și apoi în Statele Unite. Lansarea cărții Întoarcerea Regelui a
fost amânată cel mai mult, iar Tolkien nu a fost încântat de către titlul dat,
deoarece acesta dezvăluia prea mult din povestea romanului. Inițial scriitorul a
propus titlul Războiul inelului, dar a fost refuzat de către editori.

Cărțile au fost publicate conform unei înțelegeri de împărțire a profitului în
care Tolkien nu primea niciun avans sau onorariu până când investiția nu era
recuperată. Un index al întregului set de trei volume publicat la sfârșitul
volumului al treilea a fost promis în primul volum. Totuși, acesta s-a dovedit
impracticabil de realizat într-un interval de timp rezonabil. Mai târziu, în
1966, patru anexe, care nu erau scrise de Tolkien, a fost adăugate Întoarcerii
regelui. Din cauza distribuției largi a setului de trei volume, se face adeseori
referire la lucrare drept „trilogia“ Stăpânul inelelor. Într-o scrisoare
adresată poetului W. H. Auden (faimos pentru revizuirea volumului final în
1956), Tolkien însuși s-a folosit de termenul „trilogie“ pentru lucrarea sa,
deși alteori o considera drept o denumire improprie, deoarece opera era scrisă
și concepută ca o singură carte. Este de asemenea adeseori considerată și roman;
cu toate acestea, Tolkien a obiectat și împotriva acestei denumiri, deoarece o
privea mai degrabă drept un roman de aventuri.

Un set britanic de șapte volume (ISBN 0-261-10387-3) a urmat diviziunea
originală în șase cărți a lui Tolkien în 1999, cu anexele de la sfârșitul
Întoarcerii regelui legate drept un volum separat. Numele individuale ale
cărților a fost stabilite conform unei combinații de sugestii pe care Tolkien le
făcuse în timpul vieții și titlurilor volumelor existente. De la Cartea I până
la Cartea a VI-a, aceste titluri erau Inelul pornește la drum, Inelul merge spre
miazăzi, Trădarea Isengardului, Inelul merge spre est, Războiul inelului și
Sfârșitul celui de-al treilea Ev [2]. Titlurile Trădarea Isengardului, Războiul
inelului și Sfârșitul celui de-al treilea Ev au fost de asemenea utilizate drept
titluri de volume de către Christopher Tolkien în Istoria Stăpânului inelelor.

Cele trei părți publicate pentru prima dată cu un decalaj de câteva luni, în
1954 și 1955 de către editura Allen & Unwin. De atunci au fost republicate de
mai multe ori și de mai multe edituri în seturi de câte unul, trei, șase sau
chiar șapte volume. Cele mai comune versiuni actuale sunt ISBN 0-618-34399-7 (un
volum) și ISBN 0-618-34624-4 (set de trei volume). La începutul anilor 1960,
Donald A. Wollheim, editor de cărți științifico-fantastice al editurii Ace
Books, a emis teoria că Stăpânul inelelor nu era protejat în Statele Unite de
către legea americană a drepturilor de autor, deoarece ediția americană fusese
legată din pagini tipărite în Marea Britanie, cu intenția originală fiind ca
acestea să fie tipărite în ediția britanică. Ace Books a inițiat publicarea unei
ediții, neautorizată de către Tolkien și fără ca drepturile de autor să îi fie
plătite. Tolkien a luat atitudine față de aceasta, anunțându-și rapid fanii în
privința acestei obiecții. Presiunea exercitată din partea organizațiilor de
fani a devenit atât de mare, încât Ace Books și-a retras ediția și a plătit
drepturile de autor ale lui Tolkien, însă cu mult sub ce ar fi trebuit să
primească în cazul unei publicații obișnuite. Totuși, acest început nefericit a
fost umbrit atunci când o ediție autorizată publicată de Ballantine Books a avut
un uriaș succes comercial. Pe la mijlocul anilor 1960 romanul, din cauza largii
expuneri în fața publicului american, devenise un adevărat fenomen cultural. Tot
în această perioadă Tolkien a început revizii variate ale textului pentru a
produce o versiune a cărții care să aibă drepturi americane de autor de
netăgăduit. Aceasta va deveni mai târziu A doua ediție a Stăpânului inelelor.
Ani mai târziu teoria drepturilor de autor avansată de către Ace Books a fost
repudiată iar ediția lor a fost găsită că violase drepturile de autor ale lui
Tolkien conform legii americane.

De la tipăririle originale din anii 1950 și 1960, au apărut multe ediții
diferite ale Stăpânului inelelor. În anii 1990 (parte din cauza anticipării
viitoarei ecranizări a trilogiei Stăpânul inelelor) mai multe noi ediții au fost
publicate, inclusiv o ediție de trei volume cartonate de la editura
Houghton-Mifflin, prezentând ilustrații color realizate de către Alan Lee. În
2004 o nouă ediție a fost publicată pentru a celebra a 15-a aniversare a
publicației originale a cărții.

Romanul a fost tradus, cu grade variate de succes, în zeci de alte limbi.
Tolkien, un expert în filologie, a examinat multe din aceste traduceri și a avut
comentarii asupra fiecăreia, care reflectă atât procesul traducerii, cât și
munca sa. Pentru a ajuta traducătorii, Tolkien a scris Ghidul numelor din
Stăpânul inelelor. Deoarece se dorește a fi o traducere a Cărții Roșii a
Marșului Vestic, traducătorii au un grad neobișnuit de libertate în privința
traducerii Stăpânului inelelor și în contrast cu practica modernă, numele
intenționate a avea un înțeles particular în versiunea engleză sunt traduse
pentru a oferi un înțeles asemănător limba respectivă. În germană, de exemplu,
numele „Baggins“ devine „Beutlin“ (conținând cuvântul Beutel care înseamnă
„sac“) iar „elf“ devine „Elb“ (Elb nu prezintă conotațiile sau interpretările
greșite ale echivalentului său englez și din acest motiv este o variantă mai
potrivită pentru creația lui Tolkien).

Stăpânul inelelor este materializarea explorării intereselor lui Tolkien:
filologie, religie (în special catolicismul roman), basme, mitologia Scandinavă,
dar romanul este puternic influențat și de către evenimentele Primului Război
Mondial. Tolkien a creat o lume fictivă extrem de complexă (Eä), în care
Stăpânul inelelor este plasat, multe dintre componentele acestei lumi, conform
propriilor mărturisiri fiind inspirate de către alte surse.

Tolkien a descris romanul Stăpânul inelelor, prietenului său, membru al
Ordinului iezuit Robert Murray ca o „lucrare fundamental religioasă și Catolică,
de care nu a fost conștient la început, lucru observat după revizuire“. În
cadrul romanului pot fi găsite multe teme teologice care includ războaie între
bine și rău, triumful umilinței asupra mândriei și activitatea zeilor. În plus
legenda conține teme precum moartea și imortalitatea, mila și binecuvântarea,
învierea, salvarea, pocăința, propriul sacrificiu, dreptatea, propria credință,
frăția, autoritatea și vindecarea. De asemenea, Tolkien a declarat că de-a
lungul scrierii romanului, în momentele în care Frodo trebuia să lupte împotriva
puterii inelului, în mintea sa era prezent deseori versul „Și nu ne duce pe noi
în ispită, Ci ne izbăvește de cel rău“ din rugăciunea Tatăl Nostru.

Motive non-creștine sunt puternic reprezentate de-a lungul romanului. Unul
dintre exemple ar fi Ainur, un regat al ființelor angelice, responsabile pentru
conceperea lumii, încluzându-l pe Valar, cel mai mare dintre „zei“ împuternicit
cu sarcina de a menține echilibrul și servitorii săi maiarii. Conceptul de Valar
implică influențe mitologice scandinave și grecești, deasemenea Ainur și lumea
în sine sunt creații ale unui zeu monoteist - Ilúvatar or Eru, „Unicul“. Religia
menționată în Stăpânul inelelor este descrisă pe larg în romanul Silmarillion.
Totuși rămân multe lucruri neclarificate precum „Marele Dușman“, maestru al lui
Sauron. Alte elemente necreștine apar în roman precum neumanii (piticii, elfii,
hobbiții și enții), un „Om Verde“ (Tom Bombadil) și spirite sau stafii (Oamenii
morți din Dunharrow).

Mitologiile nord Europene sunt probabil cel mai bine reprezentate de-a lungul
romanului. Elfii și gnomii creați de către el sunt bazați puternic pe legende
scandinave și germanice. Numele precum „Gandalf“, „Gimli“ sau „Middle-earth “
(termenul în engleză pentru „Pământul de Mijloc“) sunt cuvinte derivate direct
din mitologia nordică. Personajul Gandalf este influențat în mod special de
către zeitatea germanică Odin, Tolkien însuși menționând într-o scrisoare din
anul 1946 că și-l imaginează pe Gandalf ca pe un vrăjitor Odinic.

Influențe specifice ale mitologiilor Europene includ poemul anglo-saxon Beowulf.
Este posibil ca Tolkien să fi împrumutat elemente ale legendei Völsunga saga, în
mod special Inelul magic de aur și sabia rupă care este refăurită. În Völsunga
saga aceste lucruri sunt Andvarinaut și Gram, ele corespund cu inelul și
Narsil/Andúril. Mitologia finlandeză și multe alte elemente din cartea de poeme
Kalevala au jucat un rol important asupra creării Pământului de Mijloc. În
manieră asemănătoare cu Stăpânul inelelor, Kalevala este centrată asupra unui
artefact magic, numit Sampo, care îi aduce avere purtătorului său, dar nu îi
dezvăluie niciodată natura acestuia. Precum Sampo, Inelul este disputat de către
forțele binelui și ale răului pentru ca în final să fie distrus pentru „binele
majorității“. O altă paralelă între cele două cărți este vrăjitorul, Gandalf
împrumută unele din acțiunile lui Väinämöinen (vrăjitorul din Kalevala). Ambii
luptă alături de forțele binelui și în finalul romanului pleacă spre o lume a
nemuririi. Tolkien s-a inspirat din limba finlandeză când a creat limba elfă
Quenya.

Deasemenea este clar că inelul are o aplicabilitate largă privind conceptul de
putere absolută și efectele sale, iar accentuează ideea că oricine încearcă să
obțină putere de pe seama sa va fi inevitabil corupt de către el. Conceptul de
„inel al puterii“ este prezent și în dialogul Socratic al lui Plato - Republica,
în Cercul inelului - Richard Wagner și în povestea Inelul lui Gyges.

Piesa Macbeth, scrisă de către Shakespeare l-a influențat pe Tolkien într-o
oarecare măsură. Atacul Enților asupra cetății Isengard a fost inspirat de către
„Pădurea Birnam venind spre Dunsinane“ în piesa lui Shakespeare.

La un nivel mult mai personal, unele locații și personaje au fost inspirate de
către copilăria lui Tolkien din Sarehole și Birmingham. Comitatul pare a fi
influențat în mare parte de către Colegiul Stonyhurst din Lancashire, unde
Tolkien a studiat în anii 1940. Stăpânul Inelelor a fost inspirat crucial de
către participarea lui Tolkien la Primul Război Mondial și a fiului acestuia la
Cel De-Al Doilea Război Mondial. Acțiunea centrală a cărților este plasată în
jurul unui război dintre bine și rău, în pragul unui nou mileniu. Acest război
poate fi întâlnit în mitologia scandinavă, dar Primul Război Mondial este o
influență clară asupra romanului.

După publicarea romanului Stăpânul inelelor, aceste influențe au condus la
speculația că inelul este o alegorie pentru bomba nucleară. Totuși, Tolkien a
insistat că munca sa nu este o alegorie de niciun fel. El a declarat în prefața
Stăpânului inelelor că niciodată nu i-au plăcut alegoriile, care credea el că
impun dominația autorului asupra cititorului. În schimb el a preferat termenul
de aplicabilitate, libera opinie a cititorului de a interpreta munca sa (a lui
Tolkien) în lumina propriei vieți și timpuri. Tolkien a scris o mare parte a
cărții, incluzând începutul și finalul, înainte ca bombele nucleare de la
Hiroshima și Nagasaki să fie făcute cunoscute lumii.

Numele întregii lucrări este adeseori abreviat LotR, sau pur și simplu LR
(Tolkien însuși folosea LR), iar cele trei volume FR, sau FotR (engleză: The
Fellowship of the Ring - Frăția inelului), TT sau TTT (The Two Towers - Cele
două turnuri) și RK sau RotK (The Return of the King - Întoarcerea regelui).

Lucrarea lui Tolkien a primit numeroase critici, variind de la teribilă la
excelentă. Revizuirile recente ale variatelor publicații media au fost, în
majoritate, foarte pozitive. La revizuirea sa originală, Sunday Telegraph a
notat că era „printre cele mai mari lucrări de ficțiune imaginativă ale
secolului douăzeci“. Sunday Times a părut să fie de acord cu aceste sentimente,
atunci când în revizuirea sa era menționat că „lumea vorbitoare de limbă engleză
este împărțită în cei care au citit Stăpânul inelelor și Hobbitul și cei care
urmează să o facă“. New York Herald Tribune a părut de asemenea să aibă o idee
despre cât de populare vor deveni cărțile, scriind în revizuirea sa că erau
„predestinate să depășească generația noastră“.

Totuși, nu toate revizuirile originale au fost atât de încurajatoare. Cronicarul
de la New York Times Judith Shulevitz a criticat „pedanteria“ stilului literar
al lui Tolkien, spunând că acesta „a formulat o credință imaginară față de
importanța misiunii sale, aceea de conservator literar, care se pare a fi în
realitate moartea literaturii însăși“. Criticul Richard Jenkyns, scriind în The
New Republic, a criticat lipsă percepută a capitolului psihologic. Atât
personajele, cât și lucrarea însăși sunt, potrivit lui Jenkyns, „anemice și
lipsite de conținut“. Chiar și în interiorul grupului literar al lui Tolkien,
The Inklings, părerile au fost amestecate. Hugo Dyson s-a plâns cu voce tare
față de ce a citit, iar Christopher Tolkien l-a înregistrat pe Dyson „stând pe
canapea, și tolănindu-se și strigând și spunând, «Doamne, gata cu elfii»“. Cu
toate acestea, alt Inkling, C.S. Lewis, avea sentimente foarte diferite, scriind
că „aici sunt frumuseți care pătrund precum săbiile sau ard precum fierul rece.
Aici este o carte care vă va mișca sufletul“. În ciuda acestor revizuiri și a
lipsei de exemplare până în anii 1960, Stăpânul inelelor s-a vândut bine inițial
în varianta cu coperți cartonate.

Câțiva alți autori din domeniu, cu toate acestea, au părut să fie mai mult de
acord cu Dyson decât cu Lewis. Autorul de științifico-fantastic David Brin a
criticat cartea pentru ceea ce el a perceput a fi un devotament incontestabil
față de o structură tradițională socială elitistă, descrierea sa pozitivă a
măcelului dintre forțele oponente și romantica sa viziune asupra lumii din
trecut. Michael Moorcock, un alt faimos autor de științifico-fantastic și
fantastic, este de asemenea critic față de Stăpânul inelelor. În eseul său,
„Epic Pooh“, egalează lucrarea lui Tolkien cu Winnie-the-Pooh și o critică
împreună cu alte lucrări similare din cauza punctului de vedere închipuit al
unei Anglii fericite. Dintr-o întâmplare, Moorcock i-a întâlnit atât pe Tolkien,
cât și pe Lewis când era adolescent și susține că i-a plăcut personal, deși nu
îi admiră și pe plan artistic.

În 1957, i s-a acordat International Fantasy Award. În ciuda numeroșilor
sceptici, publicațiile editurilor Ace Books și Ballantine au ajutat Stăpânul
inelelor să devină imens de popular în anii 1960. Cartea a rămas astfel de
atunci, plasând-o printre cele mai populare lucrări de ficțiune ale secolului
douăzeci, conform atât vânzărilor, cât și opiniilor cititorilor. În sondajul din
2003 „Big Read“ organizat de BBC, Stăpânul inelelor a fost găsit a fi „cea mai
iubită carte a națiunii“. În sondaje asemănătoare din 2004, atât Germania, cât
și Australia, au considerat Stăpânul inelelor a fi cartea lor favorită. Într-un
sondaj din 1999 organizat pentru clienții Amazon.com, Stăpânul inelelor a fost
judecat a fi „cartea lor favorită a mileniului“.

Câteva analize recente s-au concentrat pe criticile față de Stăpânul inelelor
adresate din partea grupurilor minoritare. O critică susține faptul că lucrarea
promovează rasismul din cauza portretizării oamenilor, elfilor, gnomilor și
hobbiților de culoare albă drept protagoniști și a orcilor și oamenilor de
culoare închisă a pielii drept antagoniști. Cartea menționează de asemenea că
númenóreeni au devenit slabi atunci când s-au amestecat cu 'cei mai puțin
oameni'. Criticile afirmă că aceasta reprezintă declarație a faptului că
străinii distrug cultura, în special pe acelea ale altor etnii. Conform
contra-criticilor, culoarea pielii este întrucâtva diversă printre Oamenii
liberi - de exemplu, unii hobbiți aveau culoarea pielii maro, iar oamenii aliați
de culoare neagră a ajutat la apărarea orașului Minas Tirith. Tolkien dă dovadă
de asemenea de simpatie față de oamenii care îl servesc pe Sauron; văzând
cadavrul unui astfel de om, Sam Gamgee se întreabă dacă a fost „cu adevărat rău
la inimă“, sau dacă a fost mai degrabă înrobit sau înșelat. Declinul
númenóreenilor este de asemenea cauzat de mulți factori, precum propria lor
mândrie sau dorință de putere. Această interpretare rasistă este de asemenea
văzută drept nepotrivită față de convingerile personale ale lui Tolkien. În
scrisori private, Tolkien a denunțat nazismul drept „o doctrină rasistă“ și
antisemitismul drept „în întregime dăunător și neștiințific“, iar apartheidul,
„oribil“. L-a denunțat de asemenea pe ultimul și în scrisoarea de rămas bun
adresată Universității Oxford în 1959.

Stăpânul inelelor a fost adaptat în cinematografie, radio și teatru de multe
ori.

Cartea a fost adaptată pentru radio de patru ori. În 1955 și 1956, British
Broadcasting Corporation (BBC) a difuzat Stăpânul inelelor, o adaptare de
douăsprezece părți a romanului. În anii 1960, postul radio WBAI din New York a
produs o scurtă adaptare. O dramatizare a Stăpânului inelelor a fost difuzată la
posturile radio din Statele Unite în anul 1979, fiind înregistrată de către
ascultători pe CD-uri și benzi. În anul 1981, BBC a produs o nouă interpretare a
Stăpânului inelelor formată din douăzeci și șase de episoade, fiecare având o
jumătate de oră.

Trei adaptări cinematografice au fost făcute de-a lungul timpului. Prima, numită
J.R.R. Tolkien's The Lord of the Rings a fost creată de către animatorul Ralph
Bakshi și este prima parte din ceea ce inițial a vrut să fie o adaptare de două
părți a poveștii (titlul său inițial fiind Stăpânului inelelor partea 1. Aceasta
acoperă romanele Frăția inelului și Cele Două Turnuri. Ce-a de-a doua adaptare,
Întoarcerea Regelui a fost făcută în anul 1980 de către Rankin-Bass și este un
desen animat. Rankin-Bass a produs o versiune similară a Hobbitului, în 1977.
Cea de-a treia adaptare a fost regizată de către Peter Jackson și reprezintă o
trilogie captivantă. Trilogia Stăpânului inelelor a fost produsă de către New
Line Cinema și a fost lansată în trei părți: Stăpânului inelelor: Frăția
inelului(2001), Stăpânului inelelor: Cele Două Turnuri(2002), Stăpânului
inelelor: Întoarcerea Regelui(2003). Ultima parte a trilogiei a devenit unul
dintre cele două filme care a obținut încasări de peste un miliard de dolari,
alături de Titanic. Asemenea acestuia a obținut 11 premii Oscar, incluzând
categoriile pentru cel mai bun film și cel mai bun regizor. Această trilogie a
readus în atenția publicului romanul lui Tolkien.

În anul 1990, Recorded Books a publicat o versiune audio a cărților. Compania
l-a angajat pe actorul britanic Rob Inglis, care a mai avut roluri în Hobbitul,
pentru a deveni „vocea“ romanului. Inglis a citit cărțile, folosind voci
diferite pentru fiecare personaj și a cântat toate cântecele. Tolkien a compus
melodii pentru unele cântece incluse în carte, în rest Inglis a fost nevoit să
compună alături de Claudia Howard melodii suplimentare. Versiunea actuală este
ISBN 1-4025-1627-4.

Din pricina enormei popularități obținute de către romanele lui Tolkien, cererea
pieței pentru genul fantastic a crescut. În principiu mulțumită Stăpânului
inelelor, acest gen literar a înflorit de-a lungul anilor 1960. Multe alte cărți
având teme asemănătoare au fost publicate, incluzând Earthsea cărți scrise de
către Ursula K. Le Guin, The Riftwar Saga de Raymond Feist, The Belgariad de
David Eddings, The Sword of Shannara de Terry Brooks, nuvelele lui Thomas
Covenant despre Stephen R. Donaldson; „Wheel of Time“ cărți scrise de către
Robert Jordan și în cazul seriei Gormenghast de Mervyn Peake și The Worm
Ouroboros de E. R. Eddison, rediscovered.

De asemenea, în anii 1960 a existat un schimb de influențe între genul fantastic
și cel științifico fantastic. În acest fel, cartea Stăpânul inelelor a avut o
influență puternică asupra unor scriitori precum Frank Herbert sau Arthur C.
Clarke și a unor producători precum George Lucas.

Trilogia a influențat și dezvoltarea industriei jocurilor video, care a dobândit
popularitate în anii 1070 cu jocul Dungeons & Dragons, în care apar multe dintre
ființele prezente în cărțile lui Tolkien. Cele mai notabile dintre acestea sunt:
hobbiții, elfii, gnomii, orcii, dragonii. Totuși, Gary Gygax, principalul
producător al jocului, a declarat că a fost foarte puțin influențat de către
Stăpânul inelelor și că a inclus aceste elemente pentru a atrage atenția asupra
muncii sale. Industria jocurilor video a fost influențată însă puternic de către
romanele lui Tolkien, iar nume precum Warcraft sau EverQuest reprezintă doar
două dintre multele jocuri fantastice. De asemenea, au fost create jocuri ce se
desfășoară pe Pământul de Mijloc.

De asemenea, romanul a influențat mai mult sau mai puțin și alte câmpuri
artistice. Termenul Tolkienesc este folosit pentru a face referire la abuzul
creat asupra liniei poveștii Stăpânul inelelor : în care un grup de aventurieri
pleacă pentru a salva o lume fantastică de armata unui lord întunecat (această
poveste a devenit un tipar pentru unele povești). Acest termen este un atestat
pentru a dovedi cât a crescut popularitatea acestor cărți, deși mulți critici au
descris-o ca pe o poveste de adormit copii. Romanul a ajutat și la popularizarea
pluralelor unor cuvinte precum elf sau elfi în limba engleză.

Stăpânul inelelor a avut un efect profund asupra culturii populare încă de la
apariția sa, în anii 1950, în special în 1960 și 1970, când tinerii au primit
romanul drept o poveste - „Frodo Trăiește!“ și „Gandalf președinte“ fiind două
fraze foarte populare în rândurile fanilor lui Tolkien. Exemple mult mai recente
constituie jocuri precum șah sau Monopoly și parodii precum Bored of the Rings,
Lord of the Beans, episodul South Park: The Return of the Fellowship of the Ring
to the Two Towers și musicalul revistei Mad Magazine, intitulat „The Ring And
I“. Din pricina popularității obținute de către filmele lui Peter Jackson,
influența romanului a rămas puternică și în prezent.

Cartea, și celelalte lucrări ale lui Tolkien i-a influențat pe mulți muzicieni.
Formațiile rock ale anilor 1970 au fost inspirate din punct de vedere muzical și
textual de către poveștile fantastice ale acelor timpuri. Trupa britanică Led
Zeppelin este probabil, grupul cunoscut drept cel mai influențat de opera lui
Tolkien. Mai târziu, în anii 80 și 90, câteva trupe metal (în principal nordice)
au fost inspirate de către partea întunecată și malefică a romanului. Printre
acestea se numără formația germană Blind Guardian, grupul austriac Summoning și
trupa finlandeză Nightwish. Mai mult, unele trupe de metal și-au luat nume din
poveste (Burzum, Gorgoroth, Uruk-hai, Balrog, Fangorn, Amon Amarth, Ephel Duath
and Cirith Ungol de exemplu), iar membrii unor formații au preluat numele unor
personaje, precum Count Grishnackh și Shagrath. Chitaristul anilor 1960, Steve
Took și-a ales acest pseudonim în onoarea personajului Peregrin Took. Formațiile
Iluvatar și Isildur' Bane, ce cântă rock progresiv, împrumută numele unor
personaje din carte.

În afara sferei muzicii rock, un număr considerabil de artiști clasici și New
Age au fost influențați de munca lui Tolkien. Artista New Age Enya a scris o
melodie instrumentală numită „Lothlórien“ în anul 1991 și a compus două cântece
pentru coloana sonoră a filmului Stăpânul inelelor: Frăția inelului, una fiind
numită „May It Be“ (cântată în engleză și quenya) iar cealaltă este „Aníron“
(cântată în sindarină). Cântărețul suedez Bo Hansson a lansat un album numit
„Music Inspired by Lord of the Rings“ (Muzică Inspirată de Stăpânul inelelor) în
anul 1970. Ansamblul danez Tolkien a lansat cinci albume ce conțin transpuneri
ale poeziilor lui J. R. R. Tolkien.



https://ro.wikipedia.org/wiki/Sco%C8%9Bia

Scoția (în engleză: Scotland, în gaelică scoțiană: Alba) este o țară din Regatul
Unit al Marii Britanii și al Irlandei de Nord. Cu capitala la Edinburgh, Scoția
ocupă treimea nordică a Insulei Marea Britanie, având incluse în ea peste 790 de
insule și mărginindu-se la sud cu Anglia.

Pe 18 septembrie 2014 în Scoția a avut loc un referendum de independență, la
care majoritatea populației țării a decis că Scoția va continua mai departe să
facă parte din Regatul Unit al Marii Britanii și al Irlandei de Nord, respingând
ideea de separare și creare a unui stat independent.

Una dintre cele mai vizitate zone din Scoția este cea a lacului Loch Ness, în
care, conform legendei, trăiește un monstru numit de către localnici Nessie.

O atracție turistică este și Highland Games, care era o competiție între
clanurile scoțiene. Astăzi este o competiție atletică. Printre probe există și
aceea originală numită "Toss Caber", în care trebuie aruncat un trunchi de copac
de 5 metri lungime.

Majoritatea industriei scoțiene este concentrată în puținele orașe mari din
centrul țării. Edinburgh] este centrul cultural și capitala administrativă, și
este un centru financiar important în Europa. Glasgow, printre cele mai mari
orașe ale Regatului Unit, este situat pe Râul Clyde și este cel mai mare port și
centru de manufactură din Scoția.

Sub nivelul național, Scoția este divizată în 32 entități administrative numite
zone ale consiliilor (engleză council areas). Sub acest nivel există un nivel
format din comitete ale ariilor (engleză area committees), în ariile consiliilor
predominant rurale și multe consilii ale comunității (engleză community
councils) răspândite în țară, dar acestea nu sunt universale și au puteri mai
limitate în raport cu consiliile parohiilor civile din Anglia.



https://ro.wikipedia.org/wiki/Fran%C8%9Ba

Franța (în franceză [la] France,  Pronunție în franceză: /fʁɑ̃s/), oficial
Republica Franceză (în franceză République française, Pronunție în franceză:
/ʁepyblik fʁɑ̃sɛz/), este o republică constituțională unitară având un regim
semi-prezidențial, mare parte din teritoriul său și din populație fiind situată
în Europa de Vest, dar care cuprinde și mai multe regiuni și teritorii
răspândite în toată lumea. Capitala sa este orașul Paris, limba oficială este
franceza iar moneda este euro. Deviza națională este „Libertate, egalitate,
fraternitate” (în franceză Liberté, Égalité, Fraternité), iar drapelul Franței
este format din trei benzi verticale colorate, respectiv în albastru, alb, roșu.
Imnul național este La Marseillaise.

Franța este o țară veche, formată în Evul Mediu, și își trage numele de la
poporul franc. De la începutul secolului al XVII-lea și până în prima jumătate a
secolului al XX-lea, a posedat un vast imperiu colonial. Începând cu anii 1950,
s-a angrenat în construcția Uniunii Europene. Ea este o putere nucleară, este
unul dintre cei cinci membri permanenți ai Consiliului de Securitate al
Națiunilor Unite și membru NATO. De asemenea, Franța este membră a G7, G20, a
zonei euro, a spațiului Schengen și găzduiește sediile Consiliului Europei, al
Parlamentului European și al UNESCO. Franța joacă un rol important în istoria
mondială prin intermediul influenței exercitate de cultura sa, de limba sa și de
valorile democratice, seculare și republicane pe care le-a promovat în ultimele
două secole.

Franța este a doua putere economică europeană și a cincea putere economică
mondială. Economia sa de tip capitalist o face să fie unul dintre liderii
mondiali în sectoarele agroalimentar, aeronautic⁠(fr), al automobilelor, al
produselor de lux⁠(fr), al turismului⁠(fr) și în cel al energiei nucleare⁠(fr),
aceasta în ciuda unor politici de intervenționism⁠(fr) destul de puternice⁠(fr).

Cu 66,6 milioane de locuitori la 1 ianuarie 2014,[a][I 1] Franța este o țară
dezvoltată, cu un indice al dezvoltării umane foarte ridicat.

Franța metropolitană se află la una dintre extremitățile vestice ale Europei.
Are ieșire la Marea Nordului către nord, la Canalul Mânecii către nord-vest, la
Oceanul Atlantic către vest și la Marea Mediterană către sud-est. Se învecinează
cu Belgia și Luxemburg la nord-est, cu Germania și Elveția la est, cu Italia și
cu Monaco la sud-est, cu Spania și cu Andorra la sud-vest.

Dacă frontierele sudice ale țării corespund unor creste montane, frontierele
nord-estice nu corespund, aproape deloc, vreunor limite geografice fizice[b] sau
lingvistice.[c]

Franța metropolitană cuprinde mai multe insule, cea mai mare fiind Corsica,
multe fiind, însă, mici insule de coastă. Metropola se încadrează între
paralelele de 42°19'46" N și 51°5'47" N, și între meridianele de 4°46' V și
8°14'42" E.

Franța este formată, însă, și din numeroase teritorii aflate în afara
continentului european, denumite în vorbirea curentă „teritorii de peste mări”
(în franceză territoires d’outre-mer, prescurtat „DOM-TOM”), ceea ce face ca
Franța să aibă teritorii în toate oceanele lumii cu excepția celui Arctic.

Prin intermediul teritoriilor de peste mări, Franța deține, astfel, și frontiere
terestre cu Brazilia, cu Surinam și cu Regatul Țărilor de Jos prin partea
franceză a insulei Saint-Martin.

Suprafața Franței metropolitane este de 552.000 km², cu o densitate de
aproximativ un locuitor pe hectar. Luând în calcul și totalitatea teritoriilor
de peste mări, Franța are o suprafață totală de 675.000 km².

Franța este a 42-a țară din lume ca mărime a suprafeței terestre și a treia cea
mai mare țară din Europa, după Rusia și Ucraina, deși, dacă se iau în calcul
teritoriile de peste mări, este mai întinsă ca Ucraina, fiind, totodată, și cea
mai întinsă țară a Uniunii Europene.

Teritoriul metropolitan al Franței oferă forme de relief și peisaje naturale
deosebit de variate.[b 1] Mari părți din teritoriul actual al Franței s-au
înălțat de-a lungul mai multor episoade tectonice, în special în orogeneza
hercinică din paleozoic, care stă la originea masivelor Armorican, Central,
Morvan, Vosgi, Ardeni și Corsican.[b 2] Munții Alpi, Pirinei și Jura sunt mult
mai tineri, și sunt mai puțin erodați[b 2] —  Alpii ating 4.810 m altitudine în
Mont Blanc (cel mai înalt punct al Franței). Deși 60% din comunele Franței sunt
clasificate ca având risc seismic, acest risc rămâne unul moderat.

Aceste masive delimitează mai multe bazine sedimentare, cele mai mari fiind
bazinul Aquitaniei în sud-vest și Bazinul Parisului în nord[b 2] — acesta din
urmă cuprinzând mai multe regiuni cu soluri deosebit de fertile, în special
platourile cu soluri acide din Beauce și Brie.[b 3] În rest, diferite căi
naturale de trecere, cum ar fi valea Ronului, permit comunicații facile.[b 4]
Zonele litorale oferă și ele peisaje diverse: maluri abrupte ale masivelor
muntoase (Coasta de Azur, de exemplu), câmpii ce se termină cu faleze (Coasta de
Alabastru), regiuni umede și forestiere, cum ar fi Sologne sau mari câmpii
nisipoase (Câmpia Languedoc).[b 5]

Rețeaua hidrografică a Franței este, în principal, drenată de patru mari fluvii:
Loara, Sena, Garonne și Ron,[b 6] la care se mai pot adăuga și Meuse și Rinul,
mai puțin importante pentru Franța, dar fluvii majore la nivel european.
Bazinele hidrografice ale primelor patru acoperă peste 62% din teritoriul
metropolitan.[b 6]

Franța dispune de 11 milioane de km² de ape marine teritoriale, în trei oceane,
97% din această suprafață fiind asociată teritoriilor de peste mări.

Clima Franței metropolitane este una temperată,[b 7] influențată de anticiclonul
Azorelor, ca și restul Europei de Vest, cu variante regionale sau locale destul
de însemnate. Tipologia actuală reține șase mari zone climatice:[b 7]

Mare parte din teritoriile de peste mări este, în schimb, dominată de clima
tropicală (de intensitate variabilă),[b 8] excepție făcând Guyana franceză
(climă ecuatorială), Saint-Pierre-et-Miquelon (climă temperat-oceanică) și
teritoriile australe și antarctice franceze (cu climă polară și
temperat-oceanică).

Franța metropolitană se confruntă și cu evenimente climatice cu consecințe
importante: furtuni (cele din decembrie 1999⁠(fr) au doborât 7% din copacii din
pădurile franceze[b 9]), canicule (canicula din 2003 din Europa soldându-se cu
15.000 de morți[b 9]), incendii și inundații.

Temperatura medie în Franța a crescut cu 0,1 °C în medie pe deceniu de-a lungul
secolului al XX-lea.[b 10]

Franța metropolitană beneficiază de o largă varietate de peisaje: câmpii
agricole sau împădurite, lanțuri montane mai mult sau mai puțin erodate,
litoraluri diversificate și văi cu orașe amestecate cu spații neo-naturale.
Franța de peste mări conține și ea o importantă biodiversitate (de exemplu, în
pădurile ecuatoriale franco-guyaneze sau în lagunele Noii Caledonii). Franța
este una dintre cele mai împădurite țări din Europa Occidentală, pădurile
ocupând 28% din suprafața țării.[b 11]

Această diversitate a peisajelor și a ecosistemelor este amenințată de
fragmentarea ecologică⁠(fr) (cauzată de densa rețea de căi de comunicații
rutiere), de antropizarea zonelor de coastă și de poluarea apelor și solului. O
treime din apele de suprafață sunt de calitate rea spre foarte rea, în
principal, din cauza poluării industriale;[b 12] poluarea agricolă în legătură
cu utilizarea îngrășămintelor și pesticidelor a contribuit și ea la deteriorarea
calității pânzelor freatice în mai multe regiuni, în Bretania, în special.[b 13]
Litoralizarea⁠(fr) populației și a activităților ei[b 14] determină o
intensificare și o îndesire a construcțiilor de pe malul mării,[b 15] în ciuda
Legii Litoralului⁠(fr) din 1986 și a intervenției Conservatoire du
littoral⁠(fr)[b 16] și în ciuda caracterului inundabil al anumitor sectoare. În
ceea ce privește infrastructura de transport, în special cea rutieră, ea expune
pe vecinii ei la o poluare atmosferică, sonoră și vizuală considerabilă.

Cu toate acestea, instituțiile publice încearcă de mai multe decenii să răspundă
acestor provocări. Rezervațiilor naturale⁠(fr) și parcurilor naționale⁠(fr) li
s-a adăugat, din 1968, și categoria parcurilor naturale regionale⁠(fr), care
combină acțiunile de conservare cu cele de punere în valoare a patrimoniului
natural și cultural[c 1] și care, în 2007, acopereau 13% din teritoriul francez.
Au fost înființate agenții pentru apă⁠(fr) pentru a proteja și a garanta
resursele de apă ale țării.[b 12] Datorită unei politici de limitare a
utilizării produselor petroliere și datorită importanței energiei nucleare,
emisiile de CO2 pe cap de locuitor ale Franței sunt mai scăzute decât cele ale
vecinilor săi europeni, și a fortiori decât cele ale SUA. Cu toate acestea,
conform unui studiu al Ministerului Mediului, Energiei, Dezvoltării Durabile și
Mării⁠(fr) publicat în 2010, „în mai multe puncte, bilanțul ecologic rămâne
îngrijorător, cu tendințe de deteriorare”.

Franța metropolitană este marcată de multiple dezechilibre spațiale. Pe de o
parte, ea este originală prin faptul că are o capitală de șase ori mai populată
decât a doua arie urbană a țării,[e] și care grupează un sfert din studenți[I 2]
și aproape toate sediile centrale ale marilor companii ale țării. Pe de altă
parte, linia Le Havre–Marsilia este adesea considerată a fi limita între un vest
rămas de multă vreme agrar și care, astăzi, beneficiază de o importantă
dezvoltare demografică și economică,[n 1] și un est industrializat și de multă
vreme urbanizat. În cele din urmă, de la departamentul Ardenilor în nord-est
până la departamentul Landes în sud-vest se observă o „diagonală a densității
reduse⁠(fr)”, care prin comparație cu restul țării secaracterizează printr-un
grad redus de populare și printr-o economie, adesea, în dificultate.

După un îndelungat exod rural⁠(fr) în secolul al XIX-lea și până în a doua
jumătate a secolului al XX-lea,[n 2] sporul migratoriu al zonelor rurale
franceze a redevenit pozitiv în anii 1990.[n 1] Creșterea populației urbane are
loc predominant în zonele periurbane, din ce în ce mai îndepărtate de
aglomerația centrală.[n 2] Tabelul de mai jos listează cele mai mari orașe ale
Franței, în funcție de populația ariei metropolitane.

Din pricina poziției sale la răscruce, Franța este țară de tranzit.[b 17] Ea
este, de fapt, traversată, în mod obligatoriu, de persoanele și mărfurile care
circulă pe cale terestră între peninsula Iberică și restul Europei și, după
deschiderea Eurotunelului în 1994, între Regatul Unit și restul Europei.[b 17]
Ca o moștenire a istoriei, rețelele franceze de transport sunt foarte
centralizate în jurul Parisului;[b 18] această centralizare este deosebit de
puternică în domeniul feroviar și aerian, deși a început să se diminueze.

Principalul mijloc de transport utilizat în Franța este cel rutier, care, în
2007, reprezenta respectiv 86,5% și 79,9% din traficul de călători și de
mărfuri.[f] Franța numără, la nivelul anului 2005, peste un milion de kilometri
de șosele, dintre care aproape toate sunt asfaltate sau pietruite. După
eliberare⁠(fr), Franța și-a dezvoltat o rețea extinsă de autostrăzi⁠(fr), care,
în 2007, totalizau o lungime de 10.991 km . De câteva decenii, sunt dezvoltate
politici publice cu scopul reducerii accidentelor rutiere mortale, ale căror
principale cauze sunt identificate ca fiind, în principal, viteza și consumul de
alcool,[j 1] și încearcă să reducă dependența francezilor de automobile, în
beneficiul altor mijloace de transport mai puțin poluante.[i 1]

Rețeaua feroviară franceză datează și ea, în mare parte, de la mijlocul și de la
sfârșitul secolului al XIX-lea, ajungând să numere, în 2009, 29.473 km de linii,
dintre care mai mult de jumătate sunt electrificate. Cea mai mare parte din
trafic este derulată de compania publică SNCF, pe liniile care aparțin
gestionarului de infrastructură Réseau ferré de France⁠(fr) (RFF). Începând cu
anii 1980, traficul de călători în Franța metropolitană este în creștere,
mulțumită, pe de o parte, preluării de către regiuni a gestionării traficului
regional și local, dar mai ales apariției rețelei continue a liniilor de mare
viteză⁠(fr) parcurse de TGV. Pe de altă parte, principalele orașe ale țării sunt
dotate cu o rețea feroviară urbană, de tip metrou, tramvai sau expres regional
(RER); Metroul din Paris, înființat în 1900, formează una dintre cele mai dense
rețele din lume.

În ceea ce privește transportul aerian, acesta este deosebit de centralizat:
cele două aeroporturi pariziene — Roissy-Charles-de-Gaulle și Orly⁠(fr) — au
deservit în 2008 peste 87 de milioane de călători, în vreme ce principalul
aeroport din provincie, Nisa-Coasta de Azur⁠(fr), a deservit doar puțin mai mult
de 10 milioane. Aeroporturile din provincie fac, de fapt, concurență TGV-ului
pentru trafic intern, în vreme ce aeroporturile pariziene adună
cvasi-totalitatea traficului de cursă lungă.[b 19] Franța este locul unde
funcționează una dintre cele mai mari companii aeriene din lume, în termeni de
pasageri transportați (Air France-KLM) și unde funcționează primul constructor
aeronautic civil (Airbus[b 20][g]) din Europa.

În Franța se mai utilizează și alte mijloace de transport, dar ele sunt
marginale. Traficul fluvial asigură o parte neglijabilă din traficul de călători
și una secundară din traficul de mărfuri, în special din cauza neadaptării unei
mari părți din rețea la traficul modern. Traficul maritim este mai important,
dar porturile Dunkerque, Le Havre, Nantes - Saint-Nazaire⁠(fr) și Bordeaux sunt
foarte mici comparativ cu rivalele lor de la Marea Nordului, cum sunt Rotterdam
sau Anvers; numai portul Marsilia este comparabil cu marele porturi ale lumii,
fiind cel mai mare port de la Marea Mediterană în termeni de tonaj expediat.
Astăzi, bicicleta cunoaște o nouă tinerețe, în special datorită preocupărilor
ecologiste ale francezilor și datorită înființării sistemelor de închiriat
biciclete în mai multe orașe ale țării.[i 2]

Franța actuală ocupă mare parte din fostele Galii celtice, cucerite de Iulius
Cezar în secolul I î.e.n., dar numele și-l ia de la franci, un popor germanic
care s-a instalat acolo începând cu secolul al V-lea. Franța este un stat
unificat de mult timp și a fost una din primele țări ale epocii moderne care să
încerce să experimenteze un regim democratic.

Prezența omenească pe teritoriul actual al Franței datează din paleoliticul
inferior; cele mai vechi urme de viață umană datează de acum circa 1.800.000 de
ani.[e 1] Pe atunci, omul se confrunta cu o climă dură și schimbătoare, marcată
de mai multe ere glaciare care i-au modificat mediul de viață.[e 1] În Franța se
găsesc numeroase peșteri pictate⁠(fr) din paleoliticul superior, dintre care una
dintre cele mai celebre este cea din Lascaux[e 1] (departamentul Dordogne, cu
picturi rupestre vechi de circa 18.000 de ani).

Aproximativ 10.000 de ani în urmă, la sfârșitul ultimei ere glaciare⁠(fr), clima
s-a îmblânzit.[e 1] Cam de acum 7.000 de ani, această parte a Europei de Vest a
intrat în neolitic și locuitorii ei s-au sedentarizat, chiar dacă evoluția
aceasta a variat de la regiune la regiune.[e 2] După o puternică dezvoltare
demografică și agricolă în mileniile al IV-lea și al III-lea î.e.n., metalurgia
și-a făcut apariția la sfârșitul mileniului al III-lea, întâi cu meșteșugul
prelucrării aurului, cuprului și bronzului, apoi a fierului - în secolul al
VIII-lea î.e.n.[e 3]

În preajma anului 600 î.e.n., grecii originari din orașul Phocaea din Asia Mică
au înființat colonia Masalia (astăzi, orașul Marsilia), pe țărmul Mediteranei;[e
4] în aceeași perioadă, câteva popoare celtice au pătruns pe teritoriul Franței
actuale, dar această ocupație nu s-a generalizat asupra întregului teritoriu
decât între secolele al V-lea și al III-lea î.e.n.[e 5] Astfel a apărut noțiunea
de „Galia”, corespunzătoare teritoriilor populate de celți între Rin, Atlantic
și Mediterana.[e 6] Galia era pe atunci o țară prosperă, ale cărei părți sudice
au fost din ce în ce mai mult supuse influențelor grecești și apoi romane.[e 7]

Începând cu anul 125 î.e.n., sudul Galiei a fost cucerit, încetul cu încetul, de
Republica Romană, care a înființat aici orașele Aix-en-Provence, Toulouse și
Narbonne.[e 8] În 58 î.e.n., Iulius Cezar s-a lansat într-o campanie de cucerire
a întregii Galii și a înăbușit, în 52 î.e.n.. o revoltă condusă de căpetenia
galică Vercingetorix.[e 9] Noile teritorii au fost împărțite de Augustus în nouă
provincii romane, dintre care principalele au fost Gallia Narbonensis în sud,
Aquitania în sud-vest, Gallia Lugdunensis în centru și Belgica în nord.[e 10] În
perioada galo-romană au fost înființate numeroase orașe, printre care Lyon,
denumită capitală a Galiilor;[e 11] acestea erau concepute după tipicul orașelor
romane, cu un forum⁠(fr), un amfiteatru⁠(fr), circ⁠(fr), teatru și thermae.[e
12] Religia romană s-a suprapus peste cultul celtic, fără a-l face pe acesta din
urmă să dispară, divinitățile de diferite origini contopindu-se, încet-încet,
până la formarea unui unic sincretism.[e 13]

În secolul al III-lea e.n., Galia romană a trecut printr-o gravă criză, limesul,
frontiera fortificată care apăra Imperiul de incursiunile germanice, fiind rupt
în mai multe rânduri de către barbari.[e 14] În acea perioadă, puterea romană
părea șubrezită: în 260 s-a proclamat un imperiu al galilor care a scăpat de sub
controlul roman până în 274.[e 15] Cu toate acestea, situația s-a îmbunătățit în
prima jumătate a secolului al IV-lea, care a fost o perioadă de reînnoire și
prosperitate pentru Galia.[e 16] În 312, împăratul Constantin cel Mare s-a
convertit la creștinism; creștinii, persecutați până atunci, s-au înmulțit.[e
17] Dar invaziile barbare s-au reluat începând cu a doua jumătate a secolului al
IV-lea;[e 18] la 31 decembrie 406, vandalii, suebii și alanii au trecut Rinul și
au traversat Galia până în Spania.[e 19] La mijlocul secolului al V-lea,
alemanii și francii, două popoare păgâne, s-au instalat în nord-estul Franței de
astăzi și au exercitat o puternică presiune asupra generalilor romani care
rezistau cu greu în nord-estul Galiei.[e 20]

După scindarea Imperiului Roman, convertirea la creștinism a căpeteniei france
Clovis a făcut din el un aliat al Bisericii creștine și i-a permis să
cucerească, la sfârșitul secolului al V-lea și începutul secolului al VI-lea,
mare parte din Galia.[e 21] Fuziunea moștenirii galo-romane cu aporturile
germanice și cu creștinismul a fost lungă și dificilă, francii constituind, la
început, o societate războinică, cu practici și legi foarte îndepărtate de
dreptul roman și de principiile creștine.[e 22] În vreme ce scăderea demografică
suferită de Regatul Franc a antrenat un declin al orașelor, creștinismul s-a
instalat prin fondarea bisericilor rurale și, mai ales, a numeroaselor
mănăstiri.[e 23] Dacă puterea lui Clovis părea, la început, solidă, dinastia
merovingiană a trebuit, totuși, să facă față unor grave dificultăți;[e 24] ea
s-a stins în 751, după care Pepin cel Scurt a fost uns rege al francilor,
fondând dinastia carolingiană.[e 25]

Pepin cel Scurt și fiul său, Carol cel Mare, au extins considerabil teritoriul
regatului francilor, stat ce se întindea, la sfârșitul secolului al VIII-lea, pe
o suprafață de peste un milion de kilometri pătrați.[e 26] Imensul Imperiu
Carolingian era controlat de o administrație centralizată cu sediul la Aachen,
cu conți ce îl reprezentau pe Carol cel Mare în tot imperiul și care erau
supravegheați de missi dominici.[e 27] Carol, încoronat în 800 ca împărat al
Occidentului⁠(fr), a relansat artele frumoase în educație, iar curtea sa de la
Aachen⁠(en) a găzduit o activitate artistică și intelectuală de înalt nivel.[e
28] Cu toate acestea, după moartea împăratului, conții și vasalii lor au
început, din ce în ce mai mult, să-și facă funcțiile ereditare, iar nepoții lui
Carol cel Mare și-au împărțit imperiul prin tratatul de la Verdun (843); Carol a
obținut Francia occidentală, care corespunde, aproximativ, celor două treimi
vestice ale Franței actuale, teritoriu ale cărui frontiere au fluctuat puțin
până la sfârșitul Evului Mediu.[e 29] Noul regat a trebuit, totuși, să înfrunte,
în secolele al IX-lea și al X-lea, trei valuri de invazii diferite: ale
musulmanilor, ale vikingilor și ale maghiarilor.[e 30] În același timp, puterile
foștilor conți au continuat să crească, în timp ce puterea regelui scădea;[e 31]
relațiile sociale au început să capete caracter feudal, caracterizat prin
împărțirea societății în trei clase: clerul, nobilimea și „starea a treia”.[e
32]

În 987, Hugo Capet a fost ales rege;[h] monarhia a redevenit ereditară[e 33],
iar capețienii⁠(fr) au domnit în Franța timp de peste 800 de ani. Totuși, primii
regi capețieni nu controlau direct decât o mică parte din teritoriul francez,
denumit „domeniu regal”, și câțiva din vasalii lor erau mult mai puternici decât
ei.[e 34] În secolul al XII-lea, puterea regală a început să se impună din nou
în fața nobililor din regat, dar, începând cu anii 1150, a trebuit să se
confrunte cu apariția unui „imperiu Plantagenet⁠(fr)”, domeniu nobiliar extrem
de puternic, ce cuprindea Anglia și părțile vestice ale Franței.[e 35]

Regatul capețian a atins apogeul în secolul al XIII-lea, monarhia redobândind
puterea pe care o pierduse[e 36] iar arta și cultura franceză au început să se
afirme în Europa.[e 37] Filip August (1180-1223) a reușit să cucerească mare
parte din posesiunile franceze ale Plantageneților, punând capăt, pentru un
timp, amenințării engleze și lărgind considerabil domeniul regal cu această
ocazie.[e 38] Ludovic al IX-lea (1226-1270) a acționat ca arbitru al
creștinismului și a participat la cruciadele a șaptea și a opta, ceea ce a dus
la canonizarea sa rapidă de către Biserica Romano-Catolică.[e 39]

Secolul al XIV-lea și prima jumătate a secolului al XV-lea au găsit Franța
într-o gravă criză, cu manifestări multiple.[e 40] Războiul de 100 de Ani, dus
contra Angliei și apărut în urma unei probleme de succesiune⁠(fr) la tronul
Regatului Franței, a făcut ravagii în țară.[e 41] Dar criza din secolele al
XIV-lea și al XV-lea nu a fost una doar politică sau militară: ea a fost și
demografică — Moartea Neagră a ucis, începând cu anul 1347, cel puțin o treime
din populația regatului[i] —, socială — răscoalele țărănești și urbane s-au
înmulțit —, economică și religioasă.[e 42] Totuși, deși monarhia a fost și ea
atinsă de această criză, ea a ieșit, în cele din urmă, întărită, puterea
centrală, care s-a mutat din valea Loarei, s-a îmbogățit cu noi instituții și a
început să întrețină o armată plătită dintr-un impozit permanent.[e 43]

Începând cu 1494, suveranii francezi au dus mai multe războaie în Italia și,
apoi, împotriva împăratului Carol Quintul. Domniile lui Francisc I (1515-1547)
și a fiului său Henric al II-lea (1547-1559) au fost marcate de o întărire a
puterii regale, care tinde să devină absolutistă, și de o Renaștere literară și
artistică puternic influențată de Italia.

În 1539, ordonanța de la Villers-Cotterêts a făcut limba franceză limbă
administrativă și judiciară în regat.[e 44] Unitatea Franței în jurul persoanei
regelui a fost însă afectată în a doua jumătate a secolului al XVI-lea de
probleme religioase: între 1562 și 1598, s-au succedat opt războaie
religioase⁠(fr) între catolici și calvini.[e 45] Această criză religioasă a fost
dublată de una economica și mai ales politică. În 1598, regele Henric al IV-lea
(1589-1610) a dat, prin Edictul de la Nantes, libertăți parțiale de cult
protestanților.[e 46]

Ludovic al XIII-lea (1610-1643) și miniștrii săi, Richelieu și Mazarin, au fost
obligați să se confrunte cu opoziția nobilimii dornice să-și redobândească
vechile privilegii.[e 47] În aceeași perioadă, Franța a ieșit victorioasă din
mai multe războaie (între care Războiul de Treizeci de Ani) și a început să-și
formeze un prim imperiu colonial⁠(fr), în principal, în Noua Franță⁠(fr), în
Antile și pe drumul spre Indii.[e 48] Ludovic al XIV-lea a afirmat mai mult ca
niciodată caracterul absolut al puterii sale:[j] „Regele-Soare” se considera
„locțiitor al lui Dumnezeu pe Pământ”[e 49] și a ordonat construirea palatului
de la Versailles, simbol al puterii sale.[e 50] El s-a înconjurat de artiști și
de savanți și a acționat pentru unitatea religioasă a regatului său,[e 51]
reluând persecuția protestanților⁠(fr) și revocând edictul de la Nantes. În
ciuda situației financiare critice a monarhiei, Ludovic al XIV-lea a dus mai
multe războaie cu o Europă coalizată împotriva sa,[e 52] iar marchizul de Vauban
a construit o rețea de cetăți la frontierele regatului.[e 53] Deși aceste
războaie au adus, la început, și victorii, mai multe înfrângeri și răspândirea
foametei i-au marcat sfârșitul domniei.[e 54]

Strănepotul său, Ludovic al XV-lea (1715-1774), a dus și el mai multe războaie,
cu diferite rezultate.[e 55] Franța a abandonat, în 1763, prin tratatul de la
Paris, posesiunile din America de Nord, dar a dobândit, în același deceniu,
Lorena și Corsica.[e 56] În această perioadă, Franța a cunoscut o puternică
revitalizare demografică și economică. Creșterea producției agricole a fost
însoțită de o proto-industrializare, în special în sectorul textil, dar și de un
avânt în domeniile intelectual și cultural.[e 57] Ludovic al XVI-lea, care a
urcat pe tron în 1774, s-a dovedit însă incapabil să găsească o soluție pentru
plata datoriei monarhice și s-a văzut obligat să convoace Adunarea Stărilor
Generale în 1789.[e 58]

Delegații trimiși la Adunarea Stărilor Generale din 1789, ale căror lucrări s-au
deschis la 5 mai, și-au depășit rapid atribuțiile conferite și s-au erijat
într-o adunare națională constituantă.[e 59] Regele nu a putut, astfel,
împiedica adunarea constituantă să declare abolirea privilegiilor nobiliare în
noaptea de 4 august⁠(fr), după care, la 26 august, să adopte o „declarație a
drepturilor omului și cetățeanului”.[e 60] După o tentativă de monarhie
constituțională, în septembrie 1792, s-a proclamat republica, iar Ludovic al
XVI-lea, acuzat de trădare, a fost ghilotinat la 21 ianuarie 1793.[e 61] Franța
revoluționară s-a lansat după aceea în mai mulți ani de războaie și de execuții
continue, până la instaurarea directoratului în 1795.[e 62]

La 9 noiembrie 1799, generalul Napoleon Bonaparte a răsturnat Directoratul
printr-o lovitură de stat și l-a înlocuit cu Consulatul⁠(fr) iar, după cinci
ani, el s-a încoronat împărat al francezilor.[e 63] Napoleon I a înființat sau a
reformat numeroase instituții,[k] iar multiplele sale victorii militare au făcut
ca mare parte din populația europeană să se afle pe teritorii sub controlul său
la începutul anilor 1810.[e 64] Declinul său avea să fie însă rapid: după o
efemeră abdicare, urmată de o scurtă revenire la putere, împăratul a fost învins
definitiv la Waterloo, în 18 iunie 1815.[e 65]

În cele ce au urmat, Franța a trecut prin a doua sa experiență de monarhie
constituțională, în timpul căreia regii Ludovic al XVIII-lea (1814-1824) și mai
ales Carol al X-lea (1824-1830) au readus în discuție o parte din cuceririle
Revoluției.[e 66] La câteva săptămâni după cucerirea Algerului⁠(fr), Carol al
X-lea a fost detronat, în 1830, de Trois Glorieuses⁠(fr), o mișcare
revoluționară care l-a adus pe tron pe Ludovic-Filip.[e 67] Deși pe moment
acesta din urmă era considerat un reformator, el a început rapid să fie
contestat, în ciuda dezvoltării economice cunoscute de Franța în acea
perioadă.[e 68]

În februarie 1848 a izbucnit o nouă revoluție, ale cărei obiective nu mai erau
doar politice, ci și sociale.[e 69] Efemera a Doua Republică, instaurată atunci,
a impus votul universal pentru bărbați, a abolit sclavia în colonii⁠(fr) și
pedeapsa cu moartea pe motive politice,[e 70] dar a fost răsturnată de
președintele Ludovic-Napoleon Bonaparte, care s-a încoronat, în 1852, împărat
.[e 71]

Dacă primii ani ai celui de al Doilea Imperiu au fost ani de regim autoritar,
Napoleon al III-lea a imprimat o direcție liberală, în 1860, și nu a mai
împiedicat formarea unei opoziții politice, concomitent cu dezvoltarea
accelerată a industriei și căilor ferate.[e 72] Înfrângerea Franței în fața unei
Germanii în curs de unificare, în 1870-1871, a fost un dublu punct de cotitură
în istoria țării: împăratul a capitulat,în 2 septembrie 1870, la Sedan, și două
zile mai târziu a fost proclamată republica, în timp ce Prusia a anexat Alsacia
și Lorena.[e 73]

În ciuda nașterii ei din haos, a Treia Republică Franceză a fost cel mai
îndelungat regim politic cunoscut de Franța după 1789.[e 74] Republicanii și-au
instaurat proiectul politic pas cu pas: educația a devenit gratuită, laică și
obligatorie⁠(fr) în 1881-1882; libertățile presei și de asociere au fost
acordate în 1881; în 1884 au fost legalizate divorțul și sindicatele, iar în
1905 bisericile au fost separate de stat⁠(fr).[e 75] În același timp, Franța a
acumulat un vast imperiu colonial, ajuns, în 1914, al doilea din lume ca mărime
după cel britanic.[e 76] Deși s-au succedat mai multe crize politice — criza
boulangistă⁠(fr), Scandalul decorațiunilor⁠(fr), Scandalul Panama⁠(fr), afacerea
Dreyfus —, principala amenințare pentru Republică a venit, totuși, din exterior,
unde războiul părea din ce în ce mai iminent.[e 77]

Prin jocul alianțelor, Franța a intrat în război, la începutul lunii august
1914, împotriva Germaniei, de partea Regatului Unit și a Imperiului Rus.[e 78]
Primul Război Mondial, soldat cu 1,4 milioane de victime în rândul francezilor
și care a adus numeroase distrugeri în nord-estul țării, s-a încheiat prin
armistițiul de la 11 noiembrie 1918 cu victoria Triplei Înțelegeri.[e 79] În
afara retrocedării Alsaciei și Lorenei, Franța a primit o parte din
despăgubirile de război cuvenite prin tratatul de la Versailles și a obținut
garanții de securitate, care au încetat însă în 1940, când Germania a invadat
Belgia, după ce și-a reconstruit armata și a remilitarizat malul stâng al
Rinului.

După câțiva ani de reconstrucție⁠(fr) laborioasă, marcați de un efort de
atragere a imigrației și de creștere a productivității, cu scopul de a ameliora
penuria de forță de muncă în minerit, în siderurgie și în industria
automobilistică, Franța s-a străduit să-și recapete forța economică
antebelică,[e 80] astfel că, după anul 1924, a înregistrat o creștere puternică,
dar de scurtă durată, fiind, însă, lovită puternic, odată cu celelalte mari
puteri, de Marea Criză Economică din anii 1929-1930. Deși această criză a venit
târziu, ea a fost durabilă și profundă, dificultățile economice fiind
amplificate de o criză politică majoră, în ciuda speranțelor trezite de venirea
la putere, în 1936, a Frontului Popular⁠(fr). În cele din urmă, când Franța a
declarat, la 3 septembrie 1939, război Germaniei Naziste, ea abia ieșise din cea
mai grea criză pe care o cunoscuse a Treia Republică.[e 81]

După opt luni fără lupte („Războiul ciudat”), Wehrmachtul a invadat, la 10 mai
1940, nord-estul Franței, iar mareșalul Philippe Pétain a cerut, la 22 iunie,
armistițiul .[e 82] Acesta din urmă a cerut și a obținut, la 10 iulie, puteri
depline, lichidând, astfel, cea de a Treia Republică și punând bazele regimului
de la Vichy, care a dus o politică conservatoare, tradiționalistă și antisemită,
în colaborare cu Germania Nazistă și în ciuda acțiunilor rezistenței din
interiorul și din exteriorul țării.[e 83] Debarcarea Aliaților, la 6 iunie 1944,
în Normandia a anunțat sfârșitul ocupației naziste și începutul eliberării
Europei.[e 84] În total, conflictul a dus la moartea a mai puțini militari ca
cel anterior,[l] dar victimele civile au fost numeroase – cel puțin 330.000 de
victime civile dintre care 75.000 de evrei de pe teritoriul francez au fost
uciși în Holocaust[m] – iar rănile psihologice și politice (cauzate de dezastrul
din 1940, de colaboraționism și, apoi, de reglările de conturi din cadrul
epurărilor) s-au cicatrizat după perioade foarte îndelungate.[e 84]

După război, a început pentru Franța o perioadă de reînnoire.[e 85] Dacă
generalul de Gaulle, liderul Franței libere, nu a putut să împiedice adoptarea
unei constituții apropiate de spiritul celei de a Treia Republici, perioada
postbelică s-a remarcat prin înființarea unui sistem de asigurări sociale și de
acordarea dreptului de vot pentru femei.[e 86] A Patra Republică a ales tabăra
occidentală în Războiul Rece care a început atunci, a inițiat decolonizarea
Asiei și Africii și a participat la începuturile construcției europene.[e 87] În
același timp, Franța a început o perioadă de puternică creștere economică, pe
care economistul Jean Fourastié avea s-o denumească „Trente Glorieuses⁠(fr)”[e
88] ».

La 1 iunie 1958, după o gravă criză politică⁠(fr) legată de Războiul din
Algeria, generalul de Gaulle a fost învestit de către Adunarea Națională în
funcția de „Președinte al Consiliului”, cu misiunea de a da republicii o nouă
constituție: a Cincea Republică conferea președintelui puteri mai largi în
raport cu Parlamentul.[e 89] Charles de Gaulle a urmărit și a realizat
decolonizarea Africii, și a afirmat independența Franței față de Statele
Unite.[e 90] Dar criza socială din mai 1968⁠(fr) a scos în față arhaismul unui
regim care părea deconectat de la aspirațiile tinerilor vremurilor sale; în
ciuda demisiei, în 1969, generalului de Gaulle, gaullismul⁠(fr) s-a menținut la
putere încă cinci ani, prin figura președintelui Georges Pompidou.[e 91]

În 1974 a început epoca post-gaullistă, după venirea în funcția de președinte a
unei personalități de centru, Valéry Giscard d'Estaing.[e 92] În timp ce Franța
a intrat, puțin câte puțin, în criza anilor 1970, primii ani ai mandatului său
au fost marcați de mai multe legi care au generat schimbări în societatea
franceză, cum ar fi legea Veil⁠(fr), care legaliza avortul, sau coborârea de la
21 la 18 ani a vârstei majoratului.[e 93] Dar adevăratul punct de cotitură a
avut loc în 1981, când a fost ales primul președinte socialist, François
Mitterrand.[e 94] În fața unei situații economice în curs de agravare, acesta
din urmă a încercat, la început, o politică de relansare⁠(fr),[e 95] adoptând
măsuri cu puternic accent simbolic - spre exemplu, abolirea pedepsei cu
moartea⁠(fr). Deși François Mitterrand a fost reales în 1988, Franța a cunoscut
între 1986 și 1988 și, apoi, între 1993 și 1995 două perioade de
„coabitare⁠(fr)”, situație până atunci inedită în care președintele nu aparține
aceluiași partid ca guvernul și care a pus țara în situația unei noi
interpretări a rolului instituțiilor.[e 96] Această situație s-a mai reprodus și
între 1997 și 2002, dar invers, după ce un președinte de dreapta, Jacques
Chirac, a fost ales în 1995, și apoi alegerile legislative l-au adus pe
socialistul Lionel Jospin în fruntea guvernului.[e 97] Franța a adoptat în
aceeași perioadă și moneda unică europeană.

Alegerile prezidențiale din 2002⁠(fr) au fost marcate de o surpriză electorală,
marcată de eliminarea lui Lionel Jospin, încă din primul tur, în favoarea
candidatului extremei drepte Jean-Marie Le Pen. Jacques Chirac a fost reales în
al doilea tur, iar guvernele lui Raffarin și apoi Villepin au fost marcate prin
opoziția Franței la Războiul din Irak, respingerea, prin referendum, a
ratificării tratatului pentru o Constituție Europeană și de agitațiile urbane
din 2005. Deși Nicolas Sarkozy, președinte al țării începând cu 2007, conducea
partidul predecesorului său în momentul în care a fost ales și era membru al
guvernului, politica pe care a dus-o s-a vrut una de „ruptură”. Guvernul „de
deschidere” pe care l-a format François Fillon cu personalități care nu
proveneau doar din zona de dreapta, ci și din centru și chiar din stânga
eșicherului politic, a fost obligat, totuși, să facă față crizei economice
mondiale începută în 2008-2009 în Statele Unite. La 6 mai 2012, socialistul
François Hollande a fost ales președinte. După dezbateri aprinse și polemici
virulente declanșate de opozanți, a fost adoptată, la 15 mai 2013, o lege prin
care se legaliza căsătoria homosexuală.

Franța este o democrație liberală, iar forma de guvernământ este republica.
Fundamentele organizării politice și administrative actuale a Franței au fost
fixate în 1958 prin constituția celei de a Cincea Republici. Conform primului
articol, „Franța este o republică indivizibilă, laică, democratică și socială”.
Începând cu 2003, același articol afirmă în plus și că „organizarea sa este
descentralizată⁠(fr)”.

Organizarea puterilor în Franța este definită prin constituția din 1958, cu
modificările ei ulterioare;[k 1] rolul fiecărei instituții este, în același
timp, definit atât prin practica aplicată începând cu 1958, cât și prin textul
Constituției.[k 1] Franța posedă un regim politic original prin puterile largi
de care dispun simultan parlamentul și președintele, ceea ce a făcut ca
specialiștii în drept constituțional să vorbească despre un „regim
parlamentar-prezidențial”, un „regim semiprezidențial”, sau chiar de un „regim
parlamentar bireprezentativ”.[n]

Puterea legislativă îi aparține parlamentului, format din două camere, Adunarea
Națională și Senatul⁠(fr).[k 2] Adunarea Națională, camera inferioară a
Parlamentului era, în 2011, formată din 577 de deputați, aleși pe cinci ani prin
vot universal, direct, uninominal, în două tururi de scrutin pe
circumscripții⁠(fr) împărțite în cadrul departamentelor.[k 3] Adunarea Națională
are ultimul cuvânt în caz de dezacord prelungit cu Senatul pe baza adoptării
unei legi.[k 4] Acesta din urmă era format, în 2011, din 348 de senatori aleși
pentru șase ani de către 150.000 de marii electori⁠(fr) (corp format, în
principal, din aleșii locali). și, prin urmare, este considerat mai puțin
reprezentativ decât în Adunarea Națională.[k 5]

Puterea executivă aparține, în primul rând, președintelui republicii,[k 6] ales
pentru un mandat de cinci ani, prin vot universal direct, majoritar, în două
tururi de scrutin.[k 7] Președintele este șeful statului și conducătorul suprem
al armatei, el promulgă legi și poate dizolva Adunarea Națională⁠(fr).[k 8] El
numește primul ministru și, la propunerea acestuia, pe membrii guvernului.[k 9]
Guvernul poate fi demis prin moțiune de cenzură adoptată de Adunarea
Națională.[k 4] Atunci când președintele și majoritatea parlamentară nu aparțin
aceluiași partid politic, se vorbește despre o situație de coabitare⁠(fr).[k 2]

Puterea judecătorească, la rândul ei, este separată în două ramuri, iar
președintele dispune de dreptul de grațiere. Ea este subdivizată între un ordin
administrativ, a cărui instanță supremă este Consiliul de Stat⁠(fr), și un ordin
judiciar, a cărui instanță supremă este Curtea de Casație⁠(fr).[k 10] Dreptul
francez, de tradiție romano-civilă, stipulează că orice acuzat, înainte de a fi
condamnat, este presupus nevinovat, și că un caz se poate rejudeca prin apel la
cererea uneia dintre părți.[o].

Conformitatea legilor cu Constituția, reglementarea scrutinurilor și, în sens
larg, respectul rolului instituțiilor statului, sunt controlate de Consiliul
Constituțional⁠(fr).[k 11]

Franța metropolitană este împărțită în mai multe unități teritoriale, pe trei
niveluri: comuna, departamentul și regiunea. Aceste unități sunt, în același
timp, circumscripții administrative în care statul intervine prin intermediul
serviciilor sale deconcentrate. Comunele, în număr de 36.681 în metropolă, la 1
ianuarie 2014, corespund, în general, teritoriului unui sat sau oraș; ele sunt
conduse de un consiliu municipal⁠(fr),[k 12] care alege un primar, care joacă,
în același timp, rolul de reprezentant al unității teritoriale, cât și pe cel de
reprezentant al statului în comună.[k 13] Din anii 1990, cooperarea dintre
comune a fost întărită prin apariția unor instituții publice de cooperare
intercomunală, al căror rol este din ce în ce mai important.[k 14]
Departamentele, înființate în timpul Revoluției Franceze,[k 15] sunt astăzi în
număr de 96 în metropolă, unde sunt conduse de un Consiliu General⁠(fr), ai
cărui membri sunt aleși din rândul cantoanelor,[k 16] statul fiind reprezentat
la acest nivel de un prefect⁠(fr).[k 17] În ce privește cele 22 de regiuni ale
metropolei, a căror existență este de dată mai recentă,[k 17] ele sunt conduse
de un consiliu regional⁠(fr),[k 18] iar statul este aici reprezentat de un
prefect de regiune.[k 12] La aceste unități administrativ-teritoriale se adaugă
alte diviziuni, cum ar fi cantonul, arondismentul sau, mai recent, „țara⁠(fr)”,
dar ele nu sunt unități administrative, neavând administratori aleși.[p]

Prin comparație cu vecinii săi europeni, Franța a fost marcată de multă vreme de
o puternică tendință de centralizare politică, unitățile teritoriale dispunând
de puteri relativ restrânse.[k 15] Această situație a evoluat însă mult începând
cu anii 1980, la început în 1982-1983 cu legile Defferre, apoi, în 2002-2004,
sub guvernul Raffarin⁠(fr). În 2010, competențele administrațiilor teritoriale
sunt numeroase, în special în ce privește unitățile școlare, transportul,
dezvoltarea economică și acțiunea socială. Chiar și așa, suprapunerea mai multor
niveluri și limita adesea neclară între competențele diferitelor instituții de
la diferite niveluri constituie sursă de dezbateri pe marginea viitorului
descentralizării, subiect asupra căruia s-a aplecat guvernul Fillon⁠(fr) între
2008 și 2010.

Teritoriile franceze situate în afara Europei, care corespund fostelor colonii
care au ales să rămână franceze, sunt și ele supuse unor regimuri administrative
diferite de la caz la caz. Aceste teritorii, a căror situație economică este în
general mai puțin bună ca cea a metropolei, beneficiază de numeroase ajutoare de
stat.

Guadelupa, Guyana franceză, Martinica, Réunion și, după 2011, Mayotte[r] sunt,
în același timp, departamente și regiuni de peste mări, cu statut similar celui
al departamentelor și regiunilor metropolitane, deși legile franceze pot
prevedea dispoziții specifice pentru ele. Aceste departamente, în afară de
Mayotte, fac parte din regiunile ultraperiferice ale Uniunii Europene⁠(fr) și
sunt supuse legislației europene.

Celelalte teritorii franceze de peste mări, cu excepția colectivităților
Saint-Barthélemy și Saint-Martin, nu fac parte din Uniunea Europeană⁠(fr), deși
locuitorii lor dispun de cetățenie comunitară. Este vorba despre cinci astfel de
colectivități de peste mări, cu statute foarte diverse: Polinezia Franceză,
Saint-Barthélemy, Saint-Martin, Saint-Pierre-et-Miquelon și Wallis și Futuna.
Deși statul își păstrează anumite prerogative exclusive în aceste teritorii, ele
sunt supuse, în mare parte, unei legislații specifice și beneficiază de regimuri
speciale. Noua Caledonie este și ea o unitate teritorială sui generis, cu
autonomie foarte largă, unde, între 2014 și 2018, trebuie să se organizeze un
referendum privind independența. În sfârșit, Teritoriile australe și antarctice
franceze și insula Clipperton, care nu au locuitori permanenți, sunt
administrate direct de stat sau de reprezentantul său.

Fără a fi comparabil cu cel american, sistemul politic francez și, în special,
votul uninominal majoritar folosit la alegerile prezidențiale și legislative,
tinde către o bipolarizare⁠(fr) sau o tripolarizare a vieții politice.[n 3] Ca
urmare, se observă, de la începuturile celei de a Cincea Republici, o tendință
de regrupare a partidelor cu frecvente întoarceri,[k 19] iar electoratul
principalelor partide tinde să se diminueze în folosul celor mai mici.[s]
Peisajul politic francez a cunoscut trei evoluții majore din anii 1980: căderea
electoratului Partidului Comunist⁠(fr),[n 4] scăderea treptată a electoratului
de centru și creșterea voturilor pentru partidele de extremă dreapta.[n 3]
Aceste ultime două evoluții au fost însă parțial contrazise de scrutinele mai
recente. Pe de altă parte, absenteismul este și el în creștere.

Începând cu anii 1990, cele două partide politice principale din Franța sunt
Uniunea pentru o Mișcare Populară (UMP) — înainte de 2002 se intitula Adunarea
pentru Republică⁠(fr) (RPR) — și Partidul Socialist (PS). Uniunea pentru o
Mișcare Populară este un partid de dreapta și centru-dreapta, membru al
Partidului Popular European. Partidul Socialist este un partid de stânga și
centru-stânga, membru al Partidului Socialist European. În 2012, președintele,
primul ministru, mare parte din miniștri, deputați, senatori și președinți de
consilii regionale sau generale erau membri ai acestuia din urmă. La viața
politică din Franța participă și numeroase alte partide: cele mai importante
sunt Frontul Național (FN - dreapta naționalistă), Uniunea Democraților și
Independenților⁠(fr) (UDI, centru-dreapta), Mișcarea Democrată⁠(fr) (MoDem -
centru), Partidul Radical de Stânga⁠(fr) (centru-stânga), Europe Écologie Les
Verts⁠(fr) (ecologiști)[t][n 5] și Frontul de Stânga⁠(fr) (stânga antiliberală).

La 6 mai 2012, în urma alegerilor prezidențiale din 2012, François Hollande a
fost ales președinte, învingându-l pe fostul președinte, Nicolas Sarkozy. El a
preluat funcția la 15 mai 2012 și, în aceeași zi, l-a numit pe Jean-Marc Ayrault
ca prim ministru. Din 31 martie 2014, guvernul în funcție este Guvernul Manuel
Valls.

Gérard Larcher este președintele Senatului din octombrie 2014, iar Claude
Bartolone este președintele Adunării Naționale din iunie 2012.

În Franța, taxele și impozitele directe reprezentau 44,4 % din PIB în 2006,[a 1]
țara aflându-se pe locul șase între membrii OECD după nivelul impozitelor,[a 1]
taxele având tendința de a crește.[a 2] Contribuțiile sociale reprezintă aproape
38% din total, cu zece puncte procentuale mai mult ca media țărilor OECD;[a 3]
la polul opus, Franța este cea mai dezvoltată țară în care impozitul pe venit și
cel pe societăți comerciale reprezintă cea mai mică parte a impozitelor
directe.[a 4]

În ciuda nivelului ridicat al taxelor, cheltuielile publice le depășesc net,
totalizând 53,9% din PIB pe 2006.[a 5] Ca urmare, deficitul bugetar este
ridicat, atingând, în 2007, 2,7% din PIB[I 5] și chiar 7,9% în 2009, din pricina
conjuncturii economice. Datoria publică a Franței atingea 1.457,4 miliarde de
euro la sfârșitul anului 2009, adică 75,8% din PIB[I 6] față de 20,7% în 1980.[a
6] Franța este, totuși, obligată să respecte criteriile Pactului de stabilitate
și de creștere al zonei euro, care limitează deficitul bugetar la 3% din PIB și
datoria publică la 60% din PIB.[a 7]

De la înființarea sa în 1945,[a 8] sistemul de asigurări sociale se află în
centrul schemelor de protecție socială din Franța, deși statul, colectivitățile
teritoriale și asigurările au un rol la fel de important.[a 9] Întreținerea
regimurilor de protecție socială de care trebuia să dispună anumite profesii
înainte de 1945 explică marea complexitate a sistemului,[a 10] care numără nu
mai puțin de 120 de regimuri de bază și 1.200 de regimuri complementare.[a 11]
Regimul general de asigurări sociale, care are, de departe, cel mai mare număr
de afiliați,[a 10] este împărțit în patru ramuri corespunzătoare alor patru
riscuri majore: boală, accidente de muncă și boli profesionale, riscuri legate
de bătrânește și familie.[a 10] Dacă această protecție socială nu privea în
primă fază persoanele active, ea s-a extins, puțin câte puțin, la toată
populația activă și inactivă în numeroase domenii, de exemplu, prin crearea, în
1999, asigurării generale de sănătate.[a 8] În plus, la sfârșitul anilor 1990,
șase milioane de persoane depindeau de asistență socială.[d 1]

Prestațiile sociale sunt, în principal, finanțate prin contribuțiile sociale
vărsate de populația activă (65,5 % din total în 2005[a 12]), dar și — din ce în
ce mai mult — de stat și de administrațiile locale.[a 12] În 2005, cheltuielile
de protecție socială — în sensul cel mai larg al termenului[v] — reprezenta
aproape 30% din PIB și peste 45% din venitul disponibil al gospodăriilor.[a 13]
În ciuda eforturilor guvernelor succesive de a controla cheltuielile sociale,[a
14] acestea cresc rapid,[a 15] În special, cresc cheltuielile cu sănătatea[a 16]
și cele cauzate de îmbătrânirea demografică,[a 17] astfel că raportul între
populația activă și cea inactivă de peste 60 de ani, care era de 3 în 1970, urma
să atingă 2,07 în 2010 și 1,36 în 2050, în metropolă, conform INSEE.[a 18] În
sfârșit, rata mare a șomajului persistent contribuie la creșterea
dezechilibrului, întrucât șomerii nu cotizează. Cheltuielile sociale explică ele
singure cvasi-totalitatea creșterii cheltuielilor publice (în procentaj din PIB)
începând cu 1960,[a 19] iar bugetul asigurărilor sociale prezenta în 2009 un
deficit de 23,5 miliarde de euro.

Franța se află pe locul trei în lume după mărimea bugetului alocat apărării,
conform Stockholm International Peace Research Institute, în urma Statelor Unite
și Chinei, și este una dintre cele cinci țări recunoscute juridic drept „state
dotate cu armament nuclear” prin Tratatul de Neproliferare Nucleară. Armata
franceză este, alături de cea a Regatului Unit, una dintre cele mai bine dotate
financiar din Europa. Franța îi dedică 2,5% din PIB (adică un buget de 39 de
miliarde de euro în 2010), în timp ce alte țări europene (exceptând Regatul Unit
și Grecia) dedică în medie apărării 1,5% din PIB.

Forțele militare sunt împărțite în patru armate principale: armata
terestră⁠(fr), marina națională⁠(fr), armata aerului⁠(fr) și jandarmeria
națională⁠(fr).

Începând cu 1996, armata a devenit profesionistă, iar serviciul militar
obligatoriu a fost înlocuit cu o zi a apărării și cetățeniei⁠(fr). Cu o
capacitate de circa 350.000 de oameni, ea este desfășurată în diverse locuri din
toată lumea, în țări ca Afganistan, Liban, Ciad, Coasta de Fildeș și Kosovo, dar
și în virtutea tratatelor internaționale în Djibouti, în Senegal[w] și în Gabon,
fără a uita de trupele poziționate în teritoriile de peste mări. Ea mobilizează
și alți 1.000 de oameni în cadrul planului Vigipirate⁠(fr).

Franța este unul dintre membrii fondatori ai Uniunii Europene, ai spațiului
Schengen și ai zonei euro. În același timp, este unul dintre cei cinci membri
permanenți ai Consiliului de Securitate al Națiunilor Unite. În sfârșit, Franța
este stat membru al mai multor organizații internaționale, precum: NATO,
Organizația Mondială a Comerțului, OECD, G8, G20, Organizația Internațională a
Francofoniei etc.

Începând cu 1945, indiferent ce majoritate s-a aflat la putere, Europa a rămas o
axă majoră a politicii externe franceze. Doi din cei șapte părinți-fondatori ai
Europei unite⁠(fr), Jean Monnet și Robert Schuman, sunt francezi; unul dintre
obiective era pe atunci evitarea unui nou război mondial și facilitarea
reconcilierii istorice franco-germane⁠(fr). Cu toate acestea, poziția Franței și
a francezilor în raport cu Europa a fost adesea ambiguă: în 1954, Adunarea
Națională a respins tratatul de înființare a Comunității Europene pentru
Apărare, iar, în 2005, electoratul francez a respins, prin referendum, tratatul
constituțional al Europei, și alte numeroase acțiuni ce au încetinit dezvoltarea
procesului european.

De la tratatul de la Maastricht din 1992, domeniile în care Uniunea Europeană
are competențe exclusive sunt din ce în ce mai numeroase.[k 20] O mare parte din
legile aplicabile în Franța erau în 2010 legi de nivel european, valabile în
toată Uniunea,[k 21] acestea primând în fața legilor naționale.[k 22][d 2]
Franța, țară de putere medie, nu ar putea avea greutate pe scena mondială în
unele domenii decât ca țară-membră a UE.[d 3] Piața europeană unificată și
instaurarea monedei unice, în 1999, au antrenat profunde transformări ale
economiei franceze,[d 4] ale căror beneficii sunt încă în discuție.[d 5] Deși
Franța este principalul beneficiar al Politicii Agricole Comune⁠(fr) a Uniunii,
ea face parte dintre țările contribuitoare nete la bugetul comunitar.

Începând cu președinția generalului de Gaulle (1958-1969), politica externă a
Franței se caracterizează printr-o dorință de independență, în special față de
Statele Unite, dorință ce s-a tradus prin păstrarea de către Franța a unui
arsenal nuclear și prin retragerea Franței, între 1966 și 2009, din
comandamentul integrat al NATO. Între anii 1960 și începutul anilor 2000, Franța
a fost văzută ca aliat al lumii arabo-musulmane, critic în raport cu politica
statului Israel.

Rețeaua reprezentanțelor diplomatice ale Franței este a doua din lume, ea
deținând 156 de ambasade și 97 de puncte consulare răspândite pe cele cinci
continente.

Franța duce o politică activă de ajutorare a țărilor în curs de dezvoltare, în
special a țărilor din Africa.[x] Ajutorul public pentru dezvoltare reprezintă
0,39% din venitul național brut francez pe 2007, unul dintre cele mai ridicate
niveluri din Europa de Vest.

Conform constituției celei de a Cincea Republici, Franța deține numeroase
însemne, datând în mare parte din timpul Revoluției Franceze. Drapelul Franței
este format din trei benzi verticale de lățime egală, colorate în albastru, alb
și roșu. Imnul național este la Marseillaise, cântec compus de Rouget de Lisle
în timpul Revoluției Franceze și adesea criticat pentru violența versurilor
sale. În cele din urmă, deviza Republicii Franceze este compusă din cele trei
cuvinte „Liberté, Égalité, Fraternité”.

În rest, există diverse alte simboluri reprezentative pentru țară. În special,
bustul lui Marianne, o femeie ce poartă bonetă frigiană, decorează primăriile
localităților din țară, iar chipul ei este reprezentat pe timbrele poștale și pe
monedele franceze de subdiviziune ale euro.[y]

Conform INSEE, la 1 ianuarie 2014, 66 milioane de oameni trăiau în Franța (cu
excepția comunităților de peste mări și Noii Caledonii), dintre care 63,7 de
milioane în metropolă și 2,1 milioane în departamentele de peste mări (inclusiv
Mayotte).[I 1] Dacă sunt incluși și cei 600.000 de locuitori din comunitățile de
peste mări (Polinezia Franceză, Saint-Pierre-et-Miquelon, Wallis și Futuna,
Saint-Martin și Saint-Barthélemy) și din Noua Caledonie, populația întregului
teritoriu francez atinge 66,6 milioane de locuitori, adică circa 1% din
populația mondială. Recensăminte naționale generale se organizau la intervale
regulate începând cu 1801, dar, din ianuarie 2004, se efectuează anual
recensăminte în comunele cu peste 10.000 de locuitori, cu excepția comunităților
de peste mări, și la fiecare cinci ani în rest.[I 7]

După o perioadă de slăbiciune în secolul al XIX-lea și la începutul secolului al
XX-lea, Franța a cunoscut o tranziție demografică rapidă[i 3], astfel că
creșterea demografică a Franței a devenit una dintre cele mai puternice din
Europa, combinată cu o rată a natalității superioară mediei europene (821.000 de
nașteri, în 2009, față de 536.000 de decese) și un spor migratoriu pozitiv
(circa 71.000 de persoane în 2009). Drept rezultat, populația Franței a crescut
cu 0,54% în 2009.[I 8]

În 2010, rata fertilității în Franța era de circa 2,01 și 27,3% dintre
nou-născuții din metropolă aveau cel puțin un părinte născut în străinătate,
dintre care 23,9% aveau un părinte născut în afara Uniunii Europene.

În rest, structura piramidei vârstelor a evoluat de la începutul secolului al
XXI-lea. Partea din populație cu vârste înaintate a crescut, din cauza creșterii
speranței de viață (Franța se bucură de una dintre cele mai mari speranțe de
viață din lume[z]) și de ajungerea la vârsta a treia a generației baby
boom — fenomen denumit acum papy boom⁠(fr). Proporția celor de peste 60 de ani
în cadrul populației a crescut, astfel, de la 17% în 1980 la 22% în 2009 și va
depăși o treime în 2050, conform INSEE.[i 4]

Conform demografului Michèle Tribalat⁠(fr), 14 milioane de persoane (adică un
sfert din populația țării) aveau, în 1999, cel puțin un părinte sau bunic
imigrant.[i 5] Gérard Noiriel estima, în 2002, această proporție la circa o
treime, dacă se merge înapoi până la nivel de străbunici.

În 2010, Franța găzduia, conform definiției internaționale adoptate de ONU
(„persoane născute în altă țară decât cea în care locuiesc”), 7,2 milioane de
imigranți, adică 11,1% din populație, dintre care 5,1 milioane (7,8%) născuți în
afara Uniunii Europene. Ea se clasează pe locul al șaselea mondial, după Statele
Unite (42,8 milioane), Rusia (12,3), Germania (9,8), Arabia Saudită (7,3),
Canada (7,2), dar este înaintea Regatului Unit (7,0), a Spaniei (6,4) și a
Italiei (4,8). Franța este, în același timp, una dintre statele Uniunii Europene
care înregistrează procentajele cele mai mari de persoane provenite din familii
de imigranți (din prima sau a doua generație) în rândul persoanelor între 25 și
54 de ani, cu 13,1% imigranți și 13,5% copii ai cel puțin unui imigrant, dând un
total de 26,6%, înaintea Regatului Unit (24,4%), Țărilor de Jos (23,5%), Belgiei
(22,9%), Germaniei (21,9%) și Spaniei (20,2%).

Conform definiției franceze, mai restrictive (străini născuți în afara
teritoriului), Franța metropolitană număra, în 2008, 5,3 milioane de imigranți,
sau cu 1.100.000 mai mulți decât în 1999 și 8,3% din populația totală. 40%
dintre aceștia aveau naționalitate franceză, pe care au putut-o obține prin
naturalizare sau prin căsătorie. Imigranții sunt, în principal, proveniți din
Uniunea Europeană (34%), din Maghreb (30%), din Asia (14%, dintre care o treime
din Turcia) și din Africa subsahariană (11%). Copiii imigranților, descendenții
direcți ai unuia sau alor doi imigranți reprezentau, în 2008, 6,5 milioane de
persoane, adică 11% din populație. Trei milioane dintre aceștia aveau ambii
părinți imigranți. În total, numărul imigranților și copiilor de imigranți (a
doua generație) se ridica, în 2008, la 11,8 milioane, adică 19% din populație
(dintre care puțin peste 5 milioane de origine europeană și 4 milioane de
origine maghrebiană).[I 9]

Imigranții obțin venituri, în medie, mai mici cu o treime decât neimigranții;[i
6] în rândurile lor, cei fără studii superioare sunt de două ori mai numeroși[i
6] și cei care trăiesc sub pragul sărăciei sunt de trei ori mai mulți.[i 6]
Totuși, la persoane cu situație socială similară, accesul la procesul de
învățământ și veniturile pe care le realizează sunt apropiate de cele ale
francezilor născuți în Franța.[i 7]

Populația de imigranți, împreună cu cei care aparțin unor minorități vizibile,
în Franța, sunt adesea victime ale discriminării⁠(fr) .[i 8] Pentru motive
nedeterminate și aflate încă în discuție, o parte din această populație recurge
la fundamentalismul religios.[i 9] Se observă, însă, și o anumită convergență
între modul de viață al populației imigrante și cel al vechilor francezi
autohtoni.[i 10]

Franța era, în 2009, cea mai fertilă țară europeană după Islanda și Irlanda, cu
o descendență finală a femeilor născute în 1959 de 2,12 copii și cu un indicator
conjunctural al fertilității de 1,99 copii pe femeie (1,98 în Franța
metropolitană).[I 10]

Schimbările cunoscute de familia franceză între anii 1960 și 2000 sunt numeroase
și profunde. Nașterile sunt, în majoritate, rezultatul planificării, în urma
dezvoltării contracepției și permiterii avortului — peste 200.000 de întreruperi
de sarcină sunt efectuate anual în Franța.[I 11] Din ce în ce mai multe cupluri
preferă în locul căsătoriei uniunile libere sau pactul civil de solidaritate
(PACS)⁠(fr), un contract de uniune mai flexibil decât căsătoria.[i 11]. În ceea
ce privește divorțul, numărul lor s-a majorat de 3,2 ori între începutul anilor
1970 și sfârșitul anilor 2000.[i 12]

În ce privește alte forme de sexualitate, acestea sunt, în mare parte, acceptate
în Franța, deși legea, adesea, precede mentalitățile în ceea ce privește
toleranța față de minoritățile sexuale.[aa][i 13] Căsătoria cuplurilor de
același sex, ca și adoptarea de copii de aceste cupluri, este legală în Franța
începând cu 18 mai 2013.

Deși locul femeilor în societatea franceză a evoluat mult de-a lungul secolului
al XX-lea - evoluție favorizată, mai ales, spre sfârșitul secolului de numeroase
legi împotriva discriminării -, Franța era, în 2009, încă departe de egalitatea
bărbat-femeie.[i 14] Pentru o slujbă cu normă întreagă, femeile primeau, în
2008, un salariu în medie cu 19% mai mic decât bărbații, iar discriminarea
salarială pură se situa între 6 și 7% - conform Ministerului Muncii.[ab][i 15]
La nivelul funcțiilor de decizie, femeile acced foarte rar: ele conduc doar 8%
dintre întreprinderile care au mai mult de 200 de salariați,[i 16] și nu
reprezintă decât 18,5% dintre deputații aleși în 2007 și 13,1% din consilierii
generali aleși în 2008.[i 16]

Franceza este limba vorbită majoritar în Franța și este, oficial, „limba
republicii” - conform legii constituționale din 1992. Franța este a doua cea mai
populată țară vorbitoare de franceză din lume, după Republica Democrată Congo,
dar prima ca vorbitori de franceză. Franța duce o politică lingvistică activă în
favoarea limbii franceze. Aceasta se poate vedea, între altele, la nivelul
Organizației Internaționale a Francofoniei, din care Franța face parte, după cum
face parte și din Adunarea Parlamentară a Francofoniei⁠(fr).

În plus, orașele Le Havre, Lyon, Strasbourg, Bordeaux, Lille, Marseille, Nantes,
Paris, Saint-Denis de la Réunion, Tours, orașele asociate d'Angoulême, Nice și
Poitiers, gruparea de localități ce formează Comunitatea Aglomerării Evry Centre
Essonne și Comunitatea Urbană Bordeaux, precum și Asociația Comunelor și
Comunităților de Peste Mări-ACCD`OM sunt membre ale Asociației Internaționale a
Primarilor Francofoni.

În afara limbii franceze, în 1999, în Franța se mai vorbeau șaizeci și cinci de
alte limbi, între care limbile regionale, cele ale imigranților și dialectele
din DOM-TOM, conform unui raport al lingvistului Bernard Cerquiglini.

Începând cu legea din 9 decembrie 1905, bisericile sunt strict separate față de
stat în Franța: „Republica nu recunoaște, nu salarizează și nu subvenționează
niciun cult religios […]” cu excepția regiuni Alsacia-Mosela, unde sunt
recunoscute cultul catolic, două culte protestante și cultul mozaic. Religia
catolică este și ea recunoscută în anumite teritorii și departamente de peste
mări. Noțiunea de laicitate și reglementările ce derivă din ea sunt încă subiect
de dezbatere, cum a fost cazul în 2003-2004, cu legea privind însemnele
religioase în școlile publice.

Franța este o țară de veche tradiție catolică, dar în care ponderea bisericii a
scăzut considerabil. Doar 51% până la 64 % dintre persoanele întrebate se
declară catolice în sondajele publicate în 2007, și o mare parte se declară
agnostică, atee sau fără religie. În plus, sunt prezente și alte religii în
proporții mai puțin importante, în special: iudaismul din Antichitate, diferite
ramuri protestante din vremea Reformei și islamul de la sosirea în Franța a
imigranților din Maghreb și din Orientul Mijlociu în secolul al XX-lea. De
asemenea, pe teritoriul național, sunt prezente diverse culte creștine (Biserica
Apostolică Armeană, galicanismul⁠(fr), mormonismul, Biserica neo-apostolică,
Martorii lui Iehova, menonitismul) sau non-creștine (hinduismul, budismul,
bahaismul, alevismul).

În principiu, statul francez interzice recensăminte cu caracter religios sau
filosofic; estimările ponderii fiecărei confesiuni, a ateismului și
agnosticismului rămân imprecise și dificil de realizat. Cu toate acestea, mai
multe institute realizează regulat sondaje pentru evaluarea apartenenței
religioase a francezilor.

Dincolo de aceste valori, pierderea influenței de către religii este un aspect
major al evoluției societății franceze în secolele al XIX-lea–al XX-lea. Aproape
80% dintre bărbați și 70% dintre femeile care se declară catolici nu asistă
niciodată la o slujbă religioasă.[i 17] Chiar și în rândurile celor mai fervenți
catolici, aplicarea preceptelor bisericii este în scădere: 31% dintre
practicanții frecvenți au avut între 1995 și 2004 copii în afara căsătoriei.[i
18] În 2006, puțin mai mult de un sfert din populație declara că „crede într-un
dumnezeu”, în timp ce 60% se declarau atei sau agnostici.

Dorind „conștientizarea opiniei dincolo de sfera practicanților obișnuiți”,
Conferința Episcopilor din Franța a propus pentru sărbătoarea Adormirii Maicii
Domnului o „rugăciune pentru Franța”.

În Franța, educația este obligatorie de la șase la șaisprezece ani, iar școala
publică este laică și gratuită.[i 19] Dacă formarea și plata serviciului de
educație, ca și alegerea programelor, cad în sarcina statului, gestiunea
unităților școlare primare și secundare este în sarcina comunităților
teritoriale locale.[ac]

Învățământul primar se desfășoară în două faze: 1) grădinița, la care merg
copiii foarte mici, are ca scop învățarea primelor cunoștințe, socializarea și
fixarea elementelor fundamentale de limbaj și numere; apoi, către vârsta de șase
ani, copiii învață în 2) școli primare, al căror principal obiectiv este
învățarea lecturii, scrisului și aritmeticii, precum și o educație civică.

Învățământul secundar se desfășoară și el în două cicluri. Primul se desfășoară
în colegii (școli gimnaziale) și se încheie cu obținerea „diploma de
brevet”⁠(fr). A doua se desfășoară în licee și se încheie cu examene finale și
naționale: bacalaureatul⁠(fr) (profesional, tehnologic și general), precum și cu
certificatul de aptitudini profesionale (certificatul de aptitudini profesionale
agricole în învățământul agricol).

Învățământul superior prezintă particularitatea coabitării între universități și
sistemul grandes écoles⁠(fr), în care se intră, în general, prin concurs, în
urma absolvirii unor clase pregătitoare. Învățământul superior pentru diploma de
tehnician superior și clasele pregătitoare pentru grandes écoles se desfășoară
în cadrul liceelor, sau în unități private. Grandes écoles sunt, adesea,
considerate a fi mai performante și mai elitiste decât universitățile.

Aproape 17% dintre elevii învățământului primar și secundar sunt școlarizați în
unități private, cea mai mare parte sub contract de asociere cu statul și,
adesea, cu cultele religioase.

Franța a cunoscut în perioada postbelică o mărire considerabilă a ratei de
școlarizare. În 1936, mai puțin de 3% dintr-o promoție obținea bacalaureatul;
acest procentaj a depășit 30% în 1985 și 60% în 1995.[i 19] Totuși, această
democratizare a învățământului nu a înlăturat și inegalitățile sociale: 25% din
copiii de muncitori, născuți între 1974 și 1978 au obținut diplome de învățământ
superior, față de 75% din copiii proveniți din clase sociale mai înstărite.[i
20] Aceste inegalități sunt și mai puternice la nivel de grandes écoles: doar
2,9% dintre studenții admiși la Școala Națională de Administrație în 2008 aveau
vreun părinte muncitor.[i 21]

După programul PISA⁠(fr) de comparare a sistemelor de educație națională,
rezultatele sistemului educațional francez sunt dezamăgitoare în raport cu alte
state membre ale OECD, în special în ce privește creșterea inegalităților,
conform anchetei PISA pe 2003. În ciuda planurilor de prevenire a
analfabetismului, acesta afectează 3,1 milioane de persoane, adică 9% din
populația cu vârste între 18 și 65 de ani școlarizată în Franța.

Sistemul sanitar francez este, în mare parte, finanțat de ramura pentru sănătate
a sistemului de asigurări sociale. Numărul de medici la 1.000 de locuitori era
de 3,22 în 2008, una dintre ratele cele mai ridicate din lume. Francezii
beneficiază de una dintre speranțele de viață cele mai ridicate din lume, atât
în rândul femeilor, cât și în rândul bărbaților,[i 22] deși rata mortalității
premature (înainte de 65 de ani) este ridicată.[i 23] Cheltuielile cu sănătatea
pe cap de locuitor se ridicau la 4.719 $ anual în 2008, ceea ce plasează Franța
înaintea marilor săi vecini europeni, dar în urma Elveției, Norvegiei,
Danemarcei, Luxemburgului și Statelor Unite. Între 1950 și 2006, cheltuielile
dedicate îngrijirilor și achiziției de bunuri medicale a urcat de la 2,5 la 8,8%
din PIB.[i 24]

Cu toate acestea, sănătatea locuitorilor Franței nu este optimă în toate
domeniile. În ciuda scăderii consumului de vin începând cu anii 1960,[i 24]
francezii rămân pe locul al doilea în clasamentul celor mai mari consumatori de
alcool din Europa de Vest, după irlandezi.[i 23] 29% din persoanele între 18–75
de ani fumau zilnic în 2005, în ciuda intenselor campanii de luptă contra
tabagismului.[i 25] În ce privește drogurile ilegale, cel mai consumat este
cannabisul: 39% dintre bărbații între 18 și 25 de ani îl consumaseră în 2005,
conform Observatorului Francez pentru Droguri și Toxicomanii.[i 25]

În plus, Franța este una din țările europene care cunoaște cele mai mari
probleme de depresie[i 26] și este cel mai mare consumator de antidepresive de
pe continent,[i 26] precum și una dintre țările europene în care rata
sinuciderilor este cea mai ridicată.[i 23]

În Franța, legea din 29 iulie 1881⁠(fr) a instituit și, în același timp, a
reglementat libertatea presei.[k 23]

Dacă presa regională, săptămânală și tematică se vinde bine în Franța,[ad] presa
cotidiană națională de informații generale este foarte puțin difuzată în afara
capitalei. De aceea, cele cinci titluri principale ale acestei categorii (Le
Figaro, Le Monde, Aujourd’hui en France, Libération⁠(fr) și La Croix⁠(fr)) nu
vând împreună decât mai puțin de un milion de exemplare zilnic, în comparație cu
cotidianul japonez Yomiuri shinbun⁠(en) care se vinde singur în peste 14
milioane de exemplare.

Începând cu 1981, după legalizarea posturilor de „radio libere”, posturile de
radio publice administrate de Radio France sunt concurate de posturi private,
adesea deținute de mari grupuri media. De aceea, între primele patru posturi de
radio după audiența cumulată în perioada noiembrie-decembrie 2009 (RTL,
NRJ⁠(fr), France Inter⁠(fr) și Europe 1⁠(fr)) doar al treilea este post public.
Similar, după apariția primului post privat de televiziune (Canal +) în 1984, au
apărut câteva sute de posturi TV private, difuzate prin eter⁠(en), prin cablu
sau prin satelit sau, mai recent, prin semnal digital terestru. Cele trei
posturi principale sunt TF1, France 2 și M6, dintre care doar France 2 aparține
grupului public France Télévisions⁠(fr).

În ce privește accesul la Internet, acesta s-a democratizat cu adevărat abia la
începutul anilor 2000. În decembrie 2009, 65% dintre francezii de cel puțin 11
ani navigau pe Internet.

Între 2002 și 2009, Franța a trecut de pe locul 11 pe locul 43 în clasamentul
libertății presei în lume, conform organizației Reporteri fără frontiere.

Sportul francez este caracterizat printr-o veche tradiție sportivă și printr-o
largă varietate de discipline sportive practicate la nivel înalt. Franța are un
rol important în organizarea sportului modern[ae] și palmaresul său, începând cu
sfârșitul secolului al XX-lea, face din ea una dintre cele mai puternice țări
din lume în numeroase domenii sportive. În anul 2012, Franța se situa pe locul
al patrulea în clasamentul mondial întocmit de Havas Sports & Entertainment⁠(fr)
(și a doua țară din Europa după Rusia)[af], care contabilizează peste 1.600 de
evenimente sportive.

Fotbalul este cel mai popular sport, având peste 2,3 milioane de jucători
legitimați (dintre care 97% bărbați), popularitatea sa fiind întreținută de
dubla victorie a echipei naționale masculine la Campionatul Mondial din 1998 și,
apoi, la cel european din 2000. Tenisul (al doilea sport ca număr de
practicanți), echitația, judo, baschetul, handbalul și golful sunt și ele foarte
practicate, fără a uita de rugby (echipa națională este anual participantă la
Turneul celor Șase Națiuni) și de pétanque, mai ales în sudul țării.

Aproape șapte milioane de francezi practică schiul pe timp de iarnă, cel mai des
în afara vreunei întreceri sportive.

Cele mai renumite competiții sportive desfășurate în Franța sunt turneul
internațional de tenis de Grand Slam de la Roland Garros, desfășurat în
cartierul Porte d'Auteuil⁠(fr) din Paris, și Tour de France, în plus, țara a
organizat Campionatul Mondial de Fotbal 1998 și urmează să organizeze
Campionatul European de Fotbal 2016.

Dacă rata participării la alegeri este în scădere, cea a participării la
proteste este, în schimb, în creștere.[i 27] În 2008, 42% dintre francezi
participaseră la cel puțin o manifestație, față de 25% în 1981.[i 27] Prin
comparație cu alte țări dezvoltate, Franța este adesea considerată a fi o țară
cu greve și manifestații frecvente.

Dar această participare punctuală la evenimente contestatare nu se traduce și
printr-un important angajament în partide politice.[k 24] În ce privește rata de
sindicalizare (8%), ea este cea mai scăzută dintre țările bogate, deși este cea
mai mare în ce privește sectorul public.[i 28] În schimb, francezii sunt foarte
implicați în mediul asociativ: 14 milioane de voluntari sunt membri în peste un
milion de asociații,[i 28] care beneficiază de un statut legal - conform legii
din 1 iulie 1901.[k 25]

Economia Franței este o economie socială de piață, bazată pe proprietatea
privată. Există o puternică intervenție a statului în economie, începută după al
Doilea Război Mondial, deși ea a început să fie contestată după anii 1980.[c 2]
Economia franceză este, în principal, una axată pe servicii.[j 2]

În studiul publicat de INSSE⁠(fr), valoarea patrimoniului național a fost
evaluată la 12.513 miliarde de euro în 2007. În 2010, numai patrimoniul
francezilor atinsese la sfârșitul anului anterior o cifră de aproape 11.000
miliarde de euro, adică de opt ori totalul veniturilor; rata de economisire a
atins nivelul excepțional de circa 16% din venituri.

Veniturile francezilor și puterea lor de cumpărare au crescut de-a lungul
secolului al XX-lea și de-a lungul anilor 2000,[j 3] dar într-o manieră inegală,
care a accentuat inegalitățile economice între gospodării.[d 6] În medie,
salariile persoanelor ce lucrau în sectorul privat cu normă întreagă au atins în
2007 29.279 euro brut, sau 1.997 euro net pe lună, față de 31.266 euro brut,
adică 2.182 euro net lunar pentru bugetari.[j 4] Veniturile provenite din
proprietatea mobiliară sau imobiliară nu reprezentau decât 9% din venitul primar
brut al gospodăriilor, dar această parte este deosebit de variabilă de la o
gospodărie la alta.[j 5]

În 2007, 7,2% din francezi dispuneau de un venit cu 50% mai mic decât venitul
median (pragul de sărăcie definit în Franța),[ag] deși jumătate din ei erau
angajați,[j 6] adesea, cu jumătate de normă și pe baza salariului minim
interprofesional garantat (SMIC). SMIC privește 3,4 milioane de persoane în
iulie 2008[j 7] și era echivalent cu 9,40 euro brut pe oră în 2012[I 12]). De la
200 la 300.000 de persoane nu aveau, în 2009, un domiciliu fix, în principal, în
Paris și în marile orașe.[j 8]

În 2007, Indicele Dezvoltării Umane al Franței era de 0,961, care plasează țara
pe locul al optulea în lume. Totuși, în același an, Franța nu era decât a
douăsprezecea între țările Uniunii Europene după PIB pe cap de locuitor în
dolari americani la rata de schimb de atunci, deși ocupa locul al șaptelea în
1987, scădere ce se explică, în principal, printr-o slabă creștere a PIB-ului
francez.[j 9]

Deși Franța a cunoscut în perioada „Trente Glorieuses⁠(fr)” o situație apropiată
de șomaj zero — doar în cursul anilor 1960, economia franceză a creat 1,6
milioane de locuri de muncă[i 29] —, ea se confruntă de la sfârșitul anilor 1970
cu un șomaj ridicat, în ciuda fluctuațiilor care au creat speranțe de revenire
la șomajul zero.[i 29] În al treilea trimestru al anului 2013, 10,5% din
populația activă din Franța era în șomaj în sensul definit de Biroul
Internațional pentru Muncă.[I 13] Șomajul îi afectează în mod deosebit pe cei
tineri, cei mai puțin instruiți, pe străini și, într-o mai mică măsură, pe
femei. Diferența între bărbați și femei în termeni de rată a șomajului tind să
dispară.[i 30] În 2012, 9,7% dintre femeile active erau în șomaj, față de 10%
dintre bărbații activi. Șomerii de lungă durată reprezintă o treime din
ansamblul total al șomerilor și sunt cei pentru care reinserția este adesea cea
mai dificilă.[d 7]

Situația forței de muncă din Franța este marcată și de mutațiile profunde și
structurale în termeni de statut și de sector de activitate. Munca salariată a
devenit principala formă de muncă remunerată în Franța, reprezentând 89,5% din
totalul angajaților în 2008.[I 14] 5,7 milioane de persoane, adică o persoană
activă din cinci, muncea la sfârșitul 2007 în sectorul bugetar. În plus, forța
de muncă se polarizează: locurile de muncă din agricultură nu mai reprezintă
decât mai puțin de 2% începând de prin anii 1970,[i 29] iar ponderea locurilor
de muncă din industrie s-a înjumătățit între 1978 și 2007, de la 28 la 14% din
forța de muncă,[i 29] ceea ce face din Franța o economie postindustrială⁠(fr).

În ciuda menținerii la nivel înalt a agriculturii și a industriei, economia
franceză este astăzi în principal o economie a serviciilor. Acest sector este
din ce în ce mai autonom și devine principalul motor al creșterii economice
naționale.

Ca și alte țări industrializate, Franța a cunoscut fenomenul exodului rural⁠(en)
și scăderea gradului de angajare în agricultură;[b 21] acesta din urmă rămâne
mai important decât în alte țări ale Europei de Vest: agricultura implica 3% din
forța de muncă activă în 2006, față de 2,5% în Germania și 1,3% în Regatul
Unit.[b 22] Agricultura franceză a fost considerabil modernizată și mecanizată
în a doua jumătate a secolului al XX-lea,[b 23] în special datorită
implementării programelor inițiate prin Politica Agricolă Comună⁠(fr).[b 21]

Franța numără 520.000 exploatații agricole[b 22] având în 2006 în medie
51 hectare,[b 21] ceea ce o face principala putere agricolă europeană.[b 24]
Specializarea regională a Franței pe tipuri de producție este în curs de
accentuare,[b 21] iar produsele agricole franceze sunt adesea protejate prin
denumiri de origine controlată, care delimitează un teritoriu agricol.[b 25]
Franța este principalul producător mondial de vin, în ciuda concurenței recente
a vinurilor din „noile lumi”;[b 26] ea figurează, de asemenea, printre primii
producători mondiali de cereale, zahăr, produse lactate și de carne de
vită⁠(en).[b 26] Peste 80% din produsele exportate au fost mai întâi
transformate într-una dintre cele mai dezvoltate industrii agroalimentare din
lume.[b 27] Cu toate acestea, în anii 2000, agricultura franceză se confruntă cu
dificultăți legate de supraproducție, poluarea pe care o produce și cu venituri
deosebit de inegale între producători.[b 23] De asemenea, pescuitul pare a fi un
sector în criză.[b 28]

Franța este a patra putere industrială a lumii. În ciuda polarizării către
sectorul serviciilor, la nivelul economiei naționale, întreprinderile
industriale reprezentau în 2006 71,4% din PIB și 79% din exporturi.[b 29]

Industria se caracterizează prin evoluții contrastante: pe lângă industrii
moderne și dinamice, care fac din Franța unul din liderii mondiali în numeroase
domenii (industria automobilelor, aeronautică, aerospațială, agro-alimentară,
electronică, energetică nucleară, farmaceutică, cosmetică, a produselor de
lux),[b 30] numeroase industrii tradiționale (minerit, industria textilă,
industria lemnului, a încălțămintei, a construcțiilor navale, siderurgia) sunt
în curs de reducere a efectivelor și a cifrei de afaceri,[b 31] obligând întregi
regiuni (în special Nord-Pas-de-Calais și Lorena) la o dureroasă reconversie
economică.[b 32] Unei perioade de descentralizare industrială⁠(fr) din anii
1960, care a permis dezvoltarea a numeroase orașe din vestul și din sudul
țării,[b 33] i-a urmat o perioadă de creștere slabă a producției industriale,[b
34] care se explică îndeosebi prin delocalizări către țările în care forța de
muncă este mai ieftină.[b 34]

Dar deși producția se face din ce în ce mai des în străinătate, întreprinderile
franceze rămân predominante în numeroase domenii.[b 35]

Unele ocupă primul loc mondial în domeniul lor de activitate (de exemplu, Areva
- în cel al construcției de centrale nucleare, Danone - în cel al produselor
lactate,[b 27] L'Oréal - în cosmetică, sau Michelin - în industria anvelopelor).

După dispariția completă a producției franceze pe bază de cărbune, în 2005,[b
31] petrolul, gazele naturale și, mai ales, electricitatea sunt principalele
forme de energie consumate în Franța.[b 31] Dacă Franța nu mai produce țiței
decât marginal, cele treisprezece rafinării în funcțiune pe teritoriul țării
permit satisfacerea a peste 90% din cererea națională.[b 31] Grupul francez
Total, care deține concesiuni în întreaga lume este a șasea companie mondială și
a cincea din domeniu. Ponderea în consumul energetic a gazelor naturale a
crescut din anii 1970,[b 31] dar 97% din gaz este importat, în special din
Rusia, Algeria și din Marea Nordului.[b 31] În schimb, Franța produce mai multă
energie electrică decât consumă,[I 15] mai ales, datorită celor 59 de reactoare
nucleare (al doilea parc nuclear din lume după cel american), care, în 2008,
produceau peste 76% din energia electrică a țării,[I 15] dar al cărui impact
asupra mediului este subiect de controverse. În ce privește sursele de energie
regenerabilă, rolul lor în producția franceză de electricitate este în creștere
și, în 2008, depășise 13%,[I 15] datorită, în mare parte. energiei
hidroelectrice.

Începând cu anii 1970, sectorul comerțului a fost bulversat de explozia marilor
magazine de retail, care atrăgeau două treimi din cheltuielile alimentare în
Franța, în 2008.[j 10] Ca urmare, numeroase magazine mici au dispărut, deși în
2009 se constata o mică revenire a lor în zonele centrale ale orașelor, în
special .[j 11] Puterea deținută de câteva mari companii — Carrefour, de
exemplu, este a doua companie mondială din sector — le permite acestora să
impună, într-o oarecare măsură, prețul producătorilor, tinzând pe acea piață
spre un monopson.[j 10]

În ciuda concurenței întreprinderilor industriale, artizanatul a reușit să-și
păstreze un loc important în economia franceză.[j 10]

Franța este țara cea mai vizitată din lume de turiști străini, cu peste 82 de
milioane de vizite primite în 2007, dar numai a treia din lume după achizițiile
de pachete turistice internaționale.[ah] Sectorul turistic reprezenta, în 2005,
aproape 900.000 de angajați direcți, și cel puțin tot atâția angajați
indirecți.[b 14] Peste 1,3 miliarde de nopți de cazare au fost efectuate de
turiști în Franța, în 2007, din care o parte în cele 3,178 milioane de case de
vacanță din țară.[I 16] Motivele acestui tip de turism sunt diverse: este vorba
atât despre turismul cultural (îndreptat, în special, către Paris),[b 15] cel
balnear (în special pe Coasta de Azur[b 15]), cel natural,[b 15] turismul de
afaceri (Parisul este principala destinație mondială pentru acest tip de
turism[b 15]), de recreere (Disneyland Paris este de departe cel mai frecventat
parc de distracții din Europa) și de practicarea sporturilor de iarnă (în
special, în Alpii de Nord⁠(fr)[c 3]). Atracțiile turistice cele mai vizitate
sunt, în marea lor majoritate, situate în Île-de-France (Disneyland Paris,
Muzeul Luvru, Turnul Eiffel, Palatul de la Versailles ); dar și câteva obiective
din provincie atrag și ele numeroși turiști, cum ar fi castelele din Valea
Loarei, mont Saint-Michel, Rocamadour, Castelul Haut-Kœnigsbourg⁠(fr), muzeul
Unterlinden⁠(fr) din Colmar, Centrul Pompidou-Metz⁠(fr) sau parcul
Futuroscope⁠(fr)

Franța dedică o parte, în general, ridicată din PIB cercetării și
dezvoltării⁠(fr)[h 1] (2,02% în 2009), dar aceste cheltuieli sunt finanțate, mai
ales, de sectorul public[h 1] (41% în 2008) și sunt dedicate cercetării
fundamentale⁠(en)[h 2] mai mult decât în alte țări ale Uniunii Europene și a
fortiori ale OECD. Dacă cercetarea franceză se află la originea a numeroase
descoperiri și a fost răsplătită în numeroase rânduri, numărul de brevete
deținute de întreprinderile franceze este relativ scăzut,[h 3], mai ales că
relațiile între întreprinderile private și cercetarea publică sunt, adesea,
considerate mediocre.[h 2]

Mare parte din cercetători lucrează în centrele publice de cercetare,[h 1] cum
ar fi CNRS (Centre national de la recherche scientifique). Începând cu 2002,
majoritatea acestor centre de cercetare sunt organizate în colaborare cu
universitățile și companiile, pentru a forma poli de competitivitate (71 în
2007).

Sectorul bancar francez este caracterizat de multă vreme printr-o slabă
concentrare, prin ferma reglementare și prin ponderea importantă a sectorului
public, dar această situație s-a schimbat în anii 1990[h 4] și în anii 2000.
Băncile franceze BNP Paribas, Société générale și Crédit agricole se plasează pe
locurile al patrulea, al nouălea, respectiv al zecelea în lume, în 2009, în
sectorul lor de activitate. Sectorul asigurărilor ocupă și el un loc important
în economia franceză, Axa fiind cea mai mare companie de asigurări din Europa.

Bursa din Paris, filială a Euronext din 2000, este piața oficială de valori
mobiliare din Franța. Indicele CAC 40, care regrupează cursurile a 40 de acțiuni
dintre cele mai tranzacționate, reprezintă o capitalizare totală de peste
1.000 de miliarde de euro la sfârșitul anului 2009.

În 2009, Franța era a cincea putere economică mondială după PIB nominal sau a
noua în termenii parității puterii de cumpărare. Ea este pe locul al patrulea în
lume, în 2010, după numărul de întreprinderi clasate în primele 500 din lume.

Economia franceză este foarte deschisă,[a 20] mai ales către partenerii europeni
(65% din exporturile franceze). Această situație se leagă, parțial, de epuizarea
sau de insuficiența resurselor miniere și energetice, care o obligă să
importe,[d 8] și de dimensiunile relativ reduse ale țării. Ea se explică, însă,
și prin importanța exporturilor. Conform unui studiu efectuat de firma de audit
KPMG și publicat în 2006, „Franța oferă, în general, costuri de implantare mai
reduse ca marii săi vecini europeni, nu doar în energie, transporturi și pe
piața imobiliară, dar și pe cea a forței de muncă.”[a 21] Cu o cotă din piața
mondială de circa 8%, Franța este al doilea exportator de produse agroalimentare
realizate intern, datorită, în special, exporturilor de alcool.[a 22]

Totuși, Comerțul exterior al Franței întâmpină și importante dificultăți. Din
2004, Franța cunoaște un deficit al balanței comerciale⁠(fr) din ce în ce mai
crescut[a 23] (−75,4 milliards de dolari în 2009), situație ce se explică
parțial prin nivelul ridicat al monedei euro în raport cu dolarul.[a 23] Între
1990 și 2006, cota din piața mondială deținută de Franța în ceea ce privește
exporturile de mărfuri a scăzut de la 6,3 la 4,1%;[a 24] Franța nu mai era, în
2009, decât al cincilea importator și al șaselea exportator mondial. Conform
Eurostat, această scădere a comerțului exterior francez este cauzată, parțial,
de o creștere a costurilor salariale pe oră.[a 25]

La 13 ianuarie 2012, agenția de rating Standard & Poor's a anunțat scăderea
ratingului Franței, care avea AAA, cea mai bună cotație. Acum, ea nu mai are
decât AA+, cu perspectivă negativă. Agențiile similare Fitch și Moody's i-au
păstrat, însă, cotația triplu A.

Dintre cele 753 de bogății culturale[ai] clasificate în patrimoniul mondial de
către UNESCO la 27 ianuarie 2012, 34 sunt din Franța, ea fiind a treia țară din
lume după numărul de situri culturale de pe această reputată listă.[aj]
Patrimoniul arhitectural francez clasificat în lista UNESCO include atât
edificii culturale religioase (cum ar fi, de exemplu, Abația Fontenay⁠(fr)), cât
și civile (castelele din Valea Loarei), industriale (Ocnele regale de la
Arc-et-Senans⁠(fr)), militare (orașele fortificate⁠(fr) de Vauban) și urbane
(piața Stanislas⁠(fr) din Nancy, centrul istoric al Strasbourgului). Ea conține
exemple de arhitectură din toate epocile, de la arhitectura romană (Pont du
Gard⁠(en)) până la cea postbelică (centrul orașului Le Havre⁠(fr)), trecând prin
capodoperele arhitecturii romane (Biserica din Saint-Savin sur Gartempe), gotică
(catedrala din Chartres) și clasică (canal du Midi).

Încă din 1840, în Franța, clădirile de interes istoric, arhitectural,
patrimonial sau cultural pot fi înscrise sau clasificate de către stat ca
monumente istorice, ca și anumite bunuri mobile (clopote), ceea ce le asigură o
protecție juridică, precum și ajutoare privind restaurarea și întreținerea. La
data de 31 decembrie 2008, în Franța existau 43.180 de monumente istorice
înscrise sau clasificate. Franța a dat lumii arhitecți ce au contribuit la
formarea patrimoniului arhitectural francez și european în toate epocile
istoriei sale, cu figuri ca Pierre de Montreuil⁠(fr) în Evul Mediu, Lescot,
Delorme⁠(fr) și Androuet du Cerceau⁠(fr) în Renaștere, Mansart, Le Vau,
Hardouin-Mansart, Gabriel și Claude-Nicolas Ledoux⁠(fr) în perioadele clasică și
neoclasică, Viollet-le-Duc, Garnier și Eiffel în secolul al XIX-lea și Le
Corbusier și Perret⁠(fr) în epoca modernă.

Dacă producțiile artistice sunt atestate în spațiul corespunzător Franței
actuale încă din preistorie,[m 1] nu se poate vorbi despre o „artă franceză”
înainte de debutul celui de al II-lea mileniu al erei noastre, în perioada când
au început să se formeze statul și un poporul francez.[f 1] Începând de atunci,
artele franceze vor evolua, în mare parte, similar cu restul Europei de Vest,
urmând cu o artă romană în secolele al XI-lea–al XII-lea și una gotică din
secolele al XII-lea–al XV-lea;[m 2] celebrarea puterii monarhiei franceze,[f 2]
a unui „spațiu privilegiat” (A. Chastel)[f 3] și reprezentarea sacrului[f 4] au
făcut parte din temele predilecte ale unei arte, în principal, comandate de
puterea politică sau religioasă. Renașterea și dezvoltarea clasicismului în
secolul al XVII-lea și, apoi, a neoclasicismului în secolul al XVIII-lea sunt
atât expresia unei căutări a ordinii, cât și a aparatului de influențe antice și
italiene;[m 3] tot în epoca modernă apar figuri individuale de artiști, cum ar
fi pictorii Fouquet, Poussin, La Tour, le Lorrain, Watteau, Boucher, Chardin,
Fragonard, Greuze, David, Gros și Ingres, sau sculptorii Goujon, Girardon,
Coysevox, Puget și Houdon.[m 4] În secolele al XIX-lea–al XX-lea, Franța a jucat
un rol major în marile curente și revoluții artistice occidentale: romantismul
(Delacroix) și Géricault), realismul (Courbet), impresionismul (Monet, Renoir,
Manet, Degas) și neoimpresionismul (Seurat, Van Gogh, Cézanne, Gauguin),
fauvismul (Matisse, Derain, Vlaminck), cubismul (Braque, Picasso, Léger) și
chiar suprarealismul (Duchamp) numără printre reprezentanții lor artiști
francezi sau care au creat în Franța.[m 4][m 5] La rândul său, Auguste Rodin a
revoluționat sculptura la sfârșitul secolului al XIX-lea.[m 6]

Spre deosebire de mai multe țări care au o singură figură de mare scriitor
național, literatura franceză are numeroase figuri importante și renumite de
valoare aproximativ echivalentă.[m 7] Este dificil de alcătuit o listă, dar din
Evul Mediu pot fi amintiți poeții Chrétien de Troyes și Villon;[m 4] în secolul
al XVI-lea, romancierul Rabelais, eseistul Montaigne și poeții Du Bellay și
Ronsard care au marcat Renașterea.[m 4] În secolul al XVII-lea, dramaturgii
Corneille, Racine și Molière, poetul Boileau, fabulistul La Fontaine și
neclasificabilul Pascal au menținut și au restabilit ordinea cu ajutorul
rațiunii;[m 4] în secolul al XVIII-lea, autorii luminilor Voltaire, Diderot și
Rousseau, romancierii Prévost, Laclos și Sade și dramaturgii Marivaux și
Beaumarchais au criticat societatea epocii, abordând subiecte până atunci
interzise.[m 4] În secolul al XIX-lea, romanul cunoaște un apogeu, cu Stendhal,
Balzac, Hugo, Dumas, Flaubert și Zola, dar nici celelalte genuri nu au încetat,
având ca reprezentanți pe memorialistul Chateaubriand și pe poeții Lamartine,
Musset, Baudelaire, Vigny, Rimbaud și Mallarmé.[m 4] În secolul al XX-lea, este
și mai dificilă identificarea unor figuri majore; pot fi însă amintiți, printre
alții, poeții Apollinaire, Éluard, Aragon, Char și Prévert, romancierii Proust,
Gide, Céline, Sartre, Camus și Sarraute, dramaturgii Giraudoux, Cocteau, Beckett
și Eugène Ionesco.[m 4]

Împărțită în Evul Mediu între o artă religioasă inspirată din cântecul gregorian
și cântecul profan al trubadurilor și menestrelilor, muzica franceză a atins un
anume apogeu începând cu perioada clasică, cu compozitori ca Lully și
Charpentier în secolul al XVII-lea, Rameau în secolul al XVIII-lea, Berlioz,
Gounod și Bizet în secolul al XIX-lea, sau Debussy în secolul al XX-lea — mulți
dintre acești artiști au compus opere. De la începutul secolului al XX-lea,
muzica așa-numită „populară” a luat avânt, amestecând genuri specifice Franței
(chanson-ul franțuzesc) până la genuri importate (rock și rap), și a făcut
posibile vedete ca Claude François⁠(fr), Johnny Hallyday, Sheila⁠(fr), Michel
Sardou⁠(fr) sau Jean-Jacques Goldman⁠(fr) care au vândut zeci de milioane de
discuri.

Cinematografia, inventată în 1895, la Lyon de către frații Lumière, rămâne o
importantă activitate în Franța, în ciuda concurenței hollywoodiene: în 2005,
Franța era al șaselea producător mondial[ak] și primul producător european de
filme de lung metraj. Cinematografia franceză s-a îndreptat, în special după
anii 1980, către genul comediei și cinematografiei de autor, și a produs în anii
2000 câteva filme de succes mondial, cum ar fi Le Fabuleux destin d’Amélie
Poulain[al] sau La Marche de l’empereur⁠(fr)[am]. Festivalul internațional de
film, organizat anual la Cannes, este evenimentul cultural cel mai mediatizat
din lume

Atașată principiului excepției culturale⁠(fr), Franța își protejează cultura, în
special prin cotele obligatorii de filme franțuzești ce trebuie difuzate de
posturile de televiziune și prin cele de muzică franceză ce trebuie difuzată la
radio.

Începând cu Evul Mediu, Franța a fost locul cunoașterii și al descoperirilor
majore. Universitatea din Paris, înființată în 1200, a fost încă de la originea
sa și până în epoca contemporană una dintre cele mai importante din Occident. La
1 septembrie 2010, 56 de francezi primiseră un premiu Nobel[an] și unsprezece au
obținut medalia Fields.

În secolul al XVII-lea, René Descartes a definit o metodă de obținere a
cunoștințelor științifice, în timp ce Blaise Pascal a rămas celebru pentru
activitatea sa în domeniul probabilității și al mecanicii fluidelor. Secolul al
XVIII-lea a fost marcat de activitatea biologului Buffon și a chimistului
Lavoisier, care a descoperit rolul oxigenului în ardere, în timp ce Diderot și
D’Alembert au publicat Encyclopédie. În secolul al XIX-lea, Augustin Fresnel} a
devenit fondatorul opticii moderne, Sadi Carnot a pus bazele termodinamicii, iar
Louis Pasteur a fost un pionier al microbiologiei. În secolul al XX-lea, pot fi
amintiți matematicianul și fizicianul Henri Poincaré, fizicienii Henri
Becquerel, Pierre și Marie Curie, deveniți celebri pentru studiile lor în
domeniul radioactivității, fizicianul Paul Langevin și virusologul Luc
Montagnier, co-descoperitor al virusului HIV.

Bucătăria franceză este renumită în special pentru produsele agricole de
calitate: numeroase vinuri (șampania, vinul de Bordeaux⁠(fr) sau cel de
Burgundia⁠(fr) etc.) și brânzeturi (roquefort, camembert etc.), dar și datorită
gastronomiei de înaltă calitate, practicată începând cu secolul al XVIII-lea.[g
1] Totuși, bucătăria franceză este extrem de variată, și este formată, în
esență, din specialități regionale renumite care au cucerit întreg teritoriul
țării,[g 2] cum ar fi varza acră⁠(fr) alsaciană, quiche-ul din Lorena⁠(fr),
rilettes-ele⁠(fr) din Mans, vita burgundă⁠(fr), foie gras aquitan,
cassoulet-ul⁠(fr) din Languedoc, tapenade-ul⁠(fr) provensal sau
quenelle-ele⁠(fr) lioneze. În plus, teritoriul țării este brăzdat de adevărate
frontiere culinare, între un nord consumator de unt și hașmă și un sud
consumator de ulei și usturoi,[g 3][l 1] și între regiuni unde se folosesc
roadele pământului (de exemplu, Périgord⁠(fr)) și altele în care bucătăria se
centrează pe produsele marine (Provence).[g 4] Aceste frontiere au însă tendința
să dispară, datorită joncțiunii între modurile de viață și avântul pe care îl
are o bucătărie mondializată.[g 5]

„Masa gastronomică a francezilor” este înscrisă, din 16 noiembrie 2010, în lista
patrimoniului mondial intangibil⁠(fr) a UNESCO.

Începând cu Evul Mediu, Franța deține un rol decisiv în istoria artistică,
culturală, intelectuală și politică a numeroase țări.[l 2] În particular, multe
dintre fostele ei colonii încă îi mai utilizează limba și au legislație,
instituții politice și chiar sisteme fiscale similare.[l 2] Politica culturală
este un aspect major în politica externă franceză începând de la mijlocul
secolului al XX-lea.

Influența culturală mondială a Franței trece, în primul rând, prin limba
franceză, limbă a elitelor și a diplomației europene până la începutul secolului
al XX-lea.[l 3] Franța este a doua țară francofonă din lume, după Republica
Democrată Congo. Franceza este o limbă vorbită de circa 220 de milioane de
persoane din toată lumea,[ao][l 3] și este una dintre cele două limbi de lucru
ale Organizației Națiunilor Unite și a agențiilor sale, dar și una dintre cele
trei principale limbi de lucru ale Comisiei Europene și din cele ale Uniunii
Africane. Franța este membru-fondator al Organizației Internaționale a
Francofoniei, care grupa, în 2011 75 de țări și care promovează limba franceză,
precum și valorile democratice și drepturile omului..

Prezența culturală a Franței în străinătate este întreținută nu numai prin
reprezentanțe diplomatice, cât și printr-o rețea extinsă a Alianței Franceze și
prin cele peste 400 de unități școlare franceze din străinătate. În plus, Franța
se află la originea înființării unor instituții media de orientare
internațională, cum ar fi postul de radio RFI sau lanțurile de televiziune TV5
Monde (comun în mai multe țări) și France 24.



https://ro.wikipedia.org/wiki/Andr%C3%A9_Gide

André (Paul Guillame) Gide (n. 22 noiembrie 1869, Paris - d. 19 februarie 1951,
Paris) a fost un scriitor, umanist și eseist francez, laureat al premiului Nobel
pentru literatură în anul 1947.

„ pentru scrierile sale pline de înțelegere și semnificative din punct de vedere
artistic, în care problemele și condiția omului au fost înfățișate cu o
cutezătoare dragoste de adevăr și o subtilă intuiție psihologică”.

Gide a fost unicul fiu al lui Paul Gide și al soției sale, Juliette Rondeaux.
Tatăl său se trăgea dintr-o familie de hughenoți din sudul Franței, mama sa, de
ascendență normandă, chiar dacă crescuse și fusese educată în religia
protestantă, aparținea unei familii Romano-catolice, stabilită la Rouen. Când
Gide a împlinit 8 ani a fost trimis la Școala Alsaciană din Paris, dar educația
sa a fost întreruptă de atacuri de natură nevrotică. După moartea prematură a
tatălui său în 1880, mama sa a preluat frâiele educației sale, a fost dat pe
mâna unei guvernante indiferente și a unor institutori. În perioada cât a locuit
în Rouen Gide s-a atașat puternic de verișoara sa, Madeleine Rondeaux.

Gide s-a întors la Școala Alsaciană pentru a-și pregăti examenul de bacalaureat,
și după ce l-a trecut în 1889, și-a dedicat viața scrisului, muzicii și
călătoriilor. Prima sa operă a fost un studio al unei tinereți neliniștite
intitulat Les Cahiers d’André Walter (1891) (Caietele lui André Walter). Scris
la persoana întâi, ca majoritatea operelor sale de mai târziu, ea împrumută
elementele confesiunii, cea care avea să-i aducă lui Gide faima care l-a
consacrat.

În anul 1891 un coleg de școală, scriitorul Pierre Louÿs, l-a introdus în cercul
După-Amiezelor de Marți, patronat de poetul simbolist Stéphane Mallarmé iar
pentru o vreme opera sa a fost influențată de ideile curentului simbolist.
Operele sale Traité de Narcisse (1891) (Narcis), Le Voyage d’Urien (1893)
(Călătoria lui Urien), și La Tentative amoureuse (1893) (Tentativa dragostei)
aparțin toate acestei perioade. În 1893 Gide întreprinde prima sa călătorie în
Africa, sperând că va scăpa astfel de restricțiile impuse de o severă educație
protestantă. Contactul său cu lumea arabă l-a ajutat să se elibereze de
convențiile sexuale și culturale ale epocii victoriene, recunoscută pentru
puritanismul său excesiv. A rezultat o revoltă in statu nascendo împotriva
propriilor înclinații homosexuale, existente la modul latent.

Poemul în proză Roadele pământului (1897) reflectă eliberarea sa din angoasele
păcatului și acceptarea propriilor impulsuri, indiferent cât de neconvenționale
ar fi fost acestea. Cu toate acestea, după întoarcerea la Paris, relaxarea
aceasta s-a pierdut total, căci scriitorul s-a întors în saloanele pariziene,
extrem de "înțepate". Va satiriza acest mediu în povestirea Paludes (Mlaștini)
(1894) - o minunată parabolă a animalelor, care, deoarece locuiesc în peșteri
întunecate sfârșesc prin a-și pierde vederea și a orbi. În 1894 Gide s-a
reîntors în Africa de Nord unde a întâlnit cuplul format din Oscar Wilde și Lord
Alfred Douglas, care l-au încurajat să-și recunoască homosexualitatea ascunsă cu
mare grijă. A fost rechemat în țară din pricina bolii mamei sale; aceasta a
murit în luna mai 1895. În luna octombrie 1895 Gide s-a căsătorit cu vara sa,
Madeleine, care anterior îi refuzase cererea în căsătorie. În 1896 a fost ales
primar al comunei La Roque - era în acel timp, la doar 27 de ani, cel mai tânăr
primar francez. Deși și-a luat misiunea în serios a reușit să termine Fructele
pământului în 1897 și nu a avut prea mare succes, deși după cel de-al Doilea
Război Mondial a fost considerat cel mai influent dintre textele autorului. Se
pare că generația de cititori se schimbase iar modul de valorizare a textului
era diferit.

Cu Prométhée mal enchaîné (1899) (Prometeu rău înlănțuit), Gide se întoarce la
stilul său satiric din Călătoria lui Urien și Mlaștini, care constituie ultima
încercare de a descoperi valorile individuale. Operele scrise în această
perioadă fac parte din zona cea mai bogată în sensuri a creației sale.
L'Immoraliste (1902) (Imoralistul), La Porte étroite (1909)(Poarta îngustă) și
La Symphonie pastorale (1919) (Simfonia pastorală) reflectă încercarea lui Gide
de obține armonia în familia sa și de studiere a relațiilor interumane. Ele
marchează și un pas semnificativ în privința interesului pentru problemtica
psihologică. Imoralistul și Poarta îngustă au fost scrise sub forma unor proze,
cărora Gide le dă numele de "récit" adică în aparență povestiri de o simplitate
studiată dar foarte ironice în care un narator la persoana întâi revelează
ambiguitățile morale înnăscute ale vieții cu ajutorul unor amintiri. În aceste
opera Gide realizează niște capodopere ale construcției clasice și folosește un
stil pur, foarte simplu. În viața sa în această perioadă Gide trece printr-o
perioadă de angoasă și de adânci suferințe sufletești.

Deși dragostea pentru Madeleine i-a oferit ceea ce el numea "orientarea sa
mistică", s-a descoperit a fi incapabil de a avea o relație apropiată și
permanentă cu aceasta, de a-și reconcilia dragostea cu setea lui permanentă de
libertate și cu pornirile sale interioare sau cu setea sa insațiabilă de
experiențe noi. Les Caves du Vatican (1914) (Pivnițele Vaticanului) marchează
tranziția la a doua fază a carierei lui Gide. El a numit acest text o șotie,
prin care desemna o operă satirică ale cărei personaje cam nebunatice sunt
tratate în maniera unei farse în interiorul unei structuri narrative absolute
neconvenționale. Aceasta a fost de altfel prima sa operă cu caracter
anticlerical.

La începutul anilor 1900 Gide a început să fie cunoscut și în calitatea sa de
critic literar și de eseist și în 1908 s-a aflat printre oamenii de cultură care
au fondat faimoasa revistă literară La Nouvelle Revue Française, cea care a dat
contur și personalitate literaturii franceze până la declanșarea Primului Război
Mondial. În jurul revistei s-a creat o adevărată emulație și a apărut și editura
N.R.F., care publica literatură franceză contemporană și care avea să se
transforme în prestigioasa editură Gallimard. În timpul războiului, Gide a
lucrat la Paris, inițial pentru Crucea Roșie, apoi într-o casă de convalescență
pentru soldați, iar apoi a adăpostit în casa sa refugiați de război. În 1916 s-a
reîntors la Cuverville, casa sa după căsătorie și s-a reapucat de scris.
Războiul i-a amplificat dramele interioare și în 1916 începuse deja să scrie un
al doilea Jurnal (publicat in 1916 sub titlul Numquid et tu?) în care a
înregistrat căutarea sa permanentă a lui Dumnezeu. În final, incapabil să iasă
din această dilemă, exprimată prin declarația "Catolicismul este inadmisibil,
protestantismul este intolerabil, dar cu toate acestea mă simt creștin până în
măduva oaselor"), s-a hotârât să-și construiască o etică proprie, prin care să
trasforme simțul vinovăției în Eul său cel mai profund. Acum, din dorința de
rupe orice legătură de trecut, și-a început autobiografia intitulată, Si le
grain ne meurt (1926) (Dacă totul moare), o narațiune a propriei sale vieți, din
copilărie până în epoca acestei maturități creatoare. În 1918 amiciția cu
tânărul Marc Allégret a produs cea mai serioasă criză din căsnicia sa, în care
soția sa într-un atac de gelozie a distrus cea mai dragă posesiune a lui Gide,
scrisorile trimise ei în perioada lor de corespondență îndrăgostită.

După război tumultul său sufletesc s-a mai liniștit și scriitorul a început să
capete figura liniștită din pozele realizate la bătrânețe. A luat decizia să-și
admită diferența și a scris în 1918 Corydon (un dialog Socratic în apărarea
homosexualității, anunțat încă din autobiografia sa). Publicarea lui Corydon în
1924 a fost dezastruoasă iar Gide a fost atacat chiar și de cei mai apropiați
dintre prietenii săi. Gide a scris în această epocă singurul său roman
recunoscut ca atare de scriitor, Les Faux-Monnayeurs (1926) (Falsificatorii de
bani). El înțelegea prin asta că prin scop, dimensiuni și intenții narațiunea
aceasta era diferită de celebrele sale șotii. E o construcție complexă și
intricată în care rudele sau profesorii unui grup de adolescenți exercită
atitudini corupătoare, atât în săli de clase cât și în exteriorul lor.
Falsificatorii de bani reia toate temele preferate ale lui Gide printr-o
progresie de scene, prin care acesta dorea să exprime structura fracturată a
unei zile reale.

În 1925 Gide călătorește din nou în coloniile franceze din Africa ecuatorială.
La întoarcere va publica Voyage au Congo (1927) (Călătorie în Congo), în care
critic dur politica Franței coloniale. Gide se implică activ în politică iar
umanismul său se manifestă prin aceste luări de poziție în favoarea celor
obidiți. Pentru un timp va crede și în comunism, în 1936 va vizita Uniunea
Sovietică, și, deși se declară inițial încântat de cele văzute va reveni asupra
impresiilor inițiale în alte două cărți, în care își exprima deziluzia față de
stalinism, și anume în volumele Retour de l'U.R.S.S. (1936) (Întoarcerea din
URSS) și Retouches à mon retour de l'U.R.S.S. (1937) (Post-scriptum la
Intoarcerea din U.R.S.S.).

În 1938 soția lui Gide, Madeleine, a murit. După o lungă perioadă de separare,
boala ei îi reduce împreună. Pentru scriitor ea fost marea sa dragoste. Odată cu
izbucnirea celui de-al Doilea Război Mondial, Gide a început să aprecieze
valorile tradiționale și să aprecieze trecutul. Din 1942 și până la sfârșitul
războiului Gide va locui în Africa. Aici scrie piesa de teatru Tezeu, a cărei
intrigă simbolizează chiar această întoarcere a lui Gide către trecut, căci
Tezeu se poate reîntoarce la Ariadna doar pentru că este agățat de firul subțire
al tradiției. În iunie 1947 Gide a obținut primul său titlu onorific, cel de
doctor în litere la Universitatea din Oxford. În același an, în luna noiembrie,
i se acordă Premiul Nobel pentru Literatură. În 1950 va publica ultimul volum
din Jurnal, o înregistrare a vieții sale din 1889 și până la vârsta de 80 de
ani. Jurnalul acesta, cu peste un million de cuvinte este o narațiune în care a
înregistrat experiențe, impresii și crize morale, pe o perioadă care depășește
60 de ani și constituie un document de o bogăție sufletească extraordinară. După
publicarea sa Gide a renunțat complet la scris.

Gide a militat pentru cunoașterea de sine și sinceritate iar această credință a
fost îmbogățită de umanismul său și de apelul continuu la toleranță pe care l-a
susținut prin intermediul întregii sale opere. Deși a fost o figură literară nu
lipsită de controverse în plan biografic, Gide a fost considerat un spirit
revoluționar, care a sprijinit deschis calea libertății individuale și a sfidat
principiile moralității înguste, mic burgheze.



https://ro.wikipedia.org/wiki/Mihail_Sadoveanu

Mihail Sadoveanu (n. 5 noiembrie 1880, Pașcani - d. 19 octombrie 1961,
Vânători-Neamț) a fost un scriitor, povestitor, nuvelist, romancier, academician
și om politic român. Este unul dintre cei mai importanți și prolifici prozatori
români din prima jumătate a secolului al XX-lea, având o carieră ce se întinde
pe parcursul a cincizeci de ani. Este cunoscut mai ales pentru romanele sale
istorice și de aventuri, deși autorul a creat pagini nemuritoare despre lumea
țărănească din Moldova, despre natura României și a scris, de asemenea,
reportaje și pagini memorialistice. Sadoveanu a fost unul din primii
colaboratori ai revistei tradiționaliste Sămănătorul, înainte de a deveni un
scriitor realist și adept al curentului poporanist reprezentat de revista
literară Viața Românească. Opera sa se poate grupa în câteva faze care corespund
unor direcții sau curente literare dominante într-o anumită epocă: o primă etapă
sămănătoristă, cea de început, a primelor încercări, nuvele și povestiri, o a
doua mitico-simbolică, din perioada interbelică (reflectată în romane precum
Creanga de aur sau Divanul persian). În această etapă, acțiunea operelor sale
are loc în general în regiunea istorică a Moldovei, cu teme preluate din istoria
medievală și modernă timpurie a României, în romane precum Neamul Șoimăreștilor,
Frații Jderi și Zodia Cancerului. Prin intermediul operelor precum Venea o moară
pe Siret..., Baltagul și alte scrieri, Sadoveanu acoperă o mai mare perioadă de
timp, ajungând până în istoria contemporană, în care abordează și alte stiluri
precum romanul psihologic și naturalismul. Ultima etapă corespunde realismului
socialist, în acord cu perioada socialist-comunistă la care Sadoveanu va adera
ideologic.

Ca om politic, a fost adept al naționalismului și umanismului, Sadoveanu
oscilând în perioada interbelică între forțele politice de dreapta și stânga. A
făcut parte mai întâi din Partidul Poporului, Partidul Național Liberal-Brătianu
și Partidul Agrar al lui Constantin Argetoianu, ocupând funcția de Președinte al
Senatului. A fost colaborator al cotidianelor de stânga Adevărul și Dimineața,
și a fost ținta unei campanii de presă venite din partea partidelor de extremă
dreapta. Deși a fost un susținător al monarhiei în timpul regimului autoritar al
lui Carol al II-lea, își schimbă orientarea politică după cel de-al Doilea
Război Mondial, făcând parte din Partidul Comunist Român. În această perioadă
este numit președinte al Adunării Deputaților și face parte din cei cinci membri
ai Prezidiului provizoriu al Republicii Populare Române, care a preluat
conducerea statului după abdicarea regelui. Scrie în favoarea Uniunii Sovietice
și a stalinismismului. Multe dintre operele și discursurile sale, printre care
și romanul politic Mitrea Cocor, dar și celebrul slogan Lumina vine de la
Răsărit, sunt de asemenea considerate ca propagandă în favoarea comunizării.

A fost președintele Uniunii Scriitorilor din România și, începând cu anul 1921,
membru al Academiei Române. A primit Premiul Lenin pentru Pace în 1961. În anul
1928 devine Mare Maestru al Marii Loji Naționale din România. A fost cumnatul
criticului literar Izabela Sadoveanu-Evan. Copiii săi, Profira și Paul-Mihu
Sadoveanu, au mers pe urmele tatălui și au devenit la rândul lor scriitori.

Mihail Sadoveanu s-a născut la Pașcani, în estul Moldovei. Părinții lui Mihail
Sadoveanu au fost avocatul Alexandru Sadoveanu (d. 1921) din Oltenia, și Profira
Ursache (d. 1895), fată de răzeși analfabeți din localitatea Verșeni. Părinții
nefiind căsătoriți, paternitatea scriitorului și a fratelui său Dimitrie (mort
de scarlatină în 1888) au fost recunoscute abia în anul 1891. Familia își avea
originile în Sadova, conform numelui ales (lit. „din Sadova”), adoptat de
aceasta abia în 1891. Tatăl Alexandru avea o căsnicie nefericită, iar izolarea
din viața publică a avut un impact negativ asupra întregii familii. Istoricul
literar Tudor Vianu considera că acest contrast dintre identitățile regionale și
sociale au avut rolul lor în formarea autorului, deschizându-i calea spre o
„universalitate românească”, notând totodată că Sadoveanu era atașat de
rădăcinile sale moldovenești. Mihail a mai avut un frate, tot cu numele de
Alexandru, a cărui soție a fost criticul literar Izabela Morțun (cunoscută mai
târziu ca Sadoveanu-Evan, verișoara activistului socialist Vasile Morțun).
Celălalt frate, Vasile Sadoveanu, a fost inginer agronom.

Începând cu anul 1887, Sadoveanu face școala primară la Pașcani. Profesorul său
preferat, Dl. Busuioc, a fost cel care l-a inspirat să scrie colecția de povești
Domnu Trandafir. În timpul liber, tânărul Sadoveanu obișnuia să exploreze
regiunea natală mergând pe jos, la vânătoare, pescuind, sau doar pentru a
contempla natura. Și-a petrecut vacanțele de vară și la Verșeni, la rudele
mamei. În timpul călătoriilor sale, Sadoveanu vizita țărani, iar felul cum se
comportau în prezența autorităților i-au modelat, conform criticilor,
perspectiva asupra societății. Urmează gimnaziul „Alecu Alecsandru Donici” la
Fălticeni și Liceului Național din Iași. La Fălticeni a fost coleg cu viitorii
scriitori Eugen Lovinescu și Ion Dragoslav. Din cauza expedițiilor în bălțile
Șomuzului și la Nada Florilor va rămâne un an repetent. După moartea mamei sale
termină anii de gimnaziu în fruntea promoției.

În 1896, la vârsta de 16 ani, Sadoveanu intenționează să alcătuiască, împreună
cu un coleg, o monografie asupra domnitorului Ștefan cel Mare, renunțând, însă,
din lipsă de izvoare istorice. Debutează în revista bucureșteană Dracu în 1897,
cu schița Domnișoara M din Fălticeni, pe care îl semnează cu pseudonimul Mihai
din Pașcani. În 1898 începe să colaboreze la foaia Viața nouă a lui Ovid
Densusianu, alături de Gala Galaction, N.D. Cocea, Tudor Arghezi ș.a., semnând
cu numele său, dar și cu pseudonimul M.S. Cobuz, cu un alt scheci și un poem.
Totuși, Sadoveanu nu era de acord cu agenda lui Densusianu, criticând mișcarea
simbolistă românească la care adera revista. Începe să scrie pentru reviste
non-simboliste precum Opinia și Pagini Literare. În paralel, a fondat și tipărit
manual pentru o scurtă perioadă un jurnal cunoscut sub numele de Aurora sau
Lumea.

Sadoveanu pleacă la București în anul 1900, cu intenția de a studia dreptul la
Universitatea din București, renunțând însă la scurt timp, pentru a se dedica
literaturii. A început să frecventeze societatea boemă a Capitalei,, hotărând în
această perioadă să abandoneze poezia și să scrie numai proză realistă. În 1901,
se căsătorește cu Ecaterina Bâlu, cu care s-a stabilit la Fălticeni, unde începe
să lucreze la primele nuvele și se decide să trăiască din cariera de scriitor.
În 1902 apare primul manuscris al romanului Frații Potcoavă, unele dintre
fragmentele acestuia fiind publicate în revista Pagini Alese cu pseudonimul M.
S. Cobuz. În iunie 1903, Sadoveanu este incorporat și face armata în apropiere
de Târgu Ocna, perioadă care l-a inspirat să scrie „Amintirile căprarului
Gheorghiță”. Această primă perioadă din viața sa avea să fie evocată de scriitor
în opera sa Anii de ucenicie (1944).

După terminarea armatei se stabilește la Fălticeni, unde întemeiază o mare
familie. Inițial, familia Sadoveanu a locuit într-o casă deținută de celebrul
povestitor Ion Creangă, mutându-se apoi într-o nouă casă, aflată în vecinătatea
Grădinii Liniștii. Scriitorul a avut unsprezece copii, dintre care trei fiice:
Despina, Teodora și Profira Sadoveanu, ultima devenită la rândul ei poetă și
romancieră. Dintre fii săi, Dimitrie Sadoveanu a devenit pictor, în timp ce
Paul-Mihu, cel mai tânăr dintre ei (n. 1920), a scris romanul Ca floarea
câmpului... publicat postum, după moartea sa prematură pe Frontul de Vest, în
anul 1944.

La invitația poetului Ștefan Octavian Iosif, în 1903, Sadoveanu contribuie cu
lucrări la revista tradiționalistă Sămănătorul, condusă la acea vreme de
istoricul și criticul Nicolae Iorga. A mai colaborat la ziarul Voința Națională,
publicat de Partidul Național Liberal și condus de politicianul Vintilă
Brătianu. La începutul lunii decembrie a aceluiași an, în acest ziar va fi
publicat Șoimii, primul său roman, o variantă dezvoltată a povestirii Frații
Potcoavă, cu o introducere de istoricul Vasile Pârvan. În 1904 se întoarce la
București, pentru a ocupa postul de copist la „Casa Școalelor”, care se afla în
subordinea Ministerului Educației, întorcându-se doi ani mai târziu la
Fălticeni. După anul 1906, s-a alăturat grupului de scriitori format în jurul
revistei Viața Românească, din care făcea parte și cumnata sa Izabela.

Revistele Sămănătorul și Viața Românească au avut o mare influență în cadrul
literaturii române. Ele susțineau o abordare tradițională și rurală a artei,
deși mai târziu au adoptat o politică de stânga, cunoscută sub denumirea de
Poporanism. Liderul acestei ideologii, omul de cultură Garabet Ibrăileanu,
redactor până în anul 1933 al Vieții Românești, devine un admirator și prieten
apropiat al lui Sadoveanu, invitându-l la o excursie pe Râul Râșca. În această
perioadă, o tânără scriitoare, Constanța Marino-Moscu, l-a acuzat că a plagiat
lucrările sale în Mariana Vidrașcu, un roman în serie care nu a fost terminat și
care a fost dat uitării.

1904 a fost anul în care Sadoveanu a debutat efectiv, publicând patru volume:
Șoimii, Povestiri, Dureri înăbușite și Crâșma lui Moș Petcu, volume în care
Sadoveanu abordează cu precădere teme istorice. Acestea au marcat începutul unei
cariere prolifice în literatură, care avea să dureze pentru mai mult de jumătate
de secol și o lungă colaborare cu editura Minerva. Debutul a fost pregătit din
timp, bazându-se pe exercițiile literare din deceniul trecut. Nicolae Iorga va
numi anul 1904 „anul Sadoveanu”, în timp ce criticul Titu Maiorescu, lider al
mișcării conservatoare Junimea, a făcut o recenzie pozitivă volumului Povestiri,
propunându-l totodată la premiile Academiei Române din 1906. Într-un eseu din
1908, Maiorescu îl menționa pe Sadoveanu, alături de alți scriitori, într-o
listă cu cei mai mari scriitori ai României. Conform lui Vianu, Maiorescu a
văzut în Sadoveanu și ceilalți tineri scriitori triumful teoriei sale bazată pe
o formă „populară” a realismului, teorie apărută în eseurile sale încă din anul
1882. Sadoveanu i-a amintit pe Iorga, Maiorescu, și în special pe Constantin
Banu și poetul sămănătorist George Coșbuc ca cei care l-au ajutat să capteze
interesul colegilor săi scriitori și a publicului. Până atunci, scriitorul
avusese parte de manifestări de adversitate din partea oponenților
Sămănătorului, în principal din partea criticului Henric Sanielevici. În
recenziile sale din Curentul Nou, volumele lui Sadoveanu erau considerate ca
promovând acte imorale precum adulterul și violul, criticul exprimându-și
totodată opinia că programul lui Iorga de didacticism moral era unul ipocrit.
După cum avea să-și amintească mai târziu, Sadoveanu însuși era deranjat de
unele aprecieri critice în legătură cu opera sa, menționând că decanul
Sămănătorist l-a considerat odată egalul lui Vasile Pop (unul din protejații lui
Iorga, considerat supraapreciat de Sadoveanu).

În același an, Sadoveanu devine unul din editorii Sămănătorului, alături de
Iorga și de Iosif. Revista avea scopul de a stabili o „cultură națională”, o
mișcare de emancipare față de influențele străine. Totuși, conform lui George
Călinescu, această ambiție s-a manifestat doar printr-o „mare influență
culturală”, jurnalul continuând totuși să fie unul eclectic, la care colaborau
atât tradiționaliștii rurali ai „tendinței naționale”, precum și adepții unor
curente cosmopolite precum simbolismul. Călinescu și Vianu au fost de acord cu
faptul că Sămănătorul a fost, în mare parte, promotorul unor reguli mai vechi,
trasate inițial de Junimea. Vianu mai adaugă și că aportul lui Sadoveanu la
cercul literar a fost principalul element artistic din istoria acestuia,
felicitându-l pe Iosif pentru predicția sa conform căreia, în timpul unei
perioade de „criză” literară, Sadoveanu era persoana generatoare de inovație.

Scriitorul a continuat să publice într-un ritm impresionant, alte patru volume
fiind date spre publicare în anul 1906. În paralel, Sadoveanu continuă să
lucreze ca funcționar de stat. În 1905, este numit la Ministerul Educației,
condus pe atunci de conservatorul Mihail Vlădescu. Supervizorul său era poetul
D. Nanu; i-a avut colegi pe George Vâlsan și Nicolae N. Beldiceanu. Nanu scria
în acea perioadă: „Este o clădire plină cu oameni de litere. Aici nu se
lucrează. Oamenii fumează, își beau cafeaua, creează vise, poeme și proză
[...]." Slujba sa administrativă este întreruptă de o a doua încorporare în
1906, în Forțele Terestre, fiind înaintat la gradul de sublocotenent. Fiindcă
era deja supraponderal, marșul de la Probota, din centrul Moldovei, până în
Bucovina, i-a cauzat mari suferințe.

Sadoveanu s-a întors la Fălticeni și la locul său de muncă - masa de scris - în
1907, anul Răscoalei Țărănești. Ministrul Educației, Spiru Haret, îl numise
inspector al cercurilor culturale sătești și al bibliotecilor populare. Inspirat
de rezultatul sângeros al revoltei, precum și de încercările lui Haret de a
educa țărănimea, Sadoveanu atrage în mod repetat atenția poliției după ce
publică ghiduri de autoajutorare destinate plugarilor harnici, un fel de
activism social care a dus în final la o scurtă anchetă.

Mihail Sadoveanu devine un scriitor profesionist între anii 1908-1909, după ce
se alătură Societății Scriitorilor din România, devenind și președintele
acesteia la 2 septembrie 1909. În același an, el, Iosif, și Anghel, alături de
Emil Gârleanu, pun bazele publicației cu apariție lunară Cumpăna, care luptă
împotriva eclectismului lui Ovid Densusianu și a școlii junimiste În 1910 însă,
revista își încetează apariția. Devine și o prezență constantă la întâlnire
intelectualilor avute la Cafeneaua Kübler.

În 1910 este numit în funcția de director al Teatrului Național din Iași,
poziție pe care o deține până în 1919. În acest an publică volumele Povestiri de
sară (la Editura Minerva), Genoveva de Brabant, broșura Cum putem scăpa de nevoi
și cum putem dobândi pământ ș.a. Colaborează la revista Sămănătorul, dar se va
simți mai apropiat spiritual de revista care apărea la Iași, Viața Românească.
Tot în 1910 traduce din franceză unul din studiile lui Hippolyte Taine despre
geneza operelor de artă. Și-a dat demisia din funcția de președinte al
Societății Scriitorilor Români în noiembrie 1911, fiind înlocuit de Emil
Gârleanu, dar continuă să rămână funcțiile de membru în comitetul de conducere
și cenzor. A fost o prezență marcantă a ziarului Minerva, alături de Anghel și
criticul literar Dumitru Karnabatt, și a mai publicat în publicația
tradiționalistă Luceafărul.

Sadoveanu este din nou chemat sub arme în timpul celui de-al Doilea Război
Balcanic din 1913, în care România s-a confruntat cu Bulgaria. Ajungând la
gradul de locotenent, se oprește pentru o perioadă în Fălticeni cu al
Cincisprezecelea Regiment de Infanterie, după care luptă pentru scurt timp pe
front. Se întoarce apoi la viața de scriitor. Devenind bun prieten cu poetul și
umoristul George Topîrceanu, îi însoțește pe el și pe alți scriitori în tururi
culturale între 1914 și 1915 În anul 1915 publică mai multe scrieri, cea mai
importantă fiind romanul istoric Neamul Șoimăreștilor.

Între 1916-1917, odată cu intrarea României în Primul Război Mondial și
invadarea acesteia de către Puterile Centrale, Sadoveanu se stabilește în
Moldova, singurul teritoriu românesc rămas neocupat. Scriitorul oscilează între
germanofilia prietenilor de la Viața Românească, care considerau războiul ca
aducător de sărăcie și suferință, și Antanta, față de care România își luase
angajamente. În această perioadă este reales președinte al Societății
Scriitorilor, având un mandat provizoriu care se termină în 1918, când România
semnează pacea cu Puterile Centrale, și, ca militar în rezervă, devine editorul
broșurii propagandistice regionale, România. I s-au alăturat Tudor Arghezi și
Topîrceanu (care tocmai fusese eliberat dintr-un lagăr de concentrare din
Bulgaria), fondând împreună , la Iasi, revista Însemnări Literare. În decembrie
însă, revista își anunță încetarea apariției. „Noi, cei de la Însemnări
literare, reintrăm în curentul ei cu modestele noastre mijloace.” Sadoveanu se
stabilește în cartierul Copou din Iași, cumpărând, renovând și redecorând vila
cunoscută sub numele de Casa cu turn. Aceasta fusese reședința lui Mihail
Kogălniceanu în secolul al XIX-lea, iar în timpul războiului l-a găzduit pe
compozitorul George Enescu. În această perioadă colaborează cu intelectualul de
stânga Vasile Morțun și, împreună cu el și cu Arthur Gorovei, fondează și
editează revista Răvașul Poporului.

În 1921 devine membru al Academiei Române. Doi ani mai târziu, își ține
discursul de recepție, în care face aprecieri pozitive fată de folclorul
românesc în general și de poezia populară în special. Reîncepe colaborarea la
revista Viața românească, alăturându-se nucleului de redactori din perioadă
interbelică, din care face parte și Garabet Ibrăileanu, publicând fragmente din
romanele sale (unele dintre ele inițial publicate la editura acesteia). Tot la
editura revistei ieșene publică volumul de nuvele Umbre și broșura În amintirea
lui Creangă, iar la Editura Luceafărul, volumul Priveghiuri. Găzduiește în casa
sa din Dealul Copoului scriitori precum Topîrceanu, Gala Galaction, Otilia
Cazimir, Ionel și Păstorel Teodoreanu, pe Dumitru D. Pătrășcanu și pe dirijorul
Sergiu Celibidache. Este apropiat al poetului socialist Ioan N. Roman,
ajutându-l să-și promoveze scrierile, de aceleași avantaje bucurându-se
memorialistul Gheorghe Jurgea-Negrilești, și scriitorul satiric Radu Cosmin.

Deși are probleme cardiace, Sadoveanu face excursii prin țară, unele dintre
monumentele inspirându-i opera: Mănăstirea Agapia și Văratec și Cetatea
Neamțului. După 1923, alături de Topîrceanu, Demostene Botez și alți
colaboratori ai revistei Viața Românească, obișnuiește să meargă la vânătoare.
Este fermecat de priveliștile pe care le vede în timpul unei vizite din 1927 la
râul Arieș. În același an face o călătorie în Olanda cu Orient Expressul,
călătorie descrisă ulterior în volumul său de reportaj Olanda. Popularitatea sa
începe să crească: în 1925, 1929, respectiv 1930, publică un număr de romane
bine primite de critici: Venea o moară pe Siret..., Zodia Cancerului și
Baltagul, iar cea de-a cincizecea aniversare a sa din 1930 este sărbătorită la
nivel național. Tot în acest an, Sadoveanu, Topîrceanu și profesorul T. C. Stan
redactează și publică împreună o serie de abecedare.

În anul 1926 reprezintă Societatea Scriitorilor Români, împreună cu Liviu
Rebreanu, la Congresul de la Berlin. În același an intră în Partidul Poporului,
în care era deja membru prietenul său Octavian Goga,. Acesta își formează
ulterior propriul Partid Agrar, la care va trece și Sadoveanu. În timpul
alegerilor din 1927, câștigă un loc de deputat din partea județului Bihor. După
alegerile din 1931, ocupă un loc de senator din partea județului Iași. În
perioada cabinetului țărănist, condus de Nicolae Iorga, Sadoveanu este
președinte al Senatului României. Numirea sa în funcție a fost justificată prin
statutul de personalitate culturală. În această perioadă face parte din Partidul
Național Liberal-Brătianu, un partid de dreapta în opoziție cu principala
grupare Național-Liberală. În paralel, începe să contribuie la cotidianul de
stânga Adevărul. În 1928 publică Hanul Ancuței, o lucrare remarcabilă aparținând
perioadei de maturitate a scriitorului, care cuprinde nouă povestiri, îmbinare
măiastră a genului epic și liric.

Între 1927 și 1930 a fost Venerabilul Lojii masonice ieșene „Dimitrie
Cantemir”,, iar din 1932 al Lojii „Moldova”, din același orient. Între 1930 și
1935 a îndeplinit următoarele demnități masonice: „Mare Maestru Adjunct al Marii
Loji Naționale din Româ­nia (MLNR), Pro Mare Maestru al MLNR, Mare Maestru al
MLNR și Mare Maestru al Franc-Masoneriei Române Unite. Fratele său, Vasile
Sadoveanu, de profesie inginer agronom, a fost, de asemenea, mason.

Își publică lucrările într-un ritm accelerat, culminând cu primul volum din
trilogia sa istorică Frații Jderi (Ucenicia lui Ionuț), publicat în anul 1935.
În 1936, preia direcția ziarului Adevărul și a ediției sale matinale, Dimineața.
Alături de George Topârceanu, Mihai Codreanu și Grigore T. Popa editează,
începând cu luna ianuarie, revista lunară Însemnări ieșene. La moartea lui
Garabet Ibrăileanu, Mihail Sadoveanu va evoca cu cuvinte elogioase
personalitatea criticului literar și redactorului revistei Viața românească. În
această perioadă este implicat într-o dispută publică cu presa fascistă și cea
de extremă dreapta, contracarând atacurile acestora în ziarele proprii.
Susținători ai extremei drepte organizau în public arderea volumelor sale.
Scandalul s-a prelungit și în următorii ani, Sadoveanu având în acest sens
sprijinul prietenilor săi din lumea literară. Printre ei se află și Topîrceanu,
care la acea dată era internat în spital, și care l-a susținut până la moartea
sa, cauzată de un cancerul hepatic. În septembrie 1937, ca semn de solidaritate
și de apreciere a muncii sale, Universitatea din Iași îi oferă lui Mihail
Sadoveanu titlul de doctor honoris causa.

La sfârșitul anilor '30 se retrage din viața politică, din cauza dictaturilor de
dreapta prin care trecea România, dar revine la începutul anilor '40,
oferindu-și sprijinul Regelui României Carol al II-lea și formațiunii politice
înființate de acesta, Front al Renașterii Naționale, care încerca să blocheze
venirea la putere a grupării radicale fasciste Garda de Fier. Regele îl numește
membru al restrânsului senat corporatist. În 1940, Editura Fundațiilor Regale îi
publică primul volum de Opere. După ce Conducătorul Ion Antonescu înlătură Garda
de Fier în timpul rebeliunii legionare și își stabilește propriul regim fascist,
Sadoveanu rămâne apolitic și este din ce în ce mai prezent în viața publică,
ținând prelegeri pe teme culturale pentru postul național de radio. După
publicarea în 1942 a ultimei părți a trilogiei Frații Jderi, Sadoveanu se
retrage din nou, la cabana sa de vânătoare de la Oașa, pe Valea Frumoasei,
alături de care construise și o bisericuță; acest loc i-a servit ca inspirație
pentru povestirile din volumele Valea Frumoasei, Ochi de urs și Poveștile de la
Bradu-Strâmb. În timpul acestor ani, scriitorul o întâlnește pe Valeria Mitru, o
jurnalistă feministă mai tânără ca el, cu care, după o scurtă perioadă de timp,
se căsătorește. În august 1944, prin Lovitura de stat de la 23 august 1944,
România întoarce armele, trecând de partea aliaților, trupele române luptând cu
sau fără voie alături de Armata Roșie. Paul-Mihu Sadoveanu moare pe front, la 22
septembrie, în Transilvania.. Conform Profirei Sadoveanu, durerea resimțită de
scriitor îl împiedică pentru totdeauna să scrie cel de-al patrulea și ultim
volum al Fraților Jderi. Tot în 1944, Sadoveanu candidează la președinția
Societății Scriitorilor Români, dar este învins de Victor Eftimiu. Cea de-a
patruzecea aniversare a debutului său este sărbătorită printr-o ceremonie
specială la Academie, unde Tudor Vianu susține un discurs prin care realizează o
retrospectivă a întregii opere a confratelui său.

După preluarea puterii de către sistemul comunist, Sadoveanu a sprijinit noile
autorități, trecând de la propria versiune de realism la doctrina comunistă a
realismului socialist. Aceasta a dus la colaborarea cu Asociația Română pentru
strângerea Legăturilor cu Uniunea Sovietică (ARLUS), condusă de medicul
endocrinolog, ulterior academician Constantin Ion Parhon. Scriitorul
îndeplinește rolul de gazdă pentru delegațiile sovietice conduse de Andrei
Vîșinski și Vladimir Kemenov în timpul vizitelor lor din 1944, după care devine
președintele „secției literare și filosofice” a ARLUS (secondat de Mihai Ralea
și Perpessicius). În februarie 1945, el se alătură lui Parhon, Alexandru
Rosetti, compozitorului George Enescu, biologului Traian Săvulescu și
matematicianului Dimitrie Pompeiu într-un protest împotriva politicilor
culturale promovate de primul ministru Nicolae Rădescu și a cabinetul său,
pentru a-l discredita pe anti-comunistul Rădescu și pentru a-l face să plece de
la putere. După iunie 1946, Sadoveanu devine editor al revistei literare a
asociației, Veac Nou, alături de Ion Pas, Gala Galaction, Horia Deleanu, Octav
Livezeanu și N. D. Cocea.

Schimbările literare și politice ale lui Sadoveanu devin vizibile publicului în
martie 1945, în timpul conferinței publice despre Stalin care a avut loc la
București, fiind doar una din conferințele pe care le-a îinut la nivel național.
Discursul său, intitulat Lumina vine de la Răsărit, este o încercare de a
îmbunătăți imaginea Stalinismului în România. ARLUS va publica în același an
textele acestor conferințe într-un singur volum. Tot în 1945, Sadoveanu
călătorește prin Uniunea Sovietică împreună cu profesorii Parhon, Săvulescu,
sociologul Dimitrie Gusti, lingvistul Iorgu Iordan, și matematicianul Simion
Stoilow, fiind invitat de Academia Rusă de Științe să ia parte la cea de-a 220-a
aniversare a înființării ei. Sunt vizitate colhozuri și creșe, și au loc
discuții cu agronomul Nicolai Tsitsin, un apropiat al lui Stalin. La întoarcere,
scriitorul publică alte texte controversate și ține discursuri prin care laudă
sistemul sovietic. În același an, Editura Cartea Rusă a ARLUS a mai publicat,
printre altele, și traducerea volumului Scheciurile unui sportiv de Ivan
Turgenev , făcută de Sadoveanu.

În timpul alegerilor măsluite din 1946, Sadoveanu a fost candidat al Blocului
Partidelor Democratice (BPD) în colegiile din București, câștigând un loc în
noul Parlament al României, cel unificat. În prima sesiune, cea din decembrie
1946, este ales președintele Parlamentului. Locuiește la Ciorogârla, primind din
partea statului o vilă deținută anterior de jurnalistul Pamfil Șeicaru, de
orientare fascistă. Această decizie a fost considerată de Partidul
Național-Țărănesc drept corupție politică, atrăgându-i lui Sadoveanu porecla de
„Contele de Ciorogârla".

În 1948, după abdicarea Regelui Mihai și instalarea regimului comunist la
putere, Sadoveanu primește cele mai înalte poziții care au fost acordate
vreodată unui scriitor român, însoțite de beneficii materiale substanțiale.
Între anii 1947-1948, el, alături de Parhon, Ștefan Voitec, Gheorghe Stere, și
Ion Niculi, devine membru al Prezidiului ales de BPD. A rămas membru al noii
Academii a Republicii Populare Române, și, alături de alți intelectuali
pro-sovietici, este ales în conducerea acesteia.

După ce Societatea Scriitorilor a fost reorganizată în Uniunea Scriitorilor din
România în 1949, Sadoveanu devine președintele de onoare al acesteia. Apoi, în
1950, este numit președintele ei, înlocuindu-l pe Zaharia Stancu. Conform
scriitorului Valeriu Râpeanu, această numire a fost un semn al marginalizării
lui Stancu după excluderea sa din Partidul Comunist Român, Uniunea Scriitorilor
fiind în acea perioadă condusă de fapt de Primul Secretar, poetul comunist Mihai
Beniuc. Sadoveanu și Beniuc au fost realeși la primul congres al uniunii (1956).
Între timp, Sadoveanu publică mai multe volume realist-socialiste, printre care
și Mitrea Cocor (după unele surse scris de Dumitru Ciurezu și modificat de
Sadoveanu), prin care se apreciau și încurajau politicile de colectivizare.
Romanul este publicat în 1949 și îi aduce lui Sadoveanu primul Premiu de Stat
pentru proză.

În această perioadă, Sadoveanu este implicat în campaniile culturale susținute
de noul regim. În luna iunie a anului 1952, devine președinte al Consiliului
Științific al Academiei, cel care va modifica alfabetul limbii române. Astfel,
se renunță la litera â, fiind înlocuită cu î (scriere preferată de Sadoveanu în
primele sale lucrări). Se implică în mișcarea pentru pace din Blocul Estic,
conducând Comitetul Național pentru Apărarea Păcii într-o perioadă în care
Uniunea Sovietică dorea să portretizeze inamicii din Războiul rece ca
instigatori de război și vinovați unici pentru proliferarea armelor nucleare.
Este reprezentantul României la Consiliului Mondial al Păcii, primind, în 1951,
Premiul Internațional pentru Pace. Din postura de parlamentar, Sadoveanu face
parte din comitetul însărcinat cu elaborarea noii constituții din 1952, care, în
formă finală, reflecta influențele sovietice și asimilarea stalinismului în
discursurile politice românești. În martie 1953, la puțin timp după moartea lui
Stalin, scriitorul conduce mai multe ședințe ale Uniunii Scriitorilor, discutând
despre noile directive culturale ale URSS date de Georgy Malenkov, și
manifestându-se împotriva tinerilor autori care nu au renunțat la proletcultism.
În noiembrie 1955, la puțin timp după ce împlinește vârsta de 75 de ani,
scriitorului i se conferă titlul de Erou al Muncii Socialiste. După 1956 regimul
a anunțat o ușoară destalinizare, continuând să-l recomande pe Mihail Sadoveanu
ca unul din cele mai importante modele culturale ale regimului.

Scriitorul donează în 1950 Casa cu turn statului român, și se mută înapoi în
București, unde deține o casă în apropierea Muzeului Zambaccian.

Între 7 și 11 ianuarie 1958, Sadoveanu, Ion Gheorghe Maurer și Anton Moisescu
sunt președinții interimari ai Prezidiului Marii Adunări Naționale, funcție care
îl propulsează vremelnic pe scriitor în poziția de șef al statului.
Contribuțiile literare, dar și afinitățile ale politice, fac să i se acorde, în
1961, „Premiului Lenin pentru Pace”.

Suferă un infarct care îi afectează vorbirea și îl lasă aproape orb. Este
îngrijit de o echipă de medici condusă de Nicolae Gh. Lupu. Familia Sadoveanu se
retrage în zona Neamțului, locuind într-o vilă aflată în apropierea Schitului
Vovidenia și a localității Vânători-Neamț. Este vizitat periodic de prieteni din
literatură și politică, printre care și Alexandru Rosetti. Mihail Sadoveanu se
stinge din viață pe data de 19 octombrie 1961, la ora 9 dimineața, fiind
înmormântat pe 21 octombrie la Cimitirul Bellu din București. Casa din
apropierea Schitului Vovidenia este astăzi un muzeu dedicat scriitorului, Casa
Memorială „Mihail Sadoveanu”.

După moartea soțului ei, Valeria Sadoveanu s-a stabilit în apropierea Mănăstirii
Văratec, unde a organizat un cerc literar informal și un grup ortodox de
rugăciune, la care au luat parte istoricul literar Zoe Dumitrescu-Bușulenga și
poeta Ștefana Velisar Teodoreanu, dedicându-și viața apărării comunității de
călugărițe. Ea a mai trăit timp de 30 de ani după moartea soțului ei.

Unul din liderii generației sale, și unul din cei mai reprezentativi scriitori
români, Mihail Sadoveanu este totodată recunoscut pentru calitățile sale de
povestitor, scrierile despre natură și descrieri ale mediului rural. Autor
prolific, a publicat peste 100 de volume individuale (120 conform revistei
americane Time). Contemporanii săi l-au plasat pe Sadoveanu alături de Liviu
Rebreanu și Cezar Petrescu, aceștia fiind considerați în perioada interbelică,
în ciuda diferențelor de stil și abordare, mari romancieri. Criticul Ovid S.
Crohmălniceanu le descrie activitatea, concentrându-se pe ilustrarea vieții
rurale, fiind totuși părtinitor, semn că perioada interbelică a fost una
agitată, în timp ce istoricul literar Marcel Cornis-Pope îi consideră pe
Sadoveanu și Rebreanu „cei mai importanți romancieri ai primei jumătăți a
secolului al XX-lea” din România. În 1944, Tudor Vianu îl considera pe Sadoveanu
„cel mai important scriitor român pe care îl are România [în prezent], primul
dintre cei de-o seamă cu el.”

Subliniind originalitatea în contextul literaturii române și considerându-l unul
din scriitorii care militau pentru „tendința națională” (opusă moderniștilor
cosmopoliți), George Călinescu a mai notat că, printre multele sale povești și
romane, Sadoveanu împrumută din stilul predecesorilor și contemporanilor săi Ion
Luca Caragiale, Ioan Alexandru Brătescu-Voinești, Emil Gârleanu, Demostene
Botez, Otilia Cazimir, Calistrat Hogaș, I. A. Bassarabescu și Ionel Teodoreanu.
De asemenea inclusă în acest curent, „proza lui Emil Gârleanu e un ecou sintetic
din N. Gane, M. Sadoveanu, Bratescu-Voinesti si I. Bassarabescu”, „Gârleanu e
departe de a avea mijloacele poetice ale lui Sadoveanu, pe care totuși l-a
umbrit fără dreptate.” Cornis-Pope crede că proza lui Sadoveanu este o
continuare a „narațiunii naționale” explorată anterior de Nicolae Filimon, Ioan
Slavici și Duiliu Zamfirescu, în timp ce istoricii literari Vianu și Zigu Ornea
menționează că Sadoveanu s-a inspirat și din temele și genurile abordate de
autorul junimist Nicolae Gane. În tinerețe, Sadoveanu l-a admirat și i-a
colecționat lucrările lui N. D. Popescu-Popnedea, un autor prolific de
almanahuri, romane istorice și de aventură. Trecerea sa la realism a fost
inspirată de citirea operelor lui Gustave Flaubert și în special ale lui Nikolai
Gogol. Sadoveanu și Gane au fost indirect influențați de diplomatul rus Wilhelm
von Kotzebue, autor al poveștii cu temă românească Laskar Vioresku.

În accepțiunea lui Vianu, creațiile lui Sadoveanu au însemnat o revoluție
artistică în cadrul școlii locale realiste, comparabilă cu adoptarea
perspectivei de către artiștii renascentiști. Interesul lui Mihail Sadoveanu
pentru lumea satului și viziunile sale asupra tradițiilor au făcut subiectul
unor dezbateri în cercurile moderniste. Inițiatorul modernismului în România,
Eugen Lovinescu, care a încercat sincronizarea unei literaturi urbane cu cea
europeană, a fost unul din cei mai mari critici ai lui Sadoveanu. Totuși,
Sadoveanu a fost bine primit de adversarii lui Lovinescu: Perpessicius și
editorul Contimporanului Ion Vinea, care, în căutarea autenticității literare,
credea în reducerea decalajului dintre avangardism și folclor. Această opinie a
fost împărtășită și de istoricul literar suedez Tom Sandqvist, care vedea în
opera lui Sadoveanu ca puncte de legătură cu modernismul interesul lui în
elemente păgâne și elemente absurde ale folclorului local. Într-o dispută despre
specificul național, și parțial ca răspuns la cererea lui Vinea, eseistul și
poetul modernist Benjamin Fondane a susținut că, în semn de apreciere față de
cultura română, cu care a venit în contact „sufletul lui Sadoveanu poate fi ușor
redus la sufletul slav”.

Personalitatea și experiența lui Sadoveanu au jucat un rol important în formarea
stilului său literar. După căsătoria din 1901, Mihail Sadoveanu a adoptat ceea
ce Călinescu numea stilul de viață „patriarhal”. Călinescu menționează că
Sadoveanu și-a educat personal pe cei mai mulți dintre copiii săi, folosing
chiar și biciul. Un epicureist, scriitorul era gospodar, vânător înrăit, pescar
și amator de șah. Colegul său, epigramistul Păstorel Teodoreanu, spunea despre
el că este un om cu gusturi culinare rafinate, care ținea la bucătăria
românească și vinul românesc. Stilul de viață era în strânsă legătură cu
interesele sale literare; personajele principale din romanele sale duceau o
viață retrasă și rudimentară (Călinescu face legătura cu dorința scriitorului
pentru „întoarcerea la vremurile patriarhale”), Operele sale sunt apreciate
pentru prezența naturii și pentru descrierile amănunțite ale festinurilor
ritualice, ale partidelor de vânătoare și de pescuit.

Călinescu consideră că valoarea acestor descrieri a crescut în timp, și că
autorul, odată ce a renunțat la liricizare, le-a folosit ca „un mijloc pentru
simțuri pentru a se bucura de formele pe care natura le oferă omului.” A mai
adăugat că estetica lui Sadoveanu amintește de arta Epocii de Aur din Olanda:
„S-ar putea spune că Sadoveanu reclădește în Moldova zilelor noastre [...]
ulcioarele cu vin olandeze și mesele pline cu vânat și pește.” Vianu susține că
Sadoveanu nu a folosit descrierea numai pentru rolul ei estetic, ea fiind des
prezentată într-o manieră impresionistă, primind un rol specific, chiar discret,
în cadrul operelor, servind la elaborarea acțiunii. Tradiționalistul Garabet
Ibrăileanu, referindu-se la scrierile lirice despre natură ale lui Sadoveanu, a
declarat că scriitorul a reușit să „depășească natura”. La polul opus,
modernistul Eugen Lovinescu s-a opus cu fermitate descrierilor unor peisaje
primordiale, considerând că, deși a adoptat ideologia realistă, rivalul său era
prea influențat de romantism. Atitudinea lui Lovinescu, după cum nota criticul
Ion Simuț, se datora parțial faptului că Sadoveanu a avut de la început și de
câștigat și de pierdut din înregimentarea sa temporară în sămănătorismul lui
Iorga. În 1962, în cadrul revistei Time apare un articol în care scrie că stilul
său era „învechit”, fiind mai aproape de cel al lui Leo Tolstoi și Ivan
Turgenev, „deși nu are puterea sau abilitățile niciunuia dintre ei.” Și pentru
Călinescu și Vianu, Sadoveanu este un creator cu înclinații romantice vădite,
care amintesc de cele ale lui François-René de Chateaubriand. Spre deosebire de
Lovinescu, Vianu considera aceste înclinații ca neavând un efect negativ pentru
arta lui Sadoveanu.

Văzută de criticul literal Ioan Stanomir ca marcată de „volubilitate”, și astfel
contrastând cu natura sa cunoscută de taciturn și de aparentă amărăciune, forma
limbii române utilizate de Mihail Sadoveanu, în special cea folosită în romanele
istorice, a fost apreciată pentru folosirea arhaismelor și abordarea inventivă a
lexicului românesc. Împrumutând adesea idei și mijloace de expresie din
cronicile moldovene ale lui Ion Neculce și Miron Costin, autorul îmbină cu
creativitate mai multe dialecte regionale și registre lingvistice,
îndepărtându-se de simpla imitație a limbajului istoric. Povestite în general la
persoana a treia, în cărțile sale nu se regăsesc diferențe între limbajul
folosit de povestitor și cel folosit de personaje. Conform lui Călinescu,
Sadoveanu are „o capacitate de a vorbi autentic enormă”, asemănătoare cu cea a
lui Caragiale și a lui Ion Creangă. Scriitorul însuși era fascinat de
„elocvența” oralității rudimentare, și în special a discuțiilor băieșilor pe
care le-a auzit în timpul călătoriilor sale. Pornind de la observațiile făcute
de mai mulți critici, care au lăudat, în general, calitățile poetice ale prozei
lui Sadoveanu, Crohmălniceanu a vorbit în detaliu despre rolul romancierului
moldovean în remodelarea limbajului literar. Această contribuție deosebită a
fost descrisă pentru prima dată la începutul secolului al XX-lea, când Sadoveanu
a fost aclamat de către Titu Maiorescu pentru adaptarea stilul său de a scrie la
mediul social și de circumstanțele poveștilor sale. Cu toate acestea, Vianu
constată că scrierile din ultima perioadă a vieții lui Sadoveanu au tendința de
a lăsa mai mult spațiu pentru neologisme, prezente în mare parte în acele pasaje
în care vocea naratorului ia cuvântul.

Un alt element unificator în creația lui Sadoveanu este recurgerea la tipuri
literare. Încă din 1904, Maiorescu l-a lăudat pe tânărul povestitor pentru
descrierea precisă a personajelor conform perioadei istorice în care trăiau.
Tudor Vianu a subliniat că, spre deosebire de mulți dintre predecesorii săi
realiști, Sadoveanu îl vedea pe țăranul român ca pe „un tip superor de om, un om
eroic”. El a mai adăugat că: „simplu, în sensul că acești oameni sunt mișcați de
câteva dispozitive [care] coincid cu instincte fundamentale ale omenirii, [ei]
sunt, în general, misterioși.” În aceeași notă, Sadoveanu creează, de asemenea,
înțelepți populari, ale căror opinii cu privire la viata sunt de o natură
umanistă naturii, și de multe ori descris în contrast cu principiile
raționalismului raționalist ale culturii occidentale. Comentând pe baza acestui
aspect, prietenul lui Sadoveanu, George Topîrceanu, credea că opera lui
Sadoveanu a depășit noțiunile mai intelectuale [și] mai mult artificiale ale
„tipologiilor”, și că "el creează [...] oameni.” Subiectul principal al operei
sale ulterioare, susține Sandqvist, a fost „o lume arhaică în care fermierii și
proprietarii de pământ erau oameni liberi, cu drepturi egale” (sau, conform lui
Simuț, „o utopie a eroismului arhaic”).

Astfel, Călinescu consideră că opera lui Sadoveanu pare să fie o creație
monolitică, prin care „un singur om” reflectă „o singură natură, universală,
locuită de un singur tip de om”, și a aduce aminte de o viziune similară a
completitudinii arhaice așa cum se găsește în literatura poetului Mihai
Eminescu. Asemănarea cu viziunea lui Eminescu de "nostalgie, întoarcere,
protest, cerere, aspirație spre o lume [rurală] pe care a părăsit-o” a fost, de
asemenea, menționată de Vianu, în timp ce Topîrceanu vorbea despre „descoperirea
paradoxală că [Sadoveanu] este cel mai mare poet de la Eminescu încoace.” Mihail
Sadoveanu și-a format viziunile tradiționaliste asupra literaturii investigând
folclorul românesc, pe care l-a evocat ca sursă de inspirație în cadrul unui
discurs ținut în fața altor scriitori de la Academia Română. George Călinescu,
în a sa monumentală lucrare, Istoria literaturii române de la origini până în
prezent (1941), considera că felul lui Sadoveanu de a fi se reflectă și în opera
sa. „Omul însuși personifică în chipul cel mai izbitor opera: voinic, trup mare,
cap voluminos, gesturi cumpănite de oier, vorbire îmbelșugată dar prudentă și
monologică, ocolind disputa; însă lăsarea în jos a gurii, zâmbetul împietrit al
feții, aduc pe față o nepăsare ferină; ochii nelămuriți, reci, venind de departe
și trecând peste prezent, sunt ai unei rase necunoscute. Într-un articol din
1930, G. Călinescu scria în 1937 în „Adevărul literar”: „Îl cred foarte
necultivat”, atitudine contestată de alți istorici literari. Alexandru Paleologu
îl consideră o figură proeminentă a intelectualității vremii, „cel mai
intelectual scriitor de la Eminescu încoace”, în timp ce însemnările sale
private arată că el era un om citit, bine familiarizat cu literaturile din mai
multe țări. Deși considerat un scriitor spontan, Sadoveanu a întâmpinat greutăți
în elaborarea poveștilor sale și în cercetările contextului istoric, păstrând
multe dintre detaliile investigațiilor sale în jurnalele personale.

Volumul său de debut, Povestiri, a fost apreciat de George Călinescu ca fiind un
volum care cuprinde toate temele care vor fi dezvoltate în romanele ulterioare.
Totuși, el le consideră pe unele „ciudate”, arătând că Sadoveanu avea probleme
în dezvoltarea narațiunii. Aceste scrieri cuprind în principal episoade din
viața boierilor, arătând felul în care se înțeleg între ei, cum se poartă cu
servitorii și cu țara lor. Într-una dintre povești, intitulată Cântecul de
dragoste, Sadoveanu abordează problema robiei, ilustrând moartea unui rob țigan
care a fost ucis de stăpânul său gelos, în timp ce în Răzbunarea lui Nour, un
boier refuză să facă pace cu Dumnezeu până când moartea fiului său va fi
răzbunată. Alte fragmente se ocupă doar cu existența izolată a țăranilor: de
exemplu, în Într-un sat odată, un bărbat misterios moare într-un cătun din
Moldova, iar localnicii, în imposibilitatea de a-i descoperi identitatea, îi
vând calul. În Năluca, acțiunea se desfășoară în jurul conflictului dintre doi
bătrâni care încearcă să-și ascundă trecutul rușinos. George Călinescu observă
că, în special în Năluca, Sadoveanu începe să exploreze tehnica discontinuității
în contribuțiile sale literare. „Mijlocul tehnic, de pe acum caracteristic al
autorului, de a sugera mocnirea sub cenușă a pasiunilor e o respirație
contemplativă în care se evocă un element stătător: natura vie ori moartă.”

Următoarea colecție de povești scurte, Dureri înăbușite, se bazează pe natura
moartă și duce opera sa în direcția realismului socialist și a naturalismului
(Călinescu presupune că Sadoveanu a împrumutat această caracteristică de la
scriitorul francez Émile Zola sau de la Alexandru Vlahuță). Pentru Călinescu,
această alegere a fost una cu „efecte dăunătoare” pentru opera lui Sadoveanu,
considerând că Dureri înăbușite este „poate cea mai slabă” dintre colecțiile
sale de povestiri. În opinia lui Lovinescu, înclinațiile lui Sadoveanu asupra
naturalismului nu însemna că poveștile sale trebuie să fie obiective. Lucrările
redau momente dramatice ale existenței individuale. În Lupul, un animal este
urmărit și prins de un grup de țărani; personajul eponim din Ion Ursu pleacă din
sat pentru a deveni proletar, și devine alcoolic; ucenicul din Sluga nu este
capabil să se răzbune pe maistrul său la momentul potrivit; în Doi feciori, un
boier ajunge să țină la fiul său ilegitim, care lucra pe moșia sa și nu își
cunoștea tatăl.

În 1905 Sadoveanu publică și Povestiri din război, care cuprinde scene din viața
soldaților români care au luptat în Războiul de Independență. Împotrivindu-se
unor serii de exagerări regăsite în carte, revista Time apreciază totuși că
„uneori el are abilitățile necesare pentru un scriitor de a face povești
captivante chiar și despre un război învechit”. Concluzia ei este că
„Scheciurile lui Sadoveanu au virtuțiile - și viciile - unor imprimeuri vechi de
vânătoare și ale unor scene de luptă din perioada romantică a secolului al
XIX-lea.”

Sadoveanu revine la perspectiva sumbră a vieții în volumul Crâșma lui Moș Petcu,
unde descrie viața satului neperturbată de factorii externi. Casa lui Petcu,
stabilită pe malul râului Moldova, este un loc liniștit, vizitat de drumeți.
„Oamenii au în tăcere și în violență o mecanică lentă, stereotipică, ca unii ce
nu pot cuprinde în ei decât o singură dramă. În desfășurarea ca de ceasornic a
poveștii lor unice, prozatorul folosește din ce în ce mai mult o limbă mai
magistrală.” Călinescu mai aprecia la Crâșma lui Moș Petcu și descrierea
naturii, a cărui scop este cel de a evoca „eternitatea indiferentă” a
conflictelor dintre protagoniști, și care, uneori, se bazează, pe „o mare
bogăție de sunete și cuvinte.” I-a reproșat scriitorului „o oarecare monotonie”,
concluzionând că Sadoveanu ajunge să folosească aceste tehnici în aproape toate
operele sale ulterioare.

Totuși, poveștile lui Sadoveanu din această perioadă au revenit de multe ori la
o perspectivă naturalistă, în special în seria de scheciuri și nuvele care
dezvăluie viețile modeste duse de angajații Căilor Ferate Române, ai tinerilor
înrolați în Armata Română, sau a femeilor de boieri care seduc adolescenți, sau
provinciala mică burghezie. Altele fac referire la credințele unor oameni cu
puțină carte în legătură cu autoritățile vremurilor: un țăran crede cu
încăpățânare că Mica Unire din 1859 dintre Țara Românească și Moldova a fost
făcută pentru a asigura supremația clasei sale sociale; o tânără femeie dintr-o
clasă socială inferioară este menită să se căsătorească cu un boier din interes
dar ajunge să aleagă o viață liberă; și un țigan dezertează din armată după ce i
se spune să facă baie. În La noi, la Viișoara, viața unui bătrân degenerează în
avariție și bigotism, până în momentul când își înfometează soția până ce
aceasta moare. Portretizarea pozitivă a haiducilor ca nelegiuitori cinstiți care
încearcă să învingă nedreptățile feudale, repetă anumite stereotipuri care se
regăsesc în folclorul românesc, prezente la personaje precum: Vasile cel Mare,
Cozma Răcoare, Liță Florea etc. În opera intitulată Bordeenii, excentricii
mizantropi conduși de diabolicul Sandu Faliboga, îi tâlhăreau pe cei care fugeau
de autorități și a căror comportare semăna cu cea ale coloniștilor din America.
Lepădatu, un copil nedorit, vorbește în numele întregului grup: „Ce aș putea să
fac? [...] dacă oriunde sunt aceste târguri mari pline de oameni? Aș avea un
timp mai bun cu vitele; cu ele am crescut și cu ele m-am obișnuit."
Romanticizând evenimente obscure ale perioadei medievale timpurii în Vremuri de
bejenie, Sadoveanu schițează apărarea improvizată a unei comunități de
refugiați, ultima lor redută în față de tătarilor nomazi.

Nuvela Hanu Ancuței, descrisă de George Călinescu ca fiind „capodopera
idilicului jovial și a subtilității barbare”, și de Z. Ornea ca prima dovadă a
„noii ere” a lui Sadoveanu, este o povestire în ramă de genul alegoriilor
medievale precum Decameronul lui Giovanni Boccaccio și Povestirile din
Canterbury ale lui Geoffrey Chaucer. Ea spune povestea unor drumeți care se
întâlneau în hanul cu același nume. O mare parte din poveste se concentrează în
jurul gusturilor culinare și a rețetelor comune, precum și cu contrastul general
între civilizație și modalități rudimentare folosite de români: într-un episod
din carte, un negustor lipscan îi uimește pe ceilalți protagoniști, atunci când
el le spune despre mesele frugale și inovațiile tehnice ale Europei de Vest.
Sadoveanu aplică aceeași tehnică narativă în Soarele în baltă, despre care
Călinescu spunea că folosește un „stil mai complex”.

În Șoimii, primul roman istoric al lui Sadoveanu, personajul principal este
Nicoară Potcoavă, un boier moldovean de la sfârșitul secolului al XVI-lea, care
a devenit hatman al cazacilor zaporojeni și domnitor al Moldavei. Povestea, a
cărei idei principale au fost trasate de Sadoveanu pe vremea când încă era un
adolescent, se concentrează pe evenimentele timpurii din viața lui Nicoară,
bazându-se pe povestea conform căreia el și fratele său Alexandru au fost frații
domnitorului Ioan Vodă cel Cumplit, au încercat să-și răzbune fratele după ce a
fost executat de către otomani. Profitând de situație, ei încearcă să îl ucidă
și pe Ieremia Golia, un boier a cărui presupusă trădare a dus la capturarea
domnitorului Ioan Vodă cel Cumplit, luând-o ca prizonieră pe fiica sa Ilinca.
Această poveste are mai multe episoade în care accentul se pune pe ilustrarea
nelipsitelor festine, precum și un fragment în care Potcoavă și aliații lui,
cazacii zaporojeni, se apucă de băut. Acoperind mai mulți ani din viața lui
Nicoară, și culminând cu înlăturarea de la putere, narațiunea arată victoria sa
împotriva pretendenților Petru Șchiopul și Golia, și prețul pe care l-a avut de
plătit pentru ascensiunea sa. Alexandru, care se îndrăgostește de Ilinca, cere
ca prizonierul Golia să nu fie ucis, însă fără succes. În urma asasinării, ambii
frați devin amărâți și renunță la putere. Călinescu considera Șoimii un roman
care este „încă ciudat”, menționând că Sadoveanu era la prima experiență cu
acest gen de operă.

Neamul Șoimăreștilor este un Bildungsroman publicat în 1915 al cărui personaj
principal este Tudor Șoimaru. El s-a născut într-o familie de țărani liberi din
zona Orheiului, și luptă în bătăliile din anul 1612 alături de Ștefan Tomșa în
încercarea acestuia de a pune mâna pe tronul Moldovei. După ce participă la
cucerirea Iașiului, se întoarce acasă și îl ajută pe boierul local Stroie să-și
recupereze fiica, Magda, care a fost răpită de cazaci. Șoimaru, care ține la
Magda, este înfuriat de vestea că tatăl ei i-a legat pe țărani de glie.

Implicarea lui Sadoveanu în politică a fost marcată de schimbări bruște în
convingeri, trecând în timpul carierei de politician de la doctrinele de dreapta
la cele de stânga de mai multe ori în viață. În strânsă legătură cu opiniile
sale tradiționaliste cu privire la literatura de specialitate, dar în contrast
cu apartenența sa politică la cabinetul Partidul Conservator și cel Liberal,
Sadoveanu s-a alăturat grupurilor naționaliste de diferite doctrine,
asociindu-se atât cu Nicolae Iorga în 1906, cât și cu grupul de stânga
Poporanist de la Viața Românească. El a încercat să refacă relațiile dintre
Iorga și poporaniști, însă fără succes. În anii 1910, tradiționalistul
anti-Iorga Ilarie Chendi vedea în Sadoveanu unul dintre poporaniștii care
promovau „vindecarea spirituală a poporului nostru, prin cultură.”

În această perioadă el a formulat o perspectivă rurală și naționalistă asupra
vieții, respingând ceea ce el consideră că „lumea hibridă urbană” pentru „lumea
realităților noastre naționale”. În analiza lui Călinescu, asta însemna că, la
fel ca predecesorii săi, printre care și conservatorul Eminescu, Sadoveanu
credea că orașele erau victime ale „categoriei suprapuse” de străini, în
particular a celor de pe moșii. După Răscoala Țărănească din 1907, Sadoveanu a
trimis un raport Ministrului Educației de la acea vreme, Spiru Haret,
informându-l despre starea sistemului de educație de la țară și problemele pe
care trebuiau să le înfrunte sătenii din Moldova. „Arendașii și proprietarii,
fără deosebire de naționalitate, își bat joc de munca romanului. Toți surtucarii
satului, primari, notari, scriitorași, mulg fără rușine, fără mila, aceasta vaca
lăptoasă. Se adaogă la aceștia și preotul – care aproape în toate părțile
(Moldovei – n.n.) e în discordie cu învățătorul". Acesta – "care este un
calic... sta lîngă țăran și lînga nevoile lui", învățătorul fiind „un izolat”.
Și de multe ori țăranii sînt cu preotul și cu ceilalți împotriva lui". Cu Neamul
Șoimăreștilor, problemele societății feudale și a mercantilismului și multe
dintre restricțiile economice, devin una din temele principale din operele sale,
care mai târziu aveau să-l înfățișeze pe Ștefan cel Mare ca primul campion al
justiției sociale (Frații Jderi). În timpul Primului Război Mondial, Sadoveanu a
aderat la rusofobia poporaniștilor și era împotriva Antantei, descriind politica
națională a Imperiului Rus din Basarabia mult mai barbară ca dominația
habsburgică a Transilvaniei. În 1916, a trecut brusc la tabăra pro-Antanta:
entuziasmul său în calitate de ofițer de propagandă a fost atins de controverse
odată ce România a înregistrat înfrângeri masive; Sadoveanu însuși a abandonat
cauza Antantei de 1918, când a fost lăsat la vatră, și a continuat să susțină
germanofilia lui Constantin Stere.

Călinescu îi vede pe Sadoveanu și pe Stere ca principalii ideologi ai Viața
Românească, menționând că el a fost totuși „notoriu cunoscut pentru
inconsecvență și oportunismul lui.” A mai scris că și Sadoveanu și Stere erau
împotriva minorităților etnice, în special membrii ai comunității evreiești, pe
care îi considera exploatatori, dar că, în calitate de umaniști, au avut o formă
de „simpatie umană” față de evrei și străini luați individual. Aspectul
poporanist al literaturii lui Sadoveanu a fost, de asemenea, subliniat de
Garabet Ibrăileanu la sfârșitul anilor 1920, atunci când s-a referit la
contribuțiile sale ca dovadă că cultura românească s-a reîntors cu succes la
originalitatea sa specifică. În esență, Crohmălniceanu scrie că Sadoveanu a fost
legat de Viața Românească prin susținerea specificului național, preferința sa
pentru povestirea la scară largă, și viziunea sa de curățenie și de naturalețe a
oamenilor.

Conform lui Z. Ornea, afilierea lui Sadoveanu la francmasonerie i-a format nu
numai demofilia politică, dar, de asemenea, și a sa „Weltanschauung, și, din
reflex, operele sale literare.” În consecință, după cum susține Ornea, Sadoveanu
a devenit un susținător al democrației, o atitudine care l-au dus într-un
conflict deschis cu naționaliștii extremiști. Alături de umanismul său,
naționalistul Sadoveanu a fost remarcat pentru a fi secular, și, astfel, în
contrast cu imaginea Bisericii Ortodoxe Române favorizată de naționaliștii de
extrema dreaptă. Sadoveanu respingea noțiunea străveche conform căreia românii
erau religioși, susținând chiar faptul că credința lor era „limitată la
ritualuri și tradiții.” A fost un susținător înfocat al cooperării
internaționale, în special între țările din Europa de Est și Europa Centrală.
Scriind pentru revista Familia în 1935, la 17 de ani de la Unirea Transilvaniei
cu România și la 15 ani după Tratatul de la Trianon, Sadoveanu i s-a alăturat
autorului maghiar Gyula Illyés pledând pentru relații bune între cele două țări
vecine. Cum menționa și Crohmălniceanu, deși romanele interbelice ale lui
Sadoveanu pot descrie atât conflicte între formațiuni politice și neînțelegeri
benigne, au rol în cele din urmă de a descuraja stereotipurile etnice, sugerând
că „darurile și calitățile diferitelor conduceri” sunt compatibile reciproc. În
conformitate cu Marcel Cornis-Pope, această viziune de cooperare este tema de
fond a Divanul persian, o carte, demonstrând valoarea dialogului intercultural
într-un moment politic tensionant. Același text a fost descris de către Vianu ca
dovadă a lui Sadoveanu de „înțelegere, blândețe și toleranță”.

În 1926, anul intrării sale în Alexandru Averescu în Partidul Popular, Sadoveanu
și-a motivat alegerea sa, într-o scrisoare a Octavian Goga, având convingerea că
intelectualitatea are resursele necesare pentru a participa în politică: "S-ar
părea că este în primul rând nevoie de contribuția intelectualilor, într-o epocă
în care nivelul intelectual global este în scădere.” Sinceritatea lui a fost
pusă la îndoială de către contemporanii săi: atât de prietenul său Gheorghe
Jurgea-Negrilești și comunistul Petre Pandrea din cauza solicitării, în
1926-1927, de către Sadoveanu și Păstorel Teodoreanu a fonduri publice
solicitate de la Ministrul de Interne Goga, cu Sadoveanu motivând că el a vrut
să înființeze o revistă culturală. Mai târziu a cheltui banii pe garderoba sa
personală. În schimb, Adrian Cioroianu ia act de faptul de episodul cu Partidul
Poporului, și mai ales „circumspecția reciprocă” între Sadoveanu și Partidul
Național Liberal, subliniind simpatia scriitorului pentru „intelectualii de
stânga”. Sine o marxist, Ovid S. Crohmălniceanu a sugerat că, încă din 1930,
atitudinea lui Sadoveanu a fost destul de asemănătoare cu cea avută de grupurile
comuniste.

În timpul anilor '30, pe vremea când era la conducerea Adevărului, Sadoveanu a
fost ținta atacurilor unor redactori ai unui ziar de dreapta deținut de
antreprenori evrei, care susținea că el a ales să-și abandoneze prerogative sale
naționaliste. Astfel, Sadoveanu devine ținta unei campanii de presă antisemite
și fasciste, avându-l ca adversar pe Nichifor Crainic de la Sfarmă-Piatră și
jurnaliștii care aveau legătură cu Garda de Fier. Publicația lui Crainic
presupunea că Sadoveanu și-ar fi „trădat” cauza naționalistă. Într-unul din
articole, Ovidiu Papadima l-a portretizat pe Sadoveanu ca victimă a manipulării
evreiești, și a comparat apartenența sa la francmasonerie cu venerarea
diavolului, luând în derâtere și faptul că era obez, în timp ce Crainic îl
compara cu propriul său personaj, trădătorul Ieremia Golia. Porunca Vremii se
referea des la el ca Jidoveanu (de la jidov, un termen peiorativ de la „evreu”),
ilustrându-l drept un agent al iudeo-comunismului motivat de „perversitate”,
instigând publicul să-l hărțuiască pe scriitor și să arunce în el cu pietre. A
protestat după ce autoritățile din Fălticeni au refuzat să-i înlăture lui
Sadoveanu titlul de cetățean de onoare, și după ce Universitatea din Iași i-a
acordat titlul de doctor honoris causa. Prin vocea romancierului Nicolae
Crevedia, el a sugerat chiar faptul că scriitorul ar trebui să se sinucidă
folosind pușca sa de vânătoare. În 1937, Porunca Vremii i-a felicitat pe
ultra-naționaliștii care au organizat arderile publice ale cărților lui
Sadoveanu din Dobrogea de Sud și din Hunedoara, precum și pe oamenii anonimi
care au trimis scriitorului pachete cu copii distruse ale volumelor sale. În
aprilie 1937, campania anti-Sadoveanu a fost privită cu indignare de mai multe
personalități publice, care au publicat „Apelul intelectualilor”, semnat de
Liviu Rebreanu, Eugen Lovinescu, Petru Groza, Victor Eftimiu, George Topîrceanu,
Zaharia Stancu, Demostene Botez, Alexandru A. Philippide, Constantin Balmuș și
alții. Denunțând această campanie ca fiind o „asasinare morală”, apelul făcea
referire la faptul că Sadoveanu este autorul „celor mai multe opere românești
din literatura noastră”. Sadoveanu însuși și-a apărat prietenul Tudor Arghezi,
care era acuzat de presa de extremă dreapta că a scris poezii cu caracter
pornografic.

Revizuind consecințele cauzate de aceste scandaluri, Ovid S. Crohmălniceanu
sugerează că tot ceea ce a scris Mihail Sadoveanu din 1938 până în anul 1943
este într-un fel sau altul legat de cauza anti-fascistă. Conform lui
Cornis-Pope, starea de dezaprobare a lui Sadoveanu față de acțiunile extremei
dreapta poate fi descoperită în Creanga de aur, care este și „o parabolă
politică în care civilizația arhaice sătească se opune pericolului tot mai mare
al fascismului.” Totuși, după cum susține George Călinescu, scriitorul însuși nu
și-a revizuit perspectivele sale naționaliste, continuând să creadă că prezența
minorităților și a străinilor reprezenta un pericol pentru România Mare, și că
umanismul său era „o ușoară tinctură”. În una din rubricile sale, Sadoveanu le-a
răspuns celor care organizau aceste acte de vandalism, menționând printre altele
faptul că dacă ar fi citit romanele pe care le distrugeau, ei ar fi descoperit
„o credință înflăcărată în această țară, de atât de mult timp maltratată de
către cei vicleni”. A declarat pentru un alt ziar că nu îi va lua în seamă pe
acești calomniatori, considerându-se el însuși un adversar al Germaniei Naziste
și a oricărei forme de susținere a regimului „național-socialist în propria
țară.

Sadoveanu devine astfel un susținător al regelui autoritar Carol al II-lea și
forțele sale corporatiste, Frontul Renașterii Naționale, care au dus la
dezvoltarea cultului personalității regelui. În 1940, el a oferit
controversatele laude la adresa conducătorului prin intermediul jurnalului său
oficial, Revista Fundațiilor Regale, care l-a făcut pe adversarul politic al lui
Carol, psihologul Nicolae Mărgineanu, să-i considere pe Sadoveanu și apropiații
săi „niște ticăloși”. Carol îi face un favor, reînnoindu-i mandatul de senator,
funcție acordată și lui George Enescu, Lucian Blaga, Emil Racoviță Iuliu
Hațieganu, și alte personalități publice. În timpul dictaturii lui Ion
Antonescu, Sadoveanu a stat în umbră și a rămas apolitic. Totuși, după cum scrie
Cioroianu, a sprijinit invazia Uniunii Societice și cooperarea României cu
Puterile Axei pe frontul de Est, văzând o oportunitate de a recuceri Basarabia
și partea de nord a Bucovinei (pierdută în 1940). În primăvara anului 1944, cu
câteva luni înaintea înlăturării Regelui Mihai de pe tron, el a fost abordat de
simpatizanții săi din mediul academic, de asemenea și ai clandestinului Partid
Comunist Român , să semneze o scrisoare deschisă care cerea condamnarea alianței
României cu Germania nazistă. Conform activistului comunist Belu Zilber, care a
luat parte la această acțiune, Sadoveanu, ca și prietenii săi, intelectualii
Dimitrie Gusti, Simion Stoilow și Horia Hulubei, a refuzat să semneze acest
document. Tot conform lui Zilber, Sadoveanu își motivează acest refuz din cauză
că el considera că acea scrisoare nu trebuia să fie adresată lui Antonescu, ci
Regelui Mihai. Totuși, Păuna-Mică a fost una din puținele lucrări în proză din
anii '40 care aborda tema deportării pe timp de război ai evreilor din România
de regimul lui Antonescu; Caleidoscop făcea referie la Pogromul de la Iași din
1941 ca „rușinea noastră”, apreciindu-i pe cei care i s-au opus.

După prelegerea Lumina vine de la Răsărit, Sadoveanu a devenit cunoscut pentru
portretizarea pozitivă a comunizării și a colectivizării. El își arată
aprecierea față de unul dintre pilonii principali ai stalinismului, Constituția
sovietică. În 1945, susținând că a fost „luminat” de „argumentația lui Stalin”,
el a cerut publicului să-i citească documentul pentru „sinceritatea” sa;
considera citirea constituției drept „o revelație mistică”. Adrian Cioroianu
descrie acest lucru ca „o sarcină de lucru” primită din partea ARLUS, într-o
vreme când grupul împărțea copii gratuite și traduse ale constituției sovietice.
Entuziasmul din scrierile sale, de asemenea, se manifestă în comportamentul său
public: conform colegului său din ARLUS, Iorgu Iordan, Sadoveanu a izbucnit în
plâns în timpul unei excursii în Uniunea Sovietică, vărsând lacrimi de bucurie
în cadrul unei vizite făcute la o creșă de la țară. În timpul alegerilor din
1946, Sadoveanu a dat vina pe vechea clasă politică pentru problemele cu care se
confruntau țăranii români, învinuindu-i chiar și pentru inundația din acel an.
Până atunci, partenerii săi politici se foloseau de faima sa literară, iar în
pamfletul său electoral scria: „Nu există nici o îndoială că miile de cititori
ai operelor sale se vor grăbi la 19 noiembrie să-i dea votul” După instalarea
regimului comunist în 1948, Sadoveanu sprijină total autoritățile comuniste. În
1952, după adoptarea celei de-a doua constituții republicane și odată cu
intensificarea represaliilor făcute de autorități asupra anti-communiștilor,
Sadoveanu face una din multele sale afirmații controversate, declarând că fostul
regat a trecut printr-un lung interval de corupție organizată și de proastă
organizare în toate domeniile. El considera noul regim ca făcător de justiție,
unul uman și demn, care își face simțită prezența în cultură și în educația
publică.

Criticile aduse alegerilor morale ale lui Sadoveanu far referire și la faptul
că, în timp ce el a dus un trai de lux, mulți dintre colegii lui de generație și
alți intelectuali erau persecutați sau chiar încarcerați în condiții inumane.
După ce a tolerat epurarea din cadrul Academiei Române, după cum menționează
Cioroianu, Sadoveanu acceptă să fie coleg cu noua generație reprezentată de
„personaje minore din punct de vedere cultural, dar de care noul regim avea
nevoie”, cum ar fi poetul Dumitru Theodor Neculuță și istoricul Mihail Roller.
În calitatea sa oficială de președinte a MAN, Sadoveanu a semnat decrete de
pedeapsă cu moartea, sentințe date de tribunalele comuniste, și, în urma
Afacerii Tămădău din vara anului 1947, a prezidat ședințele Camerei care a scos
în afara legii partidul de opoziție PNȚ: conform cercetătorului Victor Frunză,
el a fost un participant activ la acestă înscenare, fiind deranjat de expunerea
averii sale personale în presa național-țărănistă. Mai târziu, Sadoveanu a făcut
o referire la fostul său coleg, activistul național țărănist Ion Mihalache,
considerând că vechea abordare politică agrarianistă l-a făcut un „personaj
ridicol”. Ioan Stanomir consideră această afirmație drept o „abjecție
intelectuală” și inutilă, din moment ce Mihalache era deja prizonier politic și
avea să moară în închisorile comuniste. Totuși, din poziția de președinte a
Uniunii Scriitorilor din România, scriitorul îl apără pe poetul Nicolae Labiș,
un comunist deziluzionat de excluderea din Uniunea Tineretului Muncitor în vara
anului 1954, pentru că îi plăcea opera sa. L-a mai ajutat și pe George Călinescu
să-și publice romanul Scrinul negru, făcând pace între el și liderul comunist
Gheorghe Gheorghiu-Dej.

Mihail Sadoveanu oferea propria definiție a politicii sale într-o conversație cu
scriitorul Ion Biberi (1946). „Nu am intrat în politică pentru a fi singura
persoană care controlează lumea.” „Sunt o persoană de dreapta, care urmează
zelul poporanist în spiritul revistei Viața Românească, dar unul adaptat noilor
circumstanțe.” Cioroianu observă în aceste afirmații că, încercând să scape de
trecutul său, Sadoveanu se includea în grupul intelectualilor socialiști care
erau „dornici să se lase cuceriți de șarmul indescriptibil și întregul avânt dat
de utopia comunistă”, dar că în realitate ar fi fost „motivat de frică”.
Parafrazând vocabularul comunist, Stanomir îl descrie pe scriitor ca fiind una
dintre personalitățile burgheziei care au ajuns să-i susțină pe comuniști fără a
fi cu adevărat unul din ei, susținând că dorința lui Sadoveanu era ca democrația
să fie în mâinile oamenilor, „un model de cameleonism”. Conform istoricului
Vladimir Tismăneanu, Sadoveanu, ca și Parhon, George Călinescu, Traian Săvulescu
și alții, a fost unul dintre „intelectualii non-comuniști” atrași de Partidul
Comunist Român și al său regim comunist (Tismăneanu evidențiază și faptul că
unul din factorii acestui proces erau relațiile bune în care se afla cu
Gheorghiu-Dej, cel din urmă având abilitatea de a părea „inofensiv”). Alții au
susținut că apartenența lui Sadoveanu la Francmasonerie, care îi avea ca membrii
pe extremiștii de stânga pe Mihai Ralea și Alexandru Claudian, facțiune care
susținea oficial socialismul evolutiv, parteneri obișnuiți ai comunismului și
care sancționa suprimarea francmasoneriei.

Conform lui Adrian Cioroianu, Sadoveanu nu era un „delegat al comunizării”, iar
rolul său în acest proces este unul care face obiectul multor dezbateri.
Descriind „conversia la filosovietism” ca fiind „pur contextuală”, Cioroianu
evidențiază faptul că și sintagma „Lumina vine de la Răsărit” este un mesaj
codificat trimis de Sadoveanu altor francmasoni, avertizându-i de pericolul pe
care îl prezentau sovieticii asupra organizației. Istoricul constată că, deși
mesajele acestea nu erau unele sincere, declarațiile lui Sadoveanu au fost un
model de urmat pentru alți intelectuali cum ar fi cazul lui Cezar Petrescu. Alte
declarații făcute de Sadoveanu afișau, de asemenea, o anumită neconcordanță în
declarații, așa cum este cazul unei prelegeri din 1952 ținută în fața tinerilor
scriitori care au participat la Școala de literatură controlată de partid, unde
el a negat vehement faptul că cineva ar putea deveni scriitor fără talenul
primit de la „mama natură”.

Proza lui Sadoveanu, în special tratarea cadrului natural, a servit ca
inspirație în lucrările autorilor precum Dumitru D. Pătrășcanu, Nicolae N.
Beldiceanu, Jean Bart, și Al. Lascarov-Moldovanu; tehnicile sale de povestitor
au fost uneori împrumutate de Damian Stănoiu, și de prozatorul istoric Dumitru
Vacariu. Conform lui Călinescu, primele povești de vânătoare ale lui Sadoveanu
publicate de Viața Românească, împreună cu cele ale junimistului Nicolae Gane,
au dus la stabilirea acestui gen în cadrul literaturii române, și au deschis
calea folosirii ideilor în operele lui Ioan Alexandru Brătescu-Voinești.
Călinescu mai notează că Scrisorile unui răzeș, una din primele opere ale lui
Cezar Petrescu, este profund inspirată din opera lui Sadoveanu, și că folosirea
aceluiași dialect moldovean este un o „pastișă” împrumutată de la Sadoveanu. De
asemenea, Ion Vinea, în timp ce își exprima admirația față de Sadoveanu, îi
considera pe toți discipolii și imitatorii săi ca „scriitori-ciuperci din
pădurile lui Sadoveanu” și „servitori care își fură [căciula] pentru a-i purta
blazonul”. Această problemă a fost mai târziu discutată de criticul Ioan Holban,
care considera că majoritatea poveștilor istorice inspirate de Sadoveanu sunt
„nesemnificative” pentru literatura română.

În primele etape ale regimului comunist, programa școlară era dependentă de
recomandările ideologice. În acea perioadă, Sadoveanu a fost unul din scriitori
interbelici ale căror opere încă se studiau în școli. Într-un manual de limba și
literatura română din 1953, apărea alături de autorii comunoști Alexandru Toma
și Alexandru Sahia, cu opera Mitrea Cocor. Studii ale scrierilor sale au fost
publicate de către critici comuniști, printre care Ovid S. Crohmălniceanu, Paul
Georgescu, Traian Șelmaru, Mihai Novicov, Eugen Campus și Dumitru Isac, în timp
ce o reeditare din 1953 a Baltagulului a fost publicat în 30000 de exemplare (un
număr rar întâlnit în acel context). În următorii ani, Profira Sadoveanu ba
devenit o promotoare cunoscută a operei și imaginii sale, publicând cărți
biliografice pentru copii, ilustrate de Mac Constantinescu (ediția din 1955).

Deși Sadoveanu a continuat să fie apreciat drept un mare scriitor în perioada
ceaușistă, iar aniversarea de șaptezeci de ani de la debut a fost sărbătorită
printr-o ceremonie națională, reacția împotriva influențelor sovietice au
afectat în mod negativ prezentările activității sale; din bibliografia lui
oficială a fost exclusă opera Păuna-Mică. Printre cei care au scris memoriile
lui Sadoveanu din ultimii ani de viață s-a numărat Alexandru Rosetti, care a
publicat o carte în acest sens în 1977. Relansarea oficială a discursului
naționalist în anii '60 i-au permis controversatului critic literar Edgar Papu
să formuleze propria variantă de protocronism, care postula că fenomenele
culturale ale României depășeau dezvoltarea culturală a lumii. În acest context,
Papu îl considera pe Sadoveanu „una din cele mai mari voci precursoare”,
comparându-l cu Rabindranath Tagore. După Revoluția Română din 1989, Sadoveanu a
influențat și noua generație, care au abordat temele din operele sare într-o
manieră postmodernistă sau ironică. Printre ei se numără Dan Lungu, care,
conform criticului Andrei Terian, a făcut aluzie la narațiunea-cadru din Hanu
Ancuței pentru conceperea romanului Paradisul găinilor din 2004. În 2001, un
sondaj de opinie realizat printre literați de revista Observator Cultural a
enumerat șase dintre romanele sale ca făcând parte din cele mai bune 150 de
romane românești.

Mai multe opere ale lui Mihail Sadoveanu au circulat și în străinătate. Acest
fenomen a început încă din 1905, când au fost publicate mai multe traduceri în
limba germană, și a continuat și în anii '30, când Venea o moară pe Siret... a
fost tradus la scurt timp după apariția romanului în limba română. În 1931,
autoarea feministă Sarina Cassvan a inclus traduceri în limba franceză a
textelor sale într-o antologie menită să promoveze cultura română la nivel
internațional. Tot în acea perioadă, unele dintre textele lui some of Sadoveanu
au fost traduse în chineză de către Lu Xun.

Tudor Vianu a atribuit primirea călduroasă a operelor sale de către comunitatea
internațională abilității sale de a reda „propriul fel de a vedea și de a simți
natura și umanitatea” pe care îl au românii, în timp ce istoricul literar Adrian
Marino evidențiază faptul că Sadoveanu și Liviu Rebreanu au fost excepționali
pentru generația fiind activ interesați de modul în care au fost traduse,
editate și publicate operele lor în străinătate.

Mai târziu, facerea cunoscută a operei lui Sadoveanu în Blocul Estic a devenit
una din prioritățile regimului comunist. Astfel, Mitrea Cocor a făcut parte,
împreună cu alte scrieri ale lui Zaharia Stancu și Eusebiu Camilar, din primul
val de cărți românești traduse în limba cehă și publicate în Cehoslovacia
comunistă. Alături de lucrări similare de-ale lui Petru Dumitriu, Mitrea Cocor a
fost printre primele ediții traduse în limba engleză sancționate de regimul
comunist român, având o prefață făcută de Jack Lindsay în 1953. Nouă ani mai
târziu, colecția de povești scurte a servit ca o monedă de schimb cultural între
România și Statele Unite. Aprecierea de care se bucura Sadoveanu în Uniunea
Sovietică de după cel de-al Doilea Război Mondial l-au făcut unul dintre
scriitorii români a cărui opere erau publicate și în RSS Moldovenească.

Jurnalele și notițele lui Sadoveanu au fost strânse la începutul anilor 2000 și
publicate în 2006 de către Editura Junimea și de MLR. Principalii coordonatori
ai acestui proiect au fost istoricii literari Constantin Ciopraga și Constantin
Mitru, care a fost cumnatul lui Sadoveanu și secretar personal. Operele sale
sunt încă populare: în 2004, când s-au împlinit 100 de ani de la debutul lui
Sadoveanu, Șoimii a fost publicat pentru a cincisprezecea oară. Conform lui
Simuț, ocazia în sine a fost totuși marcată de „impresia de indiferență
generală”, Sadoveanu părând "un continent scufundat, amintit de noi doar cu
smerenie și confuzie".

Sadoveanu este o prezență ocazională în operele literare ale colegilor săi de
generație. A scris seria de povestiri de vânătoare Țara de dincolo de negură în
cinstea operei lui George Topîrceanu cu același nume, ambii autori schițând
portretul celuilalt cu admirație. Topîrceanu a mai parodiat stilul prietenului
său într-un scheci de cinci paragrafe, care făcea parte dintr-o serie de astfel
de fragmente. A scris despre întâlnirile lor în diverse alte scrieri
autobiografice, și i-a dedicat prima versiune a poemului Balada popii din
Rudeni. Sub numele de Nicolae Pădureanu, Sadoveanu este unul din personajele
romanului și a autobiografiei deghizate În preajma revoluției, scris de colegul
său Constantin Stere. Sadoveanu este apreciat în două opere ale lui Nicolae
Labiș, intitulate colectiv Sadoveniene. Prima, intitulată Mihail Sadoveanu, este
un poem care face referire la proza lui Sadoveanu, iar cealaltă, o poezie cu
vers liber, are ca titlu Cozma Răcoare.

În studiul critic asupra operei lui Sadoveanu, Eugen Lovinescu considera că
Sadoveanu s-a întors la literatura pură, portretizându-l drept un copil
binecuvântat de Moirae sau de ursitoare cu daruri ironice, cum ar fi
încăpățânarea de a aborda scrierile despre natură în absența descrierii
obiective („Vei tot scrie; vei tot scrie și nu te vei mai putea niciodată opri
din scris [...]. Cititorii vor obosi, dar nu vei rămâne neobosit; tu nu trebuie
să te odihnești, așa cum nici nu trebuie să cunoști natura [...]”). George
Călinescu s-a opus acestei portretizări, menționând că era o simplă „tehnică
literară care cu greu acoperă lipsa de substanță a ideii [lui Lovinescu].” În
perioada interbelică, Mihail Sadoveanu a făcut obiectul unui studiu sociologic
de-al filosofului Mihai Ralea de investigare a contribuțiilor sale literare, în
contextul evoluțiilor sociale.

Ary Murnu i-a dedicat un portret în cadrul unei picturi mai mari care îi ilustra
pe vizitatorii fideli ai cafenelei Kübler. Sadoveanu a mai apărut și într-un
tablou din 192 pictat de Ștefan Dumitrescu, parte a seriei cu persoanele
influente de la Viața Românească. În varianta originală, Mitrea Cocor trebuia să
fie ilustrată de Corneliu Baba, unul dintre cei mai cunoscuți artiști vizuali
români ai generației sale. Baba, care a fost criticat pentru „formalismul său”,
a fost presat de autorități să accepte acest lucru sau să riște să ducă o viață
precară. Rezultatul muncii sale a fost respins de editură, iar scheciurile sale
nu au fost făcute publice. Baba a mai pictat și portretul lui Sadoveanu, despre
care criticul de artă Krikor Zambaccian declara în 1958 că este „sinteza artei
lui Baba”, ilustrând „un om de litere conștient de misiunea [și] de prezența
activă și dominantă a conștiinței sale”. Constantin Mitru a moștenit pictura și
a donat-o Muzeului Literaturii Române (MLR). Un bust din marmură reprezentându-l
pe Sadoveanu, făcut de Ion Irimescu, a fost ridicat în Fălticeni în 1977. În
București a fost amplasată o placă memorială pe strada Pitar-Moș, pe o casă în
care a locuit pentru o scurtă perioadă. În timpul anilor '90, un al bust al lui
Sadoveanu, munca a mai mulți sculptori, a fost dezvelită la Chișinău, ca parte a
ansablului sculptural de pe Aleea Clasicilor.

Operele lui Sadoveanu au influențat și filmele românești, în special cele din
perioada comunistă. Cu toate acestea, primul film bazat pe operele sale a fost o
producție germană din 1929. Scenariul era bazat pe Venea o moară... iar filmul
era intitulat Sturmflut der Liebe, avându-i în rolurile principale pe Marcella
Albani, Alexandru Giugaru și Ion Brezeanu. Primul film românesc bazat pe
romanele sale a apărut în 1952, odată cu ecranizarea romanului Mitrea Cocor,
co-regizat de Marietta Sadova (care a și jucat în film) și Victor Iliu. El a
fost supervizat îndeaproape pentru a se potrivi cu îndrumările ideologice, fiind
parțial refăcut la cererea autorităților. Mircea Drăgan a regizat ecranizarea
din 1965 a romanului Neamul Șoimăreștilor (cu un scenariu scris și de Constantin
Mitru) și Frații Jderi (1973; la care au contribuit Mitru și Profira Sadoveanu).
În 1969, la studiourile românești s-a filmat Baltagul, regizat de Mircea
Mureșan, cu Sidonia Manolache în rolul Vitoriei Lipan. Zece ani mai târziu,
Constantin Vaeni lansează Vacanță tragică, bazată pe Nada Florilor, urmată de o
adaptare în 1980 a romanului Dumbrava minunată și de filmul Ochi de urs (1983),
regizat de Stere Gulea. În 1989, cu puțin înainte de Revoluția Română, Dan Pița
a produs filmul Noiembrie, ultimul bal, bazat pe romanul Locul unde nu s-a
întâmplat nimic.

În timpul primelor decenii din era comunistă, Sadoveanu, Alexandru Toma și mai
târziu Tudor Arghezi au fost de multe ori omagiați cu sărbători naționale, lucru
care se datorează, conform criticului literar Florin Mihăilescu, cultului
personalității rezervat pentru Stalin și Gheorghe Gheorghiu-Dej. După moartea
scriitorului, actuala Casă Monteoru, care găzduia întâlnirile Uniunii
Scriitorilor din România, a fost cunoscută sub numele de Casa Scriitorilor
„Mihail Sadoveanu”. Casa cu turn din Iași, pe care Sadoveanu a donat-o statului
în 1950, a trecut printr-o perioadă de neglijare, fiind în cele din urmă
transformată în 1980 în muzeu. O altă casă a sa din Fălticeni a fost
transformată tot în muzeu, la fel ca și ultima sa locuință, cea de la Vovidenia
(Vânători-Neamț). Cabana de la Bradu-Strâmb (Oașa) a fost ocupată de Securitate,
iar mai târziu de Poliția Română - un omagiu discutabil. În fiecare an,
munincipiul Iași îl comemorează pe scriitor prin intermediul festivalului
cultural „Zilele lui Mihail Sadoveanu”. În 2004, la cea de a 100-a aniversare de
la debutul său, s-au ținut mai multe expoziții și simpozioane organizate de MLR.
Evenimente similare au loc și în alte orașe, precum simpozionul „Pe urmele lui
Sadoveanu” care a avut loc în luna martie a anului 2006 la Piatra Neamț.
Începând cu anul 2003, pentru a sărbători pasiunea pentru șah a lui Sadoveanu,
are loc concursul anual de șah din cadrul „Festivalului Internațional de Șah
Mihail Sadoveanu”. Un liceu și o librărie din București îi poartă numele, precum
și mai multe străzi din Iași, Fălticeni, Timișoara, Oradea, Brașov, Galați,
Suceava, Călărași, Târgu Jiu, Miercurea Ciuc, Petroșani, Mangalia și alte
localități. În Pașcani există un centru cultural, un liceu și o bibliotecă care
îi poatrtă numele. Sadoveanu este onorat și de cetățenii Republicii Moldova,
unde, în 2005, s-au sărbătorit oficial 125 de ani de la nașterea lui Mihail
Sadoveanu. O stradă din Chișinău și un liceu din Cupcini sunt de asemenea numite
după el.



https://ro.wikipedia.org/wiki/Statele_Unite_ale_Americii

Statele Unite ale Americii (sau abreviat S.U.A),Statele Unite sau America (în
engleză United States of America respectiv USA, United States sau America) este
numele unei republici constituționale federale, constând din 50 de state și un
district federal (Districtul federal Columbia sau D.C.). Republica este situată
aproape integral în continentul America de Nord, între Canada (la nord) și Mexic
(la sud), respectiv Oceanul Atlantic (la est) și Oceanul Pacific (la vest).
Statul Alaska este situat în extremitatea nord-vestică a Americii de Nord, între
Canada la est și strâmtoarea Behring la vest. Statul Hawaii este un arhipelag
din Oceanul Pacific, situat la circa 3.200 km sud-vest față de sud-vestul
statului California. Țara posedă de asemenea câteva teritorii în Pacific,
respectiv în Caraibe.

La o suprafață totală de peste 9,83 milioane km2 (sau circa 3,79 milioane mile
pătrate), dintre care circa 85 % reprezintă teritoriul Statelor Unite
continentale (în engleză Contiguous United States sau adesea "The Lower 48"),
suprafața Statelor Unite este de aproximativ 40 de ori mai mare decât suprafața
României, ele fiind a treia țară ca mărime din lume (după Rusia și Canada).
Partea sa continentală măsoară peste 5.000 de kilometri de la Oceanul Atlantic
(la est) până la Oceanul Pacific (la vest) și peste 2.000 de kilometri de la
granița canadiană (la nord) până la cea mexicană (la sud).

Cu o populație de peste 312 milioane de persoane, conform recensământului din
anul 2010, Statele Unite mai sunt și a treia țară a lumii, luată după populație.
Statele Unite sunt, în același timp, și una dintre țările lumii cele mai diverse
din punct de vedere etnic și cultural din lume, întrucât oameni din toate țările
lumii au emigrat cândva sau continuă să emigreze în Uniune.

La o valoare a produsului intern brut (cunoscut și sub acronimul PIB) de 15,2
trilioane de dolari, economia Statelor Unite este cea mai mare a lumii,
reprezentând circa 22 % din PIB-ul nominal global și peste 19 % din PIB-ul
nominal global, considerând ajustările determinate de paritatea puterii de
cumpărare.

Istoria Americii a început cu sosirea primilor imigranți din Asia peste
strâmtoarea Bering, cu aproximativ 14.000 de ani în urmă, urmărind turme de
animale pentru vânătoare, în America. Acești indieni americani au lăsat urme ale
existenței lor prin petroglife și alte materiale arheologice. Este estimat că
2,9 milioane de oameni au locuit pe teritoriul care astăzi aparține Statelor
Unite, înainte de diminuarea lor numerică ca urmare a epidemiilor cauzate de
boli infecțioase, care au sosit în America prin intermediul călătorilor europeni
(cu toate că există dubii despre numărul lor exact). Au existat și societăți
avansate, de exemplu Anasazi din sud-vest, sau Indienii de Păduri (Woodland),
care au construit centrul Cahokia, situat lângă St Louis, care a avut o
populație de 40 în anul 1200 î.e.n.

Vizitatori străini au sosit și în trecut, dar doar după călătoriile lui
Cristofor Columb, în secolele XV și XVI, au început națiunile europene să
exploreze și să creeze locuințe permanente pe acest continent. Vezi Colonizare.

În secolele XVI și XVII, spaniolii au ocupat sud-vestul Statelor Unite și
Florida. Prima colonie engleză care a avut succes a fost Jamestown în Virginia,
în 1607. Pe parcursul următorilor decenii au apărut unele colonii olandeze, ca
New Amsterdam (predecesorul orașului New York), pe teritoriul ocupat actualmente
de New York și New Jersey. În 1637, suedezii au creat o colonie numită Christina
(în Delaware), dar au trebuit să cedeze colonia, în 1655, Olandei.

Aceste evenimente au fost urmate de colonizarea intensivă a coastei de est de
către Marea Britanie. Colonizatorii din Marea Britanie au fost lăsați în pace de
către patria lor de origine până la Războiul de Șapte Ani, când Franța a cedat
Canada și regiunea Marilor Lacuri Marii Britanii. Atunci metropola (Marea
Britanie) a impus impozite asupra celor 13 colonii pentru a strânge fonduri
pentru război. Mulți colonizatori nu au acceptat impozitele deoarece ei
considerau că nu aveau o reprezentare adecvată în Parlament. Tensiunile între
Marea Britanie și colonizatori au crescut și cele 13 colonii au început o
revoluție contra controlului Marii Britanii.

În 1776, cele 13 colonii și-au declarat independența față de Marea
Britanie,izbucnind Revoluția Americană (1775 - 1783) care a creat Statele Unite.

Structura administrativă inițială a țării a fost o confederație, fondată în 1777
(în 1781 fiind ratificată baza sa) - Articles of Confederation. După dezbateri
îndelungate, acest document a fost înlocuit de către Constituția Statelor Unite
ale Americii, în 1789, care a creat un sistem politic mai centralizat.

Pe parcursul secolului al XIX-lea, națiunea s-a extins rapid, adăugând multe
state noi. Destinul Manifest a fost o filosofie care a încurajat extinderea
Statelor Unite înspre vest: deoarece populația statelor din est creștea și
imigranți noi intrau în țară, mulți oameni continuu se mutau înspre vest.

Ca urmare a acestui proces, SUA a ocupat teritoriile amerindienilor. Aceste
acțiuni continuă să aibă implicații politice astăzi, deoarece unele triburi cer
aceste pământuri înapoi. În unele locuri, populațiile indigene au fost distruse
sau grav reduse de boli infecțioase aduse de către europeni și astfel
colonizatorii din SUA au acaparat ușor aceste teritorii goale. În alte situații,
Indienii americani au fost mutați forțat de pe teritoriile lor tradiționale unii
fiind duși în rezervații. Cu toate că unii declară că Statele Unite nu a fost o
putere colonială până ce a acaparat teritorii străine în Războiul
Spaniol-American, controlul exercitat asupra pământurilor în America de Nord de
către SUA, esențial, a fost de o natură colonială.

Din perioada colonială, a existat un deficit de lucrători, un fapt care a
încurajat sclavia. Până la mijlocul secolului 19, conflictele asupra drepturilor
statelor și sclavajului negrilor au continuat să crească în intensitate și au
început să domine politica internă a Statelor Unite.

Statele nordice au început să se opună sclaviei, însă statele sudice considerau
că acest sistem era necesar pentru continuarea cu succes a agriculturii lor
bazate pe bumbac și doreau să introducă sclavia și în teritoriile de vest. Unele
legi federale au fost trecute prin Congres pentru a atenua conflictul (de
exemplu, Compromisul Missouri și Compromisul din 1850).

Disputa a explodat într-o criză în 1861, când șapte state sudice au părăsit
Statele Unite și au format Statele Confederate ale Americii, o acțiune care s-a
terminat cu Războiul Civil American. Imediat după începutul războiului, încă
patru state sudice au intrat în confederație.

În timpul războiului, Abraham Lincoln a proclamat eliberarea tuturor sclavilor
în statele rebele în Proclamația de Emancipare, cu toate că emanciparea completă
a sclavilor a avut loc doar în 1865, după sfârșitul confederației, cu adoptarea
Amendamentului al 13-lea al Constituției SUA. Războiul civil a răspuns și la
întrebarea despre dreptul statelor de a părăsi Uniunea, și e considerat un punct
focal în istoria țării, când guvernul național a acaparat puteri noi și extinse.

Secolul XX a fost uneori numit "Secolul American" din cauza influenței
exercitate de către această țară asupra întregii lumi. Influența sa relativă a
fost mare, în special datorită faptului că Europa, care, anterior, a fost cel
mai important centru de influență, a suferit grav în ambele războaie mondiale

Statele Unite a luptat în Primul și Al Doilea Război Mondial de partea
Aliaților. În perioada interbelică, cel mai important eveniment a fost Marea
Depresiune (1929 - 1939), efectul căreia a fost intensificat de Dust bowl, o
secetă gravă. Ca și restul lumii dezvoltate, SUA a ieșit din această criză
economică în urma mobilizării pentru Al Doilea Război Mondial.

În Războiul Rece, SUA a fost un participant cheie în Războiul din Coreea și
Războiul Vietnamez, și, pe lângă URSS, a fost considerată una din cele două
superputeri. Această perioadă a coincis cu o mare expansiune economică. Odată cu
încetarea existenței Uniunii Sovietice ca entitate juridică, SUA a devenit un
centru mondial economic și militar cu o pondere sporită.

În deceniul 1990 - 2000, Statele Unite au luat parte în mai multe misiuni de
acțiuni de poliție și de menținere a păcii, așa cum ar fi cele din Kosovo,
Haiti, Somalia, Liberia, și Golful Persic.

După atacurile teroriste din 11 septembrie 2001, executate asupra complexului
World Trade Center și a Pentagon-ului de organizația teroristă, Al-Qaida,
condusă de Osama bin Laden, Statele Unite ale Americii, cu ajutorul altor
națiuni, au declarat război contra terorismului, care a inclus acțiuni militare
în Afganistan și Irak.

Din punct de vedere geografic, țara se împarte în trei regiuni principale:
Munții Stâncoși (Rocky Mountains) - la vest, zona de podiș și de munte a
Appalacilor - la est, și câmpiile întinse de prerie (Great Plains) - în partea
centrală. În secolul 19, preriile imense au devenit simbolul valorificării de
noi teritorii și al vieții în libertate a coloniștilor. Caracteristice pentru
America de Nord sunt și marea diversitate a climei și bogăția lumii vegetale.

Principala apă curgătoare de pe teritoriul Statelor Unite ale Americii este
Mississippi, cel mai mare fluviu, cu cei mai mulți afluenți. În S.U.A. sunt
fluvii și lacuri uriașe. Rețeaua fluvială se numără printre cele mai întinse de
pe Glob, fiind alimentată atât de apa ploilor, cât și de cea a zăpezilor și
ghețarilor care acoperă masivele înalte. Scurgerea râurilor este dirijată de
relief, în câteva direcții principale.

Clima este predominant temperată(ex. Temperat Oceanică pe țărmul Oceanului
Atlantic, Temperat Continentală în centrul țării, subtropicală în Florida și
California). În Alaska, clima este rece subpolară, în Nevada temperată și în
Hawaii este tropicală umedă. Temperatura variază în iulie între 18 °C în Seattle
și 28 °C în New Orleans, iar în ianuarie, între -10 °C la Minneapolis și 13 °C
la Los Angeles. Cantitatea de precipitații variază de la peste 100 cm pe coasta
de est și de Sud, la 50 cm în bazinul fluviului Mississippi și mai puțin de
25 cm în zonele muntoase din Vest. Precipitațiile sunt foarte abundente în
apropierea coastei de Vest, în Washington și Oregon 80 cm în zonele joase și
100–150 cm în zonele muntoase.Coborând însă spre California, precipitațiile
devin tot mai rare, ajungând la o cantitate medie de 25 cm în Los Angeles.

Statele Unite ale Americii este o țară diversificată rasial și etnic. Sunt
recunoscute șase rase: rasa albă, rasa indiană din America, rasa nativă din
Alaska, rasa asiatică, negrii sau afroamericani, hawaieni nativi și alte rase
insulare din Pacific. Americanii sunt, clasificați ca de origine iberică sau
latinoamericană și ne-iberici sau ne-latinoamericani, latinoamericanii și
ibericii din SUA sunt o etnie diferită care constituie cel mai mare grup
minoritar din această țară.

Americanii Albi (inclusiv ibericii și latinoamericanii americani albi) sunt o
majoritate rasială, cu o cotă de 72,4% din populația SUA, în estimările oficiale
din Programul de Estimare a Populației (PEP), sau 75% în Sondajele Comunitații
Americane(ACS). Spaniolii și latinoamericanii din SUA (de orice rasă) reprezintă
16,3% din populație. Afroamericanii sunt cea mai mare minoritate rasială,
reprezentând 12,4% din populație.

Americanii albi sunt majoritari în fiecare regiune, atingând cel mai înalt prag
al populației în centrul, vestul și nordul Statelor Unite: 82% pe PEP, sau 80%
pe ACS. 78% din această regiune central vestică sunt albi , cea mai mare rată de
răspândire din toate regiunile. Cu toate acestea, 35% dintre americanii albi
(dacă toți americanii de culoare albă sau non-hispanici/latini) trăiesc în Sud,
mai mult ca în orice regiune. Sudul este, de asemenea, unde populația de culoare
este cel mai des întâlnită sau afro-americanii sunt cel mai des întâlniți, cu o
proporție de 55%. O pluralitate sau majoritate a fiecărui grup minoritar rămas
rezident în Vest: Regiunea este locul a 42% hispanici și latini americani, 46%
americanii asiatici, 48% indienii americani și nativii din Alaska, 68% nativii
hawaieni și alte rase insulare din Pacific, 37% sunt catalogați "Două sau mai
multe rase" populație (Americani multirasiali), și 46% dintre oamenii din "altă
rase".

Potrivit unui studiu realizat în 2014 de către Pew Research Center, 71% dintre
americani sunt creștini (47% protestanți și 21% catolici), 23% nu au religie și
6% practică alte religii (iudaism - 1,9%, islam - 0,9% budism - 0,7%, hinduism -
0,7%, alte religii - 1,8%)..

Deși Statele Unite ale Americii apar în statistici cu limba engleză ca limbă
oficială, în fapt din cele 50 de state componente, numai 31 au, prin lege, ca
limbă oficială engleza (în paranteze anul legiferării), și anume:

Guvernul federal american, numit Administrație, este condus de Președintele
Statelor Unite. Președintele este ales o dată la 4 ani, aceeași persoană putând
deține maximum 2 mandate. Deciziile executive sunt luate de președinte, iar
membrii Cabinetului sunt oficial considerați consilieri ai președintelui pe
domeniile legate de responsabilitățile oficiilor lor. Cabinetul include
vicepreședintele și 15 șefi ai departamentelor executive. Aceștia sunt
secretarii pentru Agricultură, Comerț, Apărare, Educație, Energie, Sănătate și
Servicii Umane, Securitatea Patriei, Locuințe și Dezvoltare Urbană, Interne,
Muncă, de Stat, Transport, Finanțe, Afacerile Veteranilor, și Justiție.

Departamentele pot fi create doar prin legi organice, astfel încât președintele
nu poate schimba numărul lor fără a trece printr-un proces legislativ intens.
Ultima dată aceasta s-a întâmplat ca urmare a atacurilor teroriste din 11
septembrie 2001, când a fost creat Departamentul pentru Securitatea Patriei
(Homeland Security). Precedentul departament (al Energiei) a fost creat cu 50 de
ani în urmă. Secretarul pentru Justiție este numit în engleză Attorney General
(literal Avocatul General), el fiind responsabil de numirea și suspendarea
procurorilor federali, precum și de reprezentarea legală a Statelor Unite.
Departamentul de Stat are aceeași funcție ca și Ministerele de Externe în alte
țări. Departamentul Securității Patriei are unele prerogative similare celor ale
Ministerelor de Interne din alte țări. De exemplu, FBI (poliția federală) este
formal parte din acesta. Departamentul de Interne și cel al Educației au
prerogative destul de diferite și mai mici decât ministerele cu aceleași nume
din alte țări. Spre deosebire de alte țări, în SUA nu se folosește cuvântul
minister.

Șeful de Cabinet al Președintelui (White House Chief of Staff, adică șeful
angajaților Casei Albe) are, de asemenea, rang de membru al Cabinetului
(Administrației). Sub președintele George W. Bush, alți patru oficiali au primit
rang de membri ai Cabinetului. Aceștia sunt Administratorul Agenției de
Protecție a Mediului, Directorul Oficiului pentru Organizare și Buget,
Directorul Oficiului Național de Control al Medicamentelor și Negociatorul-șef
pentru Comerț al Statelor Unite (U.S. Trade Representative).

Congresul este o instituție bicamerală formată din Senat, camera superioară, și
Camera Reprezentanților, cea inferioară.

Statele Unite ale Americii sunt pe primul loc în lume în termeni de cheltuieli
militare cu 661 de miliarde de dolari în 2009, adică 43% din totalul mondial. Pe
locurile următoare se află China cu 100 miliarde dolari și Franța cu 63,9
miliarde dolari. Statele Unite deține și primul loc la numărul de soldați, care
este de 1,4 milioane și este urmată de Federația Rusă, care este de 1 milion,
însă Federația Rusă are la fel sau poate mai mult armament aerian și tancuri, în
timp ce Statele Unite au mai multe submarine.

Conform datelor oferite de Biroul de Statistică a Muncii din cadrul
Departamentului Muncii al Statelor Unite, în anul 2008, în economia SUA erau
ocupate 134.354.250 de persoane, dintre care:

Țara cunoaște în ultimele decenii o accentuare a polarizării sociale, fapt care
o face să afișeze inegalitatea veniturilor cea mai mare dintre toate
democrațiile industriale avansate, din acest punct de vedere S.U.A, fiind
comparabilă cu state gen Ghana, Nicaragua sau Turkmenistan, fapt economic și
social care, după părerea politologului Robert C. Lieberman, atacă însăși fibra
democrației. Economistul Thomas Sowell, pe de altă parte, citând studiul
Departamentului Trezoreriei "Mobilitatea Venitului în S.U.A. din 1996 până în
2005", remarcă gradul de mobilitate socială în S.U.A., arătând că veniturile
celor care în 1996 reprezentau cei mai bogați 1% au scăzut cu 26% până în 2005.

Până în anul 2011 pe lista patrimoniului mondial UNESCO au fost incluse 21
obiective din această țară.

În Statele Unite ale Americii, fotbalul american este sportul preferat, dar
fotbalul european (soccer) începe să prindă contur în urma rezultatelor bune ale
Naționalei de fotbal Americane de la Campionatul Mondial de Fotbal din Brazilia
2014.



https://ro.wikipedia.org/wiki/Echipa_na%C8%9Bional%C4%83_de_fotbal_a_Germaniei

Echipa națională de fotbal a Germaniei (în germană Die deutsche
Fußballnationalmannschaft) este una dintre cele mai performante selecționate
naționale de fotbal din lume. A jucat opt finale de Cupă Mondială, câștigând
patru dintre ele. Totodată, a jucat cinci finale de Campionat European,
câștigând de asemenea trei dintre ele.

În timpul Războiului rece existau două selecționate germane de fotbal: una a
Germaniei de Vest (Republica Federală Germană) și una a Germaniei de Est
(Republica Democrată Germană). Trofeele la Cupa Mondială și Campionatul
European, inclusiv cel din 1990 au fost toate câștigate de Germania de Vest.
Germania de Est, în schimb, a câștigat medalia de aur la Jocurile Olimpice de
vară din 1976.

Tehnicianul actual al selecționatei germane este Joachim Löw, antrenorul secund
este Hans-Dieter Flick, antrenorul cu portarii este Andreas Köpke.

Următorii 23 de jucători fac parte din lotul convocat pentru Preliminariile
Campionatului European de Fotbal 2016. Selecții și goluri actualizate după
meciul din 15 noiembrie 2016 cu Italia.

Notă: jucătorii din Germania de Est nu au fost incluși precum : Streich 55 și
Kirsten 34



https://ro.wikipedia.org/wiki/Browser

Un navigator sau un browser (numit și navigator Internet, browser web, navigator
web sau explorator web; „browser” este un cuvânt englez care se pronunță
/'brau.zər/, v. AFI) este o aplicație software (program) ce permite
utilizatorilor să afișeze text, grafică, video, muzică și alte informații
situate pe o pagină din World Wide Web, dar și să comunice cu furnizorul de
informații și chiar și ei între ei. O altă definiție: prin browser se înțelege
un program de „navigare” (virtuală) în web. De aceea, în loc de cuvântul
„browser” se poate folosi și termenul general „navigator” (a nu se confunda cu
aplicația browser a companiei Netscape, numit tot „Navigator”, acum învechit și
nefolosit).

Unele dintre cele mai cunoscute aplicații navigator sunt Microsoft Internet
Explorer, Mozilla Firefox, Apple Safari, Google Chrome, Mozilla Camino, Opera
Software - Opera, Nintendo DS browser și Flock.

Istoria browserelor web începe în 1991, când o varietate de tehnologii i-au
permis lui Tim Berners-Lee să pună fundația primului browser web. Conceptul de
hyperlink fusese deja introdus de Ted Nelson și Douglas Engelbart cu mult
înainte de Tim Berners-Lee și de CERN.

Apariția primelor browsere grafice precum NSCA Mosaic au dus la o explozie a
noii tehnologii. Marc Andreessen, liderul echipei Mosaic de la NSCA, și-a format
rapid propria companie numită Netscape care a adus pe piață browserul Netscape
Navigator în anul 1994. Acesta a devenit în scurt timp cel mai popular browser
din lume, ajungând să fie folosit pe web în proporție de peste 90 %.

Reacția firmei Microsoft nu a întârziat, și a constat în browserul Internet
Explorer în anul 1995, inițiind ceea ce azi se numește "primul război al
browserelor". Prin includerea implicită a browserului în sistemul de operare
Windows, Microsoft a ajuns să controleze în anul 2002 95 % din piața
browserelor. În aprilie 2010, potrivit datelor Net Applicațion, Internet
Explorer deținea încă 60 % din piață.

Browserul Opera a apărut în 1996, și a atins o cotă de 2 % a pieței în aprilie
2010.. Este un browser foarte popular în piața telefoanelor mobile, fiind
preinstalat pe mai mult de 40 de milioane de telefoane mobile. Este de asemenea
disponibil într-un număr de dispozitive înglobate (embedded), inclusiv consola
de jocuri Nintendo Wii.

În 1998 Netscape a lansat ceea ce avea să devină Fundația Mozilla, într-un efort
de a aduce pe piață un browser de tip open source. Browserul se va materializa
în cele din urmă în browserul Firefox. În aprilie 2010 Firefox avea o cotă de
piață de 25 %.

Apple Safari este browserul principal folosit în dispozitivele firmei Apple, și
avea o piață de sub 5 % în aprilie 2010. Este un browser bazat pe WebKit.

Cel mai nou participant pe piața browserelor este Google Chrome, cu o piață de
7 % în aprilie 2010. Acest browser este bazat tot pe pe WebKit.

Navigatoarele web funcționează pe baza anumitor protocoale, care îl leagă pe
utilizator de paginile web stocate (definite) pe servere web specializate. Cele
mai des folosite protocoale web sunt HTTP, HTTPS și FTP.

Un navigator este alcătuit dintr-un set de programe care permite afișarea și
manevrarea informațiilor bazate pe text, imagini și sunet precum și rularea unor
programe pe care siturile web și documentele le pot include (applet-uri,
scripturi). Fiecare navigator are o casetă de text unde utilizatorul poate
introduce adresa documentului sau a sitului dorit, adresă care este unică pe
lume (univocă), numită (Uniform Resource Locator sau URL). În cazul în care
utilizatorul nu cunoaște adresa exactă , el poate introduce drept "cheie de
căutare" o porțiune mică de text specific pe care documentul ar trebui să îl
conțină. Navigatorul transmite acest text unor aplicații speciale din web numite
motoare de căutare. Acestea caută în multitudinea de documente sau situri
respectivul text, oferind apoi ca rezultat o listă de adrese care conțin textul
căutat. Utilizatorului nu îi mai rămâne decât sa aleagă - eventual prin mai
multe încercări - locația dorită. În realitate această listă de adrese poate fi
uneori extrem de lungă, de ordinul sutelor de mii de linii sau chiar și mai
lungă, caz în care este nevoie de o strategie de căutare mai exactă.

În general, documentele și paginile web pe care le afișează browserele sunt, la
dorința autorilor lor, interconectate prin tehnologia Hipertext, care permite
saltul simplu de la un document sau sit la altul, printr-o simplă apăsare pe
maus.



https://ro.wikipedia.org/wiki/Autentificare

Autentificarea (cuvântul provine din limba greacă, unde αυθεντικός, autenticos,
înseamnă real, veritabil) este procesul de stabilire dacă un obiect sau o
afirmație sunt adevărate, așa cum cineva pretinde. Exemple: modul de
autentificare folosit la această Wikipedie; stabilirea identității unei persoane
la ghișeul unei bănci.

În domeniul Tehnologiei Informației IT pentru această procedură se mai folosesc
și termenii englezi login (scris uneori în două cuvinte: log in) și logon (log
on). Odată autentificat, utilizatorul are voie să execute și
comenzile/tranzacțiile/aplicațiile care cer autentificare, în cadrul unei
sesiuni autentificate. Când autentificarea utilizatorului nu mai e necesară,
acesta poate închide sesiunea prin comanda/procedura numită în general logoff
(log off) sau logout (log out), dar poate de obicei continua lucrul în regim
neautentificat.

În domeniul siguranței la calculatoare, autentificarea este procesul de
verificare a identității (digitale) a unui participant la comunicație, de obicei
prin indicarea unui cod de utilizator mai mult sau mai puțin public (în engleză:
user-ID, care se citește [ pron. iuzăr ai di ] ) și a unei parole secrete
(password).

Desigur că, pe lângă această metodă de autentificare simplă constând din cod de
utilizator și parolă, există și alte metode, mai sofisticate dar și mult mai
sigure. Ele se utilizează în domenii deosebit de riscante, ca de exemplu la
tranzacțiile bancare prin Internet, comunicațiile militare, ale poliției,
comunicațiile de afaceri externe între state ș.a.

Autentificarea nu trebuie confundată cu autorizarea; în general întâi are loc
autentificarea cuiva, și numai dacă ea reușește, utilizatorului respectv i se
acordă și drepturile de folosință (autorizarea) cuvenite lui, pe baza unor
reguli prestabilite. La sisteme care necesită mai multe drepturi diferite de
folosință este chiar și mai important ca autentificarea să funcționeze corect,
astfel ca nimeni să nu-și depășească îndreptățirile primite pe baza ei.

Această informație poate fi o parolă clasică, unele proprietăți fizice
individuale (amprente, pattern-uri retinale-vasculare etc.) sau unele date
derivate (de exemplu la sistemele smartcard). Pentru verificarea identității
utilizatorilor sistemul de autentificare îi cere de obicei utilizatorului să
furnizeze informația sa unică (parolă, amprente); în cazul în care sistemul de
autentificare poate să verifice faptul că secretul partajat a fost prezentat în
mod corect, utilizatorul este considerat autentificat.

În acest model, informațiile despre numele de utilizator (user name sau și
user-ID) și parole (password) pentru fiecare utilizator autentificabil sunt
stocate local pe un server. Utilizatorii trimit numele de utilizator și parola
în clar (plain text) sistemului, care la rândul său compară informația de
autentificare cu baza de date locală. În cazul în care numele de utilizator și
parola se potrivesc, utilizatorul este autentificat.

Acesta este în principiu modelul folosit la autentificări cu login pe
tradiționalele sisteme multiutilizator, unde a fost reprodus de nenumărate ori
pe diverse pachete de aplicații.



https://ro.wikipedia.org/wiki/B%C4%83t%C4%83lia_de_la_Austerlitz

Bătălia de la Austerlitz, cunoscută și ca Bătălia celor trei împărați, a fost
una dintre cele mai mari victorii ale lui Napoleon. Această victorie a
determinat destrămarea celei de-a Treia Coaliții formată împotriva Imperiului
Francez. Pe 2 decembrie 1805 (20 noiembrie pe stil vechi), o armată franceză
condusă de împăratul Napoleon I a înfrânt decisiv armata ruso-austriacă,
comandată de țarul Alexandru I, după aproape nouă ore de luptă înverșunată.
Bătălia a avut loc lângă dealul Pracký kopec, la Austerlitz, azi Slavkov u Brna,
la aproape 20 km (12 mile) est de Brno, în Moravia. Bătălia este adeseori
considerată o capodoperă tactică.

Pe 26 decembrie 1805, Austria și Franța au semnat Tratatul de la Pressburg, care
a îndepărtat-o pe prima din război, a întărit tratatele inițiale de la Campo
Formio și Lunéville, a obligat Austria să cedeze pământuri aliaților germani ai
lui Napoleon și a impus o indemnizație de 40 de milioane de franci asupra
Habsburgilor învinși. Trupelor ruse li s-a permis să se retragă în țara natală.
Victoria de la Austerlitz a permis de asemenea crearea Confederației Rinului,
compusă dintr-o multitudine de state germane, intenționată să fie o zonă-tampon
între Franța și restul Europei. În 1806, Sfântul Imperiu Roman a încetat să mai
existe, atunci când Împăratul Roman Francisc al II-lea a ales să păstreze numai
Francisc I al Austriei drept singurul său titlu oficial. Totuși, aceste
realizări nu au adus o pace durabilă pe continent. Îngrijorările prusacilor cu
privire la influența crescândă Franței în Europa Centrală au declanșat Războiul
celei de-a Patra Coaliții în 1806.

Europa era răvășită încă de la începutul războaielor revoluționare franceze în
1792. După cinci ani, Republica Franceză a înfrânt Prima Coaliție în 1797. O a
doua Coaliție a fost formată în 1798, dar și aceasta a fost învinsă în 1801,
lăsând Marea Britanie drept singurul oponent al noului Consulat Francez. În
martie 1802, Franța și Marea Britanie au fost de acord să pună capăt
ostilităților prin Tratatul de la Amiens. Pentru prima dată în ultimii zece ani,
pacea domnea în toată Europa. Cu toate acestea, au persistat multe probleme
între cele două părți, făcând implementarea tratatului din ce în ce mai
dificilă. Guvernul britanic a refuzat să predea mare parte din cuceririle
coloniale pe care le făcuse începând cu 1793. Napoleon era furios din cauza
faptului că trupele britanice nu evacuaseră insula Malta. Tensiunea situației
s-a accentuat și mai mult atunci când Napoleon a trimis o forță expediționară să
zdrobească Revoluția haitiană. În mai 1803, Marea Britanie a declarat război
Franței.

În decembrie 1804, o înțelegere anglo-suedeză a condus la crearea celei de-a
treia Coaliții. Primul ministru britanic William Pitt a petrecut anii 1804 și
1805 angajat în numeroase activități diplomatice cu scopul de a crea o nouă
coaliție împotriva Franței. Suspiciunile mutuale dintre britanici și ruși au
scăzut din cauza mai multor greșeli politice franceze, și până în aprilie 1805
cele două semnaseră un tratat de alianță. Fiind înfrântă recent de două ori de
Franța și dornică de răzbunare, Austria s-a alăturat de asemenea coaliției
câteva luni mai târziu.

Anterior formării celei de-a treia coaliții, Napoleon constituise Armata
Angliei, o forță de invazie menită să lovească Insulele Britanice, în jurul a
șase tabere la Boulogne în nordul Franței. Deși nu au pășit niciodată pe pământ
britanic, trupele lui Napoleon au primit un antrenament atent și valoros în
cazul demarării vreunei operațiuni militare. Plictiseala s-a stabilit ocazional
printre trupe, dar Napoleon a făcut multe vizite și a organizat parade pompoase
pentru a ridica moralul.

Oamenii de la Boulogne au format nucleul a ceea ce Napoleon va numi mai târziu
la Grande Armée (română: Marea Armată). La început, această armată franceză avea
aproximativ 200.000 de oameni organizați în șapte corpuri, care erau mari
unități terestre conținând între 36 și 40 de tunuri fiecare și capabile de
acțiuni independente până ce alte corpuri puteau sosi în ajutor. Un singur corp
(situat într-o puternică poziție defensivă) putea supraviețui cel puțin o zi
fără suport, oferind Grande Armée nenumărate opțiuni strategice și tactice în
fiecare campanie. Deasupra acestor forțe, Napoleon a creat o rezervă de
cavalerie de 22.000 organizată în două divizii de cuirasieri, două divizii
călări de dragoni și două divizii de dragoni și cavalerie ușoară pedestre, toate
sprijinite de 24 de piese de artilerie. Până în 1805, Grande Armée crescuse până
la o forță de 350.000, bine echipată, bine antrenată și condusă de ofițeri
competenți.

Armata rusă din 1805 avea multe caracteristici de organizare Ancien Régime: nu
exista o formație permanentă deasupra nivelului de regiment, ofițerii majori
erau recrutați din cercuri aristrocratice (iar funcțiile erau vândute în general
la prețuri mari); și soldatul rus, conform obiceiurilor din secolul 18, era
adeseori bătut și pedepsit pentru a instaura disciplina. În plus, mulți ofițeri
inferiori erau slab antrenați și aveau dificultăți în a își organiza soldații
astfel încât să execute uneori complexele manevre necesare într-o bătălie. Cu
toate acestea, rușii stăteau bine la capitolul artilerie, manevrată de soldați
care adeseori se luptau din greu pentru a evita ca piesele lor să cadă în
mâinile inamicilor.

Arhiducele Carol, fratele împăratului austriac, începuse să reformeze armata
austriacă în 1801 reducând puterea Hofkriegsrat-ului, consiliul militar-politic
responsabil cu luarea deciziilor în cadrul forțelor armate austriece. Carol era
cel mai bun comandant de câmp al Austriei, însă nu era popular și la curtea
imperială, pierzându-și mult din influență atunci când, împotriva sfatului său,
Austria a decis să declare război Franței. Karl Mack a devenit noul comandant
principal al armatei austriece, instituind reforme în privința infanteriei în
ajunul războiului, care stipulau ca un regiment să fie compus din patru
batalioane a câte patru companii în detrimentul vechilor trei batalioane de câte
șase companii. Schimbarea subită nu a fost însoțită și de antrenamentul
corespunzător al ofițerilor, astfel aceste noi unități nu erau conduse la fel de
bine ca înainte. Cavaleria austriacă era privită drept cea mai bună din Europa,
dar detașarea multor unități de cavalerie la variate formații de infanterie i-a
slăbit forța de impact în comparație cu echivalenta sa franceză masată.

În august 1805, Napoleon, împărat al francezilor din mai anul trecut, și-a mutat
armata de la Canalul Mânecii la Rin pentru a se confrunta cu noile amenințări
austriece și rusești. Pe 25 septembrie, după un marș forțat și în mare secret,
200.000 de trupe franceze au început să traverseze Rinul pe un front de 260 km
(160 de mile). Mack strânsese cea mai mare parte din armata austriacă la
fortăreața Ulm din Bavaria. Napoleon spera să își balanseze forțele spre nord și
să execute o mișcare de rotație care să îi aducă pe francezi în spatele
austriecilor. Manevra Ulm a fost bine executată și pe 20 octombrie Mack și
23.000 de trupe austriece s-au predat la Ulm, ridicând numărul total de
prizonieri austrieci al campaniei la 60.000. Deși victoria spectaculoasă a fost
umbrită de înfrângrea flotei franco-spaniole în Bătălia de la Trafalgar, în ziua
următoare succesul francezilor pe pământ a continuat cu căderea Vienei în
noiembrie, împreună cu 100.000 de muschete, 500 de tunuri și podurile rămase
intacte de-a lungul Dunării.

Între timp, sosirea târzie a trupelor ruse sub comanda lui Kutuzov l-a
împiedicat să salveze armatele de câmp austriece, astfel că rușii s-au retras
înspre nord-est pentru a aștepta întăriri și pentru a se reuni cu unitățile
austriece care au supraviețuit. Francezii i-au urmărit, însă curând s-au găsit
într-o poziție strategică dezavantajoasă: intențiile prusacilor erau necunoscute
și puteau fi ostile, armatele rusă și austriacă erau acum unite și, pentru a
întări frustrarea, liniile de comunicare ale lui Napoleon erau foarte lungi și
necesitau garnizoane puternice pentru a le ține deschise. Napoleon a realizat că
singura modalitate de a capitaliza succesul de la Ulm era să îi forțeze pe
aliați într-o bătălie și să îi învingă. Spre norocul său, țarul rus era dornic
de luptă.

Napoleon dispunea de aproximativ 65.000 de oameni și 157 de tunuri pentru
bătălia iminentă, însă aproape 7.000 de trupe sub comanda lui Davout erau încă
mult spre sud, în direcția Vienei. Aliații aveau în jur de 73.000 de soldați,
șaptezeci la sută dintre ei fiind ruși, și 318 tunuri.

Partea nordică a câmpului de luptă era dominată de dealul Santon, înalt de 210
metri (700 de picioare), și de dealul Zuran, înalt de 260 de metri (850 de
picioare), ambele fiind amplasate lângă vitalul drum Olmutz-Brno, care mergea
de-a lungul unei axe vest-est. La vest de aceste două dealuri se afla satul
Bellowitz, iar între ele pârâul Bosenitz, care curgea spre sud pentru a se uni
cu pârâul Goldbach, ultimul traversând satele Kobelnitz, Sokolnitz și Telnitz.
Piesa centrală a întregii zone erau înălțimile Pratzen, un deal ușor înclinat de
aproape 11-12 metri (35-40 de picioare) înălțime. Un consilier a notat faptul că
Napoleon le-a spus în mod repetat mareșalilor săi, "Domnilor, examinați acest
teren cu atenție, va fi un câmp de luptă; veți avea rolul de a vă juca pe el".

Un consiliu aliat s-a întrunit pe 1 decembrie pentru a discuta propunerile de
desfășurare a bătăliei. Strategii aliați aveau în minte două idei fundamentale:
stabilirea contactului cu inamicul și asigurarea flancului sudic care ducea spre
Viena. Deși țarul și anturajul său apropiat au insistat în declanșarea unei
bătălii, împăratul Francisc al Austriei era mult mai prudent și era sprijinit de
Kutuzov, principalul comandant rus. Cu toate acestea, presiunea de a lupta
exercitată de nobilii ruși și de comandanții austrieci a fost prea puternică,
iar aliații au adoptat planul Șefului de Stat Major austriac Franz von
Weyrother. Acesta implica un atac principal împotriva flancului drept al
francezilor, pe care aliații l-au observat că era slab păzit, și atacuri
diversioniste împotriva flancului stâng francez. Aliații și-au dispus
majoritatea trupelor în patru coloane care vor ataca în dreapta francezilor.
Garda Imperială Rusă era ținută în rezervă, în timp ce trupele ruse sub comanda
lui Bagration păzeau dreapta aliaților.

Cu câteva zile înainte de bătălia propriu-zisă, Napoleon le dăduse impresia
aliaților că armata sa era într-o stare slabă și că dorea o pace negociată. În
realitate, el spera că ei vor ataca, și pentru a-i încuraja să facă acest lucru
și-a slăbit în mod intenționat flancul drept. Pe 28 noiembrie, Napoleon s-a
întâlnit cu mareșalii săi la Comandamentul Imperial iar aceștia l-au informat
despre neliniștile și temerile lor în legătură cu iminenta bătălie, chiar
sugerând o retragere, însă lui nu i-a păsat de plângerile lor și a plecat la
lucru. Planul lui Napoleon prevedea faptul că aliații vor arunca atât de multe
trupe pentru a-i învălui flancul drept încât centrul lor va fi slăbit foarte
mult. Conta apoi pe un atac masiv francez, condus de către 16.000 de trupe din
Corpul al IV-lea al lui Soult, prin centru pentru a paraliza armata aliată.
Între timp, pentru a-și sprijini slabul flanc drept, Napoleon i-a ordonat
Corpului al III-lea a lui Davout să întreprindă un marș forțat tocmai de la
Viena și să se unească cu oamenii generalului Legrand, care păzeau flancul
extrem sudic ce va suporta cea mai mare parte a atacului aliaților. Soldații lui
Davout aveau 48 de ore pentru a mărșălui 110 km (70 de mile). Sosirea lor va fi
crucială în determinarea succesului sau eșecului planului francezilor. Garda
Imperială și Corpul I al lui Bernadotte au fost ținute în rezervă în timp ce
Corpul al V-lea sub comanda lui Lannes păzea sectorul nordic al bătăliei.

Bătălia a început în jurul orei 8 dimineața, cu prima coloană aliată atacând
satul Telnitz, care era apărat de Regimentul al 3-lea de Linie. Acest sector al
câmpului de luptă a fost martor a numeroase acțiuni în momentele următoare,
atunci când mai multe atacuri feroce ale aliaților i-au evacuat pe francezi din
oraș și i-au forțat pe cealaltă parte a pârâului Goldbach. Primii oameni ai
corpului lui Davout au sosit în acest moment și i-au alungat pe aliați din
Telnitz înainte ca și ei să fie atacați de husari și să reabandoneze orașul.
Atacurile adiționale din partea aliaților au fost contracarate de artileria
franceză.

Coloanele aliaților au început să se reverse înspre dreapta francezilor, însă nu
la viteza dorită, astfel încât mare parte din francezi au reușit să reziste. De
fapt, dispunerile aliaților erau cronometrate greșit și fără atenție:
detașamente de cavalerie conduse de Liechtenstein de pe flancul stâng al
aliaților au trebuit să fie plasate în flancul drept și, în timpul procesului,
au intrat în și încetinit o parte din a doua coloană de infanterie care avansa
înspre dreapta francezilor. La acel timp, planificatorii l-au considerat un
dezastru, însă mai târziu i-a ajutat pe aliați. Între timp, elementele avansate
ale celei de-a doua coloane atacau satul Sokolnitz, care era apărat de
Regimentul al 26-lea Ușor și de Tirailleuri, trăgători francezi. Atacurile
inițiale ale aliaților s-au dovedit fără succes, iar generalul Langeron a
ordonat bombardarea satului. Acest baraj mortal i-a forțat pe francezi să se
retragă, și, cam în același timp, a treia coloană a atacat castelul Sokolnitz.
Cu toate acestea, francezii au contraatacat și au recâștigat satul, numai pentru
a fi izgoniți din nou. Conflictul în această zonă a încetat pentru un timp
atunci când divizia lui Friant (parte a Corpului al III-lea) a recucerit satul.
Sokolnitz a fost probabil zona cea mai disputată a câmpului de luptă,
schimbându-și ocupatorii de mai multe ori în decursul zilei.

În jurul orei 8:45, satisfăcut în final de slăbiciunea centrului inamic,
Napoleon l-a întrebat pe Soult cât timp va dura ca oamenii săi să ajungă la
înălțimile Pratzen, la care mareșalul a răspuns, "Mai puțin de douăzeci de
minute, sire." Aproximativ 15 minute mai târziu, Napoleon a ordonat atacul,
adăugând, "O lovitură puternică și războiul este sfârșit."

O ceață densă a ajutat la camuflarea înaintării diviziei lui St. Hilaire, însă
în timp ce urcau panta, legendarul 'Soare de la Austerlitz' a limpezit peisajul
și i-a încurajat să avanseze. Soldații și comandanții ruși din vârful
înălțimilor au fost uimiți să vadă atât de multe trupe franceze îndreptându-se
spre ei. Comandanții aliați puteau redirecționa acum câteva dintre detașamentele
întârziate ale celei de-a patra coloane către această luptă crâncenă. Peste o
oră de lupte a decimat o mare parte din această unitate. Ceilalți oameni din cea
de-a doua coloană, majoritatea austrieci neexperimentați, au participat de
asemenea la bătălie și au întors raportul de forțe împotriva uneia dintre cele
mai bune unități de luptă din armata franceză, forțându-i în final să se retragă
în josul pantelor. Cu toate acestea, mânați de disperare, oamenii lui St.
Hilaire au lovit cu putere încă o dată și i-au atacat pe aliați la baionetă,
alungându-i de pe înălțimi. Înspre nord, divizia generalului Vandamme a atacat o
zonă numită Staré Vinohrady și prin executarea perfectă a hărțuirilor și
voleelor mortale a reușit să dezbine mai multe batalioane ale aliaților.

Bătălia se întorsese în mod ferm în favoarea francezilor, însă era departe de a
se fi terminat. Napoleon a ordonat Corpului I al lui Bernadotte să sprijine
stânga lui Vandamme și și-a mutat propriul centru de comandă de la dealul Zuran
la capela Sf. Antoniu de pe înălțimile Pratzen. Poziția dificilă a aliaților era
confirmată de decizia de a trimite în luptă Garda Imperială Rusă; Marele Duce
Constantin, fratele țarului Alexandru, a comandat Garda și a contraatacat în
secțiunea câmpului de luptă a lui Vandamme, forțând un efort sângeros și singura
pierdere a vreunui stindard francez în bătălie (nefericita victimă a fost un
batalion al Regimentului al 4-lea de Linie). Simțind gravitatea problemei,
Napoleon a ordonat propriei sale cavalerii de Gardă să înainteze. Acești oameni
i-au pulverizat pe omologii lor ruși, însă cu ambele părți trimițând mari mase
de cavalerie nu era clar cine învinsese. Rușii aveau un avantaj numeric la acest
capitol, însă destul de curând avantajul a trecut de partea francezilor atunci
când divizia lui Drouet, a 2-a a Corpului I al lui Bernadotte, s-a dispus pe
flancul acțiunii și a permis cavaleriei franceze să se refugieze în spatele
liniilor lor. Artileria ecvestră a Gărzii franceze a avut de asemenea un efect
mortal asupra cavaleriei și fusilierilor ruși. Rușii au rupt rândurile și mulți
au murit în timp ce erau urmăriți pe o distanță de un sfert de milă de cavaleria
franceză reînvigorată.

Între timp, partea cea mai nordică a câmpului de bătălie era de asemenea martora
unor lupte grele. Cavaleria grea a prințului de Liechtenstein a început să
asalteze forțele mai ușoare de cavalerie ale lui Kellerman după ce a sosit în
final la poziția corectă pe teren. Lupta a mers inițial bine pentru francezi,
însă forțele lui Kellerman s-au adăopostit în spatele diviziei de infanterie a
lui Caffarelli odată ce a devenit clar faptul că numărul rușilor era prea mare.
Oamenii lui Caffarelli au oprit asalturile rușilor și i-au permis lui Murat să
trimită două divizii de cuirasieri (una comandată de d'Hautpoul și cealaltă de
Nansouty) în bătălie pentru a termina o dată pentru totdeauna cu cavaleria rusă.
Lupta corp la corp care a urmat a fost crâncenă și de durată, însă în final
francezii au fost cei care au triumfat. Lannes și-a condus apoi Corpul al V-lea
împotriva oamenilor lui Bagration și după lupte grele a reușit să îl alunge pe
iscusitul comandant rus din bătălie. A vrut să îl urmărească, însă Murat, care
era comandantul acestui sector al câmpului de luptă, nu a fost de acord cu
ideea.

Atenția lui Napoleon s-a îndreptat acum înspre capătul sudic al câmpului de
luptă, unde francezii și aliații încă se mai luptau pentru Sokolnitz și Telnitz.
Printr-un eficient atac în două puncte, divizia lui St. Hilaire și o parte din
Corpul al III-lea al lui Davout au reușit să zdrobească inamicul la Sokolnitz și
i-au convins pe comandanții primelor două coloane, generalii Kienmayer și
Langeron, să se retragă cât mai repede posibil. Buxhowden, comandatul stângii
aliaților și omul responsabil cu conducerea atacului, era complet beat și a
fugit de asemenea. Kienmayer și-a acoperit retragerea cu cavaleria ușoară a lui
O'Reilly, care a învins vitejește cinci din șase regimente de cavalerie franceze
înainte ca și ei să trebuiască să se retragă.

Panica generală a pus stăpânire acum pe armata aliaților, aceasta abandonând
câmpul de luptă în toate direcțiile posibile. Un episod faimos însă sinistru a
avut loc în timpul acestei retrageri: forțele ruse care fuseseră învinse de
dreapta francezilor se retrăgeau spre sud înspre Viena pe heleșteele înghețate
Satschan. Artileria franceză trăgea înspre oameni, însă Napoleon și-a
redirecționat tunarii pentru a trage în gheață. Oamenii s-au înecat în
heleșteele foarte reci, zeci de piese de artilerie scufundându-se înpreună cu
ei. Estimările cu privire la numărul de tunuri capturate diferă; opiniile
variază de la 38 la 100. Sursele diferă de asemenea și în privința victimelor,
cu numere oscilând între 200 și 2.000 de morți. Deoarece Napoleon a exagerat
acest incident în relatarea bătăliei, valorile mai joase pot fi și cele mai
apropiate de adevăr, deși îndoiala încă rămâne dacă sunt sau nu corecte în
întregime. Mulți privesc acest incident drept unul dintre cele mai crude acte de
război ale lui Napoleon.

În total, pierderile aliaților se ridicaseră la aproximativ 27.000 dintr-o
armată de 73.000, adică 37% din efectivele lor. Francezii au pierdut în jur de
5.000 dintr-o forță de 65.000, reprezentând aproape 8% din efectivele lor.
Aliații au pierdut de asemenea 180 de tunuri și 50 de stindarde. Victoria a fost
întâmpinată cu uimire totală și delir la Paris, unde numai cu câteva zile
înainte națiunea se afla în pragul colapsului financiar. Napoleon i-a scris
Josephinei: „Am învins armata austro-rusă comandată de doi împărați. Sunt puțin
obosit... te îmbrățișez”. Țarul Alexandru a rezumat poate cel mai bine timpurile
grele pentru aliați menționând: „suntem copii în mâinile unui gigant”.

Franța și Austria au semnat un armistițiu pe 4 decembrie iar Tratatul de la
Pressburg, 22 de zile mai târziu, a îndepărtat-o pe ultima din război. Austria a
acceptat să recunoască teritoriile franceze capturate prin tratatele de la Campo
Formio (1797) și Lunéville (1801), să acorde pământuri Bavariei, Württembergului
și Badenului, care erau aliații germani ai lui Napoleon, și să plătească 40 de
milioane de franci reprezentând indemnizații de război. Veneția a fost cedată de
asemenea Regatului Italiei. A fost un sfârșit aspru pentru Austria, însă cu
siguranță nu o pace catastrofală. Armatei ruse i s-a permis să se retragă în
țara natală, iar francezii și-au ridicat tabăra în sudul Germaniei. Sfântul
Imperiu Roman a fost de asemenea desființat efectiv, 1806 fiind văzut drept
ultimul său an. Napoleon a creat Confederația Rinului, un lanț de state germane
menite să servească drept un tampon între Franța și Prusia. Prusia a considerat
aceasta și celelalte mișcări un afront adus statutului său putere dominantă a
Europei Centrale și a declarat război Franței în 1806.

Cuvintele lui Napoleon adresate trupelor sale după bătălie erau pline de laudă:
Soldats! Je suis content de vous (română: Soldați! Sunt mulțumit de voi).
Împăratul a dăruit două milioane de franci de aur ofițerilor majori, 200 de
franci fiecărui soldat, și a oferit pensii consistente văduvelor celor căzuți.
Copiii rămași orfani au fost adoptați de către Napoleon personal și li s-a
permis să adauge "Napoleon" la numele de botez și de familie. În mod interesant,
Napoleon nu a acordat niciodată vreun titlu nobiliar niciunui comandant, după
cum se obișnuia în urma unei mari victorii. Este probabil ca el să fi considerat
Austerlitz un triumf prea personal ca să mai decoreze pe altcineva. Până în
zilele noastre, Austerlitz este adeseori considerat drept cea mai mare victorie
a lui Napoleon.

În noaptea din ajunul bătăliei, Napoleon a pornit împreună cu anturajul său
pentru a revizui pozițiile înaintate. În timpul acestui tur, a fost recunoscut
de către soldații diviziei lui Vandamme iar în curând întreaga armată a aprins
lumânări pentru a celebra aniversarea încoronării sale. Privind aceast
eveniment, soldații și comandanții alianței au crezut că francezii se pregăteau
să se retragă. O altă poveste prezintă un soldat francez ghinionist fugărit de
cazaci; aparent, soldatul s-a urcat pe un coș de fum, încercând să se ascundă,
însă cazacii l-au găsit și l-au omorât oricum. Un episod mai amuzant a avut loc
între câțiva soldați francezi care căutau nutreț pentru cai și o săteancă
locală. Aceștia strigau, Babo, ovsa ("Doamnă, dați-ne ovăz") însă femeia, care
era bătrână și probabil avea dificultăți în a auzi, a crezut că spuneau Hopsa
("sari"), așa că a sărit de mai multe ori spre marea frustrare a soldaților
francezi. În cele din urmă, soldații și-au dat seama că nu erau înțeleși, au
arătat înspre caii de afară și au început chiar să mestece pentru a-i da un
indiciu, pe care l-a înțeles în sfârșit, oferind soldaților ovăzul de care aveau
nevoie. Iar o altă poveste relatează despre niște artileriști francezi care au
aruncat într-un foc o statuie din lemn a Fecioarei Maria și au descoperit că
aceasta nu ardea.

Două simboluri majore astrologice cu privire la Bătălia de la Austerlitz sunt
bine cunoscute: Soarele de la Austerlitz, simbolizând gloria lui Napoleon și
Cerul de la Austerlitz, simbolizând nimicnicia și zădărnicia războiului. Cerul
de la Austerlitz este descris amănunțit în cartea Război și pace a lui Lev
Tolstoi.

Bătălia de la Austerlitz este un eveniment major în romanul lui Lev Tolstoi
Război și pace. Pe măsură ce bătălia este gata să înceapă, prințul Andrei
Bolkonski, unul dintre personajele principale, crede că "ziua care se apropie va
fi Toulonul sau Arcole-ul său", aluzii la victoriile anterioare ale lui
Napoleon. Andrei se gândește la glorie, chiar spunându-și în gând că "voi
mărșălui înainte și voi mătura tot ce îmi stă în cale". Cu toate acestea, în
timpul bătăliei, Andrei este capturat de inamic și chiar își întâlnește eroul,
pe Napoleon. Dar entuziasmul inițial fusese sfărâmat; acum crede că: "atât de
mic apărea eroul său cu vanitatea sa măruntă și bucuria victoriei în comparație
cu acel cer semeț, drept și bun pe care îl văzuse și îl înțelese."

Napoleon nu a reușit să învingă armata aliaților atât de decisiv pe cât ar fi
vrut, însă istoricii și entuziaștii de asemenea recunosc faptul că planul
original a oferit o victorie semnificativă. Din acest motiv, Austerlitz este
uneori comparat cu alte mari bătălii tactice, cum ar fi Cannae sau Blenheim.
Unii istorici sugerează că Napoleon a avut atât de mult succes la Austerlitz
încât a pierdut contactul cu realitatea iar ceea ce obișnuia să fie politica
externă franceză a devenit "una personal napoleoniană" după bătălie. În istoria
franceză, Austerlitz este recunoscut drept o victorie militară impresionantă,
iar în secolul 19, când fascinația față de Primul Imperiu era la apogeu, bătălia
a fost venerată de cei ca Victor Hugo, care "în adâncul gândurilor [sale]" auzea
"zgomotul tunurilor grele îndreptându-se spre Austerlitz." Cu toate acestea, la
recentul bicentenar, a izbucnit controversa atunci când nici președintele
francez Jacques Chirac și nici primul ministru Dominique de Villepin nu și-au
exprimat vreun gând cu privire la bătălie. Pe de altă parte, rezidenții
departamentelor de peste mări ale Franței au protestat față de ceea ce vedeau
drept "comemorarea oficială a lui Napoleon", argumentând că Austerlitz nu ar
trebui celebrată deoarece Napoleon a comis un genocid împotriva populației
autohtone din colonii.

Coordonate: 49°07′40″N 16°45′49″E﻿ / ﻿49.12778°N 16.76361°E﻿ / 49.12778;
16.76361



https://ro.wikipedia.org/wiki/Lup_marsupial

Lupul marsupial (Thylacinus cynocephalus în Nomenclatura binară) este cunoscut
și ca tigrul marsupial. Lupul marsupial a fost unul din cele mai mari carnivore
marsupiale ale timpurilor moderne. Nativ Australiei, Tasmaniei și Noii Guinee,
se consideră că a dispărut în secolul XX. Acesta era ultimul membru al genului
său, Thylacinus, fosile aparținând speciilor înrudite găsindu-se începând cu
sedimentele din Miocen.

Lupul marsupial a dispărut sau a devenit extrem de rar pe continentul australian
înainte de așezarea europenilor, dar a supraviețuit pe insula Tasmania alături
de specii endemice, precum diavolul tasmanian. Vânatul intensiv, încurajat de
recompense, este adesea desemnat ca fiind motivul dispariției sale, cu toate că
sunt luați în considerare și alți factori, precum bolile, introducerea câinilor
și invadarea teritoriului său de către om. Deși oficial este clasificat ca fiind
dispărut, există oameni care au declarat că l-au văzut, cu toate că nu s-au adus
dovezi solide în acest sens.

La fel ca lupii și tigrii, de unde și-a obținut și numele, era în vârful
lanțului trofic. Ca marsupial, nu era înrudit de aproape cu aceste mamifere
placentale, dar datorită evoluției convergente, avea adaptări asemănătoare. Cele
mai apropiate specii înrudite, existente în prezent, sunt diavolul tasmanian și
numbatul. Lupul marsupial era unul din cele două marsupiale, alături de oposumul
de apă, în care ambele sexe aveau o pungă marsupială. Masculul avea o pungă care
acționa pe post de înveliș, protejând organele reproductive externe.

Lupul marsupial modern a apărut acum aproximativ patru milioane de ani. Speciile
din famila Thylacinidae datează din prima parte a Miocenului; de la începutul
anilor 1990, cel puțin șapte specii fosile au fost descoperite la Riversleigh,
în Nord-Vestul Queenslandului. Nimbacinus dicksoni este cea mai veche din cele
șapte specii fosile, datând de acum 23 de milioane de ani. Acest thylacinid era
cu mult mai mic decât rudele sale mai recente. Cea mai mare specie, Thylacinus
potens, care avea o mărime comparabilă cu cea a lupului, a fost singura specie
care a supraviețuit până în Miocenul târziu. La sfârșitul Pleistocenului și
începutul Holocenului, lupul marsupial modern s-a răspândit, deși cu un număr
mic de indivizi, în Australia și Noua Guinee.

Un exemplu al evoluției convergente, lupul marsupial prezenta multe asemănări cu
alți membri ai familiei canide: dinți ascuțiți, maxilar puternic, călca pe
pernițe, având și o formă a corpului, în general, asemănătoare. Din moment ce
lupul marsupial a umplut nișa ecologică în Australia, cum familia câinelui a
făcut în restul lumii, și-a dezvoltat multe trăsături similare. În ciuda acestui
fapt, nu este înrudit cu niciunul dintre prădătorii emisferei Nordice.

Aborigenii australieni au fost primii oameni care au avut contacte cu specia,
existând numeroase exemple de gravuri ale acestora, datând cel puțin din anul
1000 î.e.n. Imagini petroglife cu lupul marsupial pot fi găsite la Dampier Rock
Art Precinct în peninsula Burrup din Australia de Vest. Când primii exploratori
au ajuns pe insulă, animalul era deja rar. E posibil ca europenii să-l fi
întâlnit încă din 1642, când Abel Tasman a ajuns pentru prima dată pe țărmul
Tasmaniei. În jurnalul lui de călătorie, niște urme descoperite sunt descrise ca
aparținând unor „bestii sălbatice cu gheare precum tigrul”. Marc-Joseph Marion
du Fresne, ajuns cu vasul Mascarin în 1772, a descris un animal ca fiind „o
pisică tigru”, cu toate că dihorul marsupial a fost la fel descris, ceea ce face
imposibil aflarea adevărului. Prima întâlnire certă a fost cea a exploratorilor
francezi pe 13 mai 1792, precum a notat naturalistul Jacques Labillardière în
jurnal său de călătorie, din expediția condusă de D'Entrecasteaux. Totuși, abia
în 1805, William Paterson, Locotenentul Guvernator al Tasmaniei, a trimis o
descriere detaliată pentru a fi publicată în Sydney Gazette.

Prima descriere științifică detaliată a fost realizată de George Harris în 1808,
la cinci ani după așezarea pe insula Tasmania. Harris l-a categorisit ca făcând
parte din genul Didelphis, creat de Linnaeus pentru oposumul american, numindu-l
Didelphis cynocephala („oposumul cap de câine”). După ce oamenii de știință au
înțeles că fauna australiană era fundamental diferită de genurile cunoscute de
mamifere, s-a ajuns la crearea schemei moderne de clasificare, iar în 1796,
Geoffroy Saint-Hilaire a creat genul Dasyurus în care a plasat lupul marsupial.
În 1824 a fost separat în propriul gen, Thylacinus, de către Temminck.

Unele studii au plasat lupul marsupial ca fiind un membru de bază al ordinului
Dasyuromorphia și ca rudă a diavolului tasmanian, cu toate că studiile publicate
în Genome Research în ianuarie 2009 sugerează că numbatul ar putea fi mai bazal
decât diavolul tasmanian și deci mai apropiat de lupul marsupial.

Lupul marsupial seamănă cu un câine mare, cu păr scurt, cu o coadă țeapănă,
prelungită ușor din corp, precum cea a unui cangur. Mulți coloniști europeni
l-au comparat cu o hienă, din cauza comportamentului și poziției neobișnuite.
Blana sa galben-maro prezenta între 13 și 21 de dungi întunecate de-a lungul
spatelui, crupei și bazei cozii, ceea ce i-a adus porecla de „tigru”. Dungile
erau mai evidente la specimenele tinere, scăzând în intensitate pe măsură ce
animalul înainta în vârstă. Una dintre acestea cobora până pe laba din spate.
Blana sa era densă și moale, ajungând la 15 mm în lungime; puii aveau o creastă
în vârful cozii. Urechile erau lungi, rotunde, acoperite cu păr și atingeau
aproximativ 8 centimetri. Culoarea varia de la cafeniu deschis până la maro
închis, pântecul fiind alb.

Un exemplar matur atingea între 100 și 130 cm, având o coadă de aproximativ
50–65 cm. Cel mai mare specimen descoperit avea 290 cm de la nas la coadă.
Adulții atingeau 60 cm până la umeri și cântăreau 20–30 kg. Femela era mai mare
decât masculul.

Femela de lup marsupial avea o pungă cu patru mameloane, dar spre deosebire de
alte marsupiale, acesta se deschidea către spatele trupului. Masculii aveau o
pungă scrotală, unică între marsupialele austaliene, în care își retrăgeau
scrotul.

Lupul marsupial putea să-și deschidă fălcile până la neobișnuitul unghi de 120
de grade. Această capacitate poate fi văzută în filmul de scurt metraj alb negru
al lui David Fleay, ce prezenta un lup marsupial într-o grădină zoologică în
anul 1933. Fălcile erau puternice și musculoase, conținând 46 de dinți.

Urmele lupului marsupial puteau fi distinse de cele ale altor specii native sau
introduse; spre deosebire de vulpi, pisici, câini, wombat sau diavoli
tasmanieni, aceștia aveau pernița din spate foarte mare, iar cele patru din față
aranjate într-o linie aproape dreaptă. Membrele posterioare erau similare cu
cele din față, dar aveau patru degete în loc de cinci. Ghearele nu erau
retractabile.

Studiile științifice inițiale au concluzionat că acesta se baza pe miros atunci
când vâna, dar analizele ulterioare ale structurii creierului au scos la iveală
faptul că simțul oflactiv nu era bine dezvoltat. În schimb e posibil ca acesta
să se fi bazat pe simțul auditiv și cel vizual. Unii martori l-au descris ca
având un miros distinctiv și puternic, alții ca având un miros vag, specific
unui animal, iar unii au spus că nu avea niciun fel de miros. Din această cauză,
s-a tras concluzia că, la fel ca ruda sa, diavolul tasmanian, e posibil ca lupul
marsupial să fi emanat un miros atunci când era agitat.

Lupul marsupial avea un mers țeapăn și oarecum ciudat, ceea ce nu-i permitea să
fugă cu o viteză mare. Putea de asemenea să execute sărituri bipede, similare
unui cangur, lucru demonstrat adesea de exemplare captive. Guiler a presupus că
acesta era o formă accelerată de deplasare când animalul devenea agitat. Era de
asemenea capabil să se susțină doar pe membrele din spate pentru perioade scurte
de timp.

Cu toate că nu există înregistrări care să conțină și sunetele produse de lup,
cei care l-au văzut în natură și în captivitate au observat că mârâia și șuiera
când era agitat, adesea urmat de un căscat de amenințare. În timpul vânătorii
emitea, în repetate rânduri, o serie de lătrături asemănătoare unei tuse
guturale (descrise ca „iip-yap”, „cai-iip” sau „hop-hop-hop”), probabil pentru a
comunica cu ceilalți membri ai haitei. Producea, de asemenea, un sunet
asemănător cu plânsul, probabil pentru identificarea la distanță.

Lupul marsupial trăia în pădurile uscate de eucalipt, în zonele umede și
pajiștile din Australia continentală. Picturile rupestre ale indigenilor indică
faptul că lupul marsupial trăia de-a lungul Australiei și Noii Guinee. Dovezi
asupra existenței acestuia pe continent au venit de la o carcasă uscată de lup
marsupial ce a fost descoperită într-o peșteră din Australia de Vest din 1990;
prin datarea cu carbon radioactiv s-a demonstrat că aceasta avea o vechime de
3.300 de ani.

În Tasmania, prefera pădurile și terenurile necultivate, ce aveau să devină
locuri căutate de coloniștii britanici pentru animalele lor. Modelul cu dungi
probabil îi oferea camuflaj în pădure, dar e posibil și să fi fost folosit pe
post de identificare. Animalul avea de obicei un teritoriu de 40–80 km², cu
toate că se pare că acesta era împărțit cu alte grupuri; cele prea mari pentru a
fi o familie erau uneori observate împreună.

Lupul marsupial era un vânător nocturn și crepuscular, petrecând ziua în peșteri
mici sau trunchiuri goale de copaci. Se retrăgea pe câmpuri și în păduri pentru
adăpost pe timp de zi și vâna în teren deschis noaptea. Unii martori au observat
că acesta era de obicei timid, evitând contactul cu oamenii atunci când îi
simțea, cu toate că ocazional era scrutător.

Puii descoperiți în marsupiu arată că perioada de împerechere era întinsă pe tot
parcursul anului, sezonul de vârf fiind în primăvară și iarnă. Erau fătați până
la patru pui, care erau purtați în marsupiu până la trei luni, fiind protejați
până la atingerea a jumătate din statura de adult. Puii nou-născuți erau orbi și
lipsiți de păr, dar până să părăsească marsupiul deschideau ochii și se
acopereau cu blană. După aceasta, până deveneau destul de dezvoltați să asiste
la vânătoare, rămâneau în vizuină, cât femelele vânau. Lupul marsupial s-a
reprodus cu succes în captivitate doar o singură dată, în Grădina Zoologică din
Melbourne, în 1899. Speranța de viață în sălbăticie era de cinci–șapte ani, cu
toate că exemplarele captive au trăit și nouă ani.

Lupul marsupial era carnivor. Stomacul era muscular cu abilitatea de a se
destinde pentru a-i permite să mănânce cantități mari de hrană deodată, probabil
o adaptare pentru perioadele lungi când aceasta era rară. Analiza scheletului și
comportamentului din captivitate sugerează că prefera să urmărească un singur
animal până îl epuiza. Unele studii au ajuns la concluzia că vâna în grupuri
mici, familiale, un grup îndreptând prada într-o anumită direcție, iar un altul
așteptând în umbră, creând astfel o ambuscadă.

Acesta se hrănea cu diferite specii de cangur și wombat, păsări și animale mici
precum potorouși sau oposumi. O pradă favorită era, posibil, cândva comunul emu
tasmanian. Această specie era o pasăre mare, incapabilă să zboare, ce împărțea
habitatul cu lupul marsupial; a fost vânată excesiv, ceea ce a dus la extincția
sa în 1850, fiind posibil în raport direct cu declinul numărului de lupi
marsupiali. Pasărea era vânată și de câinii dingo și vulpi. De-a lungul
secolului al XX-lea, lupul marsupial a fost descris ca fiind un băutor de sânge,
dar nu există mărturii clare legate de această trăsătură; popularitatea poveștii
pare să fi fost cauzată de o singură întâmplare. Coloniștii europeni credeau că
lupul marsupial se hrănea cu oile fermierilor. Bazându-se pe lipsa unor mărturii
credibile, Robert Paddle sugerează că această trăsătură este posibil să fi fost
exagerată, considerând că lupul marsupial era folosit doar ca o scuză
convenabilă pentru lipsa de grijă a fermierilor, iar această imagine de ucigaș
de păsări de curte a rămas întipărită în mintea oamenilor din cauza unei
fotografii realizate de Henry Burrell în 1921. În captivitate, aceștia erau
hrăniți cu o varietate de mâncăruri, inclusiv iepuri și canguri morți, precum și
carne de vacă, oaie, cal și păsări de curte.

Se crede că lupul marsupial a dispărut aproape complet din Australia acum 2.000
de ani și posibil mai devreme din Noua Guinee. Extincția totală este pusă pe
seama competiției față de indigeni și câinii dingo. Există totuși dubii
referitoare la impactul câinelui dingo, din moment ce cele două specii nu erau
în competiție directă, câinele dingo vânând ziua, iar lupul marsupial, noaptea.
Lupul marsupial era de asemenea mai puternic, având un avantaj în cazul unei
întâlniri între cei doi. Studiile recente au arătat că, deși câinele dingo avea
o mușcătură mai slabă, craniul său putea rezista unei presiuni mai mari, ceea
ce-i permitea să atace o pradă mai mare ca lupul marsupial. Lupul marsupial era,
de asemenea, mai puțin versatil când era vorba de alimentație, prin comparație
cu omnivorul câine dingo. Cele două specii împărțeau mediul de viață, fosilele
de leu marsupial fiind găsite în apropierea celor de dingo. Adoptarea câinelui
dingo ca partener de vânătoare de către aborigeni a supus lupul marsupial unei
presiuni mai mari.

Picturile de pe pietrele din Parcul Național Kakadu arată faptul că acesta era
vânat de primii locuitori ai continentului.

Deși lupul marsupial era pe cale de dispariție la venirea europenilor, dispărând
total pe parcursul secolului al XX-lea, el a supraviețuit până în anii 1930 pe
insula Tasmania. Pe vremea primilor coloniști, cele mai mari populații se aflau
în centrul, nord-estul și nord-vestul insulei. Erau rareori văzuți, dar multe
atacuri asupra oilor erau puse pe seama lor. Acest lucru a dus la oferirea unor
recompense pentru a le controla numărul; compania Van Dieman Land a introdus
recompense pentru lupii marsupiali încă din 1830, iar guvernul tasmanian a
oferit, între 1888 și 1909, o liră pe cap de adult și zece șilingi pentru un
pui. În total, au oferit 2.184 de recompense, dar se crede că numărul adevărat
al exemplarelor ucise a fost cu mult mai mare. Este posibil, totuși, ca la
declinul și, în cele din urmă, la dispariția sa, să fi contribuit factori
multipli, inclusiv competiția cu animalele introduse de europeni, precum câinii,
pierderea habitatului, extincția speciilor cu care se hrănea și o boală
asemănătoare cu răpciuga, care a afectat și multe exemplare aflate în
captivitate. Oricare ar fi fost motivul, lupul marsupial a devenit foarte rar în
sălbăticie către sfârșitul anilor '20. Deși mulți considerau lupul ca fiind
responsabil pentru atacurile asupra oilor, s-a încercat salvarea lui. Arhivele
comitetului de conducere din promontoriul Wilsons, datând din 1908, includ
recomandarea ca lupul marsupial să fie reintrodus în câteva regiuni propice de
pe teritoriul statului Victoria. În 1928, Comitetul de Consultanță pentru Fauna
Nativă Australiană a dorit crearea unei rezervații pentru a proteja exemplarele
rămase, zona dintre râurile Arthur și Pieman din vestul insulei fiind luată în
considerare pentru aceasta.

În 1930, un fermier, Wilf Batty, a ucis ultimul exemplar sălbatic cunoscut, în
Mawbanna, oraș din NE statului. Animalul, posibil un mascul, fusese zărit pe
lângă casa lui Batty timp de câteva săptămâni.

Ultimul exemplar cunoscut, numit „Benjamin” (deși genul său nu a fost niciodată
confirmat) a fost capturat în 1933 și trimis la Grădina Zoologică Hobart, unde a
trăit trei ani. Frank Darby, presupus îngrijitor al grădinii zoologice, a
declarat pentru un ziar în mai 1968 că numele specimenului era „Benjamin”. Nu
există însă documente care să ateste acest lucru, iar Alison Reid (îngrijitor
adevărat al grădinii zoologice) și Michael Sharland (agentul de presă al
grădinii) au negat faptul că Darby ar fi lucrat vreodată acolo. Darby pare, de
asemenea, să fie cel care a pornit zvonul conform căruia lupul era un mascul,
dovezile fotografice demonstrând contrariul. „Benjamin” a murit pe 7 septembrie
1936, probabil din cauza neglijenței - îndepărtat din mediul său natural, a fost
expus vremii neobișnuit de capricioase din acea perioadă: temperaturi ridicate
ziua și foarte scăzute noaptea. Acesta este ultimul lup marsupial surprins pe
film, fiind filmat de David Fleay plimbându-se în jurul cuștii sale. Începând cu
anul 1996, Ziua Națională a Speciilor Amenințate are loc anual pe 7 septembrie
comemorând moartea ultimului exemplar cunoscut de lup marsupial.

Cu toate că au existat presiuni pentru conservarea speciei încă din 1901,
probleme de ordin politic au împiedicat orice formă de protecție a acesteia până
în 1936. Guvernul tasmanian a introdus specia pe lista animalelor protejate prin
lege abia pe 10 iulie 1936, la 59 de zile după decesul ultimului exemplar.

Rezultatul cercetărilor ulterioare a indicat o rată mare a posibilității
supraviețuirii speciei până în anii 1960. Cercetătorii Eric Guiler și David
Fleay au descoperit în NV Tasmaniei urme și excremente care ar fi putut aparține
lupului marsupial, au auzit sunete asemănătoare celor produse de specie și au
cules mărturii conform cărora încă există exemplare libere vii. În ciuda
cercetărilor, nu au fost găsite dovezi decisive care să demonstreze
supraviețuirea speciei în sălbăticie.

Lupul marsupial a fost specie pe cale de dispariție până în 1986, o specie fiind
considerată dispărută doar la 50 de ani de la ultima apariție. Din moment ce de
la moartea lui „Benjamin” din 1936 nu au fost aduse dovezi clare să demonstreze
existența lupilor marsupiali în sălbăticie, IUCN l-a declarat oficial „specie
dispărută”. CITES este mai rezervat în privință cu statului speciei, numind-o
„posibil dispărută”.

De la extincția din 1936, Asociația Australiană a Faunei Rare (Australian Rare
Fauna Research Association) a primit peste 3.800 de mărturii conform cărora
lupul marsupial ar fi fost zărit în Australia, în timp ce Centrul Australian de
Cercetări al Animalelor Misterioase (Mystery Animal Research Centre of
Australia) a înregistrat 138 până în 1998, iar Departamentul Mediului și
Conservării (Department of Conservation and Land Management) a primit 65 în
aceeași perioadă. Cercetătorii independenți specializați în lupi marsupiali,
Buck și Joan Emburg, de asemenea, au primit 360 de declarații de pe insula
Tasmania și 269 din Australia legate de apariția lupului marsupial după
extincția sa. Cele mai frecvente observări de pe continent provin din Australia
de Sud.

Unele observări au generat o mare atenție din partea publicului și a presei. În
1973, Gary și Liz Doyle au filmat zece secunde, pe un film de 8 mm, un animal
neidentificat fugind de-a lungul unei șosele din sudul Australiei. Încercările
de a identifica creatura au eșuat din cauza calității slabe a filmului. În 1982,
un cercetător de la Serviciul Tasmanian al Parcurilor, Florei și Faunei
(Tasmania Parks and Wildlife Service), Hans Naarding, a observat timp de trei
minute, într-o noapte în apropierea râului Arthur din nord-vestul Tasmaniei,
ceea ce credea el a fi un lup marsupial. Declarația lui a dus la căutări timp de
un an, finanțate de guvern. În ianuarie 1995, un agent al aceluiași grup a
declarat că a zărit un lup marsupial în regiunea Pyengana din nord-estul
Tasmaniei, la primele ore ale dimineții. Cercetările ulterioare nu au arătat
nicio urmă a animalului. În 1997 s-a descoperit că localnicii din Puncak Jaya
din vestul Noii Guinei au observat lupi marsupiali. Se pare că localnicii știau
de existența acestora de mulți ani dar nu au făcut un raport oficial. În
februarie 2005, Klaus Emmerichs, un turist german, a susținut că a fotografiat
un lup marsupial în apropiere de Parcul Național Cradle Mountain-Lake St Clair,
dar autenticitatea fotografiilor obținute nu a fost stabilită. Fotografiile nu
au fost publicate decât în aprilie 2006, la 14 luni de la luarea acestora.
Imaginile, care prezentau doar spatele animalului, au fost considerate
neconcludente de către cei care le-au studiat.

În 1983, Ted Turner a oferit o recomensă de 100.000$ pentru dovedirea existenței
lupului marsupial. O scrisoare trimisă în 2000 ca răspuns de un cercătător
specializat în lupi marsupiali, Murray McAllister, a dezvăluit că recompensa
fusese retrasă. În martie 2005, ziarul australian The Bulletin, ca parte a
aniversării sale de 125 de ani, a oferit o recompensă de 1,25 milioane pentru
capturarea în siguranță a unui exemplar viu. Oferta a expirat în iunie 2005,
fără ca cineva să ofere vreo dovadă a existenței speciei. O altă ofertă
substanțială, în valoare de 1,75 milioane de dolari, a fost făcută de Stewart
Malcolm. Totuși, multe dintre aceste oferte sunt nule, din moment ce capturarea
unui lup marsupial nu este legală, conform legilor.

Înregistrările tuturor exemplarelor, multe dintre ele în colecții europene, sunt
acum ținute în ITSD.

Muzeul Australian din Sydney a început un proiect de clonare în 1999. Scopul
consta în folosirea materialului genetic de la exemplarele conservate, din
secolul al XX-lea, pentru a clona noi indivizi și a readuce specia la viață. O
serie de microbiologi au respins proiectul, considerându-l ca fiind doar un truc
publicitar, iar profesorul Mike Archer, principalul susținător al acestui
proiect, a fost nominalizat în 2002 pentru premiul scepticilor australieni Bent
Spoon Award (Premiul „Lingura îndoită”) pentru „cea mai absurdă idee paranormală
sau pseudo-științifică”.

Către sfârșitul anului 2001, cercetătorii au reușit să extragă ADN de la unele
exemplare. Pe 15 februarie 2005, muzeul a anunțat oprirea proiectului după ce
s-a descoperit că ADN-ul prelevat era prea degradat pentru a putea fi folosit.
În mai 2005, profesorul universitar Michael Archer, decan la Universitatea
Noului Wales de Sud, fost director al Muzeului Australian și biolog
evoluționist, a declarat că proiectul va fi reînceput de un grup de universități
și de un institut de cercetare.

International Thylacine Specimen Database a fost finalizată în aprilie 2005,
fiind rezultatul a patru ani de cercetări pentru a cataloga și fotografia
ditigal toate exemplarele de lup marsupial aflate în muzee, universități și
colecții private. Documentele originale sunt deținute de Zoological Society of
London.

În 2008, cercetătorii Andrew J. Pask și Marilyn B. Renfree de la Universitatea
Melbourne și Richard R. Behringer de la Universitatea Texas au anunțat că au
reușit să demonstreze funcționalitatea regiunii enhancer a genei Col2A1,
obținută din țesuturile unui exemplar vechi de 100 de ani ținut în etanol.
Demonstrarea funcționalității materialul genetic a fost realizată la șoareci
transgenici. Astfel, dacă sperantele cercetătorilor privind recrearea speciei nu
au crescut, cunoștințele astfel acumulate ar putea servi speciilor pe cale de
dispariție. În același an, alt grup de cercetători a reușit cu succes
secvențierea genomului mitocondrial de la două specimene de lup marsupial aflate
în muzee. Succesul acestui grup sugerează că este posibilă secvențierea completă
a genomului nuclear de la specimenele expuse în muzeu. Rezultatele lor au fost
publicate în 2009 în revista Genome Research.

Cele mai cunoscute ilustrații ale lupului marsupial au fost cele create de John
Gould în seria The Mammals of Australia (1845-63), adesea copiate și reproduse,
cel mai cunoscut exemplu fiind cel al Berăriei Cascade pentru logoul său din
1987. Guvernul tasmanian a publicat, de asemenea, o reproducere monocromatică în
1934, autorul Louisa Anne Meredith copiind-o pentru cartea sa, Tasmanian Friends
and Foes (1881).

Lupul marsupial a fost intens folosit ca simbol al Tasmaniei. Acesta este
folosit pe stema Tasmaniei, ca logo oficial al turismului Tasmanian și de
Consiliul Municipal al orașului Launceston. Începând cu 1998, a fost adesea
inclus pe numerele de înmatriculare tasmaniene. Lupul marsupial a fost folosit
ca stemă de Wilderness Society, pentru echipa națională de cricket, fiind
prezent și pe timbre folosite în Australia, Micronezia și Guineea Ecuatorială.

A fost de asemenea lansată, în 2002, seria de jocuri video Ty the Tasmanian
Tiger, iar la începutul anilor '90, în serialul animat Taz-Mania își făcea
debutul personajul „Wendell T. Wolf”, numit ca fiind ultimul tigru tasmanian. Un
lup marsupial este folosit pe post de animal de companie de Dr. Nora Barlow în
romanul Leviathan de Scott Westerfeld.



https://ro.wikipedia.org/wiki/Confucius

Confucius (sau Kong Fu Zi, n. 550 î.Hr.; d. 478 î.Hr.) a fost un filozof chinez,
născut în regiunea Lu, filozof care a influențat decisiv gândirea asiatică.

Cele mai vechi date biografice, inserate în opera istoricului Sima Qian, sunt
deja impregnate de legendă. Descendent al unei familii princiare din satul Song,
Confucius a ocupat înalte funcții oficiale la curtea suveranilor Lu (actuala
provincie Shandong), petrece călătorind cei 13 ani ai unui exil început în 496
î.Hr., revine apoi în Lu, unde își încheie viața.

Dobândind o mare faimă ca învățat și dascăl, Confucius organizează o școală la
care s-au adunat, potrivit tradiției, 3000 de elevi. Discursurile, reflecțiile,
aforismele culese de discipolii săi au fost grupate în 20 de secțiuni ale
lucrării „Cugetări” (Lunyu); aceasta este singura dintre cele 5 opere clasice
ale confucianismului la care Confucius a colaborat personal. Confucius este
prima personalitate a culturii chineze care a pus bazele unei concepții
filozofice sistemice. Gândirea sa este mai mult o doctrină etico-politică decât
un sistem filozofic propriu-zis, interesul practic depășește în preocupările
sale determinarea teoretică. Natura ar fi pătrunsă de o esență divino-cerească -
din care s-ar desprinde natura umană și ea, în ultimă analiză, tot „cerească”.
Problema de la care a plecat Confucius a fost modalitatea de guvernare care să
asigure ordinea în stat și societate. Buna înțelegere între oameni și ordinea în
societate se obțin numai prin desăvîrșirea interioară a individului și prin
supunerea lui structurilor statale și culturale existente. Realizarea acestui
ideal al desăvârșirii se face prin perfecta cunoaștere a trecutului istoric,
prin respectarea riturilor, obiceiurilor și tradițiilor ancestrale, prin
subordonarea față de suveran și instituțiile statului. Virtuțile admirate de
Confucius rămân pietatea filială, respectul față de frate, loialitatea,
înțelepciunea, iubirea și curajul - calități proprii modelului de viață al
aristocrației. Virtutea cardinală rămâne în ren (omenia, principiul iubirii
umane). El a lăsat fără răspuns întrebarea dacă omul este bun sau nu din cauza
naturii. Din învățătura sa s-au desprins diferite linii de găndire și școli, fie
filozofice, fie religioase, dar și confucianismul, care a devenit ideologia
oficială a monarhiei chineze în timpul celor două dinastii Han (206 î.Hr. - 220
d.Hr.) răspăndindu-se în antichitate și în ev. mediu în Coreea, Peninsula
Indochina, Japonia.

Opera cea mai importantă ce a influențat în mod deosebit filozofia din Asia
răsăriteană este Lunyu. Conține patru elemente de bază a filozofiei lui
Confucius:

În afară de acestea prioritatea majoră este acordată învățatului. Primul cuvânt
din opera Lunyu fiind „învață“:



https://ro.wikipedia.org/wiki/Anglia

Anglia (în engleză  England) este cea mai mare și cea mai dens populată țară din
Regatul Unit al Marii Britanii și Irlandei de Nord. Până în anul 1707 Anglia a
fost un regat independent, Regatul Angliei. În 1707 acesta a fuzionat cu Scoția,
dând astfel naștere Regatului Marii Britanii.

Pentru unii, Anglia este sinonim cu Marea Britanie sau chiar cu Regatul Unit,
lucru care însă este incorect și-i atinge pe scoțieni, galezi și nord-irlandezi.

Numele „Anglia” vine de la „Țara anglilor” (în Engleză: "England" pentru "Land
of the Angles") referindu-se la angli, trib germanic de vest, care s-a așezat în
insulă în secolul V și care provenea din peninsula Iutlanda (azi Germania și
Danemarca). Alături de aceștia s-au așezat încă alte 2 triburi germanice de
vest: Iuții (tot din peninsula Iutlanda) și saxonii (din nord-vestul Germaniei
de azi). Numele Angliei în limba cornică este Pow Sows, care înseamnă „Țara
Saxonilor”. Se numea așa deoarece anglo-saxonii și alți germani din Europa
continentală au impus limba și cultura băștinașilor britoni în toată Anglia, mai
puțin în Țara Galilor, Cornvalia și Cambria.

Oasele și uneltele din piatră (cremene) găsite în Norfolk și Suffolk dovedesc că
Homo erectus a trăit pe teritoriul Angliei de azi acum 700.000 de ani. La acea
vreme, Marea Britanie era legată de continentul European. Ceea ce astăzi este
Canalul Mânecii (English Channel) era atunci un fluviu ce curgea spre vest și
era alimentat de afluenți care mai târziu au devenit Tamisa și Sena(Seine).
Această zonă a fost depopulată în perioada Marii Glaciațiuni, așa cum au fost și
alte regiuni ale Insulelor Britanice. În timpul recolonizării, după dezgheț,
cercetarea genetică arată că Anglia de azi a fost ultima zonă a Insulelor
Britanice care a fost repopulată, cam acum 13.000 de ani. Popoarele migratoare
care au ajuns în această perioadă contrastează cu ceilalți locuitori ai
Insulelor Britanice, venind de pe continent din sud-estul Europei, în timp ce
locuitorii care au venit mai devreme au sosit din nord de-a lungul coastei din
Iberia. Acești migratori au adoptat cultura Celtică care a devenit dominantă în
mare parte a Europei vestice.

Până la 43 d.Hr., momentul marii invazii romane, Britania fusese deja ținta unor
frecvente invazii, plănuite de forțele Republicii Romane și ale Imperiului
Roman. A fost invadată pentru prima oară de dictatorul roman Iulius Cezar în 55
î.Hr., dar a fost pe deplin cucerită de împăratul Claudius în 43 d.Hr. Ca și
alte regiuni aflate la marginea imperiului, Britannia s-a bucurat o perioadă
lungă de legături comerciale cu romanii, și influența lor economică și culturală
a avut o semnificație deosebită asupra epocii de fier pre-romană a britanicilor,
în special în sud. Odată cu căderea Imperiului Roman 400 de ani mai târziu,
romanii au părăsit Provincia Britannia, teritoriu care în mare parte a stat la
baza a ceea ce s-a numit apoi Anglia.

Aceste regate anglo-saxone tindeau să se unească prin război. Încă de pe timpul
lui Ethelbert din Kent, un rege nu putea fi recunoscut ca Bertwalda (“Lord of
Britain”). În general, titlul a revenit regilor din Northumbria, în secolul al
VII-lea; în secolul al VIII-lea, celor din Mercia; în secolul al IX-lea, lui
Egbert a Wessex-ului, care în 825 a învins pe Merciani în Bătălia de la
Ellendun. În secolul următor, familia sa a domnit în Anglia.

În 1016, Anglia a fost cucerită de regele danez Canute cel Mare și a devenit
centru guvernamental pentru imperiul său, care a durat foarte puțin. Odată cu
ascensiunea lui Edward Confesorul, moștenitor al dinastiei engleze autohtone, în
1402, Anglia a devenit din nou un regat separat. Legăturile și natura sa au fost
total schimbate după Cucerirea Normandă din 1066. Cele câteva sute de ani ce au
urmat au poziționat Anglia ca o parte majoră a expansiunii și decăderii
imperiilor; în Franța, Regii Angliei au folosit Anglia ca o sursă de trupe timp
de ani de zile pentru a-și mări proprietățile personale în Franța (Războiul de
100 de Ani) începând cu Edward al III-lea; de fapt, coroana engleză nu a
renunțat la ultimul ei punct de sprijin pe continent, în Franța, până când nu a
fost pierdut Calais-ul în 1558, în timpul domniei Mariei Tudor (insulele
Canalului sunt încă dependente de coroană, dar nu sunt parte a Regatului Unit).

În secolul al XIII-lea, Țara Galilor (Wales) a fost luată prin cucerire sub
controlul monarhilor englezi. Acestei cuceriri i s-a dat o formă prin Statutul
lui Rhuddlan din 1284 și astfel Țara Galilor a fost anexată legal Regatului
Angliei prin Actele Legilor din Wales, din 1535-1542. Țara Galilor a împărțit cu
Anglia o identitate legală deoarece entitatea care s-a alăturat a fost inițial
numită Anglia iar apoi Anglia și Țara Galilor.

În vara anului 1348, "Moartea Neagră", epidemia de ciumă, a lovit întâi Anglia,
apoi Europa. Ciuma a ucis între o treime și două treimi din populația Europei.
Anglia singură a pierdut 70% din populația ei, care a trecut de la 7 milioane la
2 milioane în 1400. Molima s-a întors în repetate rânduri în Anglia, bântuind-o
de-a lungul secolelor al XIV-lea–al XVII-lea. Marea Molimă (The Great Plague)
din Londra din anii 1665-1666 a fost ultima care a izbucnit.

Reforma engleză a netezit calea spre răspândirea anglicanismului în biserică și
alte instituții. Perioada cunoscută ca Războiul Civil (1642-1651) a fost martora
uneltirilor politice și conflictelor armate între suporterii Parlamentului Lung
(Roundheads) și regele Carol I (Regaliștii) între 1642-1645 și 1648-1649, urmată
de conflictul dintre suporterii Parlamentului Rump și regele Carol al II-lea
între 1649-1651. Războiul s-a terminat cu victoria parlamentară prin Bătălia de
la Worchester la 3 septembrie 1651. Ea a condus la procesul și execuția lui
Carol I, exilul fiului său Carol al II-lea, înlocuirea monarhiei engleze cu
Commonwealth-ul Angliei (1649-1653) și conducerea țării de Oliver Cromwell pe
timpul Protectoratului (1653-1659).

După moartea lui Oliver Cromwell în 1659, o scurtă revenire, o încercare condusă
de fiul lui Cromwell, un om slab, la conducerea Commonwealth-ului a avut loc
înainte ca Parlamentul să-l invite pe Carol al II-lea să se reîntoarcă în Anglia
în 1660 și să restaureze monarhia. În timpul acestui interregn, monopolul
bisericii din Anglia asupra creștinismului s-a sfârșit și influența dominantă
Protestantă s-a consolidat în Irlanda.

Deși aflate în conflict de secole, Regatul Angliei și Regatul Scoției se
apropiaseră tot mai mult de la Reforma Protestantă a secolului al XVI-lea și în
1603, cu urcarea pe tronul Angliei a regelui scoțian Iacob al VI-lea, cele două
țări au intrat într-o uniune personală, fiind conduse de aceeași dinastie
Stuart. După câteva încercări de a uni regatele, s-a căzut de acord asupra unui
Tratat de Uniune la 22 iulie 1706 de către parlamentarii englezi și cei scoțieni
și a fost pus în aplicare prin Actele Unirii care a dus la unirea politică a
celor două state și crearea Regatului Unit al Marii Britanii la 1 mai 1707.
Irlanda s-a unit în 1801, iar Regatul Unit al Marii Britanii și al Irlandei a
existat până în 1922, când Irlanda, cu excepția Irlandei de Nord, a devenit
independentă, ceea ce a avut drept rezultat numele de azi al Regatului Unit al
Marii Britanii și Irlandei de Nord.

Anglia se întinde pe două treimi din centrul și sudul insulei Marea Britanie,
plus insulele dinspre coastă din larg, dintre care cea mai mare este Insula
Wight.

Anglia se învecinează la nord cu Scoția și la vest cu Țara Galilor. Este mai
aproape de Europa continentală decât oricare altă parte a Britaniei, separată de
Franța de 52 km de mare (22 mile nautice). Tunelul Canalului, lângă Folkstone,
leagă direct Anglia de Europa continentală. Granița anglo-franceză este la
jumătatea drumului de-a lungul tunelului.

Mare parte din Anglia este deluroasă, în general muntoasă în nord cu un lanț de
munți nu prea înalți, Munții Penini (Pennines), care despart estul de vest. Alte
zone deluroase în nord și Midlands sunt Ținutul Lacurilor (The Lake District),
the North York Moors (Mlaștinile din North York) și Districtul Peak. Linia
aproximativă de demarcație dintre tipurile de teren este adesea indicata de
linia Tees-Exe. La sud de această linie sunt suprafețe întinse de teren plat,
incluzând East Anglia și the Fens, zonele deluroase incluzând the Cotswolds, the
Chilterns și the North și South Downs.

Cel mai mare port natural din Anglia este Poole, pe coasta sud-centrală. Unii îl
consideră al doilea cel mai mare port din lume, după Sydney, Australia, deși
lucrul acesta este discutabil.

Anglia nu are un legislativ sau un guvern care să fie responsabil pentru
întreaga țară, spre deosebire de celelalte trei țări, ci este condusă de
parlamentul Regatului Unit și implicit de Guvernul Regatului Unit. Sunt discuții
privind crearea fie a unui parlament separat, fie privind acordarea unor puteri
legislative celor nouă regiuni ale Angliei. Acestea din urmă au fost înființate
ca urmare a hotărârii Uniunii Europene în urma Tratatului de la Maastricht. În
afară de Londra, puterile regiunilor sunt foarte limitate.

Regiunea Londrei este divizată în City of London și 31 de "Burguri ale Londrei"
ce sunt numite împreună Londra Mare și sunt administrate de Autoritatea Londrei
Mari.

Celelalte regiuni sunt formate din comitate ce pot fi metropolitane sau
ne-metropoilitane. Acestea sunt la rândul lor subdivizate în districte (ce pot
fi numite orașe, burg-uri, burg-uri regale, burguri metropolitane sau simplu
districte). În unele locuri, comitatele și districtele funcționează împreună, ca
o "autoritate unitară".

Anglia are o climă temperată, cu multă ploaie în timpul anului, deși
anotimpurile sunt foarte variate în temperatură. Oricum, temperaturile rar scad
sub -5 grade C sau se ridică peste 30 grade C. Vântul predominant suflă din
sud-vest aducând o vreme blândă și umedă dinspre oceanul Atlantic. Este cel mai
uscat în est și cel mai cald în sud, care este și cel mai apropiat de
continental European. Zăpada poate cădea în timpul iernii și primăverii
timpurii.

Anglia a jucat un rol important în progresul arhitecturii vestice. Ea este
leagănul celor mai notabile castele și forturi medievale din lume, incluzând
Castelul Warwick, Turnul Londrei (Tower of London), Castelul Windsor (Windsor
Castle-cel mai mare castel locuit din lume și cel mai îndelung locuit în timp).

Anglia este cunoscută pentru numeroasele case grandioase de la țară, pentru
bisericile și catedralele medievale și mai târzii, ca York Minster.

Arhitecții englezi și-au adus contribuția la multe stiluri de-a lungul
secolelor, incluzând arhitectura Tudor, Barocul englez, stilul Georgian și
mișcările Victoriene ca Reînvierea Goticului. Printre cei mai bine cunoscuți
arhitecți contemporani englezi se află Norman Foster și Richard Rogers.

Englezii au jucat un rol important în dezvoltarea artelor și științelor. Multe
din cele mai importante figuri din gândirea vestică științifică și filozofică
modernă fie că s-a născut sau la un moment dat s-a aflat aici sau chiar a trăit
în Anglia. Gânditori englezi marcanți de o importanță internațională include
oameni de știință ca Sir Isaac Newton, Francis Bacon, Michael Faraday, Charles
Darwin și Ernest Rutherford (născut în Noua Zeelandă), filozofi ca John Locke,
John Stuart Mill, Herbert Spencer, Bertrand și Thomas Hobbes, și economiști ca
David și John Maynard Keynes.

Echipa națională de fotbal a Angliei este poziționată a 15-a de către FIFA și a
8-a de Elo, și a câștigat Cupa Mondială în 1966 care a avut loc în Anglia. De
atunci nu a reușit să obțină o finală la nici o competiție sportivă
internațională majoră, deși a ajuns în semi-finalele Cupei Mondiale în 1990, în
sferturile de finală în 2002 și 2006 și Euro 2004.

Echipa națională de rugby a Angliei a câștigat Cupa Mondială la rugby din 2003
și au terminat pe locul 2 în 2007. Cluburile de rugby ca Leicester Tigers,
London Wasps și Northampton Saints au avut succes în Cupa Heinekena
Europei.Echipa ligii naționale de rugby a Angliei este considerată de către Liga
de Rugby pe locul 3 din lume și prima în Europa. Ea a luat parte la 3 Cupe
Mondiale terminând pe locul 2 în 1975 și 1995, la ultima fiind gazdă. În 2008 a
jucat pentru Cupa Mondială în Australia.



https://ro.wikipedia.org/wiki/Germania

Republica Federală Germania (în germană Bundesrepublik Deutschland  ascultă),
acronim RFG, colocvial, Germania, este un stat în Europa Centrală. Face parte
din organizații internaționale importante, precum: Consiliul Europei (1951),
OCDE, Uniunea Vest-Europeană (1954), NATO (1955), Uniunea Europeană (1957), ONU
(1973), OSCE, și din zona euro. Se învecinează: la nord - cu Marea Nordului,
Danemarca și Marea Baltică; la est - cu Polonia și Republica Cehă; la sud - cu
Austria și Elveția; iar la vest - cu Franța, Luxemburg, Belgia și Olanda.
Teritoriul Germaniei acoperă 357.021 de kilometri pătrați (137.847 mile
pătrate), într-o zonă cu climat temperat. Germania are cea mai mare populație
dintre statele membre ale Uniunii Europene (82 de milioane de locuitori).

Diferite triburi germanice au ocupat nordul Germaniei încă din antichitate. În
timpul epocii migrațiilor, triburile germanice s-au extins spre sud. Începând
din secolul al X-lea, teritoriile germane au format o parte centrală a Sfântului
Imperiu Roman. În secolul al XVI-lea, regiunile germane din nord au devenit
centrul Reformei protestante.

Creșterea pan-germanismului în interiorul confederației germane, care a fost
ocupată de Franța, a dus la unificarea majorității statelor germane în 1871 în
Imperiul German. După Primul Război Mondial și Revoluția germană din 1918-1919,
imperiul a fost înlocuit de Republica parlamentară de la Weimar. Înființarea
celui de-al treilea Reich în 1933 a dus la al doilea război mondial și a
Holocaustului. După 1945, Germania a pierdut o parte din teritoriul său și a
fost împărțită în două state, Germania de Est și Germania de Vest. În 1990, la
scurt timp după revoluțiile care au dus la căderea comunismului în Germania de
Est și în restul Europei de Est, Germania a fost reunificată.

Germania este o republică federală parlamentară alcătuită din 16 state numite
Landuri (în limba germană Länder). Capitala federală și cel mai mare oraș este
Berlin. Industria germană este una din cele mai dezvoltate din lume. Germania
este unul din principalele state exportatoare, deține o poziție-cheie în Uniunea
Europeană și menține o multitudine de parteneriate strânse la nivel global.
Cercetarea științifică și tehnologică din Germania este recunoscută ca cercetare
de vârf, la nivel mondial.

Germania a fost un membru fondator al Comunităților Europene în 1957, care a
devenit Uniunea Europeană în 1993. Acesta face parte din Spațiul Schengen, și a
devenit un co-fondator al zonei euro în 1999. Germania este membru al
Organizației Națiunilor Unite, NATO , G8, G20, și OCDE. Cunoscută pentru istoria
și cultura sa bogată, Germania a produs numeroși artiști, filozofi, muzicieni,
antreprenori, oameni de știință și inventatori.

Cuvântul „Germania” în limba română, provine de la cuvântul din limba latină
„Germania”. Numele „Germania” a fost utilizat după ce Iulius Cezar l-a adoptat
dintr-un termen galic pentru popoarele din partea de est a Rinului care ar fi
însemnat „vecin”.

Se consideră că etnogeneza triburilor germanice a avut loc pe durata Epocii
Nordice a Bronzului, sau, cel mai târziu, pe durata Epocii de fier Pre-Romane.
Pornind din sudul Scandinaviei și nordul Germaniei, triburile și-au extins
teritoriul spre sud, est și vest, în secolul I î.Hr., ajungând în contact cu
triburile celtice din Galia, precum și cu triburi iraniene, baltice și slave, în
Europa de Est. Nu se cunosc prea multe despre începuturile istoriei
germanicilor, avem la dispoziție doar scrieri ale autorilor romani, cercetări
etimologice și descoperiri arheologice.

Pe timpul domniei lui Cezar August, generalul roman Publius Quinctilius Varus a
început invazia Germaniei (Germania era numele dat de romani teritoriilor de
dincolo (la est) de Rin până la munții Ural). În această perioadă, triburile
germanice au început să se familiarizeze cu tacticile de război romane,
menținându-și, însă, apartenența tribală. În anul 9 d.Hr., în cadrul bătăliei de
la Pădurea Teutoburg, triburi germanice conduse de Arminius au înfrânt trei
legiuni romane conduse de Varus. O mare parte din Germania de astăzi, anume
partea de la est de Rin și la nord de Dunăre, a rămas, astfel, în afara
Imperiului Roman. Spre anul 100 d.Hr., pe când Tacitus scria lucrarea sa
Germania, triburi germanice s-au stabilit de-a lungul Rinului și Dunării (Limes
Germanicus), ocupând mare parte din aria Germaniei moderne. În secolul III s-au
afirmat mai multe triburi vest-germanice: alamanii, francii, chatii, saxonii,
frizonii, sicambrii și turingii. În jurul anului 260 d.Hr., multe triburi
germanice au trecut de limes și de frontiera de pe Dunăre, ajungând în teritorii
controlate, pe atunci, de romani.

La 25 decembrie 800, Carol cel Mare a fondat Imperiul Carolingian, care avea să
fie divizat în 843. Imperiul medieval (Sfântul Imperiu Roman) s-a format din
partea estică rezultată din această divizare, și a continuat să existe, sub
diverse forme, din anul 962 până în 1806. Teritoriul său se întindea de la râul
Eider la nord, până la coasta mediteraneană la sud. Numit, inițial, Sfântul
Imperiu Roman, a fost redenumit, oficial, Sacrum Romanum Imperium Nationis
Germanicæ (Sfântul Imperiu Roman al Națiunii Germane) începând cu 1448, pentru
ca titulatura să corespundă cu teritoriul ocupat, devenit, între timp, mai
restrâns.

Pe timpul dinastiei începute de Otto I, între anii 919 și 1024, s-au consolidat
ducatele Lorenei, Saxoniei, Franconiei, Șvabiei, Turingiei și Bavariei, iar
regele german a fost numit Împărat romano-german al acestor regiuni în 962. Pe
timpul domniei împăraților salici (1024-1125), Sfântul Imperiu Roman (Imperiul
romano-german) a cucerit nordul Italiei și Burgundia, dar împărații și-au
pierdut din putere în urma unei controverse privind învestitura. Pe timpul
împăraților Hohenstaufen (1138-1254), prinții germani au căutat să se extindă
spre sud și est, ajungând să controleze teritorii locuite de slavi înainte ca
germanii să trimită coloniști în aceste pământuri, și chiar mai la est (ceea ce
s-a numit Ostsiedlung). Orașele din nordul Germaniei s-au dezvoltat, făcând
parte din Liga Hanseatică. Cu toate acestea, în urma Marii Foamete din 1315 și
Morții Negre din 1348-50, populația Germaniei a scăzut considerabil.

Edictul Bulei de Aur din 1356 a conferit imperiului o Constituție a căror
principii de bază aveau să dureze până la destrămarea imperiului. Aceasta
codifica alegerea împăratului de către șapte prinți-electori, care controlau
unele din cele mai puternice principate și arhiepiscopii. Începând cu secolul al
XV-lea, împărații au fost aleși, aproape fără excepție, din cadrul dinastiei
austriece de Habsburg.

Călugărul Martin Luther și-a publicat cele 95 de Teze în 1517, prin care ataca
unele practici ale Bisericii Catolice, începând, astfel, Reforma Protestantă. O
religie distinctă, luterană, a devenit religie oficială în mai multe teritorii
germane, după 1530. Conflictul religios a dus la Războiul de treizeci de ani
(1618-1648), care a devastat ținuturile germane, populația fiind redusă cu 30%.
Pacea Westfalică din 1648 a pus capăt războaielor religioase dintre statele
germane, dar imperiul a fost împărțit de facto în numeroase principate
independente. Din 1740, monarhia austriacă de Habsburg și Regatul Prusiei au
dominat istoria germanilor. În 1806, Imperiul a fost dizolvat, ca urmare a
Războaielor Napoleoniene.

În urma căderii lui Napoleon Bonaparte, a fost organizat, în anul 1814,
Congresul de la Viena și a fost fondată Confederația Germană (Deutscher Bund), o
ligă formată din 39 de state. Dezacordul cu ideile politice ale restaurației a
dus la întărirea mișcărilor liberale, care cereau unitate și libertate. Aceste
cereri, însă, au fost urmate de noi măsuri de represiune din partea omului de
stat austriac Metternich. Zollverein, o uniune tarifară, a contribuit hotărâtor
la unificarea economică a statelor germane. În această perioadă, mulți germani
erau influențați de principiile Revoluției Franceze, iar naționalismul era o
forță în creștere, în special printre tinerii intelectuali. Pentru prima dată,
culorile negru-roșu-galben au fost alese pentru a reprezenta mișcarea, aceste
culori devenind, mai târziu, culorile drapelului german.

În contextul unei serii de mișcări revoluționare în Europa, care au avut drept
rezultat proclamarea republicii în Franța, intelectualii și oamenii de rând au
adus revoluția de la 1848 și în Confederația Germană. Speriați, monarhii au
acceptat, în primă instanță, cererile revoluționarilor. În aceste împrejurări,
regelui Frederic Wilhelm al IV-lea al Prusiei i s-a oferit titlul de împărat,
dar, întrucât trebuia să renunțe la o parte din puterea politică deținută
anterior, acesta a refuzat coroana și a respins constituția propusă, ceea ce, pe
atunci, a fost un pas înapoi pentru mișcare. Conflictul dintre regele Wilhelm I
al Prusiei și Parlament, care era din ce în ce mai influențat de ideile
liberale, a izbucnit pe fondul discuțiilor privind reformele militare din 1862,
iar regele l-a numit pe Otto von Bismarck nou prim-ministru al Prusiei. Bismarck
a purtat, în 1864, un război împotriva Danemarcei, ieșind victorios. Victoria
prusacă în cadrul războiului austro-prusac din 1866 i-a permis să creeze o
Federație Nord-Germană (Norddeutscher Bund) și să împiedice Austria, care
înainte era cel mai puternic stat german, să se mai amestece în politica
celorlalte state germane.

Statul cunoscut cu numele Germania a fost unificat ca stat-națiune modern în
1871, când Imperiul German a fost înființat împreună cu Regatul Prusiei, ca
element constitutiv. După înfrângerea francezilor în Războiul franco-prusac,
Imperiul German a fost proclamat la Versailles, în 18 ianuarie 1871. Dinastia
Hohenzollern a Prusiei a guvernat noul imperiu, al cărui capitală era Berlin.
Imperiul era o unificare a tuturor statelor dezmembrate ale Germaniei, cu
excepția Austriei (Kleindeutsche Lösung sau „Germania de Jos”). Începând din
1884, Germania a început un proces de colonizare a câtorva state în afara
Europei.

În perioada Gründerzeit, după unificarea Germaniei, politica externă a
împăratului Wilhelm I asigura poziția Germaniei ca o mare națiune prin alianțe,
izolând Franța prin mijloace diplomatice, precum și evitarea războiului. Cu
toate acestea, sub conducerea lui Wilhelm al II-lea, Germania, ca toate puterile
europene, a avut un curs imperialist care a dus la neînțelegeri cu țările
vecine. Majoritatea alianțelor din care făcea parte și Germania nu au fost
reînnoite, iar noile alianțe au exclus-o. În mod specific, Franța a stabilit
relații noi prin semnarea tratatului numit Antanta cu Regatul Unit și asigurarea
legăturilor cu Imperiul Rus. În afară de relațiile sale cu Austro-Ungaria,
Germania a devenit din ce în ce mai izolată.

Imperialismul Germaniei s-a extins până în afara granițelor statului și s-a
alăturat celorlalte puteri europene, cerând partea lor din Africa. Conferința
Congoului de la Berlin (1884-1885), mediată de Bismarck, a împărțit Africa între
puterile europene. Profitând de o situație politică favorabilă (prietenie cu
Austro-Ungaria, Italia și Rusia, înțelegere cu Franța), Germania a întemeiat
următoarele protectorate: Africa Germană de Sud-Vest (1884), Togo și Camerun
(1884), Africa Germană de Est (1885), inclusiv coloniile germane din Mările
Sudului: Kaiser Wilhelmland (achiziționată, în 1880, de la Noua Guinee),
Arhipelagul Bismarck, Insula Marshall. Cearta între puterile imperialiste pentru
dominația Africii și altor teritorii a provocat continue tensiuni între Marile
Puteri, care, prin acumulare, au fost una dintre cauzele care au contribuit la
declanșarea Primului Război Mondial.

Asasinarea arhiducelui Franz Ferdinand al Austriei, la data de 28 iunie 1914, a
constituit pretextul pentru declanșarea Primului Război Mondial. Ca stat
inițiator și principala forță a Triplei Alianțe (Puterile Centrale), Germania a
dus greul războiului contra Puterilor Aliate (Antantei) și a suferit pierderi
grele într-unul dintre cele mai sângeroase conflicte ale tuturor timpurilor,
numărând aproximativ 5.989.758 de victime germane (1.773.700 morți și 4.216.058
răniți).

În toamna anului 1918, situația grea de pe front și mișcările revoluționare
interne l-au determinat pe împăratul Wilhelm al II-lea să abdice și să plece în
exil, în Olanda. Socialiștii au preluat puterea și au proclamat republica.
Pentru a împiedica invadarea țării, aceștia au semnat, la 11 noiembrie,
armistițiul cu Puterile Aliate, care a pus capăt războiului iar, ulterior,
Tratatul de la Versailles, în iunie 1919, atrăgându-și ostilitatea
naționaliștilor care refuzau să recunoască înfrângerea din Primul Război
Mondial. Tratatul a fost perceput în Germania ca o continuare umilitoare a
războiului prin alte mijloace, iar asprimea sa este, de obicei, considerată ca
având un rol important în nașterea și creșterea ulterioară a curentului
revanșist și nazismului în țară.

La începutul revoluției germane, Germania a fost proclamată republică, iar
monarhia abolită. Cu toate acestea, lupta pentru putere a continuat, comuniștii
radicaliști de stânga ajungând la putere în Bavaria, dar eșuând să preia
controlul din întreaga Germanie. Revoluția s-a sfârșit în august 1919, când
Republica de la Weimar a fost înființată oficial. La 11 august 1919, Constituția
Weimar a intrat în vigoare odată cu semnarea acesteia de către președintele
Friedrich Ebert.

Suferind din cauza crizei economice, a condițiilor aspre de pace dictate de
Tratatul de la Versailles, precum și a succesiunii unor guverne mai mult sau mai
puțin stabile, poporul Germaniei s-au lipsit din ce în ce mai mult de
identificarea cu sistemul lor politic și cu „Înființarea Partidelor” în
parlamentul lor democratic. Acest lucru a fost agravat pe scară largă de extrema
dreaptă (monarhism, völkisch și nazism) Dolchstoßlegende, care promova ideea că
Germania a pierdut Primul Război Mondial datorită eforturilor și influenței
celor care doreau să răstoarne guvernul. Cea mai mare acuzație adusă guvernului
de la Weimar a fost trădarea națiunii germane, prin semnarea Tratatului de la
Versailles, în timp ce comuniștii radicaliști de stânga, precum Liga Spartakistă
(Grupul Spartakist), doreau o revoluție având drept țintă principală abolirea
capitalismului în favoarea unui Räterepublik.

Cu toate acestea, nemulțumirea față de noul guvern de la Weimar a provocat
creșterea Partidul Comunist din Germania. Mulți conservatori au fost atrași de
revoluționarea în spirit revanșard a dreptei politice, în special Partidul
Muncitoresc German Național-Socialist - Partidul nazist. Până în 1932, aceste
două partide au controlat majoritatea parlamentului, (296 de scaune parlamentare
până în iulie 1932). După câteva serii de cabinete de scurtă durată,
președintele Paul von Hindenburg a luat o decizie crucială: având puține
alternative și presat de consilierii de dreapta, la 30 ianuarie 1933, von
Hindenburg l-a numit pe Adolf Hitler cancelar al Germaniei, îndeplinind cererea
lui Hitler.

În aproape toată această perioadă statul german a purtat denumirea oficială
Deutsches Reich (Imperiul German); denumirea colocvială a fost Drittes Reich (Al
Treilea Reich) sau și Nazi-Deutschland (Germania nazistă).

La 27 februarie 1933, sediul Reichstagului (parlamentului german de pe atunci),
aflat în clădirea numită și până astăzi Reichstag, a fost incendiat, aceasta
constituind pretextul pentru decretele de urgență ce au abrogat drepturile
cetățenești de bază. O hotărâre a parlamentului i-a dat lui Hitler putere
legislativă nerestricționată. Doar Partidul Social Democrat SPD a votat
împotriva acesteia, în timp ce membrii comuniști ai parlamentului au fost
încarcerați. Folosindu-și puterea de a distruge orice rezistență actuală sau
potențială, în decurs de câteva luni, Hitler a pus bazele unui stat centralizat
totalitarist. Industria a fost revitalizată prin producția masivă de armament,
de fapt, interzisă Germaniei după pierderea Primului Război Mondial. În 1935
Germania a redobândit controlul asupra ținutului istoric Saar, iar în 1936
controlul militar al ținutului Rin, amândouă fiind pierdute în urma Tratatului
de la Versailles. Susținând, în paralel, campania agresivă a dezvoltării masive
a producției de armament, politica externă a Germaniei a devenit mai agresivă și
expansionistă, împingând, voit, omenirea spre Al Doilea Război Mondial. În 1938
și 1939, Austria și Cehoslovacia au fost aduse sub controlul Germaniei și a fost
pregătită invazia Poloniei (Pactul Hitler-Stalin, Operațiunea Himmler). La 1
septembrie 1939 armata Germaniei a lansat războiul „fulger” (blitzkrieg) asupra
Poloniei, care a fost rapid ocupată de trupele Germaniei și de Armata Roșie
Sovietică, marcând începutul celui de-al Doilea Război Mondial în Europa.
Regatul Unit și Franța au declarat război Germaniei și, întrucât războiul s-a
extins, Germania și aliații săi au căpătat controlul asupra unei mari părți din
Europa continentală.

La 22 iunie 1941, Germania a încălcat Pactul Hitler-Stalin și a invadat Uniunea
Sovietică. În același an, Japonia a atacat baza americană de la Pearl Harbor din
Oceanul Pacific, iar Germania, în calitate de aliat al Japoniei, a declarat
război și Statelor Unite. Deși armata germană a avansat în Uniunea Sovietică
destul de rapid, Bătălia de la Stalingrad a marcat punctul de turnură al acestui
război. În consecință, armata germană a început să se retragă de pe Frontul de
Est. În septembrie 1943, Italia, aliata Germaniei, a capitulat, obligând forțele
Wehrmact-ului să deschidă un alt front pentru păstrarea acestei regiuni
nord-mediteraneene în sistemul de apărare german. Operațiunea Neptun a marcat un
alt punct de turnură în acest război, deschizând frontul vestic. La 6 iunie
1944, Forțele aliate anglo-americane au debarcat pe Coasta Normandiei din Franța
ocupată și s-au îndreptat spre teritoriul german, astfel că foarte curând, la 8
mai 1945, după ce Armata Roșie a cucerit Berlinul, iar Hitler s-a sinucis în
bunkerul său, Germania nazistă a fost silită să capituleze necondiționat. În
timpul celui de-al Doilea Război Mondial au murit aproximativ 7 milioane de
civili și soldați germani (inclusiv etnicii germani din Europa de est).

În timpul celui de-al Treilea Reich, guvernul german nazist a aplicat politici
împotriva minorităților și multor dizidenți, ceea ce, mai târziu, avea să fie
cunoscut sub denumirea de Holocaust. În timpul acestuia au fost uciși
aproximativ 17 milioane de oameni, inclusiv circa 6 milioane de evrei și un
număr important de țigani, polonezi și alți slavi, prizonieri de război
sovietici, bolnavi mintali, homosexuali și membri ai opoziției politice. Cel
de-al Doilea Război Mondial și genocidul nazist au fost responsabili pentru mai
mult de 40 de milioane de morți în Europa. După încheierea celui de-al Doilea
Război Mondial, s-au desfășurat, la Nürnberg, procesele criminalilor de război
germani.

Comunitatea și limba germană au apărut cu mii de ani în urmă, însă, ca stat,
Germania a apărut abia în 1871, când, sub conducerea cancelarului Otto von
Bismarck, s-a format Imperiul German, înglobând partea de nord a Germaniei
actuale - Confederația Germană de Nord (dominată de Prusia, în germană:
Preußen), apoi Bavaria (în germană: Bayern) precum și diferite alte regiuni,
excluzând, însă, părțile vorbitoare de germană din Austria. Acesta a fost cel de
al doilea Reich german, tradus de obicei ca „imperiu”. Primul Reich — cunoscut
timp de multe secole sub denumirea Sfântul Imperiu Roman de Națiune Germană —
provenea din divizarea Imperiului Franc în 843, existând sub diverse forme până
în anul 1806. Cel de-al Treilea Reich (și ultimul) a fost cel al naziștilor; el
a durat doar 12 ani (din 1933 până în 1945).

Germania, devenită una dintre marile puteri europene, s-a implicat în Primul
Război Mondial (1914 - 1918) alături de aliatul ei, Austro-Ungaria. La începutul
conflagrației, Germania a invadat Belgia și a pătruns în Franța, până aproape de
Paris, nereușind, însă, să obțină o victorie hotărâtoare, deoarece războiul a
devenit unul de uzură, care i-a secat resursele materiale și umane. Războiul s-a
încheiat în 1918 și, drept urmare, împăratul Germaniei a fost forțat să abdice.
În Tratatul de la Versailles, încheiat după război, Germania a fost considerată
responsabilă pentru provocarea conflagrației.

Unii politicieni consideră condițiile grele impuse Germaniei prin Tratatul de la
Versailles din 1919, precum și problemele economice datorate crizei economice
mondiale începute în 1929 ca fiind factori care au permis partidului nazist al
lui Hitler (NSDAP) să obțină un procentaj mare din sufragii și, în cele din
urmă, să formeze, la 30 ianuarie 1933, un nou guvern cu Adolf Hitler în funcția
de cancelar. Istoricii, fără a respinge implicarea certă a factorilor de natură
conjuncturală (precum obligația de a despăgubi statele agresate de către
Germania în Primul Război Mondial pentru imensele pierderi provocate, sau criza
mondială cu punct de plecare în crahul bursier din SUA) subliniază importanța
istoriei recente a țării (perioada din timpul și după unificarea Germaniei, când
tendința liberală a fost brutal marginalizată sau doar cooptată de tendințele
politice naționaliste) în ascensiunea nazismului; în primul volum al trilogiei
sale dedicate fenomenului, istoricul britanic Richard J. Evans, de exemplu,
găsește originea derivei naziste în caracteristicile evidente ale societății
germane, precum: militarismul, prevalența valorilor și instituțiilor
aristocratice (în contrast cu valorile liberale și democratice care se
răspândiseră cu mai mult succes în țări precum Franța sau Marea Britanie),
precum și moștenirea conservatorismului politic al "cancelarului de fier" Otto
von Bismarck și influența durabilă a acestuia asupra mentalului colectiv (anume
dorul intens pentru un leader puternic care să conducă națiunea ca un părinte
sever, dar inspirat). Plecând de la faptul că rădăcinile derivei naziste sunt
adânc înfipte în istoria țării, cel puțin cât să ajungă până la jumătatea
secolului XIX, alți istorici (precum francezul Georges Bensoussan) subliniază și
ei faptul plin de semnificații că națiunea germană a fost strânsă laolaltă în
1871 de niște politicieni, și așa s-a întâmplat, de altfel, întotdeauna în
istoria laxelor forme statale federalizatoare pe teritoriile germanofone,
neexistând așa, cum s-a întâmplat în Franța, de exemplu, un moment de simbolism
național unificator și egalizator, precum revoluția: națiunea n-are ce celebra
ca moment în care s-a unificat "de jos" (cum e 14 iulie 1790 în Franța, cu "la
Fête de la Fédération"), căci ea a fost unificată "de sus." De aceea, în
Germania secolului al XIX-lea, referința-far este un politician, birocrat și
chiar militar aristocrat, precum von Bismarck, nu cum se întâmpla în Franța
aceluiași secol, unde referința-far a fost un scriitor popular (prin naștere,
dar și dedicare), anume Victor Hugo. Faptul că unificarea a trebuit să fie
câștigată prin război contra străinilor (francezi, de exemplu) și aceasta i-a
făcut pe germani naționaliști, marcați profund și durabil de mentalitatea
asediatului)) și ținând cont de valorile pe care Franța le încarna pe continent
la acel moment, ostilitatea străinilor la unificarea națiunii i-a făcut pe nemți
și antilberali, de unde una dintre explicațiile eșecului liberalilor în timpul
revoluției de la 1848 pe teritoriile germanofone și, mai ales, la Berlin.

În 1934 Hitler a preluat tot controlul, devenind șeful statului și scăpând de
opoziție prin violență. În 1935, antisemitismul a devenit o politică oficială de
stat în Germania, justificată, formal, prin Legile de la Nürnberg (Nürnberger
Gesetze). Un moment important în istoria Germaniei îl reprezintă unirea cu
Austria. Evenimentul, cunoscut sub numele de Anschluss („alipire”), s-a petrecut
la 12 martie 1938 și reprezintă unul din pașii importanți ai regimului nazist
din Germania spre război. Germania făcut, apoi, o alianță cu Italia și Japonia,
numită Axa Berlin-Roma-Tokio.

La 23 august 1939 Hitler a încheiat chiar și cu Stalin un tratat de neagresiune,
cu urmări importante asupra lumii și României, numit Pactul Ribbentrop-Molotov.
În virtutea acestui pact, politica lui Hitler de a anexa țările vecine a
culminat, la 1 septembrie 1939, prin cotropirea Poloniei și izbucnirea celui
de-al Doilea Război Mondial.

În prima parte a războiului, Germania a avut succese militare fulgerătoare,
câștigând controlul asupra principalelor teritorii din Europa, unei mari părți a
URSS și a nordului Africii. În 1941 naziștii au pus în aplicare Holocaustul ca
politică de stat, bazată pe argumente și pretexte rasiste, de exterminare în
masă a milioane de evrei și alte naționalități. Între 1942-1943, balanța în
război s-a schimbat, succesele trecând de partea Aliaților împotriva Germaniei,
printre care URSS, Marea Britanie și Statele Unite ale Americii. La finele lunii
aprilie 1945, Hitler și-a recunoscut eșecul total și s-a sinucis. La 8 mai 1945,
Germania a capitulat necondiționat.

În urma cererilor făcute de Stalin la conferințele de la Ialta și Potsdam,
provinciile germane de până atunci situate la est de râurile Odra (Oder) și
Neisse (Neiße) - Pomerania, Silezia, orașul hanseatic Danzig (astăzi Gdansk în
Polonia), Prusia Răsăriteană, Prusia Apuseană și Țara Sudeților (Sudetenland) -
au fost alipite la Polonia, URSS și Cehoslovacia. Începând cu ofensiva Armatei
Roșii de la 12 ianuarie 1945 și până în 1948, cei mai mulți locuitori germani ai
acestor regiuni, aproximativ 12 milioane înainte de război, au fost expulzați
spre vest sau și spre Siberia, în condiții brutale. În jur de 2 milioane dintre
aceștia și-au pierdut viața în război și în cadrul procesului de expulzare
(„Vertreibung”).

În urma războiului, teritoriul Germaniei de azi a fost împărțit în patru „zone
de ocupație”, controlate de puterile aliate Franța, URSS, Regatul Unit și
Statele Unite. Berlinul a fost, de asemenea, divizat în patru sectoare
controlate de aceste puteri. Scindarea a culminat prin constituirea, în 1949, pe
teritoriul Germaniei de azi a două state germane: partea de apus s-a numit
Republica Federală Germania, RFG sau Germania de Vest (germană: Bundesrepublik
Deutschland), iar partea de răsărit, orientată spre URSS, s-a numit Republica
Democrată Germană, RDG, Germania de Est sau de Răsărit (germană: Deutsche
Demokratische Republik sau DDR). Germania de Vest și-a recuperat rapid nivelul
de dinaintea războiului, devenind o putere economică importantă a Europei.

Vezi și articolele: Istoria Germaniei postbelice, Zonele aliate de ocupație din
Germania, Expulzarea germanilor după al doilea război mondial.

În 1990, după căderea comunismului în Europa, cele două state germane s-au
reunificat, prin aceea că în fosta RDG au fost înființate landuri (așa cum
existau deja în RFG), landuri care, ceva mai târziu, au aderat oficial la RFG,
adoptând și constituția RFG numită Grundgesetz. Tratatul care a definit această
reunificare se numește Tratatul doi plus patru (a fost încheiat de către cele
două state germane și cele patru puteri care dețineau suveranitatea asupra
întregii Germanii: SUA, Regatul Unit, Franța și URSS). Prin semnarea acestor
acte, Republica Democrată Germană a încetat să mai existe.

Conform Actului Bonn-Berlin, adoptat de Parlament la data de 10 martie 1994,
Berlin a devenit, încă o dată, capitala Germaniei Întregite, în timp ce Bonn a
obținut statutul unic de Bundesstadt (oraș federal), păstrând câteva ministere
federale. Remutarea guvernului a fost finalizată în 1999.

După reunificare, Germania a luat un rol tot mai activ în Uniunea Europeană și
NATO. Germania a trimis forțe de menținere a păcii pentru a asigura stabilitatea
din Balcani și a trimis o forță militară germană în Afganistan, ca parte din
efortul NATO pentru a stabili securitatea în această țară după eliminarea
talibanilor. Aceste desfășurări au fost controversate, deoarece, după război,
Germania a fost obligată să trimită trupe cu scopuri de apărare. Evenimentele
din teritoriile străine au fost percepute ca fiind acoperite fără asigurare
defensivă; cu toate acestea, votul parlamentului în această problemă a
legalizat, în mod efectiv, participarea într-un context de menținere a păcii.

Statul german reunit este acum una dintre cele mai importante țări din Uniunea
Europeană și din lume.

Din 1998 și până în iulie 2005 cancelar federal a fost Gerhard Schröder (SPD),
în fruntea unui cabinet de coaliție între social-democrați (SPD) și verzi
(Bündnis 90 / Die Grünen). La 21 iulie 2005 președintele federal Horst Köhler a
dizolvat Bundestagul, ca urmare a votului de neîncredere pe care l-a primit
cancelarul Schröder.

La 18 septembrie 2005 au avut loc alegeri federale anticipate, în urma cărora a
venit la putere marea coaliție, între fracțiunile parlamentare CDU/CSU
(așa-numita „Uniune Creștină”) și SPD, cu Angela Merkel (CDU) drept cancelar.

La alegerile federale din 2009 social-democrații au scăzut în preferința
electoratului, așa încât creștin-democrații au format o coaliție cu liberalii
(FDP), coaliție supranumită „negru-galben”. Al 17-lea Bundestag al Germaniei s-a
constituit la 28 octombrie 2009. Norbert Lammert (CDU) a fost reales președinte
al Bundestagului. Angela Merkel și-a numit apoi noul cabinet, format din 16
persoane (de la CDU, CSU și FDP), cu Guido Westerwelle (FDP) vicecancelar și
ministru de externe.

La alegerile prezidențiale din 30 iunie 2010, Adunarea Federală
(Bundesversammlung) l-a ales în al 3-lea scrutin pe Christian Wulff (CDU) drept
nou președinte al Germaniei, pentru o perioadă de 5 ani. Acesta a fost învestit
în funcție la 2 iulie 2010. La 17 februarie 2012 Wulff a fost nevoit să
demisioneze, după ce procuratura din Saxonia Inferioară l-a învinuit că ar fi
primit foloase necuvenite în perioada cât a fost prim-ministru al landului
Saxonia Inferioară.

La 18 martie 2012, Adunarea Federală (Bundesversammlung) l-a ales pe fostul
disident anticomunist Joachim Gauck (independent), din primul tur de scrutin,
drept nou președinte al Germaniei.

Teritoriul Germaniei acoperă 357,021 km², dintre care 349223 km² sunt terenuri,
relieful fiind preponderent muntos, iar 7798 km² sunt ape. Se plasează, după
suprafață, pe locul șapte în Europa și pe locul 63 la nivel global. Altitudinea
variază de la altitudinile Munților Alpi (cel mai înalt punct: Zugspitze la 2962
metri) în sud, până la țărmurile Mării Nordului (Nordsee), în nord-vest și Marea
Baltică (Ostsee), în nord-est. Între acestea se află zonele de munte împădurite
din Germania Centrală și terenurile joase din nord (cel mai jos punct:
Wilstermarsch la 3.54 metri sub nivelul mării), traversate de câteva fluvii ale
Europei, precum Rinul, Dunărea și Elba.

Germania are cele mai multe granițe cu țările europene, decât oricare alt stat
din Europa. Se învecinează în nord cu Danemarca, în est cu Polonia și Republica
Cehă, în sud cu Austria și Elveția, în sud-vest cu Franța și Belgia iar în
nord-vest cu Olanda. Capitala Germaniei este Berlin.

Majoritatea Germaniei are o climă temperată, în care predomină vânturile vestice
umede. Clima este moderată de Curentul Atlanticului de Nord, care este
extinderea nordică a Curentului Golfului. Această apă caldă afectează zonele
riverane Mării Nordului, inclusiv zona de-a lungul Rinului, care se varsă în
Marea Nordului. În consecință, în partea de nord și nord-vest, clima este
oceanică; ploile cad pe parcursul întregului an, cu un maxim în timpul verii.

Iernile sunt blânde, iar verile tind să se răcească, deși temperaturile pot
depăși 30° C (86° F) pentru perioade prelungite. În zonele estice, clima este
mai mult continentală; iernile pot fi foarte reci, verile pot fi foarte calde,
iar adesea sunt consemnate perioade de secetă. Germania centrală și de sud sunt
regiuni de tranziție, care variază de la o temperatură moderat oceanică la
continentală, iar temperaturi pot depăși 30°C (86°F) pe timp de vară.

Din punct de vedere fitogeografic, Germania este partajată între provinciile
Atlanticului European și Europei Centrale a Regiunii Circumboreale în cadrul
Regatului Boreal. Teritoriul Germaniei poate fi subdivizat în două ecoregiuni:
pădurile montane mixte ale Mediteranei europene și reciful marin ale
Atlanticului nord-estic. Majoritatea Germaniei este acoperită fie din teren
arabil (33%), fie silvicultură și regiune păduroasă (31%). Numai 15% este
acoperit de pășuni constante.

Parcurile naționale ale Germaniei includ Parcurile naționale Wattenmeer, Parcul
național Jasmund, Parcul național Vorpommersche Boddenlandschaft, Parcul
național Müritz, Parcul național Unteres Odertal, Parcul național Harz, Parcul
național Sächsische Schweiz și Bayerischer Wald.

Germania este cunoscută pentru numeroasele sale grădini zoologice, parcurile
faunei sălbatice, acvarii, și parcuri de păsări, mai mult de 400 de grădini
zoologice și parcuri de animale sunt administrate în această țară, număr care o
plasează pe primul loc în lume Gradină zoologică de la Berlin este cea mai veche
grădină zoologică din Germania și deține cea mai numeroasă colecție de specii
din lume.

Cea mai mare fermă eoliană și a capacității de energie solară din lume este
instalată în Germania. Germania este cunoscută pentru conștiința propriului
mediu înconjurător. Mulți germani consideră cauzele antropice a fi un factor
semnificativ la încălzirea globală. Germania participă, în cadrul Protocolului
de la Kyoto și în alte tratate de promovare a biodiversității, aplicând riguros
standardele de emisii scăzute, programele de reciclare și utilizare a energiei
regenerabile și sprijinind dezvoltarea durabilă la nivel global.

Guvernul german a inițiat numeroase activități pentru reducerea emisiilor iar
totalul emisiilor țării sunt în descreștere. Cu toate acestea, emisiile de
dioxid de carbon pe cap de locuitor din Germania sunt printre cele mai ridicate
din UE, deși ele sunt semnificativ mai mici decât cele din Australia, Canada,
Arabia Saudită și Statele Unite. Emisiile provenite din industrie și utilitățile
de ardere a cărbunelui contribuie la poluarea aerului. Ploile acide care rezultă
din emisiile de dioxid de sulf devastează pădurile. Poluarea din Marea Baltică a
apelor reziduale și a reziduurilor industriale de la râuri din fosta Germanie de
Est au fost reduse. Guvernul cancelarului Schröder a anunțat intenția de a pune
capăt utilizării energiei nucleare pentru producerea energiei electrice.
Germania lucrează pentru respectarea angajamentelor UE pentru a identifica
zonele de conservare a naturii, în conformitate cu Directiva de Habitat a
Uniunii Europene privind flora și fauna. Ca urmare a încălzirii globale, ultimii
ghețari din regiunea alpină a Germania se topesc. Pericole naturale sunt
inundațiile de primăvară și vijeliile furtunoase care au loc în toate regiunile.

Din punct de vedere constituțional, Germania este o democrație republicană
federală reprezentativă.

Forma de guvernământ este parlamentară, în care șeful guvernului (cancelarul)
este ales de către parlament, numit bundestag, și confirmat de către
președintele statului. Deși cancelarul deține cele mai puternice competențe
politice din stat, în ierarhia protocolară el se află abia pe locul 3, după
președintele statului și președintele Bundestagului.

Cancelarul, actualmente Angela Merkel, este șeful guvernului și exercită puterea
executivă, similar cu rolul de prim-ministru, în alte democrații parlamentare.
Cancelarul este ales cu majoritate absolută de către parlament (Bundestag) pe o
perioadă de 4 ani și are dreptul de a numi și elibera din funcție pe miniștri,
precum și dreptul numit „competența liniilor directoare” (Richtlinienkompetenz),
prin care formulează, în linii mari, sarcinile fiecărui ministru din cabinet
(guvern). Puterea federală legislativă este învestită în parlament, compus din
Bundestag (Parlamentul Federal) și Bundesrat (Consiliul Federal), care,
împreună, formează un tip unic de corp legislativ. Bundestag-ul este ales, prin
alegeri directe, prin reprezentare proporțională. Membrii Bundesrat reprezintă
guvernele celor șaisprezece landuri și sunt membri ai cabinetelor de stat.
Guvernele respective de stat au dreptul de a numi și de a-și elimina
reprezentanții în orice moment.

Guvernul federal al Germaniei (Bundesregierung) constă din cancelar
(prim-ministru) și miniștri. Actualul cabinet, numit cabinetul Merkel III, a
fost format în urma alegerilor federale din 2013 și este format din politicieni
ai partidelor marii coaliții (CDU, CSU și SPD).

Președintele este șeful statului împuternicit, în primul rând, cu
responsabilitățile și competențele reprezentative. El este ales de către
Bundesversammlung (Adunarea Federală), o instituție formată din membri ai
Bundestag-ului și un număr egal de delegați de stat. A doua funcție importantă
în ordinea de prioritate germană este Bundestagspräsident (Președintele
Bundestag-ului), care este ales de Bundestag și responsabil pentru supravegherea
sesiuni de zi cu zi a corpului. Cea de a treia funcție importantă și șef al
guvernului este cea de cancelar, care este numit de către Bundespräsident, după
ce a fost ales de către Bundestag. Cancelarul poate fi îndepărtat printr-o
mișcare constructivă de neîncredere de către Bundestag, în cazul în care implică
constructiv faptul că Bundestag-ul alege, simultan, un succesor.

Din 1949, sistemul de partide a fost dominat de Uniunea Creștin-Democrată și
Partidul Social Democrat din Germania, toți cancelarii, până în prezent, fiind
membri ai unuia dintre cele două partide. Cu toate acestea, Partidul Liberal
Democrat (care are membri în Bundestag încă din 1949) și Bündnis 90/Die Grünen
(care erau cei mai numeroși în Parlament după 1983) au jucat, de asemenea, un
rol important, deoarece acestea sunt, de regulă, parteneri mai mici ai unui
guvern de coaliție.

Un candidat ales direct capătă, în orice caz, un loc în parlament (mandat);
acest fapt poate duce la depășirea numărului de locuri care s-ar cuveni unui
partid conform numai votului al doilea. Situația se numește Überhangmandat
(mandat suplimentar). Această situație a avut loc la fiecare alegere federală
din 1949 încoace. Totuși, în 2008, tribunalul constituțional federal,
Bundesverfassungsgericht, a decis că acest procedeu contravine constituției
federale (Grundgesetz), deoarece așa se poate încălca reprezentarea
proporțională democratică necesară, și i-a impus legislativului să corecteze
legea alegerilor până cel târziu în 2011.

Un alt organ constituțional german important (legislativ) se numește „Bundesrat”
(Consiliul Federal) și este format din membrii guvernelor celor 16 landuri (țări
constituente ale federației). Pe câteva domenii de activitate (de exemplu,
învățământ, poliție), Bundestag-ul trebuie să coopereze cu Bundesrat-ul.

Puterea judiciară are ca organ superior Curtea Constituțională Federală supremă
(Bundesverfassungsgericht), care poate să declare un act legislativ sau de
administrație drept anticonstituțional, caz în care actul trebuie revizuit.

În constituția germană, numită Grundgesetz (lege fundamentală), Germania
(Deutschland) este definită ca fiind o republică federală (Bundesrepublik)
formată din următoarele landuri (țări ale federației):

Sistemul judiciar al Germaniei este autonom față de ramura executivă și cea
legislativă. Germania are un statut civil sau sistem de lege care se bazează pe
dreptul roman, cu unele referiri la legislația germană. Bundesverfassungsgericht
(Curtea Constituțională Federală), cu sediul în Karlsruhe. În Germania, Curtea
Supremă este responsabilă pentru probleme constituționale, cu o putere de
control jurisdicțional. Aceasta acționează ca cea mai înaltă autoritate legală
și se asigură că practica legislativă și judecătorească este conformă cu Legea
fundamentală pentru Republica Federală Germania (Legea de bază). Aceasta
acționează în mod independent de alte organe de stat, dar nu poate acționa în
numele său propriu.

Sistemul Curții Supreme a Germaniei, numit Oberste Gerichtshöfe des Bundes, este
specializat. Pentru cazurile civile și penale, cea mai înaltă instanță de recurs
este Curtea Federală de Justiție, situată în Karlsruhe și Leipzig. Stilul sălii
de ședință este inchizitorial. Alte tribunale federale sunt Curtea Federală a
Muncii din Erfurt, Curtea Federală Socială din Kassel, Curtea Federală a
Finanțelor din München și Curtea Federală Administrativă de la Leipzig.

Dreptul penal și dreptul privat sunt codificate la nivel național în
Strafgesetzbuch și, respectiv, Bürgerliches Gesetzbuch. Obiectivul Sistemului
Penal German este reabilitarea criminalului; al doilea este protecția
publicului. Pentru a realiza acest din din urmă obiectiv, un criminal condamnat
poate fi închis preventiv (Sicherungsverwahrung), în cazul în care este
considerat a fi o amenințare la adresa publicului. Völkerstrafgesetzbuch
reglementează consecințele de crime împotriva umanității, genocid și crime de
război. Acesta oferă instanțelor germane competență universală în cazul
urmăririi penale de către o instanță din țara în care infracțiunea a fost
comisă, sau nu este posibilă de către o instanță internațională.

Orice lege federală are prioritate față de dreptul de stat, în cazul în care
puterea legislativă se află la nivel federal. Un exemplu celebru este cazul
oferit de prevederea din legislația landului Hessa privind pedeapsa cu moartea,
care, nefiind în conformitate cu Legea fundamentală, a fost infirmată.
Bundesratul este organul federal, prin care landurile participă în legislația
națională. Participarea landurilor la legislația federală este necesară în cazul
în care legea intră în zona de putere legislativă concurentă, cerând landurilor
să administreze regulamentele federale, astfel cum sunt ele desemnate de Legea
fundamentală. Fiecare land are propria curte constituțională. Amtsgerichte,
Landgerichte și Oberlandesgerichte sunt instanțe de stat cu competență generală.
Ele sunt competente dacă acțiunea este bazată pe legea federală sau de stat.

Multe dintre problemele fundamentale de drept administrativ rămân în jurisdicția
statelor, deși majoritatea landurilor își pun bazele pe propriile reglementări
din acea zonă, conform Verwaltungsverfahrensgesetz din 1976 (Legea
conten­ciosului administrativ), acoperind puncte importante de drept
administrativ. Oberverwaltungsgerichte sunt cel mai înalt nivel administrativ de
competență privind administrațiile de stat, cu excepția cazului în care problema
se referă la dreptul legislației federale sau dreptul de stat identic cu legea
federală. În astfel de cazuri, este posibil recursul final la Curtea Federală de
administrație.

În cazul unui blocaj pe autostradă, autovehiculele se deplasează spre stânga și
spre dreapta pentru a facilita trecerea. Vehiculele mai lente sunt obligate să
dea posibilitatea vehiculelor din spate să le depășească. Au prioritate
autobuzele care pleacă din stație și, uneori, tramvaiele. Lumina verde a
semafoarelor este precedată de galben. În estul Germaniei mai există semafoare
care arată două culori odată: galben și verde înseamnă "liber", galben și roșu
semnifică "stop". Luminile de ceață pot fi folosite numai dacă este ceață sau
ninsoare cu vizibilitate sub 50 m. Iarna, vehiculul trebuie să fie dotat cu
pneuri corespunzătoare - universale sau de iarnă, cu adâncimea striațiilor de
cel puțin 4 mm, iar spălătorul de parbriz trebuie să conțină un amestec antigel.
Vehiculele parcate pe drumurile publice în afara zonelor construite trebuie să
fie luminate în față și în spate. Noaptea, remorcile parcate trebuie să fie
întotdeauna luminate. Este valabil certificatul de invalid gradul III
(însoțitor), împreună cu pictograma căruciorului pe fond albastru. În rulotă sau
în automobilul locuibil este permisă înnoptarea la marginea drumurilor doar în
cazuri inevitabile și doar în refugii. În aceste cazuri, trebuie respectate
regulile locale.

Germania a jucat un rol important în Uniunea Europeană încă de la începuturile
sale și a menținut o alianță puternică cu Franța de la sfârșitul celui de-al
Doilea Război Mondial. Alianța a fost foarte apropiată spre sfârșitul anilor
1980 și începutul anilor 1990, sub conducerea lui Helmut Kohl, președintele
Uniunii Creștin-Democrate, și a lui François Mitterrand, președintele Partidului
Socialist. Germania se află în fruntea statelor europene care doresc să avanseze
crearea unor sisteme politice defensive și de securitate mult mai unite ale UE.
Timp de câteva decenii după sfârșitul celui de-al Doilea Război Mondial,
Republica Federală Germania a avut o putere redusă în relațiile internaționale,
datorită istoriei recente și a ocupației acesteia de către puterile externe.

În perioada Războiului Rece, divizarea Germaniei de către Cortina de Fier a
făcut-o un simbol al tensiunilor dintre occident și orient, și un câmp de luptă
politic în Europa. Cu toate acestea, conceptul de Ostpolitik, înființat de Willy
Brandt, a fost un factor cheie de destindere în anii 1970. În 1999, pentru prima
dată după Al Doilea Război Mondial, guvernul cancelarului Gerhard Schröder a
definit o nouă bază pentru politica externă germană, fiind de acord să participe
la războiul NATO împotriva Iugoslaviei și să trimită acolo trupe germane
combatante

Guvernele din Germania și Statele Unite sunt aliate politice apropiate. Planul
Marshall, inițiat în 1948, prin care SUA au sprijinit masiv procesul de
reconstrucție a Republicii Federale a Germaniei după Al Doilea Război Mondial,
precum și legăturile culturale puternice au creat o legătură puternică între
cele două țări, deși opoziția lui Schröder în problema Războiului din Irak a
sugerat încheierea Atlantismului și o ușoară răcire a relațiilor
germano-americane. De asemenea, din punct de vedere economic, cele două țări
sunt interdependente: 8,8% din exporturile germane au legătură către SUA, și
6,6% din importurile germane provin din SUA. Viceversa, SUA exportă 8,8% din
producția sa de nave către Germania și 9.8% din importurile americane provin din
Germania. Alte dovezi ale legăturilor strânse între cele două țări includ
continuitatea pozițiilor de vârf deținute în toate domeniile de americanii de
origine germană - cel mai mare grup etnic din SUA și existența pe teritoriul
Germaniei a celei mai mari comunități militare americane din străinătate -
Ramstein Air Base (aproape de Kaiserslautern).

Politica de dezvoltare a Republicii Federale Germania este o zonă independentă
de politica externă germană. Aceasta este formulată de către Ministerul Federal
pentru Cooperare și Dezvoltare Economică (BMZ) și este pusă în aplicare de către
organizațiile și instituțiile specifice. Guvernul german consideră politica de
dezvoltare ca o responsabilitate comună a comunității internaționale.

Ajutoarele umanitare și pentru dezvoltare oferite de Germania în anul 2007 s-au
ridicat la 8,96 miliarde de euro (12,26 miliarde de dolari), o creștere cu 5,9
la sută față de 2006. Astfel, Germania a devenit al doilea mare donator de
ajutoare după Statele Unite. Germania a cheltuit 0,37 la sută din produsul său
intern brut (PIB) pe dezvoltare, care se situează sub obiectivul guvernului de
creștere a ajutorului la 0,51 la sută din PIB până în 2010. Nici obiectivul
internațional de 0,7% din PNB nu a fost atins.

Bundeswehr, armata Germaniei, este o forță militară alcătuită Heer (Armată),
Marine (Forțele navale), Luftwaffe (Forțele Aeriene), Zentraler Sanitätsdienst
(Centrul de Servicii Medicale) și Streitkräftebasis (Serviciul Comun de
Sprijin). Începând cu 1 iulie 2011, serviciul militar obligatoriu a fost
suspendat (fără să se modifice constituția) și înlocuit cu un serviciu voluntar.
Înainte de această dată, refuzul unui tânăr de a se înrola era, în anumite
cazuri, acceptat, de exemplu, pe motive de convingeri pacifiste, în care caz
serviciul militar era înlocuit cu o perioadă de serviciu prestat în domenii
sociale (fără armă). Și acest domeniu a fost înlocuit de un serviciu social
voluntar. Există, însă, temeri că pe bază de voluntariat nu se va întruni un
număr suficient de persoane pentru a acoperi nevoile și a atinge scopurile
Bundeswehr-ului. Conform statisticilor din 2003, cheltuielile militare
constituie 1,5% din PIB al țării. Pe timp de pace, Bundeswehr-ul este comandat
de Ministrul Apărării, actualmente Karl-Theodor zu Guttenberg. Însă dacă
Germania intră în război, care conform constituției îi este permis numai pentru
scopuri de apărare, comandatul suprem al Bundeswehr-ului este cancelarul.

Începând din noiembrie 2009, armata germană avea în jur de 8300 de militari
încadrați în trupele staționate peste hotare, ca parte a diferitelor forțe
internaționale de menținere a păcii, inclusiv cei 2470 de militari ai
Bundeswehr-ului în Kosovo, 4520 de trupe germane în cadrul forței ISAF conduse
de NATO în Afganistan și Uzbekistan și 450 de militari sub drapel UNIFIL în
Liban.

În 2009, ministrul apărării, Karl-Theodor zu Guttenberg a afirmat că, în
Afganistan, condițiile au fost „ca un război”, în timp ce, în prealabil, au fost
menționate ca „stabilizare și reconstrucție civilă”, evitând cuvântul „război”.

Cu o populație de 82 de milioane de locuitori, Germania este cea mai populată
țară din Uniunea Europeană. Rata fertilității este una din cele mai scăzute din
Europa, cu doar 1.41 de copii pentru fiecare femeie. Germania are numeroase
orașe mari, cele mai populate fiind Berlin, Hamburg, Munich, Köln, Frankfurt și
Stuttgart. Cea mai mare conurbație este regiunea Rhein-Ruhr (12 milioane),
inclusiv Düsseldorf (capitala Renaniei de Nord-Westfalia) și orașele Köln,
Essen, Dortmund, Duisburg și Bochum.

Ca suprafață Republica Federală Germană este cu puțin mai mare ca suprafațǎ
decât Polonia, însǎ, dupǎ numǎrul populației, o depǎșește de aprox. 2,1 ori. La
1 noiembrie 2011, în Germania locuiau 81.859.000 locuitori. Ca și în multe state
dezvoltate, natalitatea Germaniei este mai scǎzutǎ decât mortalitatea. În 2011
la 1000 de locuitori au revenit 8,0 nașteri și 10,4 decese. Numǎrul populației
rurale constituie 9%, și relativ 91% populație urbanǎ.

După Al Doilea Război Mondial, 15 milioane de etnici germani au fost expulzați
sau s-au refugiat din teritorii din est ale Germaniei, teritorii care fac parte,
astǎzi, din Polonia, Cehia, Lituania și Rusia. Într-un număr mai mic au fost
strămutate sau s-au refugiat în timpul războiului și imediat după terminarea lui
etnici germani din Iugoslavia, Ungaria, România. Această populație strămutată a
fost integrată în cele două state germane înființate în 1949, RFG și RDG.

În deceniile ulterioare din țările est-europene au mai imigrat valuri de etnici
germani, cele mai importante fiind din URSS, Polonia și România. Astfel,
începând cu din 1960, etnicii germani din Polonia și URSS (în special din
Kazahstan, Uzbekistan, Rusia și Ucraina) s-au strămutat în Germania Occidentală.
Nu puțini, pentru a-și ușura emigrarea, se mutau din republicile central
asiatice în republici situate în vest, între care RSS Moldovenească. Începând
din decembrie 2004, aproximativ șapte milioane de cetățeni străini au fost
înregistrați în Germania și, astfel, 19% din locuitorii țării au origini
străine. În această situație, tinerii au, mult mai probabil, origini străine
decât bătrânii. 30% dintre germani au o vârstă de 15 ani iar cei sub această
vârstă au cel puțin un părinte născut în străinătate. În orașele mari, 60% din
copii au o vârstă de peste 5 ani, iar cei sub 5 ani au cel puțin un părinte
născut în străinătate.

Conform statisticilor din 2007, cel mai mare grup (2,7 milioane) este din
Turcia, precum și o majoritate din rest sunt din state europene, cum ar fi
Italia (761000) și Polonia (638000).

Fondul ONU pentru Populație a listat Germania ca gazdă deținând cel de-al
treilea mare număr de imigranți la nivel mondial, adică 5% sau 10 milioane din
totalul de 191 de milioane de imigranți sau aproximativ 12% din populația
Germaniei. Ca o consecință a restricțiilor impuse legilor azilului și imigrării
din Germania (odinioară, aproape fără restricții), numărul imigranților care
caută azil, afirmându-și etnicitatea germană (majoritatea din fosta Uniune
Sovietică) a scăzut permanent, începând cu anul 2000.

Numeroase persoane care au origini germane se găsesc în Statele Unite (50 de
milioane), Brazilia (5 milioane) și Canada (3 milioane). Aproximativ 3 milioane
de „aussiedler” (refugiați germani, în special din Europa de Est și fosta Uniune
Sovietică) s-au restabilit în Germania din 1987.

Creștinismul este cea mai numeroasă confesiune religioasă din Germania, cu 52 de
milioane de practicanți (64%). 26.5 de milioane sunt protestanți (32.3%) iar
25.5 de milioane sunt catolici (31.0%). A doua religie numeroasă este Islamul cu
4.3 milioane de adepți (5%) urmată de Budism și Iudaism, amândouă având
aproximativ 200.000 de credincioși (c. 0.25%). Hinduismul are 90.000 de
credincioși (0.1%) iar Sikismul 75.000 (0,09%). Celelalte comunități religioase
din Germania au mai puțin de 50.000 (sau mai puțin de 0.05%) de practicanți.
Aproximativ 24.4 de milioane de germani (29.6%) nu și-au declarat religia.

Protestantismul este concentrat în nord și est, iar Romano-Catolicismul în sud
și vest. Papa emerit Benedict al XVI-lea, care a renunțat la funcție în data de
28 februarie 2013, s-a născut în Bavaria. Persoanele non-religioase, inclusiv
ateii și agnosticii, alcătuiesc 29.6% din populație, din care numeroși sunt, în
special, din fosta Germanie de Est și zone metropolitane majore.

Din cei 4.3 milioane de musulmani, majoritatea sunt sunniți și aleviți din
Turcia, dar există și un număr restrâns de șiiți. 1.7% din populația totală a
țării se declară creștini ortodocși; sârbii și grecii fiind cei mai numeroși.
Germania este a treia țară din Europa, cu cea mai numeroasă populație evreiască
(după Franța și Regatul Unit). În 2004, mulți evrei din fostele republici
sovietice s-au stabilit în Germania (de două ori mai mulți ca în Israel),
totalul populației evreiești ajungând la mai mult de 200.000, în comparație cu
30.000 înainte de reunificarea Germaniei. Orașele mari cu importante populații
evreiești includ Berlin, Frankfurt și Munchen. Aproximativ 250.000 de budiști
locuiesc în Germania, 50% dintre ei sunt imigranți din Asia.

Conform sondajului Eurobarometru 2005, 47% din cetățenii germani sunt de acord
cu afirmația „Cred că există un Dumnezeu”, unde 25% sunt de acord cu afirmația
„Cred că există un fel de spirit sau forță de viață” iar 25% susținea „Nu cred
că există nici un fel de spirit, Dumnezeu, sau forță de viață”.

Germana este limba oficială și predominant vorbită în Germania. Este una din
cele 23 de limbi oficiale ale Uniunii Europene, precum și una din cele trei
limbi de lucru ale Comisiei Europene, alături de engleză și franceză. Limbile
native minoritare recunoscute sunt daneza, sorabele, romani și frizonele.
Acestea sunt protejate oficial de Carta Europeană a Limbilor Minoritare sau
Regionale. Cele mai utilizate limbi de imigranți sunt turca, polona, limbile
balcanice și rusa.

Fondul principal de cuvinte (standardul german) este un limbaj vest-germanic și
este strâns legat și clasificat alături de engleză, olandeză, precum și limbile
frizone. Într-o măsură mai mică, este, de asemenea, legat de cel estic
(dispărut) și de limbile scandinave. Mare parte din vocabularul german provine
din ramura germanică (aparținând familiei de limbi indo-europene). Minorități
semnificative de cuvinte sunt derivate din latină și greacă, cu o cantitate mai
mică din limba franceză și, cel mai recent, din limba engleză (cunoscut sub
numele de Denglisch). Germana se scrie folosind alfabetul latin. În plus, față
de cele 26 de litere standard, germana are trei vocalele cu treme, și anume ä,
ö, și ü, precum și esțet sau scharfes S (s ascuțit) care este scris „ß”.

Dialectele germane se deosebesc de limba germană standard. Dialectele germane
sunt limbile tradiționale locale și provin de la diferite triburi germane. Multe
dintre ele nu sunt ușor de înțeles de cineva care cunoaște doar standardul
german, deoarece, adesea, acestea diferă - din punct de vedere lexical,
fonologic și sintactic - de standardul german .

La nivel mondial, limba germană este vorbită de aproximativ 100 de milioane de
vorbitori nativi și, de asemenea, aproximativ 80 milioane nu sunt vorbitori
nativi. Germana este limba principală a aproximativ 90 de milioane de oameni
(18%) din UE. 67% dintre cetățenii germani pretind a fi capabili să comunice în
cel puțin o limbă străină, 27% în cel puțin două alte limbi decât ale lor.

Germania are cea mai mare economie națională din Europa, a patra din lume ca PIB
nominal, și a cincea din lume în funcție de paritatea puterii de cumpărare,
conform datelor din 2008. De la începuturile erei industriale, Germania a fost
un lider, inovator și beneficiar al unei economii din ce în ce mai globalizate.
Germania este lider mondial în exporturi, exportând bunuri în valoare de 1,133
trilioane de dolari în 2006 (incluzând țările din zona Euro), și generează un
surplus comercial de 165 de miliarde. Succesul economiei germane este cu atât
mai meritoriu, dacă ținem cont de faptul că aceste rezultate pozitive se obțin
în condițiile în care doar în Europa există șase economii mai performante decât
cea germană, în timp ce muncitorii germani - care nu excelează în termeni de
productivitatea muncii când îi compari cu alți muncitori ai lumii dezvoltate
(OCDE) - muncesc cel mai puțin când îi compari cu muncitorii celorlalte economii
ale OCDE-ului (mai puțin Olanda), în timp ce copiii germani petrec mai puțin
timp la școală decât copiii celor mai mulți dintre vecini. În opinia unor
analiști, succesul recent al Germaniei stă în moneda comună, euro, care a făcut
produsele germane mai ieftine decât erau înainte de adoptarea monedei comune
europene. Sectorul servicii contribuie cu aproximativ 70 % la PIBul total,
sectorul industrie cu 29,1 % și sectorul agricultură cu 0,9 %. Majoritatea
produselor sunt din domeniul ingineriei, în special: automobile, instalații
mecanice, metalurgice și produse ale industriei chimice. Germania este cel mai
mare producător de turbine eoliene și de tehnologi de exploatare a energiei
solare din lume. Cele mai mari târguri și congrese internaționale de comerț din
fiecare an au loc în orașe germane, cum ar fi Hanovra, Frankfurt și Berlin.

În topul celor mai mari 500 de companii din lume listate la bursă, top organizat
în funcție de veniturile companiilor, există 37 de companii cu sediul în
Germania. În 2007 cele mai mari dintre acestea erau Daimler, Volkswagen, Allianz
(compania cea mai profitabilă), Siemens, Deutsche Bank (a doua companie ca
rentabilitate), E.ON, Deutsche Post, Deutsche Telekom, Metro Cash & Carry, și
BASF . Printre companiile cu cei mai mulți angajați se numără Deutsche Post,
Robert Bosch GmbH și Edeka . Companii și, în același timp, mărci de produse
germane renumite pe tot globul sunt Adidas, Audi, BMW, Mercedes Benz, Nivea,
Porsche, SAP, Volkswagen și multe altele .

Germania este o susținătoare a integrării economice și politice europene, iar
politicile ei comerciale sunt, din ce în ce mai mult, determinate de acordurile
dintre membrii Uniunii Europene și de legislația europeană privind piața comună.
Germania a adoptat moneda europeană unică euro, iar politica ei monetară este
stabilită de Banca Centrală Europeană, cu sediul la Frankfurt pe Main. După
reunificarea Germaniei din 1990, nivelul de trai și veniturile anuale au rămas
sensibil mai mari în fosta Germanie de Vest. Modernizarea și integrarea
economiei din estul Germaniei de azi continuă să fie un proces de lungă durată
și se prevede că acesta va dura până în 2019, transferurile anuale de la vest la
est fiind până acum de aproximativ 80 de miliarde de dolari, în total. Rata
șomajului a scăzut începând cu 2005, ajungând la una foarte scăzută: 3,8 % în
iulie 2011. Acest procentaj diferă, însă, între fosta Germanie de Vest și fosta
Germanie de Est. Guvernul cancelarului Gerhard Schröder a inițiat, la începutul
anilor 2000, o serie de reforme privind piața forței de muncă și instituțiile
legate de bunăstarea publică, în timp ce guvernele următoare (negru-roșu și
negru-galben) au adoptat o politică fiscală restrictivă și au redus numărul de
locuri de muncă din sectorul public.

În intervalul 1990 – 2009 Germania a primit Investiții străine directe (ISD) de
700 de miliarde de dolari. În anul 2009 investițiile străine directe în Germania
au fost de 36 miliarde dolari. Totodată, Germania a generat ISD pentru alte
state în valoare de 62,7 miliarde de dolari în 2009.

Germania este un punct central de transport important, datorită poziției sale
centrale. Acest lucru poate fi observat în rețelele numeroase și moderne de
transport. Rețeaua extinsă de autostrăzi (Autostradă) care se plasează pe locul
trei la nivel mondial după lungimea totală și este caracterizată prin lipsa de
limită a vitezei pe majoritatea drumurilor.

Germania a construit o rețea policentrică a trenurilor de mare viteză.
InterCityExpress sau ICE este categoria cea mai avansată de servicii Deutsche
Bahn și operează în orașele germane majore, precum și în destinații spre țările
vecine. Viteza maximă a trenului variază între 160 km/h și 300 km/h. Conexiunile
sunt oferite la fiecare 30 de minute sau la intervale de două ore.

Germania este al cincilea mare consumator de energie, iar două treimi din
energia primară a fost importată în 2002. În același an, Germania a fost cel mai
mare consumator de electricitate din Europa, în valoare totală de 512.9
terawatt-ore. Politica guvernului promovează conservarea energiei și dezvoltarea
surselor de energie regenerabilă, precum energia solară, eoliană, biomasă,
hidroelectrică, precum și geotermică. Ca urmare a măsurilor de economisire a
energiei, eficiența energetică a fost îmbunătățită de la începutul anilor 1970.
Guvernul a stabilit obiectivul de a obține din surse regenerabile, până în 2050,
jumătate din cererile de energie ale țării.

În anul 2000, guvernul și industria nucleară germană au fost de acord să
elimine, până în 2021, progresiv, toate centralele nucleare. Energia
regenerabilă încă joacă un rol tot mai modest în consumul de energie. În 2006,
consumul de energie a fost îndeplinit de către următoarele surse: petrol
(35,7%); cărbune, inclusiv lignit (23,9%); gaze naturale (22,8%); nucleare
(12,6%); hidroelectrică și eoliană (1,3%); și altele (3,7%). Cu toate acestea,
ponderea energiei regenerabile în furnizarea de energie electrică a crescut
rapid, atingând 14% în 2007. Guvernul german a stabilit un nou obiectiv de a
crește, până în 2020, acest procent la 27% .

Contribuțiile germane la cultura mondială sunt numeroase. Germania a fost locul
de naștere al unor renumiți compozitori, precum Ludwig van Beethoven, Johann
Sebastian Bach, Johannes Brahms și Richard Wagner; poeți precum Johann Wolfgang
von Goethe și Friedrich Schiller; filosofi ca Immanuel Kant, Georg Hegel, Karl
Marx sau Friedrich Nietzsche.

Germania este una din țările cu cei mai cunoscuți cercetători în diverse domenii
științifice. Premiul Nobel a fost înmânat celor 103 laureați germani. Munca lui
Albert Einstein și Max Planck a fost decisivă pentru fondarea fizicii moderne,
pe care Werner Heisenberg și Max Born au dezvoltat-o ulterior. Aceștia au fost
precedați de fizicieni precum Hermann von Helmholtz, Joseph von Fraunhofer și
Gabriel Daniel Fahrenheit. Wilhelm Conrad Röntgen a descoperit razele X, care
sunt denumite în limba germană Röntgenstrahlen (Razele Röntgen). Această
realizare l-a făcut primul câștigător al Premiului Nobel pentru Fizică în 1901.

Inginerul Wernher von Braun a construit prima rachetă spațială iar, mai târziu,
a fost un membru remarcabil în NASA, construind racheta lunară Saturn V, care a
pavat calea spre succes a programului american Apollo. Lucrarea lui Heinrich
Rudolf Hertz în domeniul Radiației electromagnetice a fost importantă pentru
dezvoltarea telecomunicației moderne. Datorită construirii primului său
laborator de la Universitatea din Leipzig, în 1879, Wilhelm Wundt a fost
creditat cu fondarea psihologiei ca știință empirică independentă. Lucrarea lui
Alexander von Humboldt, ca om de știință și explorator, a fost fundamentală în
biogeografie.

Numeroși matematicieni celebri s-au născut în Germania, dintre care: Carl
Friedrich Gauss, David Hilbert, Bernhard Riemann, Gottfried Leibniz, Karl
Weierstrass și Hermann Weyl. Germania are mulți inventatori și ingineri faimoși,
precumȘ Johannes Gutenberg, care este acreditat pentru inventarea imprimantei de
tip portabil în Europa; Hans Geiger, creatorul contorului Geiger; și Konrad
Zuse, care a construit primul calculator complet digital. Inventatori, ingineri
și fabricanți germani, precum Contele Ferdinand von Zeppelin, Otto Lilienthal,
Gottlieb Daimler, Rudolf Diesel, Hugo Junkers și Karl Benz au ajutat la
dezvoltarea tehnologiei moderne de transporturi auto și aeriene.

Instituții importante de cercetare din Germania sunt Societatea Max Planck,
Helmholtz-Gemeinschaft și Societatea Fraunhofer. Acestea sunt conectate, în mod
independent sau extern, la sistemul universitar și ajută, într-o măsură
considerabilă, la randamentul științific. Premiul Gottfried Wilhelm Leibniz este
acordat la zece oameni de știință și academicieni în fiecare an. Cu un maxim de
2,5 milioane € pe premiu, este una dintre cele mai înalte distincții de
cercetare din lume.

Peste 27 milioane de persoane fac parte dintr-un club sportiv. Fotbalul este cel
mai important și practicat sport.



https://ro.wikipedia.org/wiki/Ralph_Waldo_Emerson

Ralph Waldo Emerson (n. 25 mai 1803 – d. 27 aprilie 1882) a fost un poet și
eseist american, liderul mișcării transcendentaliste de la începutul secolului
al XIX-lea.

Ralph Waldo Emerson s-a născut în Boston, ca fiul reverendului William Emerson,
un pastor unitarian provenind dintr-o familie de lungă tradiție pastorală. Cu
timpul avea să se distanțeze de doctrinele apropiaților săi, formulându-și
pentru prima dată filozofia transcendentalistă în eseul său „Nature” („Natura”).

Tatăl lui Emerson, care și-a numit fiul "a rather dull scholar" („un elev cam
greoi”), a murit în 1811, la mai puțin de două săptămâni de la aniversarea de 8
ani a băiatului său. Tânărul Emerson a fost trimis la Școala Latină din Boston
în 1812, pe când avea doar nouă ani. În luna octombrie a anului 1817 Emerson a
fost admis la Harvard și numit președintele bobocilor, o funcție care îi asigura
cazarea gratuită. Emerson a primit o bursă, și, pentru a-și completa salariul
infim, a dat meditații și a predat în timpul vacanței sale de iarnă, în cadrul
școlii unchiului său Ripley din Waltham, Massachusetts.

După ce Emerson a absolvit Harvard-ul în 1821, la vârsta de optsprezece ani,
și-a ajutat fratele la o școală pentru domnișoare înființată în casa mamei lor,
asta după ce el își înființase propia școală în Chelmsford; când fratele său a
plecat la Göttingen pentru a studia divinitatea, Emerson s-a ocupat singur de
școală. În următorii ani, Emerson și-a câștigat existența ca director de școală,
urmând apoi cursurile Harvard Divinity School și devenind pastor unitarian în
1829. O dispută cu mai-marii Bisericii privind organizarea slujbelor și
rugăciunilor publice a condus la demisia lui Emerson în 1832.

Prima lui soție, Ellen Louisa Tucker, a murit de tuberculoză pe 19 februarie
1831, pe când avea doar 19 ani. Deși a fost căsătorit, multe surse indică faptul
că Emerson ar fi fost bisexual. În primii ani de la Harvard s-a simțit
„strangely attracted” („în mod straniu atras”) de un boboc numit Martin Gay,
căruia i-a dedicat câteva poezii încărcate de tensiune sexuală. Un alt bărbat de
care Emerson s-a simțit atras a fost poetul american Walt Whitman. Indiferent de
pornirile lui sexuale diverse, fapt rămâne totuși că Emerson va fi profund
afectat de moartea soției lui: la un an de la moartea acesteia merge la cimitir
și dezgroapă cadavrul Ellenei pentru a-l mai privi o dată.

Ralph Waldo Emerson era rudă îndepărtată cu Charles Wesley Emerson, fondator a
Emerson College. Amândoi erau pastori unitarieni; Charles era un nume obișnuit
în familia Emerson. Strămoșul lor, Thomas Emerson, a fost un imigrant care s-a
stabilit în 1640 în Ipswich, Massachusetts și a fost progenitorul unor generații
de pastori și oameni învățați.

Emerson a făcut un tur al Europei în 1832 și a scris mai apoi despre călătoriile
sale în „English Traits” („Trăsături englezești”). În timpul călătoriei a avut
ocazia să cunoască personal scriitori precum William Wordsworth, Samuel Taylor
Coleridge, John Stuart Mill sau Thomas Carlyle. Emerson a păstrat legătura cu
Thomas Carlyle până la moartea acestuia din urmă, în 1881. A fost impresarul lui
Carlyle în Statele Unite. Călătoriile sale l-au adus în Anglia, Franța, Italia
și Orientul Mijlociu.

În 1835, Emerson a cumpărat o casă în Cambridge and Concord Turnpike din
Concord, Massachusetts, acum deschisă publicului ca și casă memorială. În scurt
timp a devenit unul dintre cetățenii de vază ai orașului. Tot aici s-a căsătorit
cu Lydia Jackson, a doua sa soție. El i se adresa „Lydian” și ea i se adresa
„Mr. Emerson” („Domnule Emerson”). Copiii lor se numeau : Waldo, Ellen, Edith,
și Edward Waldo Emerson. Ellen, prima fiică a fost numită după prima soție a lui
Emerson, la sugestia Lydiei.

În septembrie 1835, Emerson, împreună cu alți intelectuali ce împărtășeau
aceeași viziune, a fondat „Clubul Transcendental”, care a servit drept centru
operativ al mișcării, chiar dacă revista sa „The Dial” nu a fost scoasă la tipar
până în iulie 1840. Emerson și-a publicat, fără să-l semneze, primul său eseu,
„Natura”, în septembrie 1836.

În 1838 a fost invitat la Harvard Divinity School pentru a ține un discurs
absolvenților, care a rămas în istorie drept „Divinity School Address”.
Remărcile sale au reușit să-i înfurie pe reprezentanții instituției de
învățământ, ca și pe comunitatea protestantă, deoarece a negat divinitatea lui
Iisus Hristos, considerându-l doar un om deosebit. La acea vreme, astfel de
afirmații erau aproape inimaginabile. Din cauza lor, a fost acuzat de ateism și
de otrăvire a minții tinerilor. În ciuda mugetului stârnit de critici, Emerson
nu a declarat nimic în favoarea sa, lăsându-i pe alții să îl apere. A fost
nevoie să treacă treizeci de ani până ca Emerson să fie invitat din nou pentru a
vorbi la Harvard, iar către mijlocul anilor '80 din secolul al XIX-lea, ideile
sale deveniseră deja doctrină unitariană.

La începutul anului 1842, băiatul cel mare al lui Emerson, Waldo, a murit de
scarlatină. Emerson și-a exprimat durerea în două din operele sale principale :
poemul „Threnody” („Elegie”) și eseul „Experience”. În același an, William James
s-a născut, iar Emerson a fost de acord să-i devină naș.

Emerson și-a câștigat existența ca un conferențiar popular în New England și în
zonele rurale din sud. În ocaziile în care Emerson nu a putut susține
conferința, a fost suplinit de Frederick Douglass. Emerson a abordat o gamă
largă de subiecte, iar multe dintre eseurile sale au avut la bază conferințele
sale.

Emerson s-a împrietenit cu Nathaniel Hawthorne și cu Henry David Thoreau, de
multe ori plimbându-se cu ei prin Concord. Emerson l-a încurajat pe Thoreau la
începutul carierei acestuia. Terenul pe care Thoreau și-a construit cabana de
lângă eleșteul Walden îi aparținea lui Emerson. Pe timpul în care Thoreau a
trăit la Walden, Emerson i-a asigurat mâncarea, în schimbul unor sarcini ușoare.
După ce Thoreau a părăsit Walden, a fost găzduit în casa lui Emerson, pe când
acesta era plecat într-un tur conferențiar. Legătura strânsă dintre cei doi s-a
rupt după ce Emerson l-a sfătuit să-și publice prima carte, „A Week on the
Concord and Merrimack Rivers” și i l-a recomandat pe impresarul său. Acesta l-a
obligat pe Thoreau să împartă în mod egal cu el costurile și pierderile
publicării. Cartea nu s-a bucurat de succes și Thoreau s-a văzut înglodat în
datorii. Până la urmă, cei doi aveau să se împace parțial, cu toate că Thoreau
l-a acuzat pe Emerson că a deviat de la filozofia sa inițială, în timp ce
Emerson a început să-l considere pe Thoreau un mizantrop. Apologia lui Thoreau
realizată de Emerson s-a datorat probabil reputației proaste pe care Thoreau o
avea în secolul al XIX-lea.

Emerson a fost considerat unul dintre marii oratori ai epocii sale, un om care
putea cuceri masele cu vocea sa adâncă, cu entuziasmul său și cu respectul
egalitar pentru audienți. Militarea lui pentru abolirea sclaviei avea să-i
atragă antipatia unui sector din populație. A continut să susțină în mod radical
abolirea sclaviei, nepreocupându-se pentru popularitatea sa. Datorită
individualismului său, a refuzat să facă parte din vreo organizație. A susținut
mereu că nu vrea adepți, vrea doar să-l redea pe om sie însuși, ca un individ
autonom. Rugat, către sfârșitul vieții, să-și rezume activitatea, Emerson a
declarat că rolul principal al doctrinei sale rămâne ocupat de „infinitatea
omului intim”.

Conform jurnalului său, Emerson citea în 1845 din „Bhagavad Gita” și din cartea
lui Henry Thomas Colebrooke „Eseuri despre Vede”. Emerson a fost puternic
influențat de Vede, și mare parte din scrierile sale lasă o umbră de nondualism.
Unul din exemplele cele mai clare se regăsește în eseul său, „The Over-soul”
(„Suprasufletul”) :

„We live in succession, in division, in parts, in particles. Meantime within man
is the soul of the whole; the wise silence; the universal beauty, to which every
part and particle is equally related, the eternal ONE. And this deep power in
which we exist and whose beatitude is all accessible to us, is not only
self-sufficing and perfect in every hour, but the act of seeing and the thing
seen, the seer and the spectacle, the subject and the object, are one. We see
the world piece by piece, as the sun, the moon, the animal, the tree; but the
whole, of which these are shining parts, is the soul”.

„Trăim în succesiune, în diviziune, în părți, în particule. În același timp în
om este sufletul întregului; tăcerea înțeleaptă; frumusețea universală, cu care
fiecare parte și fiecare particulă este relaționată, eternul UNU. Și această
putere profundă în care trăim și a cărei beatitudine ne este accesibilă, nu este
doar auto-suficientă și perfectă la orice oră, ci actul perceperii și obiectul
perceput, spectatorul și spectacolul, subiectul și obiectul, sunt una. Noi vedem
lumea bucată cu bucată, luna, soarele, animalul, copacul; dar întregul, din care
acestea sunt părți strălucitoare, este sufletul.”

Emerson a fost influențat încă de la începuturile activității literare de
eseurile scriitorului francez Montaigne. Din acele scrieri a preluat stilul
conversațional, subiectiv și pierderea credinței într-un Dumnezeu personal.
Emerson nu a citit opera lui Kant, dar a citit interpretarea lui Coleridge a
idealiștilor transcendentaliști germani. Această lectură l-a condus pe Emerson
spre ideile sale neobișnuite despre Dumnezeu și suflet.



https://ro.wikipedia.org/wiki/Echipa_na%C8%9Bional%C4%83_de_fotbal_a_Rom%C3%A2niei

Echipa națională de fotbal a României este prima reprezentativă a României și se
află sub controlul Federației Române de Fotbal (FRF). România a fost una dintre
cele patru țări care au participat la primele trei campionate mondiale de
fotbal, alături de selecționatele Braziliei, Franței și Belgiei. Totuși între
edițiile 1950 și 1986, România a reușit să se califice numai la un singur turneu
final. Între 1990 și 2000, selecționata României s-a calificat în
șaisprezecimile sau chiar optimile a trei campionate mondiale consecutive.
Această perioadă prielnică și-a atins culmea în cadrul turneului final al
Campionatul Mondial din 1994, când România, avându-l căpitan pe internaționalul
Gheorghe Hagi, a ajuns în sferturile de finală învingând Argentina cu scorul de
3-2. Ulterior a pierdut cu Suedia la penaltiuri. România a făcut de asemenea o
figură bună la Euro 2000, când a obținut un 1-1 cu Germania și a învins Anglia
cu 3-2 în grupe, trecând mai departe în sferturile de finală, unde a fost
învinsă de Italia.

Începând cu anul 2001, echipa a trecut printr-o perioadă nefastă, ratând
calificările la Campionatul Mondial de Fotbal 2002 și cel din 2006, precum și
pentru Campionatul European de Fotbal 2004.

Antrenată între 2003 și 2009 de Victor Pițurcă, România s-a calificat la turneul
final al Campionatului European din 2008, din Austria și Elveția, terminând pe
primul loc în grupa G a turneului de calificare, grupă din care au făcut parte
echipa națională a Olandei și vecinii săi sud-est-europeni, Bulgaria, Slovenia
și Albania. La acest campionat european, România a terminat grupa de calificare
pe locul al treilea din patru echipe, după două remize cu Franța și Italia, și o
înfrângere în fața Olandei. România s-a calificat la turneul final al Euro 2016,
după ce a terminat pe locul 2 în grupa F de calificare, în spatele Irlandei de
Nord, dar în fața Ungariei, Finlandei sau a Greciei.

Primul meci jucat de reprezentativa României a avut loc la 8 iunie 1922, la
Belgrad, împotriva echipei Iugoslaviei. Lotul era alcătuit din jucătorii: Aurel
Guga, Ritter Adalbert, Szilágyi Lajos, Hirsch Elemér, Jakobi Dezső, Rónay
Ferenc, Nicolaus Hönigsberger, Franz Zimmermann, Karl Frech, Paul Schiller și
Johann Auer. Primul gol al echipei României a fost marcat de Francisc Rónay, iar
Aurel Guga a marcat golul victoriei. Sub conducerea antrenorului Teofil Moraru,
România s-a impus cu 2-1. La a doua rundă din competiția de fotbal a Jocurilor
Olimpice din 1924, naționala condusă de Adrian Suciu pierde în fața Austriei cu
4-1 și Olandei cu 6 la 0, meciuri jucate la Viena, respectiv Paris.

În 1930, România se înscrie la Campionatul Mondial, competiție proaspăt
înființată, și la turneul organizat în Uruguay, reușește o victorie, 3-1 cu
Peru, goluri Adalbert Deșu, Ștefan Barbu și Constantin Stanciu, pentru a pierde
cu 4-0 în fața viitoarei campioane mondiale, chiar țara gazdă, Uruguay.

Peste patru ani, România obține calificarea și la a doua ediție a Campionatului
Mondial, după o victorie în barajul cu Iugoslavia. La turneul final organizat în
Italia, reprezentativa pregătită de Josef Uridil a pierdut disputa cu
Cehoslovacia, 1-2 la Trieste, golul României fiind marcat de Ștefan Dobay.

Pentru Mondialul din 1938, România trebuia să joace un baraj cu Egipt, dar
africanii au declinat în cele din urmă participarea la competiție, și astfel,
reprezentativa condusă de Alexandru Săvulescu mergea la al treilea turneu final
consecutiv, care acum avea loc în Franța. În primul tur, echivalent cu optimile
de finală, România a înfruntat Cuba. Primul joc, disputat la Toulouse, s-a
încheiat la egalitate, 3-3, după ce România a condus cu 1-0, dar apoi a egalat
în două rânduri, la 2 și la 3, ultima oară în prelungirile meciului. Golurile
tricolorilor au fost marcate de Silviu Bindea, Iuliu Baratky și Ștefan Dobay.
Meciul s-a rejucat patru zile mai târziu, tot la Toulouse, Cuba câștigând de
această dată cu 2-1, deși din nou România a condus cu 1-0 după golul lui Dobay.

Între 1938 și 1970, România nu a mai obținut calificarea la Campionatele
Mondiale, până la echipa construită de Angelo Niculescu la finalul anilor 1960.
În Mexic 1970, România a fost repartizată în Grupa a 3-a, una de foc cu Anglia,
campioana mondială, Brazilia, eterna favorită la victorie și Cehoslovacia.
Debutul a fost împotriva englezilor care s-au impus la Guadalajara cu 1-0. A
urmat duelul cu Cehoslovacia, și o victorie cu 2-1, goluri Alexandru Neagu și
Florea Dumitrache, prin care România reintra în cărțile calificării. Însă pentru
asta trupa lui Angelo Niculescu trebuia să învingă Brazilia. Pelé a deschis
scorul, Jairzinho a dublat avantajul sud-americanilor, dar România a revenit în
meci prin golul lui Florea Dumitrache. Pelé a marcat din nou, și în ciuda
golului lui Emerich Dembrowski, Brazilia s-a impus cu 3-2, iar România a fost
eliminată.

România a ratat în continuare prezențele la turneele finale mondiale și la
Campionatul European, dar în 1984, la competiția continentală, reprezentativa
tricoloră a obținut calificarea, sub conducerea lui Mircea Lucescu. În turneul
din Franța, România a început cu o remiză contra Spaniei, 1-1 la Saint Etienne,
Ladislau Boloni egalând pentru tricolori. A urmat duelul cu Germania de Vest, în
care Marcel Coraș a egalat în debutul reprizei secunde, după ce Rudi Völler
deschisese scorul, dar același atacant german a stabilit scorul final, 2-1. În
ultimul meci din grupă, contra Portugaliei, România avea să piardă, deși doar
victoria o califica în faza eliminatorie.

Au urmat alți șase ani fără prezențe la turneele finale, până la Italia 1990,
unde România revenea la un Mondial după 20 de ani. Din echipa condusă de Emeric
Ienei făceau parte tinerii Gheorghe Hagi, Florin Răducioiu sau Ilie Dumitrescu.
Campionul european cu Steaua București, Marius Lăcătuș avea să fie eroul
primului meci, marcând două goluri în poarta U.R.S.S., de care România a trecut
cu 2-0 la Bari. Același oraș a găzduit și al doilea meci al tricolorilor, cu
reprezentativa Camerunului, pierdut cu 2-1. Golul României a fost marcat de
Gavril Balint. În ultimul meci din grupă, România a întâlnit Argentina,
campioana mondială en-titre și echipa în rândul căreia evolua Diego Maradona. Ca
un făcut, jocul a avut loc la Napoli, orașul în care Maradona evolua la echipa
de club. Sud-americanii au marcat primii, dar Balint avea să egaleze și să ducă
România în optimile de finală. Aici a urmat înfruntarea cu Irlanda, și după un
0-0 la capătul a 120 de minute, disputa s-a decis la executarea loviturilor de
departajare, unde singura ratare i-a aparținut lui Daniel Timofte și România
rata întâlnirea cu Italia, în sferturi.

După ratarea calificării la EURO 1992, România a fost aproape să rateze și
accesul la Mondialul din 1994. La jumătatea preliminariilor a fost adus însă
Anghel Iordănescu în postul de selecționer, și cu trei victorii în ultimele trei
meciuri, între care un succes cu Belgia la București și unul în Țara Galilor,
România avea să meargă la turneul final din Statele Unite.

Pe 18 iunie 1994, la Los Angeles, România a întâlnit Columbia, echipă
considerată favorită la titlu de brazilianul Pelé. Florin Răducioiu a deschis
scorul, iar Gheorghe Hagi l-a majorat cu un gol incredibil, un șut din
apropierea tușei din stânga a terenului, de la peste 30 de metri de poartă. Pe
final, pe un contraatac, Răducioiu consfințea scorul final, 3-1, după ce
columbienii reduseseră din handicap.

Patru zile mai târziu, la Detroit, într-un stadion acoperit, România a întâlnit
Elveția în fața căreia avea să piardă cu 4-1. Doar un succes în fața Statelor
Unite, organizatoarea competiției, ducea România în faza eliminatorie, și
victoria a venit din nou pe stadionul Rose Bowl din Los Angeles. Dan Petrescu a
marcat unicul gol al partidei.

În optimile de finală, adversar a fost Argentina, fără Diego Maradona care
tocmai fusese suspendat pentru consum de droguri. La tricolori nu juca
Răducioiu, din cauza acumulari de cartonașe galbene, dar absența lui a fost
suplinită perfect de Ilie Dumitrescu, autorul unei duble, iar Gheorghe Hagi a
înscris și el într-o victorie cu 3-2 care a dus în premieră pe tricolori în
sferturile de finală mondiale. Aici, tot loviturile de departajare aveau să
oprească România, ca și în 1990. Împotriva Suediei, Răducioiu a împins meciul în
prelungiri după ce scandinavii marcaseră primii, pentru ca din nou Răducioiu să
înscrie pentru 2-1 în minutul 101. Însă cu cinci minute înainte de finalul
jocului, Kennet Andersson a readus egalitatea, și la șuturile de la 11 metri Dan
Petrescu și Miodrag Belodedici au ratat pentru tricolori după ce prima ratare
aparținuse suedezilor.

În 1996, România a revenit și la Campionatul European, participând la EURO 1996
din Anglia, unde însă a pierdut toate meciurile din grupă: 0-1 cu Franța și
Bulgaria și 1-2 cu Spania, golul României fiind marcat de Florin Răducioiu.

A treia prezență consecutivă la Campionatul Mondial a fost consemnată în Franța
1998, unde România a fost cap de serie la tragerea la sorți. În ciuda acestui
avantaj, grupa a fost una dificilă, cu Columbia de care tricolorii au trecut cu
1-0, gol Adrian Ilie, și Anglia. La Toulouse, Viorel Moldovan a deschis scorul,
Michael Owen a egalat, dar Dan Petrescu a adus victoria și calificarea în
minutele de final. În ultimul meci, contra Tunisiei, echipa condusă de Anghel
Iordănescu avea nevoie de un punct pentru a termina pe primul loc în grupă, și
meciul se încheia 1-1, Viorel Moldovan egalând în repriza secundă. Însă în
optimile de finală adversar a fost Croația care s-a impus la limită, 1-0, Davor
Suker transformând un penalti înainte de pauză.

Ultimul turneu final al Generației de Aur a fost EURO 2000, în Olanda și Belgia.
Anghel Iordănescu plecase după Franța 1998, Victor Pițurcă a calificat echipa
dar a fost demis înainte de turneul final unde selecționer a fost Emeric Ienei.
Dintr-o grupă imposibilă, România obținea calificarea după 1-1 cu Germania, gol
Viorel Moldovan, 0-1 cu Portugalia și 3-2 în ultimul meci, contra Angliei.
Disputa de la Charleroi a început cu golul lui Cristian Chivu, dar englezii au
intrat în avantaj de un gol la cabine. Dorinel Munteanu a egalat la 2, iar Ionel
Ganea a transformat un penalti în minutul 89, aducând victoria și calificarea.

Adversar în sferturile de finală a fost Italia, la Bruxelles. În minutul 35,
Gheorghe Hagi a fost eliminat pentru proteste, iar cu un jucător în plus
italienii s-au impus cu 2-0.

Următoarea perioadă nu a mai adus calificări pentru România care a ratat
prezența la Mondialul asiatic din 2002 în urma unui baraj pierdut cu Slovenia și
apoi a încheiat în afara locurilor calificante pentru EURO 2004 și Mondialul
german din 2006. Pentru partea finală a campaniei de calificare la acest turneu,
selecționer fusese readus Victor Pițurcă. Cu el la timonă, România avea să
revină la un turneu final, câștigând grupa de calificare pentru EURO cu Olanda
și Bulgaria.

La EURO 2008, tricolorii au fost repartizați în "grupa morții", dar au fost
aproape de calificare după 0-0 cu vicecampioana mondială Franța și 1-1 contra
campioanei lumii, Italia, meci în care Adrian Mutu a deschis scorul, dar apoi a
ratat și un penalti. O victorie în ultimul meci, cu Olanda ducea România mai
departe, dar olandezii s-au impus cu 2-0.

Campania pentru Mondialul din Africa de Sud a început dezastruos, cu un eșec,
0-3 cu Lituania la Cluj-Napoca, apoi remiză cu Franța la Constanța, înfrângeri
cu Serbia tot la Constanța și cu Austria în deplasare, iar Victor Pițurcă a fost
demis, locul său fiind luat de Răzvan Lucescu.

Ulterior, în vara anului 2011, România avea să piardă două meciuri amicale cu
Brazilia (1-0) și Paraguay (2-0) în America de Sud.

Pe 15 iunie 2011, Victor Pițurcă a revenit la echipa națională în locul celui
care îl înlocuia în urmă cu 2 ani, Răzvan Lucescu.

În data de 29.02.2012, România a disputat un meci amical împotriva selecționatei
Uruguayului pe Arena Națională, meci care s-a terminat cu scorul de 1-1.Pentru
naționala României marcând Bogdan Stancu(50'), iar pentru Uruguay a marcat
Edinson Cavani(2').

România nu a izbutit să se califice nici la turneul final al Campionatului
Mondial de Fotbal din 2014, găzduit de Brazilia. Tricolorii au încheiat pe locul
2 într-o grupă din care au mai făcut parte Olanda, Turcia, Ungaria, Estonia și
Andorra, poziție care a trimis-o la baraj, unde a dat piept cu selecționata
Greciei. Deși era considerat cel mai facil adversar din play-off, Grecia s-a
impus pe teren propriu, cu 3-1, iar în retur, partida de la București avea să se
încheie la egalitate, 1-1, România ratând, astfel, pentru a patra oară în
ultimii 16 ani, calificarea la Cupa Mondială.

România a fost repartizată în grupa F a Preliminariilor Campionatului European
de Fotbal 2016, alături de Grecia, Irlanda de Nord, Ungaria, Finlanda și
Insulele Feroe. La data de 7 septembrie 2015, România ocupă locul al doilea în
grupă, la un punct de Irlanda de Nord, fiind neînvinsă și având 4 victorii,
inclusiv în deplasare cu Grecia, 1-0. Pe data de 11 octombrie 2015, România s-a
calificat pentru a patra oară la un turneu final al unui Campionat European,
după o victorie în deplasare cu 3-0 cu Insulele Feroe, după ce remizase acasă,
scor 1-1, cu 3 zile înainte cu Finlanda. România a terminat pe locul 2 în
clasament, la doar 1 punct în spatele Irlandei de Nord, neînvinsă, dar în fața
Ungariei, calificată la baraj, și a Greciei, care a terminat pe ultimul loc al
grupei.

Actualizat după convocările pentru meciurile contra Armeniei din 8 octombrie
2016 și Kazahstanului din 11 octombrie 2016

La 20 septembrie 2015, cei zece jucători cu cele mai multe selecții pentru
România sunt:



https://ro.wikipedia.org/wiki/O_scrisoare_pierdut%C4%83

O scrisoare pierdută este o comedie de moravuri sociale și politice, scrisă de
dramaturgul român Ion Luca Caragiale, în anul 1884, publicată în „Convorbiri
literare”, XVIII (1885), nr. 11.

Comedia O scrisoare pierdută este împărțită în patru acte. Textul este conceput
ca o succesiune dinamică de replici, iar principalul mod de expunere este
dialogul. Intervențiile autorului, adică indicațiile scenice sau didascaliile,
sunt prezente de obicei la începutul comediei, al unui act, sau sunt intercalate
replicilor. Ele se referă la cadrul acțiunii, statutul personajelor, mimica și
gestica acestora etc, și utilizează ca moduri de expunere descrierea și
narațiunea.

Gloria literară a lui Caragiale a fost consfințită în seara zilei de 26
octombrie 1884, la Iași, la lectura piesei "O scrisoare pierdută", în casele lui
Iacob Negruzzi. Piesa a fost jucată în premieră, pe scena Teatrului Național din
București, la 13 noiembrie 1884, înregistrând un mare succes de public, prin
seria de 11 reprezentații consecutive, în decurs de numai trei săptămâni.

A fost reluată, până la sfârșitul anului, cu actorii Teatrului Național, la
Iași, apoi la Craiova, echivalând cu răspândirea ei în toată țară și cu
receptarea unanimă a publicului amator de teatru. Pentru autor, spectacolele de
la teatrul ieșean au însemnat consacrarea, după ce în 1879 primele două
reprezentări ale comediei "O noapte furtunoasă" au provocat scandal și l-au
îndepărtat pentru un timp pe dramaturg de Teatrul Național și după ce, în 1880,
"Conu Leonida față cu reacțiunea" trecuse aproape neobservată, jucându-se pe o
scenă de mâna a doua, cum avea să consemneze Titu Maiorescu în studiul său din
1885, Comediile d-lui I.L. Caragiale.

Criticii teatrali ai timpului au socotit însă piesa lipsită de calități literare
(Ionescu-Gion, Dassè, Claymoor), excepție făcând Ollănescu-Ascanio care a scris
favorabil despre piesă. O apreciere favorabilă despre „O scrisoare pierdută”,
scrie, fără a semna, și Gh. Panu în ziarul Lupta în decembrie 1884, cu ocazia
reprezentării piesei la Naționalul ieșean.

Pe cei prezenți la reprezentațiile din 1884, Scrisoarea pierdută i-a impresionat
prin acțiunea ei vie și prin forța extraordinară a satirei politice. Chiar
detractorii lui Caragiale nu i-au putut refuza cunoașterea meritelor
indiscutabile și în acest sens a fost nevoit să scrie în 1903, în "Causeris
littèraires", Pompiliu Eliade, pentru care Scrisoarea pierdută era „cea mai bună
bucată literară care s-a scris vreodată în limba română“, capodopera de
necontestat a repertoriului nostru dramaturgic, o piesă clasică, în măsură să
consacre nu numai un autor, ci și o întreagă literatură.



https://ro.wikipedia.org/wiki/Bud_Spencer

Carlo Pedersoli (n. 31 octombrie 1929 în Napoli - d. 27 iunie 2016 la
Roma, Italia), mai cunoscut sub pseudonimul Bud Spencer, a fost un actor și fost
înotător olimpic italian, care s-a făcut remarcat în așa-numitele „western
spaghetti” italiene. În România este foarte cunoscut din filmele în care a jucat
rolul comisarului Piedone.

În orașul natal începe cursuri de înot. În 1940 familia se mută la Roma, unde
tânărul Carlo urmează cursurile Facultății de Chimie din Roma. În 1947 familia
se mută din nou, de această dată în Argentina. La sfârșitul anilor ’40 Carlo se
întoarce în Italia.

Devine primul italian care înoată 100m în mai puțin de un minut, la 19
septembrie 1950. În 1951, la Jocurile Mediteraneene de la Alexandria, a câștigat
medalia de argint la proba „liber” .

A participat și la Olimpiadele din 1952 și 1956 , unde a ajuns până în
semifinalele probei de liber.

Ca jucător de polo, a câștigat Campionatul Italian cu echipa sa de club, S.S.
Lazio.

În 2007, la vârsta de 77 ani, primește licența de antrenor din partea Federației
Italiene de Natație.

Primul său rol de film este minor, ca membru al gărzii pretoriene, în filmul Quo
Vadis, din 1951. Termină Dreptul, apoi, sătul de antrenamentele de înot, decide
să-și schimbe viața. Emigrează în America de Sud, unde lucrează pentru o firmă
americană de construcții rutiere, în Argentina, apoi la o firmă de automobile
din Caracas, Venezuela. La începutul anilor ’60 se întoarce la Roma, unde se
căsătorește și lucrează la casa de muzică RCA.

În 1967, Giuseppe Colizzi, un vechi amic, îi oferă un rol într-un film (Dumnezeu
iartă... eu nu!), alături de Terence Hill. Cuplul devine faimos
(notoriu/notabil), filmând împreună 17 filme de succes, între 1967 și 1994. Din
această perioadă, Carlo Pedersoli începe să folosească pseudonimul Bud Spencer ,
după numele actorului american Spencer Tracy și al berii sale favorite,
Budweiser. În România este cunoscut datorită mai multor filme, dintre care
menționăm: Piedone, comisarul fără armă (1973), Comisarul Piedone la Hong-Kong
(1975), Doi superpolițiști (1976), I se spunea Buldozerul (1978), Piedone
africanul (1978), Par și impar (1978), Un șerif extraterestru (1979), Piedone în
Egipt (1979), Toate mi se întâmplă numai mie (1980), Detectiv cu greutate
(1993)..

În 1983 joacă în drama pentru televiziune Extralarge. În 2001 joacă în filmul
Cântând în spatele paravanului, fiind lansat în 2003.

În 1984 fondează compania aviatică „Mistral Air”, pe care apoi o abandonează în
favoarea unei fabrici de haine pentru copii.

În 2005 participă la alegerile locale din Lazio, pe lista partidului Forza
Italia, alegeri pe care însă le pierde.

La 31 octombrie 2007, la cea de-a 78-a aniversare, a fost celebrat la Berlin de
100 de invitați.



https://ro.wikipedia.org/wiki/Estonia

﻿Estonia (în estonă Eesti), oficial Republica Estonia (în estonă Eesti
Vabariik), este un stat din regiunea Baltică din Europa de Nord. La nord are
ieșire către Golful Finlandei, la vest către Marea Baltică, la sud se
învecinează cu Letonia (343 km), și la est cu Lacul Peipus și cu Rusia
(338.6 km). Dincolo de Marea Baltică se află Suedia către vest și Finlanda către
nord. Teritoriul Estoniei acoperă 45.227 km², și este influențat de o climă
temperată. Estonii sunt un popor finic, iar limba oficială, estona, este o limbă
fino-ugrică înrudită îndeaproape cu finlandeza și mai de departe cu maghiara.

Estonia este o republică parlamentară împărțită în 15 subdiviziuni, denumite
individual maakond. Capitala și cel mai mare oraș este Tallinn. Cu o populație
de 1,29 milioane de locuitori, este una dintre cele mai puțin populate state
membre ale Uniunii Europene, ale Zonei Euro și ale NATO. Estonia are cel mai
mare produs intern brut pe cap de locuitor dintre toate fostele republici ale
URSS. Este listată ca fiind o „economie cu venit mare” de către Banca Mondială,
ca „economie avansată” de către Fondul Monetar Internațional, și este membră a
OECD. Națiunile Unite clasifică Estonia drept „țară dezvoltată” cu un Indice al
Dezvoltării Umane „foarte ridicat”, iar țara se află pe primele locuri în
termeni de libertate a presei (locul 3 în lume în 2012), libertate economică,
libertate politică și educație.

O ipoteză a originii numelui de Estonia provine de la poporul Aesti descris de
istoricul roman Tacitus în lucrarea sa Germania (ca. 98 AD).

Saga antică scandinavă face referire la o țară denumită Eistland, nume păstrat
pentru Estonia și astăzi în limba islandeză, și apropiat de cel folosit în alte
limbi germanice: daneza, germana, neerlandeza, suedeza și norvegiana, care o
denumesc Estland. Alte denumiri arhaice sunt și Estia sau Hestia.

Viața umană în Estonia a apărut acum circa 11.000–13.000 de ani, când s-a topit
gheața din ultima eră glaciară. Cea mai veche așezare cunoscută în Estonia este
așezarea de la Pulli, aflată pe malurile râului Pärnu, lângă orașul actual
Sindi, în sud-vestul țării. Datarea cu carbon radioactiv a stabilit data
așezării în jur de acum 11.000 de ani, la începutul mileniului al IX-lea î.e.n.

S-au găsit urme ale unor comunități ce se ocupau cu vânătoarea și pescuitul pe
la 6500 î.e.n. lângă orașul Kunda din nordul Estoniei. Artefacte din os și
piatră similare celor de la Kunda s-au mai descoperit și în alte părți ale
țării, precum și în Letonia, nordul Lituaniei și sudul Finlandei. Cultura Kunda
aparține mezoliticului (epoca mijlocie a pietrei).

Sfârșitul Epocii Bronzului și începutul Epocii Fierului au fost marcate de mari
modificări culturale. Cea mai importantă din ele a fost revoluția agricolă,
adică trecerea de la vânat/pescuit/cules la practicarea agriculturii, care a
rămas miezul vieții economice și culturale. Între primul și al V-lea secol al
erei noastre, au apărut ferme stabile, populația a crescut și așezările umane
s-au extins. Influența culturală a Imperiului Roman a ajuns până în Estonia.

Prima mențiune a poporului care locuiește Estonia actuală provine de la
istoricul roman Tacitus care, în cartea sa Germania (ca. 98 e.n.) descrie tribul
Aesti. Tacitus amintește denumirea practică de ei pentru chihlimbar într-o formă
aparent latinizată, glesum (cf. letonul glisas). Acesta este unicul cuvând din
limba aestilor cunoscut din antichitate. În ciuda acestui fapt, Aestii sunt
considerați în general a fi strămoșii popoarelor baltice.

A urmat o Epocă a Fierului mai agitată și mai plină de războaie urmată de
pericole externe venite atât din partea triburilor baltice, care atacau dinspre
sud, dar și de peste mări. Câteva sögur scandinave fac referire la campanii de
pedepsire împotriva Estoniei. Pirații estoni efectuau raiduri similare împotriva
vikingilor. „Năvălitorii păgâni” care au devastat orașul suedez Sigtuna în Evul
Mediu Timpuriu, în 1187, erau estoni.

În primele secole din era noastră, au început să apară subdiviziuni politice și
administrative în Estonia. Au apărut astfel două unități majore: provincia (în
estonă: kihelkond) și țara (în estonă: maakond). Provincia era formată din mai
multe sate cu sfaturi ale bătrânilor. Aproape toate provinciile aveau cel puțin
o cetate. Apărarea zonelor locale era condusă de cel mai înalt oficial, regele
sau un „bătrân”. Până în secolul al XIII-lea, în Estonia au apărut următoarele
țări: Revala, Harjumaa, Saaremaa, Hiiumaa, Läänemaa, Alempois, Sakala, Ugandi,
Jogentagana, Soopoolitse, Vaiga, Mõhu, Nurmekund, Järvamaa și Virumaa.

Estonia și-a păstrat religia păgână, centrată în jurul unei zeități denumite
Tharapita. Cronica lui Henric din Livonia menționează pe Tharapita ca zeu suprem
al oeselienilor (locuitori ai insulei Saaremaa), și ca fiind cunoscut și
triburilor vironiene din nordul Estoniei.

Oeselienii (în estonă saarlased, singular: saarlane) erau un subgrup etnic al
estonilor, ce locuiau pe insula Saaremaa (în daneză Øsel; în germană Ösel; în
suedeză Ösel), o insulă aparținând astăzi Estoniei, în Marea Baltică. Prima lor
atestare este considerată a fi din secoluil al II-lea î.e.n., de către Ptolemeu,
în Geografia III. Oeselienii erau denumiți în sögur islandeze în nordica veche
și în Heimskringla Víkingr frá Esthland (vikingi din Estonia). Corăbiile lor
erau denumite „vase de pirați” de către Henric din Livonia în cronicile sale în
latină de la începutul secolului al XIII-lea.

Poate cel mai cunoscut raid al piraților oeselieni a avut loc în 1187, cu atacul
orașului suedez Sigtuna de către năvălitori finici din Couronia și Oesel.
Printre victimele acestui raid s-a numărat arhiepiscopul suedez Johannes. Orașul
a rămas ocupat o vreme, ceea ce a contribuit la declinul său ca centru comercial
în secolul al XIII-lea, în favoarea altor orașe ca Uppsala, Visby, Kalmar și
Stockholm.

Cronica Livoniană descrie vasele folosite de oeselieni ca fiind de două feluri:
piratica și liburna. Primul era un vas de război, al doilea era în principal un
vas comercial. O piratica putea transporta circa 30 de oameni și avea o provă
înaltă în formă de balaur sau cap de șarpe, precum și o pânză dreptunghiulară.

Tezaurul eston din epoca vikingilor cuprinde în principal lingouri și monede de
argint. Prin comparație cu vecinii săi, Saaremaa deține cele mai bogate
descoperiri arheologice de tezaure vikinge după regiunea Gotland din Suedia.
Aceasta sugerează că Estonia constituia o țară importantă de tranzit în epoca
vikingilor.

Zeul suprem al oeselienilor, după cum a fost descris de Henric din Livonia, se
numea Tharapita. Conform legendei din cronică, Tharapita s-ar fi născut pe un
munte împădurit din Virumaa (în latină Vironia), pe Estonia continentală, de
unde a zburat pe Oesel (Saaremaa). Numele de Taarapita a fost interpretat ca
„Taara, ajutor!”/„Thor, ajutor!” (în estonă, Taara a(v)ita) sau „Taara
păzitorul”/„Thor păzitorul” (Taara pidaja) Taara este asociat cu zeul scandinav
Thor. Povestea zborului lui Tharapita sau al lui Taara din Vironia în Saaremaa a
fost asociat cu impactul unui meteorit, estimat a fi avut loc în 660 ± 85
î.e.n., impact soldat cu formarea craterului Kaali de pe Saaremaa.

La începutul secolului al XIII-lea, Lembitu din Lehola, o căpetenie din Sakala a
încercat să-i unifice pe estoni și să îndepărteze pericolul cuceririi daneze și
germanice în timpul Cruciadei Livoniene. El a reușit sa adune o armată de 6000
de estoni din diferite regiuni, dar a fost ucis în bătălia de Sf. Matei în
septembrie 1217.

Din 1228, în urma Cruciadei Livoniene, și până în anii 1560, Estonia a fost
inclusă în Terra Mariana, teritoriu înființat la 2 februarie 1207 ca principat
component al Sfântului Imperiu Roman și a proclamat de papa Inocențiu al III-lea
în 1215 ca principat supus Sfântului Scaun. Sudul țării a fost cucerit de Frații
Livonieni ai Sabiei, ordin militar monastic care a aderat la Ordinul Teutonic în
1237 și a devenit principala sa ramură, denumită Ordinul Livonian. Ducatul
Estoniei s-a înființat în partea de nord a țării ca dominion direct al regelui
Danemarcei între 1219 și 1346, când a fost vândut teutonilor și a devenit parte
din Ordenstaat. În 1343, poporul din nordul Estoniei și din Saaremaa s-a
răzvrătit împotriva dominației germanice în Răscoala din Noaptea de Sf.
Gheorghe, înăbușită în 1345. Eșecul răscoalei a dus la consolidarea puterii
clasei minoritare dominante a germanilor baltici. De-a lungul secolelor ce au
urmat, germanii baltici au rămas elita dominantă atât în orașe cât și în zona
rurală.

Orașul Reval (denumit Tallinn după 1918) a primit drepturi Lübeck în 1248 și a
aderat la alianța de bresle și comerț denumită Liga Hanseatică la sfârșitul
secolului al XIII-lea.

După căderea în declin a Ordinului Teutonic în urma înfrângerii din bătălia de
la Grunwald din 1410, și mai ales după înfrângerea Ordinului Livonian în bătălia
de la Swienta la 1 septembrie 1435, s-a semnat acordul de formare a
Confederației Livoniene la 4 decembrie 1435. Marele Ducat al Moscovei și apoi
Țaratul Rusiei au încercat fără succes să invadeze țara în 1481 și 1558.

Confederația Livoniană a rezistat până la Războiul Livonian (1558–1582).
Războaiele au redus populația estonă de la circa 250–300.000 de oameni înainte
de Războiul Livonian până la 120–140.000 în anii 1620.

Reforma în Europa a început oficial în 1517 când Martin Luther și-a publicat
cele 95 de teze. Reforma s-a soldat cu mari schimbări în regiunea Baltică.
Ideile Reformei au pătruns în Confederația Livoniană foarte rapid și până în
anii 1520, erau bine cunoscute. Limba, educația, religia, și politica au suferit
mari transformări. Slujbele bisericești se țineau acum în dialectul local, în
locul latinei, ca până atunci. În Războiul Livonian din 1561, nordul Estoniei a
intrat sub dominație suedeză. Estonia de Sud a format în anii 1560 Ducatul
autonom al Livoniei intrat în componența Uniunii Polono-Lituaniene, fiind sub
control comun al Coroanei Polone și al Marelui Ducat al Lituaniei, în cadrul
căruia teritoriul actual al Estoniei forma două voievodate: voievodatul Dorpat
(zona Tartu) și voievodatul Parnawa (zona Pärnu). În 1629, Estonia continentală
a intrat în întregime sub controlul Suediei. Estonia a fost împărțită
administrativ în priovinciile Estonia (în nord) și Livonia, ultima cuprinzând
sudul Estoniei și nordul Letoniei de astăzi. Această împărțire a persistat până
la începutul secolului al XX-lea.

În 1631, regele suedez Gustaf al II-lea Adolf a obligat nobilimea să acorde
țărănimii drepturi mai multe, deși nu a desființat iobăgia. Regele Carol al
XI-lea a confiscat unele mari moșii nobiliare, făcându-le domenii ale Coroanei
și transformând efectiv iobagii de pe acele moșii în țărani liberi, plătitori de
impozite. În 1632, s-au înființat o tiparniță și o universitate în orașul Dorpat
(astăzi, după 1918, Tartu). Această perioadă este denumită în istoriografia
naționalistă estonă „Bunele Vremuri Suedeze”.

Creșterea demografică constantă a continuat până la epidemia de ciumă din 1657.
Marea Foamete din 1695-97 a ucis circa 70.000 de oameni — aproape 20% din
populație.

După capitularea Estoniei și Livoniei în Marele Război al Nordului (1700-1721),
Imperiul Suedez a pierdut Estonia în fața Rusiei prin tratatul de la Nystad.
Clasele sociale dominante, ca și mare parte din clasa de mijloc, au rămas însă
formate tot din germani baltici. Războiul a devastat populația Estoniei, dar ea
și-a revenit repede. Deși drepturile țăranilor au fost slăbite prin cucerirea
rusească, în 1816 s-a abolit iobăgia în provincia Estonia, și în 1819 și în
Livonia.

Ca urmare a abolirii iobăgiei și a disponibilității educației pentru populația
băștinașă vorbitoare de estonă, în secolul al XIX-lea s-a dezvoltat o mișcare
naționalistă estonă. Ea a început la nivel cultural, având ca rezultat apariția
literaturii estone, a teatrului în limba estonă și a muzicii culte, și a dus la
formarea unei identități naționale estone și a unei perioade de redeșteptare
națională. Printre liderii acestei mișcări s-au numărat Johann Voldemar Jannsen,
Jakob Hurt și Carl Robert Jakobson.

Între principalele realizări s-au numerat publicarea poemului epic național,
Kalevipoeg, în 1862, și organizarea primului festival național muzical în 1869.
Ca răspuns la o perioadă de rusificare în Rusia țaristă din anii 1890,
naționalismul eston a luat o dimensiune politică, intelectualii cerând la
început o autonomie lărgită și apoi independență totală față de Imperiul Rus.

După lovitura de stat bolșevică din Rusia, la Revoluția din Octombrie 1917 și
după victoriile germane împotriva armatei ruse, între retragerea Armatei Roșii
și înaintarea trupelor germane, Comitetul Bătrânilor din Maapäev a adoptat
declarația de independență a Estoniei la Pärnu la 23 februarie și la Tallinn la
24 februarie 1918.

După victoria în Războiul de Independență a Estoniei, dus atât împotriva Rusiei
sovietice cât și împotriva germanilor din Freikorps și voluntarilor din
Baltische Landeswehr, la 2 februarie 1920 s-a semnat tratatul de pace de la
Tartu. Republica Estonia a fost recunoscută (de jure) de Finlanda la 7 iulie
1920, de Polonia la 31 decembrie 1920, de Argentina la 12 ianuarie 1921 și de
celelalte țări ale Antantei la 26 ianuarie 1921.

Estonia și-a păstrat independența timp de 22 de ani. La început democrație
parlamentară, parlamentul (Riigikogu) a fost desființat în 1934, după
frământările politice produse de Marea Criză Economică. Ulterior, țara a fost
condusă prin decrete de Konstantin Päts, devenit în 1938 președinte, odată cu
reluarea alegerilor legislative.

Soarta Estoniei în al Doilea Război Mondial a fost hotărâtă de Pactul
Ribbentrop-Molotov și protocolul său adițional secret din august 1939. Victimele
războiului, estimate la circa 25% din populația totală a Estoniei, au fost
printre cele mai mari din Europa. Războiul și ocupația au condis la moartea a
circa 90.000 de persoane. Aici sunt incluse victimele deportărilor sovietice din
1941, ale deportărilor germane din timpul ocupației și cele ale Holocaustului.
Al Doilea Război Mondial a început cu invadarea și dezmembrarea unui important
aliat regional al Estoniei — Polonia, printr-o operațiune comună a Germaniei
Naziste și a Uniunii Sovietice.

Soarta Estoniei înainte de al Doilea Război Mondial a fost hotărâtă de Pactul
Ribbentrop-Molotov din august 1939, prin care Iosif Stalin a primit acordul lui
Adolf Hitler pentru împărțirea Europei de Est în „sfere de interes special”,
conform protocolul adițional secret al pactului.

La 24 septembrie 1939, vasele de război ale Marinei Roșii au apărut în largul
porturilor estone, iar bombardierele sovietice au început să patruleze deasupra
Tallinnului și zonei înconjurătoare. Guvernul eston a fost obligat să accepte un
acord prin care URSS primea permisiunea de a înființa baze militare și de a
staționa 25.000 de soldați pe pământ eston în scop de „apărare reciprocă”. La 12
iunie 1940, Flota Baltică a marinei sovietice a primit ordinul de a efectua o
blocadă militară totală asupra Estoniei.

La 14 iunie 1940, în timp ce atenția lumii era concentrată pe căderea Parisului
în mâinile Germaniei Naziste cu o zi în urmă, blocada militară sovietică
împotriva Estoniei a intra în vigoare, două bombardiere sovietice au doborât
avionul finlandez de pasageri „Kaleva” care zbura de la Tallinn la Helsinki,
transportând trei valize diplomatice de la Legațiile S.U.A. din Tallinn, Riga
and Helsinki. La 16 iunie 1940, Uniunea Sovietică a invadat Estonia. Armata
Roșie a ieșit din bazele sale militare din Estonia în ziua de 17 iunie. A doua
zi, în țară au mai pătruns circa 90.000 de militari. În fața forței sovietice
copleșitoare, guvernul eston a capitulat la 17 iunie 1940 pentru a evita
vărsarea de sânge.

Mare parte din Forța de Apărare a Estoniei a capitulat conform ordinelor
guvernului eston, considerând că rezistența este inutilă și au fost dezarmate de
Armata Roșie. Doar Batalionul Independent de Semnalizare staționat în Tallinn pe
strada Raua a opus rezistență Armatei Roșii și milițiilor comuniste intitulate
„Autoapărarea Poporului” la 21 iunie 1940. În timp ce Armata Roșie a adus
întăriri suplimentare, formate din șase blindate, bătălia a durat mai multe ore,
până la apusul Soarelui. În cele din urmă, rezistența armată a încetat după
negocieri și Batalionul Independent s-a predat și a fost dezarmat. 2 militari
estoni au murit, Aleksei Männikus și Johannes Mandre, și mai mulți au fost
răniți, în timp ce sovieticii au pierdut 10 morți și mai mulți răniți. Milițiile
sovietice care au participat la luptă au fost conduse de Nikolai Stepulov.

La 6 august 1940, Estonia a fost anexată ilegal de Uniunea Sovietică sub numele
de RSS Estonă. Prevederile constituției estone ce impuneau un referendum popular
pentru a hotărî aderarea la un organism supranațional au fost ignorate. În
schimb, votul pentru intrarea în URSS a fost decis de parlamentarii aleși în
scrutinul falsificat cu o lună în urmă, sub ocupație sovietică. Cei care nu
și-au făcut „datoria politică” de a vota pentru intrarea Estoniei în URSS, adică
cei care nu au avut pașapoartele ștampilate la vot, au fost condamnați la moarte
de tribunalele sovietice. Represaliile ce au urmat au constat în deportările
sovietice începute la 14 iunie 1941. Mulți dintre liderii politici și
intelectuali ai țării au fost uciși sau deportați în zone îndepărtate ale
Uniunii Sovietice de către autoritățile bolșevice în anii 1940–1941. Acțiunilor
de represiune le-au căzut victime mii de persoane.

Când Germania Nazistă a declanșat Operațiunea Barbarossa împotriva Uniunii
Sovietice, circa 34.000 de tineri estoni au fost încorporați cu forța în Armata
Roșie. Mai puțin de 30% dintre ei au supraviețuit războiului. Deținuții politici
care nu au putut fi evacuați au fost executați de către NKVD.

Multe țări, între care SUA și Regatul Unit, nu au recunoscut de jure anexarea
Estoniei de URSS. Aceste țări au recunoscut diplomații și consulii estoni care
încă mai funcționau în numele guvernului lor. Asemenea diplomați au existat în
această situație anormală până la restaurarea independenței Țărilor Baltice.

Politicienii ruși contemporani neagă că anexarea Republicii Estonia la Uniunea
Sovietică în 1940 a fost ilegală. Ei afirmă că trupele sovietice au pătruns în
Estonia în 1940 în urma acordurilor și cu consimțământul guvernului eston,
indiferent de cum se interpretează astăzi acea acțiune. Ei susțin că URSS nu era
în stare de război și nu desfășura acțiuni de luptă pe teritoriul Estoniei, și
deci nu este vorba de nicio ocupație. Varianta oficială sovietică, menținută și
astăzi de către Rusia, susține că Estonia a renunțat voluntar la independență.
Luptătorii pentru independență din 1944–1976 au fost etichetat drept „bandiți”
sau „naziști”. Poziția Rusiei nu este recunoscută internațional.

După ce Germania a invadat Uniunea Sovietică la 22 iunie 1941, Wehrmachtul a
reușit să pătrundă în Estonia în decurs de câteva zile. Armata germană a trecut
frontiera sudică a Estoniei la 7 iulie. Armata Roșie s-a retras dincolo de linia
râul Pärnu – Emajõgi la 12 iulie. La sfârșitul lui iulie, germanii au reluat
înaintarea în Estonia în tandem cu Frații Pădurii, rezistența antibolșevică
estonă. Atât trupele germane cât și partizanii estoni au cucerit Narva la 17
August și capitala estonă Tallinn la 28 august. După ce sovieticii au fost
îndepărtați din Estonia, trupele germane au dezarmat toate grupările de
partizani.

Deși la început germanii au fost percepuți de estoni ca eliberatori față de URSS
și față de represaliile sovietice, și au reapărut speranțe pentru restaurarea
independenței țării, în curând ei au realizat că germanii nu erau decât o altă
putere ocupantă. Germanii au folosit resursele Estoniei în efortul lor de
război; pe durata ocupației, Estonia a fost incorporată în provincia nazistă
Ostland.

Aceasta i-a făcut pe mulți estoni, care nu doreau să ia partea naziștilor, să se
înroleze în Armata Finlandeză în lupta sa împotriva Uniunii Sovietice.
Regimentul 200 Infanterie al armatei finlandeze a fost format din voluntari
estoni refugiați în Finlanda. Deși numeroși estoni au fost recrutați forțat în
armata germană (inclusiv în Divizia 20 Grenadieri Waffen — 1 Estonă a SS),
majoritatea au intrat în luptă abia în 1944, când devenise iminentă o nouă
invazie a Estoniei de către Armata Roșie și era clar că Germania Nazistă nu mai
avea cum să câștige războiul.

Până în ianuarie 1944, frontul a fost împins înapoi de Armata Sovietică până la
fost frontieră a Estoniei. Narva a fost evacuată. Jüri Uluots, ultimul prim
ministru legitim al Republicii Estonia (conform Constituției Republicii Estonia)
înainte de căderea ei în mâinile sovieticilor în 1940, a ținut un discurs la
radio prin care a făcut apel tuturor bărbaților capabili și născuți între 1904
și 1923 să se prezinte pentru serviciul militar (anterior, Jüri Uluots se
opusese mobilizării armatei estone.) Apelul a primit susținere din partea
estonilor din toată țara: 38.000 de voluntari au umplut centrele de recrutare.

Mai multe mii de estoni care luptaseră ca voluntari în armata finlandeză s-au
întors peste Golful Finlandei și s-au alăturat noii Forțe de Apărare
Teritorială, cu scopul de a apăra Estonia împotriva înaintării sovietice.
Existau speranțe că, angajându-se într-un astfel de război, Estonia va atrage
suportul puterilor occidentale pentru cauza independenței Estoniei față de URSS
și astfel va reuși să își conserve independența.

Forțele sovietice au recucerit Estonia în toamna lui 1944, după lupte grele în
nord-estul țării pe râul Narva, pe Linia Tannenberg (Sinimäed), în sud-estul
Estoniei, pe râul Emajõgi, și în Arhipelagul Eston.

În fața reocupării țării de către Armata Roșie, zeci de mii de estoni (inclusiv
o majoritate a intelectualilor, circa 80.000 de persoane în total) au ales fie
să se retragă cu germanii, fie să fugă în Finlanda sau Suedia. La 12 ianuarie
1949, Consiliul de Miniștri al URSS a emis un decret „de expulzare și deportare”
din Țările baltice a „[tuturor] culacilor cu familiile lor, familiilor
bandiților și naționaliștilor”, și a altor „dușmani ai poporului”.

Peste 200.000 de oameni au fost deportați din regiunea baltică în anii
1940–1953. În plus, cel puțin 75.000 au fost trimiși în Gulag. Peste 10% din
întreaga populație adultă a regiunii baltice a fost deportată sau trimisă în
lagărele sovietice de muncă forțată. Ca răspuns la continuarea insurgenței
antisovietice, peste 20.000 de estoni au fost deportați cu forța fie în lagărele
de muncă, fie în Siberia (vezi Gulag). În cele câteva săptămâni ce au urmat,
aproape toate gospodăriile rurale au fost colectivizate.

După al Doilea Război Mondial, cu scopul de a integra complet Țările Baltice în
Uniunea Sovietică, s-au efectuat deportări masive și s-a încurajat imigrația în
zonă a unor cetățeni din alte părți ale URSS. Pe lângă pierderile umane și
materiale suferite din cauza războiului, mii de civili au fost uciși și zeci de
mii de oameni au fost deportați din Estonia de către autoritățile sovietice până
la moartea lui Iosif Stalin în 1953.

Jumătate din cei deportați au murit, iar celalaltă jumătate nu a primit
permisiunea de a se întoarce decât la începutul anilor 1960 (mai mulți ani după
moartea lui Stalin). Diversele activități represive ale forțelor sovietice din
anii 1940–1941 și de după reocupare au declanșat un război de gherilă împotriva
autorităților sovietice de către „Frații Pădurii” (în estonă metsavennad),
grupare formată în principal din veterani de război estoni care luptaseră în
armatele finlandeză și germană, precum și din unii civili. Acest conflict a
continuat până la începutul anilor 1950. Pagubele materiale produse de războiul
mondial și de perioada sovietică ce a urmat au încetinit semnificativ creșterea
economică a Estoniei, ceea ce a avut ca rezultat o diferență crescândă între
calitatea vieții în Estonia și cea din statele învecinate Finlanda și Suedia.

Militarizarea a fost un alt aspect al regimului sovietic. Părți mari din țară,
mai ales zonele de coastă, au fost închise pentru toată lumea, cu excepția
armatei sovietice. Majoritatea țărmului Mării Baltice și toate insulele
(inclusiv Saaremaa și Hiiumaa) au fost declarate „zone de frontieră”. Cei care
nu locuiau în acele zone nu aveau voie să pătrundă acolo fără permisiune
specială. O importantă instalație militară închisă a fost orașul Paldiski, care
era în întregime închis publicului. Orașul avea o bază de suport pentru
submarinele din Flota sovietică a Mării Baltice și mai multe baze militare,
inclusiv un centru de antrenament pe submarine nucleare, dotat cu un model în
mărime naturală al unui submarin nuclear cu reactoare nucleare funcționale.
Clădirea reactoarelor de la Paldiski a trecut sub control eston în 1994 după ce
ultimele trupe rusești au părăsit țara. Un alt efect al ocupației sovietice a
fost imigrația. Sute de mii de imigranți au fost aduși în Estonia din alte părți
ale Uniunii Sovietice pentru a susține industrializarea și militarizarea,
contribuind la o creștere demografică de circa jumătate de milion de oameni în
45 de ani.

SUA, Regatul Unit, Franța, Italia și majoritatea democrațiilor occidentale au
considerat mereu ca fiind ilegală anexarea Estoniei de către URSS. Ele au
menținut relațiile diplomatice cu reprezentanții Republicii Estonia
independente, nerecunoscând niciodată de jure existența RSS Estone, și nici că
Estonia ar fi legal parte constituentă a Uniunii Sovietice. Restaurarea
independenței Estoniei a devenit posibilă atunci când Uniunea Sovietică s-a
confruntat cu probleme ale regimului intern, slăbindu-și autoritatea asupra
teritoriilor ocupate de la marginea imperiului. De-a lungul anilor 1980,
mișcarea pentru lărgirea autonomiei Estoniei a început. În perioada inițială,
1987–1989, ea a fost în parte pentru independență economică, dar pe măsură ce
Uniunea Sovietică a slăbit și a devenit din ce în ce mai evident că numai
independența va fi satisfăcătoare, țara s-a înscris pe drumul totalei
autodeterminări.

În 1989, în timpul „Revoluției Cântate”, într-o cunoscută demonstrație pentru
independență, denumită Lanțul Baltic, s-a format un lanț uman de peste două
milioane de persoane, prin Lituania, Letonia și Estonia. Toate cele trei țări au
avut experiențe similare ale ocupației sovietice și aspirații similare pentru
redobândirea independenței. Declarația Suveranității Estoniei a fost emisă la 16
noiembrie 1988 iar independența a fost declarată oficial la 20 august 1991,
reconstituind statul dinainte de 1940, în contextul tentativei de lovitură de
stat militară de la Moscova. Uniunea Sovietică a recunoscut independența
Estoniei la 6 septembrie 1991. Prima țară care a recunoscut diplomatic
independența Estoniei a fost Islanda. Ultimele trupe rusești de ocupație au
părăsit țara la 31 august 1994.

Estonia a aderat la Uniunea Europeană în cadrul lărgirii de la 1 mai 2004 a
Uniunii, cea mai mare lărgire a UE, atât ca populație, cât și ca teritoriu (deși
nu și în termeni de PIB), prin aderarea a zece țări. Tratatul de Aderare fusese
semnat la 16 aprilie 2003.

Frontiera terestră a Estoniei cu Letonia se întinde pe 267 kilometri; frontiera
cu Rusia are 290 kilometri. Între 1920 și 1945, granițele Estoniei cu Rusia,
stabilite prin Tratatul de Pace de la Tartu din 1920, se întindeau și la
nord-est de râul Narva, cuprinzând orașul Peciorî (Petseri) din sud-est. Acest
teritoriu, de circa 2.300 km², a fost înglobat de Stalin Rusiei la sfârșitul
celui de al Doilea Război Mondial. Din acest motiv, frontiera între Estonia și
Rusia nu este definită nici astăzi.

Estonia se află pe malul estic al Mării Baltice, la sud de Golful Finlandei, în
partea de nord-vest a platformei Est-Europene între 57,3° și 59,5° latitudine
nordică și 21,5° și 28,1° longitudine estică. Altitudinea medie este de doar
50 m și cel mai înalt punct al țării este dealul Suur Munamägi din sud-estul
țării, cu o altitudine de 318 m. Țara deține 3.794 km de coastă, marcată cu
numeroase golfuri, strâmtori și peninsule. Numărul insulelor și insulițelor este
estimat a se ridica la circa 1.500. Două dintre ele sunt suficient de mari
pentru a constitui regiuni administrative: Saaremaa și Hiiumaa. Pe insula
Saaremaa se găsește un cluster recent de cratere de meteoriți, dintre care cel
mai mare este craterul Kaali.

Estonia se află în nordul zonei de climă temperată și în zona de tranziție între
clima maritimă și cea continentală. Estonia are patru anotimpuri de lungimi
aproape egale. Temperatura medie se înscrie între 16,3 °C pe insulele din Marea
Baltică și 18,1 °C pe continent în iulie, cea mai caldă lună, și între -3,5 °C
în insule până la -7,6 °C pe continent în februarie, cea mai rece lună.
Temperatura medie anuală în Estonia este de 5,2 °C. Precipitațiile medii anuale
în perioada 1961–1990 s-au înscris în intervalul 535–727 mm.

Zăpada, al cărui strat este de regulă mai mare în sud-estul țării, durează de la
jumătatea lui decembrie până la sfârșitul lui martie. Estonia are peste 1.400 de
lacuri. Majoritatea sunt foarte mici, cel mai mare, lacul Peipsi, având o
suprafață de 3.555 km². Cele mai mare râuri ale țării sunt Võhandu (162 km),
Pärnu (144 km) și Põltsamaa (135 km). Estonia are numeroase zone mlăștinoase.

Din punct de vedere fitogeografic, Estonia este împărțită între provinciile
Central-Europeană și Est-Europeană ale Regiunii Circumboreale din Regatul
Boreal. Conform WWF, teritoriul Estoniei aparține ecoregiunii pădurilor de
amestec sarmatice.

Republica Estonia este împărțită în regiuni (Maakonnad), subdiviziuni
administrative ale țării. Prima atestare documentară a subdiviziunilor politice
și administrative ale Estoniei provine din Cronica lui Henric din Livonia,
scrisă în secolul al XIII-lea în timpul cruciadelor Nordului.

Maakond-ul (regiune) este cea mai mare diviziune administrativă. Guvernul
regional (Maavalitsus) al fiecărei regiuni este condus de un guvernator regional
(Maavanem), care reprezintă guvernul național la nivel de regiune. Guvernatorii
sunt numiți de guvernul central și au mandate de cinci ani. S-au efectuat mai
multe schimbări asupra limitelor regiunilor după independența Estoniei, în
special înființarea regiunii Valga (din părți ale regiunilor Võru, Tartu și
Viljandi).

În timpul ocupației sovietice, fosta regiune Petseri (obținută de Estonia prin
tratatul de la Tartu din 1920) a fost anexată și cedată RSFS Ruse în 1945, ea
devenind unul din raioanele regiunii Pskov. Regiunile au fost reînființate la 1
ianuarie 1990 în granițele raioanelor sovietice. Din cauza numeroaselor
diferențe între împărțirile administrative (dinainte de 1940 și chiar dinainte
de 1918), vechile regiuni încă mai constituie regiuni istorice și etnografice,
cu specific cultural și etnolingvistic.

Estonia este împărțită în 15 regiuni (maakond). Fiecare regiune este împărțită
mai departe în comune (omavalitsus), care sunt cele mai mici unități
administrative ale Estoniei. Există două tipuri de comune: comune urbane — linn
(oraș), și comunele rurale — vald (parohie). Nu există însă altă distincție de
statut între ele. Toate comunele sunt unități autoguvernate cu organisme
reprezentative și executive proprii. Comunele din Estonia acoperă întreg
teritoriul țării.

O comună poate conține una sau mai multe așezări. Orașul Tallinn este împărțit
și el în opt districte (linnaosa) cu un nivel limitat de autoguvernare
(Haabersti, Kesklinn (centru), Kristiine, Lasnamäe, Mustamäe, Nõmme, Pirita și
Põhja-Tallinn).

Dimensiunea comunelor variază de la cea a Tallinnului, care are 400.000 de
locuitori, la comune foarte mici, cum ar fi Ruhnu cu doar 60. Cum peste două
treimi din comune au populația mai mică de 3.000 de locuitori, multe dintre ele
consideră că este mai avantajos să colaboreze pentru furnizarea de servicii și
pentru îndeplinirea funcțiunilor administrative. S-a cerut o reformă
administrativă, prin care comunele mai mici să fie unite pentru a forma unități
administrative funcționale, mai mari.

Viața politică estonă se desfășoară în contextul unei republici parlamentare, cu
democrație reprezentativă, în care primul ministru este șeful guvernului.
Cultura politică este un afoarte stabilă, puterea fiind deținută de-a lungul
timpului de două sau trei partide, care funcționează de multă vreme. Situația
este similară celorlalte țări europene nordice. Actualul prim ministru al
Estoniei, Andrus Ansip, este al doilea prim-ministru din Europa ca lungime a
mandatului.

Parlamentul Estoniei (în estonă Riigikogu) este ales de cetățeni prin vot
direct, proporțional, pe liste, pentru mandate de patru ani. Estonia este o
democrație reprezentativă organizată ca republică parlamentară. Sistemul politic
eston funcționează în contextul descris de constituția din 1992. Parlamentul
eston are 101 membri și influențează guvernarea statului în principal prin
adoptarea bugetului. În acelați timp, parlamentul are dreptul de a prezenta
declarații și apeluri adresate cetățenilor Estoniei, de a ratifica și denunța
tratate internaționale și de a decide asupra angajării de credite de către
guvern.

Guvernul Estoniei (în estonă Vabariigi Valitsus), ramura executivă, este formată
din primul ministru al Estoniei, nominalizat de președinte și aprobat de
parlament. Guvernul exercită puterea în conformitate cu Constituția Estoniei și
cu legile țării, și este format din 12 miniștri, inclusiv primul ministru.
Primul ministru are dreptul de a numi miniștri suplimentari, fără portofoliu, și
de a le da subiecte de lucru. Primul ministru poate numi cel mult 3 astfel de
miniștri, întrucât limita maximă numărului de membri ai guvernului este de 15.
Cabinetul administrează politica internă și externă a țării, formată de
parlament prin legile adoptate; conduce și coordonează activitatea instituțiilor
guvernamentale și este răspunzător pentru orice se întâmplă în cadrul
autorității puerii executive. Guvernul, condus de primul ministru, reprezintă
astfel conducerea politică a țării și ia hotărâri în numele întregului executiv.

Estonia și-a modernizat masiv procesul de guvernare, minimizând birocrația, pe
principiul e-guvernare. La alegerile din Estonia se folosește votul prin
Internet. Primul scrutin la care s-a votat prin Internet a avut loc în 2005 la
alegerile locale și prima utilizare a votului electronic la alegeri legislative
a avut loc în 2007, atunci 30.275 de persoane votând prin Internet. Alegătorii
pot invalida votul electronic participând la votul simplu dacă doresc. În 2009,
Reporteri Fără Frontiere a clasat Estonia pe locul 6 din 175 de țări după
Indicele Libertății Presei. În primul raport al Indicelui Libertății Statelor
Lumii, Estonia s-a clasat pe primul loc din 159 de țări.

Conform Constituției (în estonă Pohiseadus), puterea supremă în stat este în
mâinile poporului eston. Acesta își exercită puterea supremă prin alegerile
legislative, la care participă cetățenii cu drept de vot. Instanța
judecătorească supremă este Curtea Supremă a Estoniei, „Riigikohus”, cu 19
judecători. Președintele Curții Supreme este numit de parlament pe un mandat de
nouă ani la propunerea președintelui țării. Oficial, șeful de stat este
președintele Estoniei, care promulgă legile adoptate de Riigikogu, având astfel
dreptul de a le trimite înapoi în Parlament și de a propune noi legi.

Președintele nu își exercită foarte des aceste prerogative, având în principal
un rol ceremonial. Este numit de Riigikogu, cu două treimi din voturi. Dacă
niciun candidat nu obține două treimi din voturi, atunci se organizează o
adunare electorală formată din 101 de parlamentari și reprezentanți ai
consiliilor locale. Ca și celelalte sfere, procesul legislativ eston a fost
informatizat.

Estonia a fost membră a Ligii Națiunilor începând cu 22 septembrie 1921, și apoi
a ONU de la 17 septembrie 1991. A aderat la NATO la 29 martie 2004, și la
Uniunea Europeană la 1 mai 2004. Estonia este membră a Organizației pentru
Securitate și Cooperare în Europa (OSCE), a Organizației pentru Cooperare și
Dezvoltare Economică (OECD), a Consiliului Statelor de la Marea Baltică (CBSS)
și a Băncii Nordice de Investiții (NIB). Ca stat participant la OSCE,
angajamentele internaționale ale Estoniei sunt supuse monitorizării sub mandatul
Comisiei Helsinki. Estonia a semnat și protocolul de la Kyoto.

După redobândirea independenței, Estonia a urmat o politică externă de strânsă
cooperare cu partenerii din Europa Occidentală. Cele mai importante două
obiective în acest aspect au fost aderarea la NATO și la Uniunea Europeană,
realizate în martie și, respectiv, mai 2004. Realinierea internațională a
Estoniei către Occident a fost însoțită de o deteriorare generală a relațiilor
cu Rusia, ilustrate cel mai bine de scandalul mutării monumentului de bronz în
memoria luptătorilor din al Doilea Război Mondial din Tallinn.

De la începutul anilor 1990, Estonia se implică în cooperarea activă trilaterară
a țărilor baltice împreună cu Letonia și Lituania, și în cadrul cooperării
nordic-baltice împreună cu țările nordice. Consiliul Baltic este un forum comun
al Adunării Baltice interparliamentare și al Consiliului Baltic de Miniștri.
Nordic-Baltic Eight (NB-8) este un organism de cooperare a guvernelor
Danemarcei, Estoniei, Finlandei, Islandei, Letoniei, Lituaniei, Norvegiei și
Suediei. Nordic-Baltic Six (NB-6), un grup format din statele nordic-baltice
membre ale UE, este un cadru de întâlniri pe probleme legate de Uniunea
Europeană. Cooperarea parlamentară între Adunarea Baltică și Consiliul Nordic a
început în 1989. Au loc summituri anuale, și se organizează și întâlniri la
multiple niveluri: membri, comisii, prezidii, președinția legislativelor.
Consiliul Nordic de Miniștri are un birou la Tallinn cu o filială la Tartu și cu
puncte de informare la Narva, Valga și Pärnu. Între proiectele comune
nordic-baltice se numără proiectul educațional Nordplus și programele de
mobilitate pentru afaceri, industrie și administrație publică.

Un element important din reorientarea Estoniei de după redobândirea
independenței a fost apropierea de țările nordice, în special de Finlanda și
Suedia. Estonii se consideră mai degrabă popor nordic decât baltic, pe baza
legăturilor istorice cu Suedia, Danemarca și în special cu Finlanda. În
decembrie 1999, ministrul de externe eston (devenit din 2006, președinte) Toomas
Hendrik Ilves a ținut un discurs intitulat „Estonia ca țără nordică” la
Institutul Suedez pentru Afaceri Internaționale. În 2003, Ministerul de Externe
a găzduit o expoziție intitulată „Estonia: Nordic with a Twist”.

În 2005, Estonia a aderat la Grupul de Luptă Nordic al Uniunii Europene și de
atunci a manifestat în continuare interesul de a adera la Consiliul Nordic. În
1992, comerțul cu Rusia reprezenta 92% din comerțul internațional al Estoniei,
dar astăzi există o interdependență economică extinsă între Estonia și vecinii
săi nordici: trei sferturi din investițiile străine din Estonia provin din
țările nordice (în principal din Finlanda și Suedia), țări în care Estonia
trimite 42% din exporturi (față de 6,5% către Rusia, 8,8% către Letonia, și 4,7%
către Lituania). Pe de altă parte, sistemul politic eston, cota unică de
impozitare a venitului, și modelul său de stat nesocialist o disting clar de
țările nordice și de modelul nordic și de multe alte țări europene.

Agenția Uniunii Europene pentru sisteme IT pe scară largă își are sediul la
Tallinn, și funcționează de la sfârșitul anului 2012. Estonia va deține
președinția Consiliului Uniunii Europene în prima jumătate a anului 2018.

Armata Estoniei se numește Forțele de Apărare Estone (în estonă Kaitsevägi), și
este formată din Maavägi (Forțele Terestre), Merevägi (Marina), Õhuvägi (Forțele
Aeriene) și o gardă națională paramilitară Kaitseliit (Liga Apărării). Țelul
Politicii de Apărare Națională a Estoniei este cel de a garanta conservarea
independenței și suveranității statului, integritatea sa teritorială, apele
teritoriale, spațiul aerian și ordinea constituțională. Obiectivele strategice
actuale sunt apărarea intereselor țării, dezvoltarea forțelor armate în vederea
interoperabilității cu alte armate ale statelor membre NATO și UE, și
participarea la misiuni comune NATO.

Serviciul militar (în estonă ajateenistus) este obligatoriu pentru bărbații cu
vârste între 18 și 28 de ani, și durează între opt și unsprezece luni, în
funcție de ramura militară în care se desfășoară. Estonia a păstrat serviciul
militar obligatoriu, spre deosebire de Letonia și Lituania și nu intenționează
să treacă la o armată profesionistă. În 2008, cheltuielile militare anuale au
atins 1,85% din PIB, sau 5 miliarde de coroane estone, urmând să continue să
crească până în 2010, când se anticipa un nivel de 2,0%.

Estonia cooperează cu Letonia și Lituania în mai multe inițiative de cooperare
baltică la nivelul forțelor armate, între acestea numărându-se Batalionul Baltic
(BALTBAT), Escadrila Navală Baltică (BALTRON), Rețeaua Baltică de Supraveghere a
Spațiului Aerian (BALTNET) și instituții comune de învățământ militar, cum ar fi
Colegiul Baltic de Apărare de la Tartu. Între proiectele viitoare de cooperare
se numără partajarea infrastructurilor naționale pentru pregătire militară și
specializarea bazelor de pregătire (BALTTRAIN), precum și formarea colectivă de
contingente de dimensiunea unui batalion pentru utilizarea în cadrul forței de
răspuns rapid a NATO. În ianuarie 2011, țările baltice au fost invitate să adere
la NORDEFCO, cadrul de apărare al țărilor nordice.

În ianuarie 2008, armata estonă avea aproape 300 de militari desfășurați în țări
străine ca parte a diferitelor forțe internaționale de menținere a păcii, între
care 35 jandarmi din Liga Apărării desfășurați în Kosovo; 120 de militari ai
forțelor terestre în cadrul ISAF din Afganistan; 80 de soldați în Irak, în
cadrul MNF; precum și 2 ofițeri estoni în Bosnia și Herțegovina și 2 agenți
militari estoni în înălțimile Golan aflate sub ocupație Israeliană.

Forțele de Apărare Estone au desfășurat în trecut misiuni militare în Croația,
în perioada martie–octombrie 1995, în Liban între decembrie 1996 și iunie 1997
și în Macedonia între mai și decembrie 2003. Estonia participă și la Grupul de
Luptă Nordic și a anunțat că este pregătită să participe la operatiuni în Darfur
(Sudan), ceea ce ar fi fost prima misiune de menținere a păcii pe continentul
african cu participare estonă.

Ministerul Apărării și Forțele de Apărare colaborează la proiecte de apărare în
domeniul războiului cibernetic. În 2007, doctrina militară a războiului
electronic a fost introdusă oficial în contextul unor atacuri masive de acest
gen. Obiectivul este asigurarea infrastructurii vitale de transfer de date în
Estonia. Principala instituție în acest domeniu este Echipa de Răspuns
Informatic de Urgență a Estoniei (CERT), înființată în 2006. Organizația
funcționează pe probleme de securitate în rețelele din țară.

La 25 iunie 2007, președintele Toomas Hendrik Ilves s-a întâlnit cu președintele
american George W. Bush. Printre subiectele discutate s-au numărat și atacurile
împotriva infrastructurii de date estone. Atacurile au declanșat reconsiderarea
de către mai multe organizații din lume a importanței securității rețelelor de
date în contextul doctrinelor militare. La 14 iunie 2007, miniștrii apărării din
țările membre NATO au ținut o întâlnire la Bruxelles, după care au emis un
comunicat prin care se angajau să acționeze imediat.

În ce privește amplasarea Centrului Cooperativ de Excelență în Apărarea
Cibernetică al NATO, (CCDCOE), Bush a anunțat susținerea ideii ca Estonia să îl
găzduiască. După atacurile cibernetice din 2007, planurile de a combina apărarea
rețelei cu doctrina militară estonă au fost poreclite „Apărarea Tigrului”, cu
referire la Tiigrihüpe. CCDCOE a început să funcționeze în noiembrie 2008.

Ca stat membru al Uniunii Europene, Estonia este considerată economie cu
venituri mari de către Banca Mondială. Țara se clasează pe locul 16 după
Indicele Libertății Economice pe 2012, având cea mai liberă economie din Europa
de Est și fosta Uniune Sovietică. Datorită creșterii rapide, Estonia a fost
poreclită și „Tigrul Baltic”. Începând cu 1 ianuarie 2011, Estonia a adoptat
moneda euro și a devenit al 17-lea stat membru al zonei euro.

Conform datelor Eurostat publicat la 21 octombrie 2011, Estonia are cea mai mică
datorie guvernamentală în raport cu PIB din toată Uniunea Europeană, cu doar
6,7% la sfârșitul lui 2010. Mass-media internațională a început să denumească
Estonia țară nordică, punând accent pe diferențele economice, politice și
culturale între ea și țările baltice, care au avut un succes economic mai redus.

Estonia produce circa 75% din energia electrică pe care o consumă. Peste 85% din
ea se generează din exploatarea zăcămintelor de șist bituminos. Alte surse de
energie, cum ar fi lemnul, turba și biomasa constituie circa 9% din producția
primară de energie. Energia eoliană constituie 6% din totalul consumului pe
2009. Estonia importă produse petroliere din Europa de Vest și Rusia. Extracția
șisturilor bituminoase, telecomunicațiile, textilele, produsele chimice,
industria bancară, serviciile, pescuitul și industria alimentară, industria
lemnului, industria navală, electronicele și transportul sunt sectoare-cheie ale
economiei. Portul neînghețat Muuga, de lângă Tallinn, este o structură modernă
cu capabilități de transbordare, elevator de cereale de mare putere, unități
frigorifice de stocare și capabilități de descărcare a petrolierelor. Calea
ferată servește ca o conductă de transport între Occident, Rusia și alte puncte
ale Orientului.

Din cauza recesiunii economice globale începută în 2007, PIBul Estoniei a scăzut
cu 1,4% în al doilea trimestru din 2008, cu peste 3% în al treilea trimestru, și
cu peste 9% în al patrulea. Guvernul eston a rectificat în scădere bugetul,
rectificare aprobată de Riigikogu. Veniturile bugetare au fost scăzute pentru
2008 cu 6,1 miliarde de coroane și cheltuielile bugetare cu 3,2 miliarde. În
2010, situația economică s-a stabilizat și de atunci Estonia se află într-o
creștere economică constantă, bazată pe exporturi. În al patrulea trimestru al
anului 2010, producția industrială estonă a crescut cu 23% față de anul
anterior.

Conform datelor Eurostat, PIB-ul pe cap de locuitor se ridica la 67% din media
UE în 2008. În martie 2011, salariul mediu brut lunar în Estonia era de 843 de
euro

Există însă mari dezechilibre de PIB între diverse zone ale țării; peste
jumătate din PIBul țării se produce la Tallinn, capitala și cel mai mare oraș.
În 2008, PIBul pe cap de locuitor al Tallinnului se ridica la 172% din media pe
țară, și 115% față de media Uniunii Europene, depășind mediile altor țări.

Rata șomajului este de circa 11,7%, peste media UE, în vreme ce creșterea PIB pe
2011 a fost de 8%, de cinci ori mai mare ca media zonei euro. În 2012, Estonia
rămâne singura țară cu excedent bugetar din zona euro și, cu o datorie publică
de doar 6%, este una dintre cele mai puțin îndatorate țări din Europa.

Până în 1929, țara a înființat și stabilizat moneda națională, coroana (în
estonă kroon). Ea era emisă de Banca Estoniei, banca centrală națională.
Comerțul se concentra pe piața locală și pe Occident, în special pe Germania și
Regatul Unit. Doar 3% din comerț era cu URSS.

Înaintea celui de al Doilea Război Mondial, Estonia era o țară preponderent
agricolă, ale cărei mărfuri de export, untul, laptele și brânzeturile, erau bine
cunoscute pe piața din Europa de Vest. Anexarea forțată de către URSS din 1940
și apoi ocupația nazistă și sovietică din timpul războiului au distrus economia
estonă. Sovietizarea de după război a vieții economice a continuat cu integrarea
economiei și industriei Estoniei în structura de economie planificată a
URSS-ului.

De la redobândirea independenței, Estonia s-a construit ca o poartă între Est și
Vest și a urmărit cu agresivitate reformele economice și integrarea cu
Occidentul. Tranziția Estoniei către o economie de piață a făcut din ea unul
dintre liderii economici ale fostei zone CAER. În 1994, pe baza teoriilor
economice ale lui Milton Friedman, Estonia a devenit una dintre primele țări
care a adoptat o cotă unică de impozitare, cu o rată inițială de 26% indiferent
de venitul realizat. În ianuarie 2005, impozitul pe venit a scăzut la 24%. O
altă reducere la 23% a urmat în ianuarie 2006 și apoi la 21% în ianuarie 2008.
Guvernul Estoniei a finalizat designul monedelor euro estone la sfârșitul lui
2004, și a adoptat euro ca monedă națională la 1 ianuarie 2011, mai târziu decât
se intenționase din cauza inflației persistente.

În 1999, Estonia a avut cel mai dificil an din punct de vedere economic după
independență, în principal din cauza crizei financiare din Rusia din 1998.
Estonia a aderat la OMC în noiembrie 1999. Cu ajutorul Uniunii Europene, al
Băncii Mondiale și al Băncii Nordice de Investiții, Estonia a terminat în mare
parte pregătirile pentru aderarea la UE la sfârșitul lui 2002 și are acum una
dintre cele mai robuste economii dintre toate noile state membre ale UE aderate
în 2004 și 2007. Estonia a aderat la OECD în 2010.

Deși Estonia este în general săracă în resurse, se găsesc unele bogății. Țara
dispune de zăcăminte semnificative de calcar și șisturi bituminoase, împreună cu
păduri, care acoperă 50,6% din suprafața țării. Pe lângă șisturi bituminoase și
calcar, Estonia deține mari rezerve de fosforit, pechblendă și granit care nu
sunt încă exploatate decât cel mult pe scară restrânsă.

Cantități semnificative de oxiduri de pământuri rare se găsesc în sedimentele
acumulate în 50 de extracție de uraniu, șist și loparit de la Sillamäe. Din
cauza creșterii prețurilor pământurilor rare, extracția acestor oxizi a devenit
viabilă din punct de vedere economic. Țara exportă acum circa 3000 de tone pe
an, ceea ce reprezintă circa 2% din producția mondială.

Au existat dezbateri publice recente pe teme energetice, în ce privește
construirea unei noi centrale termonucleare după închiderea vechilor unități ale
termocentralei de la Narva, dacă ele nu vor fi reconstruite până în 2016.

Industriile alimentară, a construcțiilor și electronicelor sunt printre cele mai
importante ramuri industriale ale Estoniei. În 2007, în industria construcțiilor
lucrau peste 80.000 de persoane, adică circa 12% din forța de muncă la nivel
național. Un alt sector industrial important îl constituie industria chimică și
cea constructoare de mașini, în principal în regiunea Ida-Viru și în jurul
Tallinnului.

Industria extractivă, centrată pe extracția șisturilor bituminoase, și ea
concentrată în estul țării, produce aproximativ 90% din necesarul de
electricitate al țării. Utilizarea pe scară extinsă a șisturilor bituminoase a
cauzat însă și probleme ecologice grave. Deși cantitatea de poluanți emisă în
aer este în scădere începând cu anii 1980, aerul este încă poliat cu dioxid de
sulf din cauza industriei miniere dezvoltată agresiv de Uniunea Sovietică pe
teritoriul ocupat al Estoniei la începutul anilor 1950. În unele zone, apele de
coastă sunt poluate, mai ales în preajma complexului industrial de la Sillamäe.

Estonia este o țară dependentă de importuri de energie. Numeroase companii
autohtone sau străine au investit însă și în surse de energie regenerabilă.
Importanța energiei eoliene crește constant în Estonia și cantitatea totală de
energie produsă de turbine eoliene se apropie de 60 MW în vreme ce în același
timp proiecte de 399 MW sunt în dezvoltare, și o capacitate de 2800 MW este
constituită de proiecte propuse în zona Lacului Peipsi și a coastelor insulei
Hiiumaa.

Se intenționează renovarea unor unități mai vechi de la Termocentrala Narva,
înființarea de noi centrale electrice și îmbunătățirea eficienței producției de
energie bazată pe șisturi bituminoase. Estonia a liberalizat 35% din piața
energiei electrice în aprilie 2010. În ansamblu, piața energiei electrice
urmează să fie liberalizată în 2013.

Guvernul ia în calcul participarea, împreună cu Lituania, Polonia și Letonia, la
construcția Centralei Nucleare de la Visaginas din Lituania, care urmează să o
înlocuiască pe cea de la Ignalina. Din cauza ritmului lent al evoluției
proiectului, Estonia nu exclude însă construirea unui reactor nuclear propriu. O
altă perspectivă este un proiect comun cu Finlanda, întrucât cele două rețele
electrice sunt conectate.

Estonia are un sector al tehnologiei informației deosebit de bine dezvoltat, în
parte datorită proiectului Tiigrihüpe la jumătatea anilor 1990, și a fost
menționată ca fiind cea mai „conectată” și avansată țară a Europei în materie de
e-Government.

Software-ul Skype a fost scris de dezvoltatorii estoni Ahti Heinla, Priit
Kasesalu și Jaan Tallinn, care anterior dezvoltaseră și Kazaa.

Estonia are economie de piață funcțională de la sfârșitul anilor 1990 și unul
dintre cele mai mari niveluri ale venitului pe cap de locuitor din întreaga
Europă de Est. Apropierea de piețele scandinave, amplasarea între Est și Vest,
structura competitivă de costuri și forța de muncă înalt calificată au fost
marile avantaje comparative ale Estoniei la începutul deceniului anilor 2000.
Tallinn, cel mai mare oraș al țării, a devenit un centru financiar, iar Bursa de
Acțiuni Tallinn a aderat recent la sistemul OMX. Guvernul actual a urmărit
politici fiscale cumpătate, ceea ce a avut ca efect eliminarea deficitului
bugetar și o datorie publică redusă.

În 2007, deficitul de cont curent foarte ridicat și creșterea inflației au pis
presiune pe moneda națională, care a intrat în curs fix față de euro, subliniind
necesitatea creșterii industriilor generatoare de exporturi. Estonia exportă în
principal mașini și echipamente industriale, lemn și hârtie, textile, produse
alimentare, mobilă, produse chimice și din metal. Estonia exportă 1,562 miliarde
de kilowatt-ore de energie electrică anual. În același timp, ea importă mașini
și echipamente industriale, produse chimice, textile, produse alimentare și
echipamente de transport. Estonia importă 200 million kilowatt-ore de energie
electrică anual.

Între 2007 și 2013, Estonia a primit 53,3 miliarde de coroane (3,4 miliarde
euro) din diverse Fonduri Structurale ale Uniunii Europene ca ajutor direct
pentru cele mai mari investiții străine realizate vreodată în Estonia.
Majoritatea ajutorului financiar al Uniunii Europene se investește în energie,
antreprenoriat, capabilități administrative, educație, societate informațională,
protecția mediului, dezvoltare regională și locală, cercetare și activități de
dezvoltare, sănătate și protecție socială, transportaturi și piața muncii.

Transporturile rutiere domină sectorul transporturilor de călători; aproape 90%
din toți călătorii se deplasează pe șosele. Reconstrucția autostrăzii
Tallinn–Tartu a intrat în atenția opiniei publice naționale deoarece leagă cele
mai mari două orașe din țară. În afara acestui proiect, Estonia nu are
autostrăzi, dar drumurile sale principale, cu o bandă sau două pe sens,
construite în perioada de ocupație sovietică, nu trec prin localități și asigură
legături rapide între marile orașe și cu țările vecine. S-a propus și
construcția unei legături rutiere permanente cu Insula Saaremaa ca parte a
programului național de dezvoltare a infrastructurii. Costurile proiectelor au
fost estimate la a fi de ordinul miliardelor de euro, ceea ce a atras atenția
mass-media și a stârnit dezbateri publice în jurul întrebării dacă ele sunt
fezabile și dacă merită investite aceste sume din banii contribuabililor estoni.

Cinci mari porturi de mărfuri oferă acces la transportul maritim, având ape
adânci și condiții de îngheț favorabile. Vechiul port Tallinn este cel mai mare
port de călători, și unul dintre cele mai mari și aglomerate porturi de călători
de la Marea Baltică. El a deservit 8,48 milioane de călători în 2011. În Estonia
există 12 aeroporturi și un heliport, cel mai mare aeroport fiind Aeroportul
Lennart Meri Tallinn, care oferă servicii mai multor companii aeriene
internaționale ce asigură legături cu 23 de destinații.

Înaintea celui de al Doilea Război Mondial, etnicii estoni constituiau 88% din
populație, restul de 12% fiind reprezentat de minorități naționale. Cele mai
mari grupuri minoritare erau în 1934 rușii, germanii, suedezii, letonii, evreii,
polonezii, finlandezii și ingrienii. Ponderea germanilor baltici scăzuse de la
5,3% (~46.700) în 1881 la 1,3% (16.346) în 1934.

Între 1945 și 1989, ponderea estonilor în populația rezidentă în granițele
actuale ale Estoniei a scăzut la 61%, în principal din cauza programului
sovietic ce promova imigrația în masă a muncitorilor industriali urbani din
Rusia, Ucraina și Belarus, precum și din cauza emigrației din timpul războiului
și din cauza deportărilor în masă și execuțiilor ordonate de Iosif Stalin. În
1989, minoritățile constituiau peste o treime din populație, numărul străinilor
crescând de aproape cinci ori.

La sfârșitul anilor 1980, estonii au început să perceapă această schimbare
demografică drept o catastrofă națională. Aceasta a fost cauzată de politicile
de migrație esențiale pentru programul sovietic de deznaționalizare, care avea
scopul de a rusifica Estonia — imigrația administrativă forțată și miltară a
străinilor din URSS cuplată cu deportările în masă ale estonilor către URSS. În
timpul epurărilor, până la 110.000 de estoni au fost uciși sau deportați. În
deceniul de după reconstituirea independenței, emigrația pe scară largă a
etnicilor ruși și înlăturarea bazelor militare rusești în 1994 a făcut ca
proporția etnicilor estoni din țară să crească din nou de la 61% la 69% în 2006.

Estonia modernă este o țară eterogenă din punct de vedere etnic, dar această
eterogenitate se limitează la doar două din regiunile țării. Treisprezece dintre
cele 15 regiuni ale Estoniei sunt locuite în proporție de peste 80% de estoni,
cele mai omogene fiind Hiiumaa, unde estonii reprezintă 98,4% din populație. În
regiunile Harju (cu capitala Tallinn) și Ida-Viru, însă, etnicii estoni formează
doar 60%, respectiv 20% din populație. Rușii formează 25,6% din totalul
populației țării, dar sunt concentrați în aceste două regiuni, formând 36% din
populația regiunii Harju și 70% din cea a regiunii Ida-Viru.

Mari părți din coasta de nord-vest a Estoniei și din insule au fost în istorie
populate de minoritatea Rannarootslased (suedezii de coastă). Majoritatea
populației suedeze de 3.800 de locuitori a Estoniei s-a refugiat în Suedia sau a
fost deportată în 1944, evitând înaintarea Armatei Roșii. Mai recent, numărul
suedezilor de coastă a crescut din nou, numărând în 2008 circa 500 de persoane,
datorită reformelor în domeniul proprietății demarate în anii 1990, prin care
s-a reconstituit dreptul la proprietate. În 2005, minoritatea finlandeză
ingriană din Estonia a ales un consiliu cultural și a primit autonomie
culturală. Minoritatea suedeză a primit drepturi similare în 2007.

Tallinn este capitala și cel mai mare oraș al Estoniei. El se află pe coasta de
nord a Estoniei, pe malurile Golfului Finlandei. În țară sunt 33 de orașe și
câteva comune urbane. În total, sunt 47 de linna, „linn” fiind un cuvânt ce
denotă orice așezare urbană. Peste 70% din populație trăiește în mediul urban.

Constituția Estoniei garantează libertatea religie, separarea dintre biserică și
stat și drepturile individuale la intimitate în ce privește religia. Conform
Dentsu Communication Institute Inc, Estonia este una dintre cele mai puțin
religioase țări din lume, în care 75,7% din populație se declară fără religie.
Eurobarometrul din 2005 a constatat că doar 16% din estoni cred într-o zeitate,
acesta fiind cel mai scăzut nivel din toate țările studiate (țări UE la vremea
respectivă).

Cele mai mari grupuri religioase din țară sunt luteranii, cu 152.000 de membri
(14,8% din populație), în principal etnici estoni. 143.000 sunt creștini
ortodocși, în principal din rândurile minorității ruse.

Conform recensământului din 2000, în țară trăiau circa 152.000 de luterani,
143.000 ortodocși, 5.000 de romano-catolici, 4.268 martori ai lui Iehova, și
1.000 de adepți ai taaraismului sau Maausk. Comunitatea evreiască are o
populație estimată la circa 1.900 de persoane. Circa 68.000 de oameni se
consideră atei.

Țara a fost creștinată de către cavalerii teutoni în secolul al XIII-lea. În
timpul Reformei, protestantismul s-a răspândit puternic, iar biserica luterană a
fost înființată oficial în Estonia în 1686. Numeroși estoni nu sunt religioși,
întrucât practica religioasă a fost asociată de-a lungul secolului al XIX-lea cu
elitele feudale germane. În zona lacului Peipsi, în regiunea Tartu, au trăit în
trecut și ruși lipoveni.

Societatea estonă a trecut prin schimbări considerabile de-a lungul ultimilor
douăzeci de ani, una dintre cele mai notabile fiind creșterea nivelului de
stratificare și distribuția venitului familial. Coeficientul Gini este constant
mai mare decât media Uniunii Europene (31 în 2009), deși a scăzut. Rata
șomajului înregistrată în ianuarie 2012 a fost de 7,7%.

Estonia actuală este un stat multinațional în care, conform recensământului din
2000, se vorbesc 109 limbi. 67,3% dintre cetățenii țării vorbesc estona ca limbă
maternă, 29,7% vorbesc rusa, și alți 3% vorbesc alte limbi. La 2 iulie 2010,
84,1% dintre locuitorii estoniei sunt cetățeni estoni, 8,6% sunt cetățeni ai
altor țări și 7,3% sunt apatrizi. După redobândirea independenței în 1990,
populațiile colonizate de Uniunea Sovietică pe teritoriul Estoniei au fost
considerate imigranți străini, iar cetățenia s-a acordat pe principiul ius
sanguinis, exclusiv cetățenilor născuți înainte de 16 iunie 1940 în Estonia
independentă sau persoanelor care aveau cel puțin un strămoș cetățean eston
înainte de 16 iunie 1940, restul imigranților fiind apatrizi și neavând drept de
vot în Estonia independentă modernă. Treptat, condițiile de obținere a
cetățeniei estone au fost relaxate, în special pentru copii, și numeroși etnici
ruși rămași în Estonia după destrămarea Uniunii Sovietice au putut obține
cetățenia.

Din 1992, circa 140.000 de persoane au dobândit cetățenia estonă prin
naturalizare.

Distribuția etnică în Estonia este foarte omogenă, în majoritatea regiunilor 90%
din populație fiind formată din etnici estoni. Există o mare diferență în
orașele mari ca Tallinn, în care estonii nu reprezintă decât 60% din populație.
Restul este formată în principal din ruși sau alți imigranți slavi, care au
sosit în Estonia în timpul ocupației sovietice.

Conform sondajelor, doar 5% din comutatea rusă ia în calcul întoarcerea în Rusia
în viitorul apropiat. Rușii din Estonia și-au dezvoltat propria identitatea
culturală — peste jumătate din ei afirmând că se consideră un grup diferit de
cel al rușilor din Rusia. Comparând rezultatul cu un studiu din 2000, atitudinea
rușilor față de viitor este mult mai pozitivă.

La naștere, guvernul eston acordă unuia din părinți 100% din fostul lor salariu
timp de 18 luni, plus o primă de susținere de 320 de euro pentru fiecare copil.
După 18 luni, părintele are dreptul de a-și relua postul. În plus, părintele și
copilul beneficiază de îngrijire medicală gratuită. Părinții care nu munceau
înainte de a naște (șomeri, studenți, etc.) primesc o indemnizație de 278 euro
pe lună; salariul maxim astfel compensat este de 2157 euro pe lună. Aceste
măsuri, în vigoare din 2005, nu au avut un efect major asupra ratei natalității
din Estonia, care deja era în creștere începând cu 2001.

Aceste măsuri se concentrează pe primele 18 din viața copilului. După 18 luni,
alocația de stat pentru copii scade la 19 euro pe lună pe copil (pentru primii
doi copii) și 58 de euro în total (pentru trei sau mai mulți copii), plus
asigurare medicală gratuită. Există multe excepții de la regulă, și beneficii
suplimentare. De exemplu, copilul unui părinte singur primește alocație dublă.
Copiii militarilor primesc o alocație de cinci ori mai mare, iar copiii aflați
în plasament la familii primesc de 20 de ori suma de alocație. În ciuda
variațiilor și fluctuațiilor considerabile în susținerea familiilor cu copii,
majoritatea familiilor estone nu se confruntă cu mari dificultăți, iar raportul
„Situația Mamelor din Lume” al organizației „Salvați Copiii” pe 2011 a plasat
Estonia pe locul 18 în lume la calitatea vieții mamelor, în fața unor țări cum
ar fi Canada și Statele Unite. Conform CIA World Factbook, Estonia are cea mai
scăzută rată a mortalității mamelor la naștere din lume.

Limba oficială, estona, aparține ramurei finice a limbilor limbilor uralice
fino-ugrice. Estona este înrudită îndeaproape cu finlandeză, limbă vorbită de
partea cealaltă a Golfului Finlandei, și este una dintre puținele limbi europene
de origine ne-indo-europeană. În ciuda unor suprapuneri cauzate de împrumuturi,
ca origine, estona și finlandeza nu sunt înrudite cu limbile învecinate,
suedeza, letona și rusa, toate limbi indo-europene.

Rusa este încă vorbită ca a doua limbă de estonii cu vârste între 40 și 70 de
ani, întrucât rusa era limba oficială a Estoniei ocupate de sovietici între 1944
și 1991 și era predată ca limbă de studiu obligatorie. În 1998, majoritatea
imigranților industriali de prima și a doua generație din Uniunea Sovietică (în
principal din RSFS Rusă) încă nu vorbeau estona. Până în 2010, însă, 64,1% din
cetățenii de alte naționalități vorbeau limba estonă.

Aceste minorități, predominant rusofone, locuiesc în principal în capitala
Tallinn și în zonele urbane industriale din Ida-Virumaa. În comuna Noarootsi din
Läänemaa (denumită în suedeză Nuckö kommun și în estonă Noarootsi vald) există
22 de sate cu denumiri bilingve.

Cultura Estoniei cuprinde patrimoniul autohton, reprezentat de limba estonă și
de saună, cu aspecte culturale nordice și europene. Datorită istoriei și
geografiei țării, cultura estonă a fost influențată de tradițiile diferitelor
popoare finice, baltice, slave și germanice învecinate, precum și de evoluțiile
culturale din fostele puteri dominante Suedia și Rusia.

Astăzi, societatea estonă încurajează libertatea personală și liberalismul, cu
un angajament față de idealurile unui guvern limitat, descurajând centralizarea
puterii și corupția. Etica protestantă a muncii rămâne un pilon cultural
important, iar educația gratuită este o instituție pusă la mare preț. Ca și
cultura mainstream din restul țărilor nordice, cultura estonă se dezvoltă din
realitățile mediului neprielnic și ale dificultăților vieții simple
tradiționale, cu practica unui egalitarism larg răspândit din motive practice,
iar idealurile apropierii de natură și ale autosuficienței. Estonii se separă
însă de cultura nordică prin aceea că ei consideră libertatea mai importantă
decât egalitatea.

Academia Estonă de Arte (în estonă Eesti Kunstiakadeemia, EKA) organizează
învățământ superior în domeniul artei plastice, designului, arhitecturii,
mass-media, istoriei artelor și conservării, în vreme ce Academia de Cultură
Viljandi de la Universitatea din Tartu are o abordare în favoarea popularizării
culturii autohtone prin curricula cum ar fi construcții tradiționale, fierărie
tradițională, țesături tradiționale, artizanat și muzică populară, dar și jazz
și muzică bisericească. În 2010, în Estonia funcționau 245 de muzee, ale căror
colecții conțin împreună peste 10 milioane de piese.

Istoria educației în Estonia datează din secolele al XIII-lea–al XIV-lea când au
fost înființate primele școli pe lângă mănăstiri și catedrale. Primul abecedar
în estonă a fost a fost publicat în 1575. Cea mai veche universitate este
Universitatea din Tartu, înființată de regele Suediei Gustav al II-lea Adolf în
1632. Abia în 1919, însă, cursurile universitare au fost predate în limba
estonă.

Educația în Estonia actuală este împărțită în cea generală, cea vocațională și
cea de arte. Sistemul educațional are patru niveluri: preșcolar, elementar,
secundar și superior. Instituțiile de educație pot fi ale statului, municipale,
publice și private. Funcționează la nivel național 589 de școli.

Conform Programului de Evaluare Internațională a Elevilor, nivelurile de
performanță ale elevilor de gimnaziu din Estonia este printre cele mai mari din
lume: în 2010, țara s-a clasat a 13-a în clasamentul calității sistemului de
educație, cu mult peste media OECD. Circa 89% dintre adulții estoni cu vârste
între 25 și 64 de ani dețin o diplomă de liceu, aceasta fiind unul dintre cele
mai mari procentaje din lumea industrializată.

Dominația asupra Estoniei, începând cu Cruciadele Nordului din secolul al
XIII-lea până la 1918, de către Sfântul Imperiu Roman, Suedia și Rusia, s-au
soldat cu faptul că sunt foarte puține opere literare vechi în limba estonă.
Cele mai vechi texte în estonă datează din secolul al XIII-lea. Originates
Livoniae din Cronica lui Henric din Livonia conține toponime, cuvinte și
fragmente de frază în estonă. Liber Census Daniae (1241) conține toponime și
nume de familie estone.

Stratul cultural eston a fost la început caracterizat printr-o formă în
principal lirică de poezie populară, bazată pe cantitatea silabică. În afara
câtorva excepții altfel remarcabile, această formă arhaică nu a mai fost
folosită în vremurile mai recente. Una dintre cele mai remarcabile realizări în
acest domeniu este poemul epic național Kalevipoeg. La nivel profesionist,
cântecele populare tradiționale au atins apogeul în ultimul sfert al secolului
al XX-lea, mai ales datorită activității compozitorului Veljo Tormis.

Oskar Luts este cel mai cunoscut prozator al literaturii estone timpurii, și
este încă citit pe scară largă și în ziua de azi, în principal romanul său
Kevade („Primăvara”). Pentalogia epică și psihologic-realistă a lui Anton Hansen
Tammsaare intitulată Adevăr și dreptate imortalizează evoluția societății estone
de la o comunitate rurală la o țară independentă. În vremurile moderne, Jaan
Kross și Jaan Kaplinski sunt cei mai bine cunoscuți și mai traduși scriitori
estoni. Printre cei mai populari scriitori ai sfârșitului de secol al XX-lea și
ai începutului secolului al XXI-lea sunt Tõnu Õnnepalu și Andrus Kivirähk, care
utilizează elemente de folclor și mitologie estone, deformându-le până în
domeniul absurdului și grotescului.

Cinematografia estonă a apărut în 1908 cu producția unui material de știri
despre vizita regelui Suediei Gustav al V-lea la Tallinn. Prima transmisiune
publică televizată în Estonia s-a făcut în iulie 1955, în vreme ce
transmisiunile radio regulate începuseră deja în decembrie 1926. Dereglementarea
în domeniul media electronică a adus schimbări radicale față de începutul anilor
1990. Primele licențe pentru televiziuni private au fost emise în 1992. Primul
post de radio privat a intrat în emisie în 1990.

Astăzi, mass-media estone constituie un sector vibrant și competitiv. Există
numeroase ziare și reviste săptămânale, iar estonii au de ales între 9 posturi
TV naționale și multe posturi de radio. Constituția garantează libertatea
exprimării, iar Estonia este recunoscută pe plan internațional pentru nivelul
ridicat de libertate a presei, clasându-se pe locul 3 în clasamentul pe 2012
după Indicele Libertății Presei publicat de Reporteri Fără Frontiere.

Estonia are două agenții de presă. Baltic News Service (BNS), înființat în 1990,
este o agenție privată de știri regionale ce acoperă Estonia, Letonia și
Lituania. ETV24 este o agenție din portofoliul companiei Eesti
Rahvusringhääling, un trust de radio și televiziune înființat la 30 iunie 2007
pentru a prelua operarea posturilor Eesti Raadio și Eesti Televisioon, până
atunci separate.

Prima atestare a cântecului popular eston datează de la cronica Gesta Danorum a
lui Saxo Grammaticus (ca. 1179). Saxo vorbește despre războinicii estoni car
ecântau în noaptea dinaintea bătăliei. Cântecele populare mai vechi sunt
denumite regilaulud, cântece în metrica poetică regivärss, tradiție comună
pentru toate popoarele finice din zona Mării Baltice. Cântecele runice erau larg
răspândite între estoni până în secolul al XVIII-lea, când au început să fie
înlocuite cu cântece populare ritmice.

Instrumentele tradiționale de suflat derivate din cele folosite de păstori erau
odinioară răspândite, abia în prezent începând să revină în utilizare. Alte
instrumente, inclusiv scripca, țitera, concertina și acordeonul se utilizează la
interpretarea polcilor și altor melodii de dans. Kantele este un instrument
autohton a cărui popularitate este în revenire. În 2008 la Viljandi s-a deschis
un Centru de Conservare a Muzicii Autohtone.

Tradiția Festivalului Cântecului Eston (Laulupidu) a început la apogeul epocii
de renaștere națională estonă, în 1869. Astăzi, este unul dintre cele mai mari
festivaluri corale pentru amatori din lume. În 2004, circa 100.000 de oameni au
participat la Festivalul Cântecului. Din 1928, evenimentul are loc o dată la
cinci ani în iulie. Următorul festival este programat în 2014. Festivale
similare pentru tineret au loc o dată la patru sau cinci ani, ultimul în 2011.

Muzicieni estoni profesioniști, cum ar fi Rudolf Tobias, Mart Saar și Artur Kapp
au apărut la sfârșitul secolului al XIX-lea. Cei mai cunoscuți compozitori
estoni sunt Arvo Pärt, Eduard Tubin și Veljo Tormis.

În anii 1950, baritonul eston Georg Ots a devenit celebru în lumea muzicii de
operă.

În muzica pop, artista estonă Kerli Kõiv a căpătat notorietate în Europa, și a
ajuns puțin cunoscută și în America de Nord, ea interpretând melodii de pe
coloana sonoră a filmului Disney Alice în țara minunilor și de pe cea a
serialului de televiziune Smallville din Statele Unite ale Americii.

Estonia a câștigat concursul Eurovision în 2001 cu cântecul „Everybody”
interpretat de Tanel Padar și Dave Benton. În 2002, Estonia a găzduit concursul.
Maarja-Liis Ilus a concurat pentru Estonia de două ori (în 1996 și 1997), în
vreme ce Eda-Ines Etti, Koit Toome și Evelin Samuel își datorează popularitatea
în parte acestui concurs. Lenna Kuurmaa și formația sa Vanilla Ninja au devenit
populare în Europa. Cântecul „Rändajad” al formației Urban Symphony a fost
primul cântec în limba estonă care a ajuns în clasamentele din Regatul Unit,
Belgia și Elveția.

De-a lungul istoriei, bucătăria estonă a depins mult de anotimp și s-a axat pe
hrană țărănească simplă, fiind influențată de multe țări. Astăzi, ea cuprinde
mai multe feluri de mâncare internaționale. Alimentele cu specific eston sunt
pâinea neagră, carnea de porc, cartofii și produsele lactate. Tradițional, vara
și primăvara, estonii mănâncă hrană proaspătă — fructe, ierburi, legume și orice
se culege direct din grădină. Vânatul și pescuitul sunt și ele frecvent
întâlnite, deși au devenit doar hobby-uri. Grătarul în aer liber pe timpul verii
a devenit ceva popular.

Sportul joacă un rol important în cultura estonă. După declararea independenței
față de Rusia în 1918, Estonia a concurat pentru prima oară ca țară la Jocurile
Olimpice de Vară din 1920, deși Comitetul Olimpic Național a fost înființat abia
în 1923. Sportivii estoni au luat parte la Jocurile Olimpice până la anexarea
țării de către Uniunea Sovietică în 1940. Regata de yahting de la Jocurile
Olimpice de Vară din 1980 (desfășurate la Moscova) s-a ținut în capitala estonă
Tallinn. După redobândirea independenței în 1991, Estonia a participat la toate
Olimpiadele și a câștigat majoritatea medaliilor la atletism, haltere, lupte și
schi fond.

Lista sportivilor estoni celor mai cunoscuți îi cuprinde pe luptătorii Kristjan
Palusalu, Voldemar Väli și Georg Lurich, pe schiorii Andrus Veerpalu și Kristina
Šmigun-Vähi, pe decatlonistul Erki Nool, pe jucătoarea de tenis Kaia Kanepi, pe
cicliștii Jaan Kirsipuu și Erika Salumäe, și pe discobolii Gerd Kanter și
Aleksander Tammert.

Kiiking, un sport relativ nou, a fost inventat în Estonia în 1996 de Ado Kosk.
Kiikingul implică un leagăn modificat în care concurentul încearcă să facă o
rotație de 360 de grade.

Paul Keres, marele maestru șahist eston și sovietic, s-a numărat printre
șahiștii de top ai lumii între deceniile anilor 1930 și 1960. Deși a învins în
șapte rânduri campionul mondial en-titre, el a ratat de cinci ori ocazia de a
juca el însuși pentru titlul de campion mondial.

Limba estonă este înrudită îndeaproape cu finlandeza, și nu cu limbile baltice,
iar estonii, ca grup etnic, sunt un popor finic. Nordul Estoniei a făcut parte
din Danemarca medievală în secolele al XIII-lea–al XIV-lea, fiind transferată
Ordinului Teutonic după Răscoala din Noaptea de Sfântul Gheorghe în 1346.
Denumirea capitalei estone, Tallinn, este considerată a proveni din cuvintele
estone taani linn, care înseamnă „oraș danez”. Părți din Estonia s-au aflat din
nou sub control danez în secolele al XVI-lea–al XVII-lea, înainte de a fi
transferate Suediei în 1645. Estonia a făcut parte din Imperiul Suedez între
1561 și 1721. Dominația suedeză a fost cunoscută în Estonia sub denumirea de
„bunele vremuri suedeze”. Discursul ambasadorului Suediei, Dag Hartelius, de
Ziua Independenței Estoniei din 24 februarie 2009, în care a denumit Estonia
„țară nordică” a atras multă atenție în țară și a fost considerat un mare
compliment. În plus, ministrul comerțului exterior din Finlanda, Alexander
Stubb, a fost citat ca afirmând că Estonia este „o țară nordică distinctă”.

Pe lângă cele trei repere din arcul geodezic Struve, pe lista patrimoniului
UNESCO singurul alt obiectiv din Estonia este centrul istoric al Tallinnului.



https://ro.wikipedia.org/wiki/Irlanda

Irlanda (în engleză Ireland, i/ˈaɪələnd/; în irlandeză Éire,
pronounced ˈeː.ɾʲə ( ascultă)), denumită și Republica Irlanda (în engleză
Republic of Ireland, în irlandeză Poblacht na hÉireann), este un stat suveran
aflat în Europa de Vest, ocupând circa cinci șesimi din insula Irlanda. Capitala
și cel mai mare oraș al țării este Dublin, aflat în estul insulei, a cărei arie
metropolitană găzduiește aproximativ un sfert din cei 4,6 milioane de locuitori
ai țării. Țara are frontieră terestră numai cu Irlanda de Nord, țară componentă
a Regatului Unit, restul limitelor țării fiind țărmul Oceanului Atlantic, la sud
aflându-se Marea Celtică, la sud-est Canalul Sfântul Gheorghe⁠(en), și la est
Marea Irlandei. Statul este guvernat ca republică parlamentară unitară, șeful
statului fiind un președinte ales direct. Șeful guvernului, Taoiseach, este
numit în funcție de camera inferioară a parlamentului, Dáil Éireann.

După Războiul Irlandez de Independență, urmat de tratatul anglo-irlandez⁠(en),
Irlanda a obținut independența față de Regatul Unit sub numele de Statul Liber
Irlandez în 1922. Irlanda de Nord și-a exercitat opțiunea de rămâne în cadrul
Regatului Unit, prin ceea ce s-a numit Ulster Month⁠(en). La început dominion în
cadrul Commonwealth-ului, Statul Liber a obținut recunoașterea oficială a
deplinei independențe legislative din partea guvernului britanic prin statutul
de la Westminster din 1931. O nouă constituție⁠(en) a fost adoptată în 1937,
prin care numele statului a devenit Irlanda. În 1949, restul îndatoririlor
regelui — definite prin Legea Autorității Executive în Relațiile Externe din
1936⁠(en) — au fost înlăturate, iar Irlanda s-a declarat republică conform Legea
Republicii Irlanda din 1948⁠(en). Statul nu a avut relații formale cu Irlanda de
Nord de-a lungul a mare parte din secolul al XX-lea, dar din 1999 cele două au
cooperat pe mai multe domenii în cadrul Consiliului Ministerial Nord-Sud⁠(en)
înființat prin Acordul din Vinerea Mare.

Irlanda este printre cele mai bogate țări din lume după PIB-ul pe cap de
locuitor. După ce a aderat la predecesoarea Uniunii Europene, denumită
Comunitatea Economică Europeană, în 1973, Irlanda a pus în aplicare politici
economice liberale care au dus la o creștere economică rapidă, ajungând la un
nivel considerabil de prosperitate între 1995 și 2007, timp în care a fost
denumită „Tigrul Celtic”. Creșterea a fost oprită de o criză financiară⁠(en)
izbucnită în 2008, în conjuncție cu recesiunea economică globală⁠(en).

În 2011 și în 2013, Irlanda s-a clasat pe locul al șaptelea în lume ca grad de
dezvoltare în clasamentul Indicelui Dezvoltării Umane al ONU. Ea are bune
performanțe conform mai multor metrici, între care libertatea presei⁠(en),
libertatea economică și libertatea civilă. Irlanda este membră a Uniunii
Europene și este membră fondatoare a Consiliului Europei și al OECD. Ea urmează
o politică de neutralitate prin nealiniere, nefiind membră NATO, deși participă
la Parteneriatul pentru Pace.

Primii oameni care au venit pe insula Irlanda au fost vânători-culegători,
prezența omului în acest teritoriu datând din paleolitic, cu cca 12.500 ani în
urmă. Istoria scrisă a insulei începe însă după ce exploratorii Greciei antice
au ajuns în regiune. Astfel, Diodorus Siculus și Strabon spuneau despre
locuitorii insulei că practicau canibalismul. Cucerirea romană a Britanniei a
atras atenția acestei puteri a lumii antice asupra regiunii. Iulius Cezar
consemnează în Commentarii de Bello Gallico poziția corectă, la vest de
Britannia, a insulei pe care o denumea Hibernia. Un secol mai târziu,
guvernatorul Britanniei, Gnaeus Julius Agricola, a ținut pe lângă sine o
căpetenie irlandeză cu scopul de a supune insula. Planurile lui nu s-au
concretizat.

Primele referiri clare la evenimente ce s-au petrecut pe insulă, asociate
începutului Evului Mediu Timpuriu, apar pe la începutul secolului al V-lea e.n.,
odată cu creștinarea teritoriului. La 431, papa Celestin I l-a trimis pe
Palladius să fie episcop al creștinilor irlandezi, ceea ce dovedește existența
cultului creștin pe insulă. Prin tradiție, misiunea Sfântului Patrick este
considerată a fi avut loc în această perioadă, dar scrierile lui nu sunt
databile cu exactitate. Cert este că procesul de creștinare a Irlandei a fost
unul îndelungat, Patrick și Palladius fiind principalii misionari cunoscuți de
istorie. De-a lungul Evului Mediu Timpuriu, Irlanda era omogenă etno-cultural,
fiind locuită de triburile celtice agrariene ale galilor, dar era divizată din
punct de vedere politic, la diverse momente de timp apărând în diverse zone
cinci principale formațiuni statale, conduse de structuri dinastice denumite
clanuri, dintre care patru formațiuni (Connachta, Laigin, Mumu și Mide)
corespund în mare parte teritoriului statului irlandez modern, cealaltă (Ulaid)
fiind centrată în actuala Irlandă de Nord. Astfel au găsit insula primii
invadatori vikingi, sosiți în anul 795.

La început, vikingii au sosit doar în expediții de pradă, dar ulterior, spre
mijlocul secolului al IX-lea, și-au construit porturi fortificate pentru iernat.
Însuși orașul Dublin a apărut ca fortificație vikingă spre sfârșitul aceluiași
secol. În 902, două regate celtice și-au unit forțele pentru a-i izgoni pe
vikingi, cucerind Dublinul (Áth Cliath), dar victoria lor a fost vremelnică,
navigatorii nordici revenind în 914. Perioada vikingă a dus la căsătorii mixte
și împrumuturi culturale, deși a fost marcată de numeroase conflicte între regii
celți autohtoni și cuceritorii nordici. În cele din urmă, în 980, Dublinul,
devenit centru de putere al vikingilor, a fost cucerit de gaélii conduși de Máel
Sechnaill mac Domnaill, lăsând însă în urmă unele formațiuni statale ale
hiberno-nordicilor (regi de origine mixtă celto-vikingă). Din luptele împotriva
vikingilor, s-a remarcat și căpetenia Brian Boru care în scurt timp a rivalizat
cu Máel Sechnaill, l-a supus în 1002 și s-a proclamat rege al întregii insule.
Campaniile duse pentru a-i supune și pe ceilalți conducători de formațiuni
statale care s-au revoltat împotriva sa au fost aproape de a aduce prima
unificare politică deplină a insulei, dar Brian Boru a murit în bătălia de la
Clontarf din 1012.

De-a lungul secolului al XI-lea și primei jumătăți a secolului al XII-lea,
teritoriul a continuat să fie împărțit între cele cinci centre de putere, cu
câte un „Mare Rege” ("High King") care ocazional reușea să revendice o
autoritate mai amplă.:pp. 40–47 Anul 1169 a marcat o nouă epocă istorică pentru
Irlanda — invazia normandă. Henric al II-lea a fost primul rege al Angliei care
a pus piciorul în Irlanda, autorizat fiind de o bulă papală primită în 1155 din
partea lui Adrian al IV-lea. Fie prin lupte, fie prin alianțe cu regii celți,
normanzii au pătruns la început în partea estică a insulei și au încercat să
impună feudalismul, pe fondul unor schimbări climatice care au favorizat
agricultura. A fost înființată Senioria Irlandei⁠(en), un fief papal, titlul de
senior al Irlandei fiind acordat de papă regelui Angliei; la rândul său, regele
Angliei numea un lord locțiitor care să conducă treburile senioriei. Cu timpul,
baronii normanzi au devenit mari proprietari de pământ și au ridicat numeroase
cetăți pe insulă, mai ales în preajma zonelor de coastă. Timp de două secole,
istoria insulei a fost marcată de rivalitatea între acești baroni și regele
Angliei, apogeul puterii baronilor fiind atins în 1297, când aceștia au
înființat Parlamentul Irlandei. În prima jumătate a secolului al XIV-lea însă,
foametea și ciuma din Europa, care au dus și la intensificarea rebeliunilor
conducătorilor gaéli care încercau să recucerească pământurile bogate acaparate
de nobilimea normandă și invazia scoțiană din 1315⁠(en), au condus la declinul
puterii normande, cu timpul autoritatea engleză restrângându-se la o zonă
fortificată în jurul Dublinului. Normanzii din afara acestei regiuni au fost în
timp asimilați de irlandezii autohtoni, preluând de la aceștia limba irlandeză,
dar și obiceiurile și structura de clan. A doua jumătate a secolului al XIV-lea
și secolul al XV-lea au marcat declinul puterii Angliei, implicată în Războiul
de 100 de Ani, și apoi frământată de Războiul celor Două Roze.

După venirea sa pe tron, Henric al VIII-lea al Angliei a păstrat la început
status quoul, dar a început din 1513 o politică de supunere a Irlandei, fie prin
acțiuni militare, fie prin înțelegeri cu conducătorii locali, iar în 1542 Henric
a proclamat Regatul Irlandei cu el ca rege, într-un gest de sfidare a puterii
Papei; în cele din urmă, fiica sa, Mary I, a fost recunoscută de Papă ca regină
a Irlandei. Puterea casei Fitzgerald a fost redusă, în ciuda opoziției violente
a acesteia cauzată de numirea de către regina Angliei a unui lord-locțiitor din
afara familiei și chiar din afara insulei. După mai multe conflicte, Irlanda a
intrat în întregime sub dominație engleză la începutul secolului al XVII-lea, la
sfârșitul domniei Elisabetei I și la începutul domniei lui Iacob I. Nobilimea
irlandeză care a acceptat în cele din urmă autoritatea Londrei era însă
predominant catolică, în timp ce noii coloniști ce veneau din Anglia erau
protestanți și erau favorizați la alegerea în structurile de putere din Irlanda.
La 1640, Parlamentul irlandez era dominat de protestanți, în timp ce regele
ducea politici îngăduitoare cu nobilii autohtoni irlandezi. Rebeliunea izbucnită
în 1641 nu a putut fi înăbușită deoarece în 1642 a izbucnit Războiul Civil
Englez. Rebelii irlandezi au masacrat coloniști protestanți și s-au aliat cu
regele Carol I și cu regaliștii din Marea Britanie. Aceștia au fost înfrânți
însă de parlamentariști, iar Oliver Cromwell a recucerit Irlanda după un război
violent soldat cu masacre ca cel de după asediul Droghedei din 1649, a confiscat
proprietățile nobililor irlandezi și le-a distribuit coloniștilor protestanți.

După Restaurația Stuarților, Carol al II-lea a căutat să reconcilieze întrucâtva
nobilii irlandezi catolici, dar a păstrat în vigoare confiscările de pământuri
impuse de Cromwell. Iacob al II-lea a mers ulterior mai departe, abrogând mai
multe legi anticatolice, atitudine ce i-a adus însă detronarea în Revoluția
Glorioasă din 1688, el fiind înlocuit de parlamentariștii englezi, susținuți de
olandezi, cu Wilhelm de Orange. Deși susținut de Franța lui Ludovic al XIV-lea,
Iacob al II-lea a fost înfrânt, și odată cu el și visurile nobilimii irlandeze
de redobândire a vechilor privilegii. Capitularea iacobiților catolici irlandezi
la Limerick în 1691 a marcat începutul unei perioade de dominație protestantă,
în care puterea în țară a aparținut unei minorități de nobili și clerici
protestanți anglicani, singurele categorii ce aveau drept de vot.:p. 38 Nobilii
irlandezi s-au convertit de-a lungul secolului al XVIII-lea la protestantism
pentru a-și păstra proprietățile și pentru a căpăta drepturi politice.:p. 38 Cu
timpul, acest parlament, deși dominat de protestanți a început să ceară drepturi
comerciale mai favorabile și o autonomie lărgită față de Londra. Strădaniile lor
au fost încununate în 1782 cu o constituție care mărea puterile parlamentului.
Imediat au fost adoptate legi prin care catolicii au reprimit dreptul de vot și
de a cumpăra pământuri, deși încă nu puteau fi aleși în parlament sau numiți în
posturi din administrație. După modelul militantismului Revoluției Franceze,
unii catolici irlandezi au format grupări radicale, cerând drepturi egale pentru
toate confesiunile și independență față de Londra. Revolta lor din 1798 a fost
însă înăbușită în câteva luni, iar de la 1 ianuarie 1801, autonomia irlandeză a
fost suprimată și toată insula a fost incorporată în Regatul Unit al Marii
Britanii și al Irlandei.

Începând cu 1 ianuarie 1800 și până la 6 decembrie 1922, insula Irlanda a fost
în întregime parte a Regatului Unit al Marii Britanii și Irlandei. În timpul
Marii Foamete, între 1845 și 1849, populația de peste 8 milioane de locuitori a
insulei a scăzut cu 30%. Un milion de irlandezi au murit de foame și/sau de boli
și alți 1,5 milioane au emigrat, în special în Statele Unite. Atunci a început
să se manifeste o tendință de emigrație ce avea să dureze un secol, tendință ce
s-a manifestat printr-un declin constant al populației până în anii 1960.

Din 1874, în special sub conducerea lui Charles Stewart Parnell⁠(en) după 1880,
Partidul Parlamentarist Irlandez⁠(en) a ieșit în prim plan prin agitația
agrariană practicată pe scară largă prin intermediul Ligii Irlandeze pentru
Pământ⁠(en), care a obținut ameliorarea situației arendașilor sub forma Legilor
Funciare Irlandeze⁠(en), dar și prin tentativele de a obține autonomia⁠(en), cu
două propuneri de legi, în 1886 și 1893, neadoptate, prin care Irlanda ar fi
primit o autonomie națională limitată. Aceasta a dus la trecerea afacerilor
naționale, în urma Legii Guvernării Locale din 1898⁠(en), sub control local din
mâinile marilor jurii dominate de marii proprietari din rândurile aristrocrației
protestante.

Obținerea autonomiei părea sigură atunci când Legea Parlamentului din 1911⁠(en)
a abolit dreptul de veto al Camerei Lorzilor, și John Redmond⁠(en) a obținut
adoptarea celei de a treia propuneri de lege a autonomiei în 1914⁠(en). Mișcarea
unionistă⁠(en) era însă în creștere începând cu 1886 în rândul protestanților
irlandezi încă de la prima propunere legislativă; aceștia se temeau de
discriminări și de pierderea privilegiilor economice și sociale în cazul în care
catolicii irlandezi ar fi obținut puterea politică. La sfârșitul secolului al
XIX-lea și începutul secolului al XX-lea, sentimentul unionist era deosebit de
puternic în părți din Ulster, unde industrializarea era mai frecventă spre
deosebire de restul agrar al insulei. Exista temerea că se vor introduce taxe
vamale care vor afecta grav regiunea. Tot în zona Ulsterului, populația
protestantă era majoritară în patru comitate și destul de semnificativă în
celelalte. Sub conducerea dublinezului Sir Edward Carson⁠(en) din Partidul
Unionist Irlandez⁠(en) și al lui Sir James Craig⁠(en), originar din nord, din
Partidul Unionist din Ulster⁠(en), unioniștii au trecut la acțiuni militante
pentru a se opune Coerciunii Ulsterului. După adoptarea Legii Autonomiei în
Parlament în mai 1914, pentru a evita rebeliunea Ulsterului, primul ministru
britanic H. H. Asquith a introdus o Lege de Amendare care a fost, cu greutate,
acceptată de conducerea Partidului Irlandez. Aceasta stipula excluderea
temporară a Ulsterului de la aplicarea legii pe o perioadă de șase ani, măsurile
ce urmau a fi introduse în acea zonă fiind nespecificate.

Deși primise Consimțământ Regal⁠(en) și fusese introdusă în registrul statutar
în 1914, implementarea Legii Autonomiei⁠(en) a fost suspendată până după Primul
Război Mondial. Pentru a asigura aplicarea legii la sfârșitul războiului,
Redmond și Voluntarii Naționali Irlandezi⁠(en) au susținut Regatul Unit în
conflict, 175.000 de oameni înscriindu-se în Regimentele irlandeze⁠(en) din
diviziile a zecea (irlandeză)⁠(en) și a șaisprezecea (irlandeză)⁠(en), în timp
ce unioniștii s-au înrolat în Divizia XXXVI (Ulster)⁠(en) ale Noii Armate
Britanice⁠(en).

Miezul grupării voluntarilor irlandezi, care se opuneau oricărei susțineri
acordate Regatului Unit, împreună cu Armata Cetățenească Irlandeză⁠(en), au
declanșat o insurecție armată antibritanică în 1916, denumită Răscoala de
Paști⁠(en). Aceasta a început la 24 aprilie 1916, cu o declarație de
independență. După o săptămână de lupte grele, duse în principal în Dublin,
rebelii care mai supraviețuiau au fost obligați să capituleze. Majoritatea au
fost închiși, și cincisprezece dintre ei (inclusiv majoritatea liderilor) au
fost executați pentru trădarea Regatului Unit. Între aceștia s-au numărat
Patrick Pearse⁠(en), astăzi recunoscut ca primul președinte al Irlandei și
părinte fondator al Irlandei moderne, precum și James Connolly⁠(en), socialist
și fondator al sindicatului Muncitorii Industriali ai Lumii⁠(en) și mișcărilor
muncitorești irlandeză și scoțiană, care a fost general în timpul răscoalei și
rănit. Acest eveniment a avut un efect profund asupra opiniei publice din
Irlanda.

În ianuarie 1919, după alegerile generale din 1918, 73 dintre cele 105 de locuri
de parlamentari din Irlanda erau membri ai partidului Sinn Féin, care au refuzat
să-și ia locurile din Camera Comunelor. În schimb, ei au format un parlament
irlandez denumit Dáil Éireann. Acest Dáil din ianuarie 1919 a emis o declarație
de independență și a proclamat Republica Irlandeză. Această Declarație a fost în
principal o reafirmare a Proclamației din 1916 cu stipularea adițională că
Irlanda nu mai era parte a Regatului Unit. Noua Republică Irlandeză nu a fost
recunoscută pe plan internațional decât de Rusia Sovietică. Aireachtul⁠(en)
(guvernul) acestui stat a trimis o delegație în frunte cu Ceann
Comhairle-ul⁠(en) Seán T. O'Kelly⁠(en) la Conferința de Pace de la Paris din
1919, dar ea nu a fost primită.

După Războiul de Independență⁠(en) și armistițiul semnat în iulie 1921,
representanții guvernului britanic și delegații irlandezi în frunte cu Arthur
Griffith⁠(en), Robert Barton⁠(en) și Michael Collins⁠(en), au negociat la Londra
Tratatul Anglo-Irlandez între 11 octombrie și 6 decembrie 1921. Delegații
irlandezi și-au stabilit cartierul general la Hans Place⁠(en) în
Knightsbridge⁠(en) și aici s-a luat în discuții private la 5 decembrie hotărârea
de a recomanda Tratatul camerei Dáil Éireann, care l-a ratificat cu o majoritate
mică.

Conform Tratatului, la 6 decembrie 1922 întreaga insulă Irlanda devenea un
dominion britanic autonom, denumit Statul Liber Irlandez (Saorstát Éireann).
Conform Constituției Statului Liber Irlandez⁠(en), Parlamentul Irlandei de
Nord⁠(en) avea opțiunea de a ieși la exact o lună după aceea din Statul Liber
Irlandez și de a reveni la Regatul Unit. În această perioadă, puterile
Parlamentului Statului Liber Irlandez și ale Consiliului Executiv al Statului
Liber Irlandez urmau să nu se extindă și asupra Irlandei de Nord. Irlanda de
Nord și-a exercitat imediat acest drept conform tratatului, părăsind noul
dominion și readerând la Regatul Unit la 8 decembrie 1922. În memoriul adresat
regelui, se cerea „ca puterile Parlamentului și Guvernului Statului Liber
Irlandez să nu se mai extindă asupra Irlandei de Nord.”

Statul Liber Irlandez a fost o monarhie constituțională, regele său fiind
monarhul britanic. Exista un guvernator-general⁠(en), un parlament bicameral, un
cabinet denumit „Consiliul Executiv” și un prim ministru, denumit „președintele
Consiliului Executiv”.

Războiul Civil Irlandez⁠(en) a fost o consecință a înființării Statului Liber
Irlandez. Forțele ce se opuneau tratatului, în frunte cu Éamon de Valera,
obiectau că acceptarea Tratatului însemna abolirea Republicii Irlandeze din 1919
căreia îi juraseră credință, susținând în public că „poporul nu are dreptul de a
greși”. Ei se opuneau cel mai mult ideii că statul rămâne parte a Imperiului
Britanic și că membrii Parlamentului Statului Liber sunt obligați să depună ceea
ce ei considerau a fi un jurământ de credință regelui britanic. Forțele
pro-tratat, în frunte cu Michael Collins⁠(en), susțineau că tratatul „nu dă
libertatea supremă la care aspiră și pe care o dezvoltă toate națiunile, ci
libertatea de a o obține”. La începutul războiului, Armata Republicană Irlandeză
(IRA) s-a împărțit în două tabere: un IRA pro-tratat și un IRA anti-tratat⁠(en).
IRA pro-tratat s-a desființat și s-a integrat în noua Armată Națională⁠(en). Din
lipsa unei structuri eficiente de comandă a IRA anti-tratat și din cauza
tacticilor defensive folosite în tot războiul, Michael Collins și forțele sale
pro-tratat au reușit să strângă o armată de zeci de mii de veterani ai Primului
Război Mondial din regimentele irlandeze ale Armatei Britanice, lăsate la vatră
în 1922, capabile să îi copleșească pe opozanții tratatului. Aprovizionarea
britanică cu artilerie, avioane, mitraliere și muniție s-a adăugat la avantajul
forțelor pro-tratat, și amenințarea revenirii forțelor Coroanei în Statul Liber
a înlăturat orice îndoială privind necesitatea punerii în aplicare a tratatului.
Lipsa susținerii publice pentru forțele anti-tratat (denumite adesea
Irregulars — „neregulații”) și hotărârea guvernului de a le supune au contribuit
la înfrângerea lor.

După un referendum național⁠(en), la 29 decembrie 1937 a intrat în vigoare noua
Constituție a Irlandei⁠(en) (Bunreacht na hÉireann). Ea a înlocuit Constituția
Statului Liber și a denumit statul Irlanda, sau Éire în irlandeză. Articolele 2
și 3 ale Constituției afirmau o revendicare teritorială asupra întregii insule,
considerând diviziarea Irlandei prin Tratatul Anglo-Irlandez⁠(en) din 1922
nelegitimă. Fostul guvern al Statului Liber Irlandez acționase în vederea
abolirii formale a funcției de guvernator general cu câteva luni înaintea
intrării în vigoare a noii Constituții.[a] Deși Constituția înființa funcția de
președinte al Irlandei⁠(en), rămânea deschisă întrebarea dacă Irlanda este
republică. Diplomații erau acreditați la rege, dar președintele exercita
funcțiunile interne ale unui șef de stat. De exemplu, președintele promulga
noile legi în virtutea autorității sale, fără referire la rege. George al VI-lea
rămânea însă un „organ”, stipulat în legea statutară.

Irlanda a rămas neutră⁠(en) în timpul celui de al Doilea Război Mondial,
perioadă denumită de irlandezi Urgența⁠(en) (în engleză The Emergency). Legătura
cu monarhia a încetat prin adoptarea Legii Republicii Irlanda din 1948⁠(en),
care a intrat în vigoare la 18 aprilie 1949 și care declara că statul este o
republică. Ulterior, Legea Coroanei Irlandei a fost abrogată oficial în Irlanda
printr-o Lege de Revizuire a Legii Statutare (cutumele irlandeze dinaintea
uniunii) în 1962. Irlanda era la acea vreme, tehnic, membră a Commonwealth-ului
după independență și până la declararea republicii la 18 aprilie 1949. La acea
vreme, trecerea la republică a unui stat membru ducea automat la excluderea sa
din Commonwealth. La 10 zile după declararea ca republică a Irlandei, legea a
fost modificată prin Declarația de la Londra⁠(en) din 28 aprilie 1949, permițând
și republicilor să adere. Irlanda nu a cerut însă reprimirea sa.

Irlanda a devenit membră a Națiunilor Unite în decembrie 1955, după ce îi fusese
refuzată aderarea din cauza neutralității din timpul războiului și a
nesusținerii cauzei Aliaților. La acea vreme, aderarea la ONU implica un
angajament pentru folosirea forței cu scopul de a descuraja agresiunea unui stat
împotriva altuia dacă ONU consideră acest lucru necesar.

Interesul către aderarea la Comunitatea Economică Europeană s-a dezvoltat în
Irlanda în anii 1950, luându-se în considerație și aderarea la Zona Europeană de
Liber Schimb⁠(en). Cum și Regatul Unit intenționa să adere la CEE, Irlanda a
cerut oficial aderarea în iulie 1961 din cauza legăturilor economice
substanțiale cu Regatul Unit.:p. 55 Membrii fondatori ai CEE au rămas însă
sceptici privind capacitatea economică și neutralitatea Irlandei, dar și din
cauza politicilor protecționiste. Mulți economiști și politicieni irlandezi au
realizat că este nevoie de o reformă a politicii economice. Perspectiva aderării
la CEE a devenit mai îndepărtată în 1963 când președintele Franței generalul
Charles de Gaulle a declarat că Franța se opune aderării Regatului Unit, ceea ce
a dus la încetarea negocierilor cu toate candidatele la aderare. În 1969 însă,
succesorul său, Georges Pompidou, nu s-a mai opus aderării Regatului Unit și
Irlandei. Negocierile au fost reluate și tratatul de aderare a fost semnat în
1972. Aderarea a fost confirmată printr-un referendum ținut în 1972⁠(en), țara
aderând la CEE în 1973.

Criza economică de la sfârșitul anilor 1970 a fost alimentată de bugetul Fianna
Fáil, abolirea impozitului pe autovehicule, excesul de creditare și
instabilitatea economică globală. Au existat schimbări importante de politică
din 1989, cu reformă economică, scăderi de taxe, reformă a asigurărilor sociale,
o creștere a competitivității și o interdicție a finanțării consumului prin
credite. Această politică a fost începută în 1989–1992 de guvernul Fianna
Fáil/Democrații Progresiști⁠(en) și a fost continuată de guvernele Fianna
Fáil/Laburist⁠(en) și Fine Gael/Laburist/Stânga Democrată⁠(en). Irlanda a
devenit una dintre economiile cu cele mai rapide creșteri la sfârșitul anilor
1990, fiind denumită Tigrul Celtic, ceea ce a durat până la criza financiară
globală din 2007-2008⁠(en).

În chestiunea Irlandei de Nord, guvernele britanic și irlandez au încercat să
găsească o rezolvare pașnică a conflictului violent în care erau implicate
numeroase trupe paramilitare și Armata Britanică în Irlanda de Nord, conflict
denumit „The Troubles⁠(en)”. Un acord de pace pentru Irlanda de Nord, denumit
Acordul din Vinerea Mare, a fost aprobat în 1998 prin referendumuri în cele două
părți ale insulei. Ca parte a acordului de pace, revendicarea teritorială asupra
Irlandei de Nord din articolele 2 și 3 ale Constituției Irlandei au fost
abrogate prin referendum.

Statul se întinde pe o arie ce ocupă cinci șesimi (70.273 km²) din insula
Irlanda (84.421 km²), restul teritoriului insulei fiind ocupat de Irlanda de
Nord. Insula este mărginită la nord și la vest de Oceanul Atlantic și la
nord-est de Canalul de Nord⁠(en). La est, Marea Irlandei o leagă de Oceanul
Atlantic prin Canalul Sfântul Gheorghe⁠(en) și Marea Celtică la sud-est.

În zona de vest, peisajul constă mai ales din faleze abrupte, dealuri și munți.
Câmpiile din centru sunt acoperite cu depozite glaciale de argile și nisip,
precum și de zone mlăștinoase întinse și câteva lacuri. Cel mai înalt punct este
Carrauntoohil⁠(en) (1.038 m), aflat în lanțul muntos Macgillycuddy's Reeks⁠(en)
din sud-vest. Râul Shannon⁠(en), care străbate câmpia centrală, este cel mai
lung râu din Irlanda, cu o lungime de 386 km. Coasta vestică este mai
accidentată ca cea estică, cu numeroase insule, peninsule, capuri și golfuri.

Înainte de sosirea primilor coloniști în Irlanda acum 9.000 de ani, teritoriul
era acoperit mai ales de păduri de stejar, frasin, ulm, alun, tisă, și alți
arbori indigeni. Apariția turbăriilor și defrișarea unor păduri pentru a
facilita agricultura sunt considerate a fi principalele cauze ale despăduririi
din secolele ce au urmat. Astăzi, circa 12% din suprafața Irlandei este
împădurită, dintre care marea majoritate este formată mai ales din plantații de
conifere naturalizate pentru scopuri comerciale. Condițiile ideale de sol,
precipitațiile abundente și clima blândă dau Irlandei cele mai ridicate rate de
creștere a pădurilor din Europa. Șirurile de copaci utilizate prin tradiție
pentru a defini limitele proprietăților sunt un important înlocuitor pentru
habitatul forestier, reprezentând un refugiu pentru flora sălbatică și pentru
numeroase specii de insecte, păsări și mamifere.

Agricultura se practică pe circa 64% din suprafața totală a țării. Aceasta a
avut ca rezultat limitarea suprafețelor în care se conservă habitate naturale,
mai ales pentru mamiferele sălbatice mari care au necesități teritoriale mai
mari. Lunga istorie de producție agricolă cuplată cu metodele moderne de
agricultură, cum ar fi utilizarea de pesticide și îngrășăminte, a pus o mare
presiune pe biodiversitate.

Oceanul Atlantic și influența Curentului Golfului afectează vremea și clima în
Irlanda. Temperaturile prezintă variații regionale, zonele centrale și estice
tinzând să aibă temperaturi mai extreme. Datorită climei temperate oceanice,
temperaturile scad rareori sub -5 °C iarna și nu cresc peste 26 °C vara. Cea mai
ridicată temperatură înregistrată vreodată în Irlanda a fost de 33,3 °C la 26
iunie 1887 la castelul Kilkenny⁠(en) din Kilkenny, în timp ce minima istorică
națională este de -19,1 °C înregistrată la castelul Markree⁠(en) din Sligo.
Precipitațiile sunt mai abundente în lunile de iarnă și mai rare în cele de
vară. Zonele sudice au parte de cea mai multă ploaie, ca urmare a vânturilor
dinspre sud-vest, iar Dublinul este polul secetei. Mai multe zile însorite sunt
în sud-estul țării. Nordul și vestul extrem sunt două dintre cele mai vântoase
regiuni ale Europei, cu mare potențial pentru producția de energie eoliană.

Irlanda este o republică parlamentară. Oireachtas este legislativul național
bicameral, compus din cele două camere: Senatul (în irlandeză Seanad Éireann și
Dáil Éireann. Reședința oficială a președintelui Irlandei este Áras an
Uachtaráin⁠(en), iar camerele parlamentului se întrunesc la Leinster House din
Dublin.

Președintele este șeful statului și este ales pentru un mandat de șapte ani,
numărul maxim de mandate fiind de două. Președintele are rol decorativ, având
însă și câteva puteri constituționale în cadrul Consiliului de Stat⁠(en).
Funcția sa are discreție absolută în unele zone, cum ar fi contestarea
constituționalității unor propuneri de legi la Curta Supremă. Michael D. Higgins
este al nouălea președinte al Irlandei începând cu 11 noiembrie 2011.

Funcția de șef al guvernului se numește Taoiseach. Acesta este numit în funcție
de președinte după nominalizarea sa de către Dáil. Taoisigh sunt de obicei
liderul partidului cu cele mai multe locuri în legislativ obținute prin
alegerile naționale. A devenit frecventă practica formării de guverne de
coaliție⁠(en), întrucât din 1989 niciun singur partid nu a mai obținut o
majoritate. Enda Kenny⁠(en) a preluat funcția de Taoiseach la 9 martie 2011.

Senatul are șaizeci de membri, dintre care unsprezece sunt numiți de Taoiseach,
șase sunt aleși de două universități și 43 sunt aleși de reprezentanți ai
publicului din liste de candidați alcătuite pe criterii vocaționale. Dáil are
158 de membri aleși pe liste electorale pe circumscripții printr-un sistem de
reprezentare proporțională și prin vot unic transferabil⁠(en).

Guvernul are numărul de membri limitat prin Constituție la cincisprezece. Cel
mult doi membri au voie să fie senatori, iar Taoiseach, Tánaiste⁠(ga) (vice-prim
ministrul) și ministrul de finanțe⁠(en) trebuie să fie neapărat aleși în Dáil.
Dáil trebuie dizolvată în termen de cinci ani de la prima sa întrunire, și
alegerile generale pentru Dáil trebuie să aibă loc cel târziu la treizeci de
zile după dizolvare. Conform Constituției Irlandei⁠(en), alegerile legislative
trebuie să se țină la cel mult șapte ani, deși legea statutară poate stabili o
limită mai strictă. Guvernul actual este format de o coaliție în frunte cu Fine
Gael, cu Enda Kenny ca Taoiseach, susținut de Partidul Laburist⁠(en) cu Joan
Burton⁠(en) în funcția de Tánaiste. Partidele de opoziție din Dáil sunt Fianna
Fáil, Sinn Féin, Partidul Socialist⁠(en), PBPA⁠(en), WUAG⁠(en), precum și mai
mulți politicieni independenți.

Irlanda este stat membru al Uniunii Europene din 1973, dar a ales să rămână în
afara Spațiului Schengen. Frontiera cu Regatul Unit poate fi traversată liber
fără pașaport datorită Common Travel Area⁠(en), o zonă cu statut similar
spațiului Schengen, formată din insulele Irlanda, Marea Britanie, Insula Man și
Insulele Canalului. Se practică însă legitimarea călătorilor în porturi și
aeroporturi.

Documentul fondator al actualului sistem de administrație publică locală este
Legea Guvernării Locale din 1898⁠(en), ea fiind recunoscută oficial prin al
douăzecilea amendament la Constituția Irlandei⁠(en) adoptat în 1999. Cele
douăzeci și șase de comitate istorice nu se suprapun perfect peste diviziunile
administrative locale, deși sunt utilizate de populația locală drept cadru de
referință. Legea de Reformare a Guvernării Locale din 2014⁠(en) împarte țara în
treizeci și una de unități administrative, dintre care douăzeci și șase sunt
comitate, două sunt orașe-comitate și trei orașe. Acestea (cu excepția Regiunii
Dublin și a celor trei orașe-comitat) sunt împărțite în districte municipale,
ceea ce a înlocuit vechiul sistem de consilii locale.

Autoritățile locale sunt însărcinate cu chestiuni cum ar fi planificarea
teritoriului, administrarea drumurilor locale, rețelele de canalizare și
bibliotecile publice. Circumscripțiile electorale pentru Dáil sunt obligate să
urmeze pe cât posibil limitele de comitat. Comitatele cu populații mai mari au
mai multe circumscripții, altele cuprind mai multe comitate, dar în general nu
întretaie limitele comitatelor. Comitatele sunt grupate în opt regiuni⁠(en),
fiecare având o Autoritate Regională formată din membri delegați de diferitele
comitate și orașe din regiune. Regiunile nu au niciun rol administrativ, ele
fiind utile pentru coordonarea politicilor locale și în scopuri statistice.

Irlanda are un sistem de justiție bazat pe dreptul comun, cu o constituție
scrisă care face țara să funcționeze ca o democrație parlamentară. Sistemul
judiciar este format din Curtea Supremă⁠(en), Curtea Penală de Apel⁠(en), Înalta
Curte⁠(en), Tribunalele de Circuit⁠(en) și Tribunalele Districtuale⁠(en).
Procesele în care sunt judecate acuzații grave trebuie ținute în fața unui
juriu. Înalta Curte și Curtea Supremă au autoritate de control judiciar și pot
determina compatibilitatea legilor și activității altor instituții ale statului
cu Constituția și cu celelalte legi. Cu excepția unor cazuri excepționale,
lucrările instanțelor trebuie să fie publice. Curtea Penală de Justiție⁠(en)
este clădirea în care își au sediul cele mai importante instanțe penale. Ea
cuprinde Tribunalul Districtual Metropolitan Dublin, Curtea Penală de Apel,
Curtea Penală de Circuit Dublin și Curtea Penală Centrală.

Garda Síochána na hÉireann⁠(en), denumită colocvial Gardaí, este forța civilă de
poliție a țării. Ea este condusă de Comisarul pentru Garda, numit de guvern.
Majoritatea polițiștilor în uniformă nu poartă arme de foc, ei fiind de regulă
echipați doar cu bastoane de cauciuc și spray paralizant.

Poliția Militară este corpul Armatei Irlandeze⁠(en) care anchetează personalul
militar și asistă la aplicarea regulamentelor militare în timpul exercițiului și
desfășurării trupelor. Pe timp de război, ea funcționează și pentru controlul
traficului pentru a permite desfășurarea rapidă a forțelor, dar și controlul
refugiaților și prizonierilor de război. Legile cetățeniei Irlandei se referă la
„insula Irlanda”, cuprinzând și insulele mai mici din mările din jur, ceea ce o
face aplicabilă și în Irlanda de Nord, parte a Regatului Unit. Astfel,
persoanele născute în Irlanda de Nord din părinți cetățeni britanici sau
irlandezi, sau care au drept de rezidență pe insula Irlanda, pot cere cetățenie
irlandeză și pașaport irlandez.

Relațiile externe sunt substanțial influențate de statutul de membru al Uniunii
Europene, deși sunt importante și relațiile bilaterale cu Statele Unite și cu
Regatul Unit. Irlanda a deținut președinția Consiliului Uniunii Europene⁠(en) de
șase ori, cel mai recent în perioada ianuarie–iunie 2013.

Irlanda are o tendință independentă în politica externă, ea nefiind membră NATO,
și duce o veche politică de neutralitate. Această politică a ajutat Forțele
Irlandeze de Apărare⁠(en) să aibă succes în contribuțiile aduse la misiunile de
menținere a păcii desfășurate sub egida ONU începând cu 1960, în Criza din Congo
și apoi în Cipru, Liban și în Bosnia și Herțegovina.

În ciuda neutralității din al Doilea Război Mondial, Irlanda a avut peste 50.000
de participanți la război, înrolați ca voluntari în armata britanică. În timpul
Războiului Rece, politica militară a Irlandei, deși neutră la nivel declarativ,
a fost apropiată de NATO. În timpul Crizei Rachetelor Cubaneze, Seán Lemass⁠(en)
a autorizat căutarea de aeronave cubaneze și cehoslovace prin Shannon și a
transmis informațiile obținute către CIA. Infrastructura aeriană a Irlandei este
utilizată de armata americană pentru aducerea de personal militar în Irak prin
Aeroportul Shannon. Acesta a fost utilizat și în timpul invaziei Afganistanului
din 2001, precum și în Primul Război din Golf.

Din 1999, Irlanda este membră a programului NATO Parteneriatul pentru Pace, care
are ca scop dezvoltarea încrederii între NATO și statele Europei și fostei
Uniuni Sovietice.

Forțele de Apărare sunt compuse din Armată⁠(en), Serviciul Naval⁠(en), Corpul
Aerian⁠(en) și Forța de Apărare de Rezervă⁠(en). Este mică, dar bine echipată,
cu circa 10.000 de militari profesioniști angajați permanent. Irlanda este o
țară neutră, și are regulamente cu triplă activare privind participarea armatei
în zone de conflict, prin care trebuie să existe aprobare de la ONU, de la Dáil
și de la Guvern. Desfășurările cotidiene ale Forțelor de Apărare acoperă
operațiuni de susținere a guvernului civil, protecția și patrularea apelor
teritoriale irlandeze și a zonei economice exclusive de către Serviciul Naval,
precum și misiuni de menținere a păcii sub egida ONU, UE și PpP. Până în 1996,
peste 40.000 de militari irlandezi au activat în misiuni internaționale de
menținere a păcii sub egida ONU.

Corpul Aerian este componenta aeriană a Forțelor de Apărare și funcționează cu
șaisprezece aparate de zbor cu aripi fixe și opt elicoptere. Serviciul Naval
este marina irlandeză și are opt vase de patrulare și câteva bărci gonflabile și
vase de antrenament, având echipaje de abordaj foarte bine pregătite, capabile
de a prelua controlul unui vas, precum și o unitate specială de scafandri. Deși
Serviciul Naval nu are vase grele de luptă, toate vasele irlandeze au putere de
foc destul de mare. Armata cuprinde și Forțele de Apărare de Rezervă (cu două
componente, pentru armată și serviciul naval) pentru rezerviști. Forțele
speciale ale Irlandei sunt unitățile de elită ale Army Ranger Wing⁠(en), care
antrenează și operează cu unități internaționale speciale. Președintele este
comandant suprem al Forțelor de Apărare, dar în practică el răspunde în fața
Guvernului prin intermediul Ministrului Apărării⁠(en).

Economia irlandeză s-a transformat din anii 1980 dintr-una predominant agrară
într-o economie modernă a cunoașterii⁠(en) concentrată pe industrii și servicii
de înaltă tehnologie. Irlanda a adoptat moneda euro în 2002 împreună cu
unsprezece alte state membre ale Uniunii Europene. Țara se bazează foarte mult
pe investițiile străine directe⁠(en) și a atras mai multe corporații
multinaționale datorită forței de muncă bine educate și datorită impozitului pe
profit redus.

Companii cum ar fi Intel au investit în Irlanda la sfârșitul anilor 1980, urmate
fiind de Microsoft și Google. Irlanda se clasează pe locul al optulea în
clasamentul celor mai libere economii din lume, conform Indicelui Libertății
Economice⁠(en) pe 2016. În termeni de PIB pe cap de locuitor, Irlanda este una
dintre cele mai bogate țări din OECD și din UE. Țara se clasează însă sub media
OECD în termenii PNB pe cap de locuitor. PIBul este semnificativ mai mare decât
PNB-ul datorită numărului mare de corporații multinaționale cu sediul în
Irlanda.

Începând cu primii ani din ultimul deceniu al secolului al XX-lea, țara a trecut
printr-o creștere economică fără precedent alimentată de o creștere a
consumului, construcțiilor și investițiilor, perioadă în care economia irlandeză
a căpătat supranumele de Tigrul Celtic. Ritmul de creștere a încetinit în 2007,
după care s-a spart bula imobiliară⁠(en) acumulată în timp s-a spart. Prăbușirea
prețurilor proprietăților imobiliare a accentuat supraexpunerea economiei în
domeniul construcțiilor și a contribuit la o criză bancară⁠(en). Irlanda a
intrat oficial în recesiune în 2008 după mai multe luni consecutive de
contracție economică. Produsul Național Brut s-a contractat cu 11.3% numai în
2009, cea mai mare scădere anuală a PNB din 1950.

Ieșirea din recesiune a avut loc în 2010, susținută de o creștere puternică a
exporturilor. Din cauza unei creșteri mari a costurilor creditelor și
recapitalizărilor băncilor, Irlanda a acceptat însă un program de asistență în
valoare de 85 de miliarde de euro din partea UE, FMI și credite bilaterale de la
Regatul Unit, Suedia și Danemarca. După trei ani de contracție economică,
economia a crescut în 2011 cu 0,7% și în 2012 cu 0,9%. Rata șomajului se ridica
la 14,7% în 2012, iar între imigranții recenți, la 18,5%. În martie 2016, rata
șomajului a fost raportată de Biroul Central de Statistică⁠(en) ca fiind 8,6%,
în scădere de la un maxim de 15,1% atins în februarie 2012.

În 2013, Irlanda a fost numită de Forbes „cea mai bună țară pentru făcut
afaceri”. Irlanda a ieșit din programul de asistență UE-FMI la 15 decembrie
2013. Implementând reduceri de costuri și reforme bugetare, și vânzând anumite
bunuri, Irlanda a reușit să acceseze din nou piețele de creditare. De atunci,
Irlanda a reușit să achiziționeze obligațiuni pe termen lung cu rate-record.

Deși corporațiile multinaționale domină sectorul exporturilor din Irlanda, la
venitul național mai contribuie semnificativ și exporturile din alte surse.
Activitățile multinaționalelor cu sediul în Irlanda au făcut din ea unul dintre
cei mai mari exportatori de agenți farmaceutici, aparatură medicală și servicii
software din lume. Exporturile Irlandei provin și de la activitățile unor mari
companii irlandeze (cum ar fi Ryanair, Kerry Group⁠(en) și Smurfit Kappa
Group⁠(en)) și exporturile de resurse minerale: Irlanda este al șaptelea cel mai
mare producător de concentrați de zinc și al doisprezecelea cel mai mare
producător de concentrați de plumb. Țara are și zăcăminte importante de gips,
calcar, și cantități mai mici de cupru, argint, aur, baritină și dolomit.
Turismul contribuie cu circa 4% din PNB și este o sursă importantă de locuri de
muncă, cu peste 200.000 de angajați.

Alte bunuri exportate sunt produsele agroalimentare, vitele, carnea de vită,
produsele lactate, plumb și aluminiul. Importurile cele mai mari din Irlanda
sunt echipamentele de prelucrare a datelor, substanțele chimice, petrolul și
produsele petroliere, textilele și îmbrăcămintea. Serviciile financiare
furnizate de corporațiile multinaționale cu sediul la Irish Financial Services
Centre⁠(en) contribuie și ele la exporturile Irlandei. Balanța comercială între
exporturi (89,4 miliarde euro) și importuri (45,5 miliarde euro) avea ca
rezultat un surplus anual de 43,9 miliarde de euro în 2010, cel mai mare
excedent comercial relativ la PIB din toate țările membre UE.

UE este de departe cel mai mare partener comercial al țării, către care se fac
57,9% din exporturi și din care provin 60,7% din importuri. Regatul Unit este
cel mai important partener comercial din UE, primind 15,4% din exporturi și dând
32,1% din importuri. În afara UE, Statele Unite contribuie cu 23,2% din
exporturi și cu 14,1% din importuri în 2010.

ESB⁠(en), Ervia⁠(en) și Airtricity⁠(en) sunt cei trei principali furnizori de
electricitate și de gaze din Irlanda. Există 19,82 miliarde de metri cubi de
zăcăminte confirmate de gaz. Extracția gazelor naturale se făcea în trecut în
Kinsale Head⁠(en) până la epuizarea zăcământului. Câmpul gazifer Corrib⁠(en)
trebuia să intre în funcțiune în 2013-2014. În 2012, câmpul de la Barryroe⁠(en)
a fost confirmat cu o rezervă de până la 1,6 miliarde de barili, cu circa 160
până la 600 milioane recuperabili. Acesta ar putea furniza Irlandei întregul
necesar de energie timp de până la 13 ani, după începerea extracției în
2015-2016. Există eforturi importante de a crește utilizarea energiei
sustenabile și regenerabile, îndeosebi cu energie eoliană, cu numeroase ferme
eoliene în construcție, unele în scop de export. Autoritatea pentru Energie
Sustenabilă din Irlanda (SEAI) a estimat că 6,5 % din necesarul de energie al
țării pe 2011 este produs din surse regenerabile. SEAI a raportat și o creștere
a eficienței energetice în Irlanda cu o reducere cu 28% a emisiilor de carbon pe
gospodărie față de anul maxim (2005) până în 2013.

Principalele trei aeroporturi internaționale ale țării sunt Dublin⁠(en),
Shannon⁠(en) și Cork⁠(en), ce deservesc numeroase rute europene și
intercontinentale cu zboruri programate sau charter. Ruta Londra–Dublin este a
doua cea mai circulată rută aeriană internațională din Europa, cu 4,5 milioane
de călători în 2015, fiind prima în 2006. Aer Lingus este compania națională a
Irlandei, deși cea mai mare companie din țară este Ryanair. Ryanair este cea mai
mare companie aeriană low-cost din Europa, a doua cea mai mare după numărul de
pasageri și cea mai mare din lume după numărul de pasageri la zboruri
internaționale.

Serviciile feroviare sunt furnizate de către Iarnród Éireann, care operează
trenui intercity, locale și de marfă în țară. Dublin este centrul rețelei
feroviare, cu două gări principale, Heuston⁠(en) și Connolly, cu legături spre
marile orașe din țară. Serviciul Enterprise⁠(en), derulat în parteneriat cu
Căile Ferate Nord-Irlandeze⁠(en), leagă Dublinul de Belfast. Dublin are o rețea
de transport public ce cuprinde DART, Luas, Dublin Bus⁠(en) și dublinbikes⁠(en).

Autostrăzile, drumurile naționale primare⁠(en) și drumurile naționale
secundare⁠(en) sunt gestionate de către National Roads Authority⁠(en), în timp
ce drumurile regionale și locale sunt administrate de autoritățile publice din
jurisdicția respectivă. Rețeaua de drumuri este concentrată în principal pe
Capitală, dar autostrăzile au fost extinse până la marile orașe, ca parte din
programul de investiții Transport 21⁠(en), care a dus la terminarea
autostrăzilor ce leagă Dublinul de mai multe mari orașe irlandeze, între care
Cork, Limerick, Waterford și Galway.

În Dublin s-au concentrat și alte mari proiecte de infrastructură, cum ar fi
podurile cu taxă East Link⁠(en) și West-Link⁠(en), precum și Dublin Port
Tunnel⁠(en). Tunelul Jack Lynch⁠(en), pe sub Râul Lee⁠(en) din Cork, și tunelul
Limerick⁠(en), pe sub râul Shannon⁠(en), sunt principalele două mari proiecte în
afara Dublinului. Sunt în curs de execuție mai multe șosele de centură în alte
zone urbane.

Cercetările genetice sugerează că primii coloniști au imigrat din Peninsula
Iberică după cea mai recentă eră glaciară. După mesolitic, neolitic și Epoca
Bronzului, aceștia au introdus o cultură și o limbă celtică. Moștenirea generică
a imigranților din cele două epoci din urmă încă mai stă la baza genomului
majorității irlandezilor. Tradiția gaelică s-a extins și a devenit în timp
dominantă. Irlandezii au o combinație de origini gaelică, nordică,
anglo-normandă, engleză, scoțiană, franceză și galeză.

Populația Irlandei se ridica în 2011 la 4.588.252 de locuitori, în creștere cu
8,2% față de 2006. În 2011, Irlanda avea cea mai mare rată a natalității din
Uniunea Europeană (16 nașteri la mia de locuitori). În 2012, 35,1% din nașteri
erau de la femei necăsătorite. Ratele anuale de creștere demografică au depășit
2% în perioada dintre recensăminte 2002–2006, fapt atribuit atât sporului
natural mare, cât și imigrației. Această rată a mai scăzut în perioada dintre
recensămintele următoare, 2006–2011, cu o modificare procentuală medie anuală de
1,6%.

La momentul recensământului din 2011, numărul locuitorilor neirlandezi a fost
înregistrat la 544.357, cuprinzând 12% din populația totală. Aceasta înseamnă
aproape de 2,5 ori mai mult ca numărul de locuitori neirlandezi înregistrat la
recensământul din 2002 (224.261), când s-a pus pentru prima oară întrebarea
referitoare la naționalitate. Cele mai mari cinci comunități minoritare sunt
polonezii (122.585), britanicii (112.259), lituanienii (36.683), letonii
(20.593) și nigerienii (17.642).

Irlandeza este „limba națională” conform constituției, dar limba dominantă este
engleza. La recensământul din 2006, 39% din locuitori se considerau competenți
la limba irlandeză. Irlandeza se vorbește ca limbă comunitară doar în câteva
zone rurale aflate mai ales în vestul țării, denumite împreună Gaeltacht⁠(en).
Cu excepția regiunilor din Gaeltacht, semnele de circulație sunt de regulă
bilingve. Majoritatea anunțurilor publice și mass-media sunt însă doar în
engleză. Publicațiile guvernamentale sunt disponibile în ambele limbi, iar
cetățenii au dreptul de a se adresa statului și în irlandeză. Există mass-media
în irlandeză în domeniul televiziunii (TG4), radioului (de exemplu, RTÉ Raidió
na Gaeltachta⁠(en)) și al presei scrise (de exemplu, Foinse⁠(en)). În Forțele de
Apărare ale Irlandei, toate comenzile de marș și mânuirea armei se dau în
irlandeză.

Ca urmare a imigrației, polona este cea mai vorbită limbă în Irlanda după
engleză și irlandeză. Se mai vorbesc și alte limbi central-europene (anume ceha,
maghiara și slovaca), precum și limbi baltice (lituaniana și letona). Alte limbi
vorbite în Irlanda sunt Shelta⁠(en), combinație de engleză cu irlandeză vorbită
de populațiile nomade denumite Irish Travellers⁠(en), și un dialect de scots
vorbit de unii dintre urmașii coloniștilor scoțieni din Donegal. Majoritatea
elevilor de gimnaziu aleg să învețe una sau două limbi străine. Limbile
disponibile pentru Certificatul Junior și Certificatul de Ieșire sunt franceza,
germana, italiana și spaniola; elevii care studiază pentru Certificatul de
Ieșire pot studia și araba, japoneza, suedeza, finlandeza și rusa. Unele școli
secundare mai oferă și cursuri de greaca veche, ebraică și latină. Studiul
limbii irlandeze este obligatoriu pentru elevii de la Certificatul de Ieșire,
dar unii pot fi exceptați în anumite cazuri, cum ar fi dificultăți de învățare
sau intrarea în țară după vârsta de 11 ani.

Deși sistemul sanitar irlandez este constant criticat de politicieni și de
cetățeni, Irlanda are unul dintre cele mai dezvoltate sisteme sanitare din lume,
iar profesioniștii care activează în cadrul lui sunt bine pregătiți. Îngrijirea
sanitară în Irlanda este furnizată atât de un sistem public, cât și de sisteme
private.

Ministrul Sănătății⁠(en) are responsabilitatea de a stabili politica de ansamblu
a sistemului sanitar. Fiecare locuitor al Irlandei are dreptul la îngrijire
sanitară prin sistemul public, administrat de un Health Service Executive⁠(en)
și finanțat din impozite. O persoană poate fi obligată să plătească o taxă
suplimentară pentru anumite tipuri de servicii sanitare; aceasta depinde de
venitul persoanei, de vârstă, de afecțiunea pe care o tratează și de eventualele
disabilități de care suferă. Toate serviciile de maternitate și îngrijire a
copiilor de până la 6 luni sunt gratuite. Serviciile de urgență sunt furnizate
pacienților care se prezintă la camera de gardă a unui spital, dar persoanele ce
se prezintă la camera de gardă fără recomandarea generalistului pot fi taxate cu
suma de 100 de euro. În unele circumstanțe, această taxă nu este impusă sau
poate fi recuperată.

Persoanele care dețin un card european de asigurări de sănătate au dreptul la
tratamente gratuite și internare în paturi publice în spitalele de stat sau de
voluntariat. Tratamentele ambulatorii sunt furnizate tot gratuit. Majoritatea
pacienților cu venit mediu sau peste mediu sunt însă obligați să achite anumite
taxe. Sunt disponibile și asigurări private de sănătate.

Speranța medie de viață în Irlanda era în 2012 de 81 de ani (media OECD fiind în
acel an de 80 de ani), cu 78,2 ani pentru bărbați și 83,6 ani pentru femei. Țara
are cea mai mare rată a natalității din UE (16,8 nașteri la mia de locuitori,
prin comparație cu media UE de 10,7) și o rată a mortalității infantile foarte
scăzută (3,5 la mia de nașteri). Sistemul sanitar irlandez a fost clasat în 2014
pe locul al 23 din 34 de țări europene, conform European Health Consumer Index
produs de Health Consumer Powerhouse⁠(en). Același raport clasează rezultatele
sistemului sanitar irlandez ca având pe locul nouă, dar la accesibilitate îl
pune doar pe locul 35.

Irlanda are trei niveluri de educație: primară, secundară și superioară.
Sistemele de educație sunt în mare parte sub îndrumarea Guvernului prin
intermediul Ministerului Educației și Aptitudinilor⁠(en). Școlile primare și
secundare recunoscute trebuie să adere la curriculumul stabilit de autorități.
Educația este obligatorie între vârstele de șase și cincisprezece ani, iar
copiii de până la optsprezece ani trebuie să termine primii trei ani de
învățământ secundar, inclusiv să dea un examen pentru Certificat Junior⁠(en).

Certificatul de Ieșire⁠(en), primit după doi ani de studiu, este ultimul examen
al ciclului secundar. Cei care doresc să urmeze învățământul superior dau de
regulă acest examen, accesul la cursurile universitare fiind în general permis
pe baza celor mai mari șase note primite la acest examen. Diplomele de educație
superioară sunt conferite de cel puțin 38 de instituții de învățământ superior,
inclusiv colegiile constituente sau colegiile legate ale șapte universități,
plus alte instituții desemnate de Consiliul pentru Învățământ Superior și
Diplome de Pregătire.

Programul pentru Evaluarea Internațională a Elevilor⁠(en), coordonat de OCDE,
clasează Irlanda pe locul al patrulea la citit, pe al nouălea la științe și pe
al treisprezecelea la matematică între țările OCDE, pe anul 2012 În 2006, elevii
irlandezi de 15 ani au fost clasați pe locul al doilea în UE la capitolul
alfabetizare la citire/lectură. Irlanda are cel mai mare număr de universități
în Top 500 pe cap de locuitor. Învățământul primar, secundar și superior sunt
toate gratuite în Irlanda pentru toți cetățenii Uniunii Europene. Se plătesc
însă serviciile pentru studenți și examinările cu certificare.

Libertatea religioasă este un drept garantat prin Constituție. Religia
predominantă este creștinismul, cel mai mare cult creștin fiind Biserica
Romano-Catolică. În 2011, 84,2% din locuitori se identificau ca romano-catolici,
4,6% ca protestanți sau de altă confesiune creștină, 1,1% ca musulmani și 6,2%
ca persoane fără religie – aceștia din urmă reprezentând astfel cel mai mare
grup după romano-catolici. Conform unui studiu realizat de Universitatea
Georgetown, Irlanda are una dintre cele mai mari rate de participare la
liturghie din Occident. În 2006 participarea la liturghie era de 13%, dar există
și o reducere a participării săptămânale de la 81% în 1990 la 48% în 2006,
declinul fiind însă în curs de stabilizare. În 2011, participarea săptămânală la
liturghie era în Dublin de doar 18%, fiind și mai scăzută la generația tânără.

Biserica Irlandei⁠(en), de confesiune anglicană, este al doilea cult creștin. Și
numărul membrilor acesteia au scăzut de-a lungul secolului al XX-lea, dar recent
a început să crească, la fel ca și cel al altor culte creștine mici. Alte culte
protestante importante sunt presbiterienii și metodiștii. Imigrația a contribuit
și la o creștere a populației musulmane și hinduiste. Ca procentaje,
creștinismul ortodox și islamul sunt cultele cu cea mai rapidă creștere, de
100%, respectiv 70%.

Sfinții protectori ai Irlandei sunt Sfântul Patrick, Sfânta Bridget⁠(en) și
Sfântul Columba. Sfântul Patrick este singurul recunoscut pe scară largă ca
sfânt protector al țării. Ziua Sfântului Patrick se sărbătorește la 17 martie în
Irlanda și în străinătate ca zi națională a tuturor irlandezilor, cu parade și
alte sărbători, fiind sărbătorit în mai multe țări decât orice altă festivate
națională.

Ca și în cazul altor state europene predominant catolice, Irlanda a trecut
printr-o perioadă de secularizare legală spre sfârșitul secolului al XX-lea. În
1972, articolul Constituției care denumea anumite grupuri religioase a fost
șters prin Amendamentul al V-lea aprobat prin referendum. Încă mai rămâne însă
articolul 44: Statul recunoaște că omagiul venerației publice se datorează
Atotputernicului Dumnezeu. Numele Său va fi ținut cu respect, și se va respecta
și cinsti religia. Articolul stabilește însă și libertatea religiei, interzice
finanțarea de stat a oricărei religii, interzice statului să facă discriminări
pe baze religioase și impune tratament egal față de școlile confesionale și
laice.

Studiul religiei a fost introdus ca materie opțională pentru Certificatul Junior
în 2001. Deși multe școli sunt administrate de organizații religioase, în rândul
generațiilor tinere există o tendință secularistă. Școlile religioase nu au
dreptul să facă discriminări între elevi pe baze religioase. Există un sistem
aprobat de preferințe, în care elevii ce aparțin religiei oficiale a școlii pot
fi acceptați înaintea celor de alte religii, dar numai în cazul în care cota de
elevi a școlii a fost deja atinsă.

Cultura Irlandei a fost timp de multe secole una predominant gaelică, irlandezii
fiind și acum unul dintre cele șase popoare celtice⁠(en) principale. După
invazia anglo-normandă din secolul al XII-lea și apoi după cucerirea britanică
treptată și colonizarea care a urmat începând cu secolul al XVI-lea, Irlanda a
fost influențată și de cultura engleză și scoțiană. Ca urmare, cultura
irlandeză, deși distinctă în multe aspecte, are și caracteristici comune cu
anglosfera⁠(en), cu Europa catolică⁠(en) și cu alte regiuni locuite de popoare
de origine celtică. Diaspora irlandeză⁠(en), una dintre cele mai mari și mai
răspândite din lume, a contribuit la globalizarea culturii irlandeze, producând
numeroase personalități artistice, muzicale și științifice.

Irlanda a adus o importantă contribuție literaturii universale, atât în limba
engleză cât și în cea irlandeză. Opera literară modernă irlandeză de ficțiune a
început odată cu publicarea în 1726 a romanului Călătoriile lui Gulliver de
Jonathan Swift. Printre alți scriitori importanți din secolul al XVIII-lea se
numără Laurence Sterne cu Viața și opiniile lui Tristram Shandy, gentleman și
Oliver Goldsmith cu Vicarul din Wakefield⁠(en). În secolul al XIX-lea s-au
remarcat numeroși romancieri irlandezi, între care Maria Edgeworth⁠(en), John
Banim⁠(en), Gerald Griffin⁠(en), Charles Kickham⁠(en), William Carleton⁠(en),
George Moore⁠(en) și Somerville și Ross⁠(en). Bram Stoker a rămas celebru ca
autor al romanului Dracula din 1897.

James Joyce (1882–1941) și-a publicat cea mai faimoasă operă, Ulise în 1922, o
interpretare a Odiseei cu acțiunea în Dublin. Edith Somerville⁠(en) a continuat
să scrie după moartea partenerei sale Martin Ross⁠(en) în 1915. Dublineza Annie
M. P. Smithson⁠(en) a fost una dintre mai mulții autori care au scris pentru
iubitorii de ficțiune romantică în anii 1920 și 1930. După al Doilea Război
Mondial, romane de succes au fost publicate, printre alții, de Brian O'Nolan sub
pseudonimul Flann O'Brien, Elizabeth Bowen⁠(en) și Kate O'Brien⁠(en). În
ultimele decenii ale secolului al XX-lea, Edna O'Brien⁠(en), John McGahern⁠(en),
Maeve Binchy⁠(en), Joseph O'Connor⁠(en), Roddy Doyle, Colm Tóibín și John
Banville au ieșit în evidență ca romancieri.

Patricia Lynch⁠(en) (1898–1972) a fost o prolifică autoare pentru copii, dar și
Eoin Colfer⁠(en) a avut recent un succes deosebit în acest gen literar. În genul
povestirii, formă de literatură preferată de numeroși scriitori irlandezi, cele
mai importante figuri au fost Seán Ó Faoláin⁠(en), Frank O'Connor⁠(en) și
William Trevor. Între poeții irlandezi de seamă, se numără Patrick
Kavanagh⁠(en), Thomas McCarthy⁠(en), Dermot Bolger⁠(en), și laureații Premiului
Nobel pentru Literatură William Butler Yeats și Seamus Heaney (născut în Irlanda
de Nord, dar locuitor al Dublinului). În limba irlandeză, cei mai importanți
scriitori sunt Pádraic Ó Conaire⁠(en), Máirtín Ó Cadhain⁠(en), Séamus Ó
Grianna⁠(en) și Nuala Ní Dhomhnaill⁠(en).

Istoria teatrului irlandez începe odată cu expansiunea administrației engleze în
Dublin la începutul secolului al XVII-lea și de atunci, Irlanda a avut
importante contribuții la teatrul anglofon. În istoria lor timpurie, producțiile
teatrale din Irlanda tindeau să slujească obiectivelor politice, dar, pe măsură
ce se deschideau mai multe teatre și pe măsură ce publicul creștea, au început
să fie jucate spectacole din ce în ce mai diverse. Multe teatre din Dublin și-au
dezvoltat legături cu echivalentele lor londoneze, iar producțiile britanice își
găseau frecvent locul pe scena irlandeză. Majoritatea dramaturgilor irlandezi
însă mergeau în străinătate pentru a se remarca. În secolul al XVIII-lea, Oliver
Goldsmith și Richard Brinsley Sheridan⁠(en) au fost doi dintre cei mai de succes
dramaturgi ai scenei londoneze din vremea lor. La începutul secolului al XX-lea,
companiile de teatru s-au dedicat mai mult punerii în scenă de piese irlandeze
și a început o dezvoltare a domeniului, de la dramaturgi la regizori și actori,
ceea ce a permis multor autori irlandezi să învețe arta și să-și creeze o
reputație în Irlanda mai mult decât în Marea Britanie sau în Statele Unite.
Urmând tradiția unor mari autori, în principal Oscar Wilde și laureații
Premiului Nobel pentru Literatură George Bernard Shaw (1925) și Samuel Beckett
(1969), dramaturgi ca Seán O'Casey⁠(en), Brian Friel⁠(en), Sebastian Barry⁠(en),
Brendan Behan, Conor McPherson⁠(en) și Billy Roche⁠(en) au avut succes. Alți
dramaturgi irlandezi ai secolului al XX-lea sunt Denis Johnston⁠(en), Thomas
Kilroy⁠(en), Tom Murphy⁠(en), Hugh Leonard⁠(en), Frank McGuinness⁠(en) și John
B. Keane⁠(en).

Muzica tradițională irlandeză⁠(en) a rămas vibrantă, în ciuda forțelor culturale
globalizatoare, și păstrează numeroase aspecte tradiționale. Ea a influențat
diferite genuri muzicale, cum ar fi country-ul american și muzica roots, și până
la un punct și rockul modern. Uneori, ea s-a combinat cu stiluri ca
rock-and-roll și punk rock. Irlanda a produs și mulți artiști cunoscuți pe plan
internațional în alte genuri, cum ar fi rock, pop, jazz și blues, printre cei
mai importanți numărându-se cei de la U2, Sinéad O'Connor, Van Morrison, Enya și
The Cranberries.

Există mai multe ansambluri de muzică clasică în țară, printre care și RTÉ
Performing Groups⁠(en). Irlanda are trei organizații de operă. Opera Ireland
produce opere elaborate la Dublin, Opera Theatre Company ține turnee de cameră
în toată țara; Festivalul de Operă de la Wexford⁠(en), care promovează opere mai
puțin cunoscute, are loc anual în octombrie și noiembrie.

Irlanda a participat la Concursul Muzical Eurovision începând cu 1965. L-a
câștigat pentru prima oară în 1970, când Dana s-a prezentat cu cântecul All
Kinds of Everything⁠(en). De atunci, Irlanda a câștigat concursul de încă șapte
ori, cel mai mare număr de victorii al oricărei țări. Fenomenul Riverdance⁠(en)
a început ca spectacol de pauză la concursul din 1994.

Dansul irlandez se poate împărți în dans social și dans de performanță.
Dansurile sociale se pot împărți în céilí și set dance-uri⁠(en). Acestea din
urmă sunt cadriluri⁠(en), dansate de patru perechi așezate în pătrat, în timp ce
dansurile céilí⁠(en) se execută în diferite formații de la o singură pereche la
16 persoane. Există și numeroase diferențe stilistice între cele două forme.
Dansul social irlandez este o tradiție vie, variații ale fiecărui dans fiind
întâlnite în diverse forme pe teritoriul țării. În unele locuri, dansurile sunt
intenționat modificate și se dezvoltă noi dansuri. Dansul de performanță este
denumit tradițional step. Stepul irlandez⁠(en), popularizat de show-ul
Riverdance, este notabil pentru mișcările rapide din picioare, cu corpul și
brațele în mare parte nemișcate. Stepul solo este în general caracterizat prin
ținerea părții superioare a corpului în mișcări limitate, dar nu rigid, brațe
drepte și mișcări rapide și precise ale picioarelor. Dansurile solo pot fi fie
în „pantof moale”, fie în „pantof tare”.

Irlanda are o gamă foarte largă de construcții, care dăinuie în diferite stări
de conservare, datând începând cu perioada neolitică, cum ar fi Brú na
Bóinne⁠(ne), dolmenul Poulnabrone⁠(en), Piatra Castlestrange⁠(en), Piatra
Turoe⁠(en) și cercul de piatră Drombeg⁠(en). Întrucât romanii nu au cucerit
niciodată Irlanda, arhitectură de origine greco-romană este extrem de rară. În
schimb, țara a trecut printr-o perioadă lungă de arhitectură a Epocii Fierului.
Turnul rotund irlandez⁠(en) își are originea la începutul Evului Mediu.

Creștinismul a introdus case monastice simple, cum ar fi Clonmacnoise⁠(en),
Skellig Michael⁠(en) și insula Scattery⁠(en). O similitudine stilistică s-a
remarcat și între aceste duble mănăstiri și cele ale copților din Egipt. Regii
și aristocrații gaelici ocupau cetăți inelare⁠(en) sau crannóg⁠(en)-uri.
Reformele eclesiastice din secolul al XII-lea aduse de cistercieni au stimulat o
influență continentală, cu stilul romanesc⁠(en) prezent la mănăstirile
Mellifont⁠(en), Boyle⁠(en) și Tintern⁠(en). Așezările gaelice nu erau mai mari
decât niște proto-orașe monastice, cum ar fi Kells⁠(en), unde și astăzi
aranjamentul străzilor mai păstrează din conturul circular inițial. Orașe mai
mari s-au dezvoltat doar după perioada invaziilor vikingilor. Marile
Longphort⁠(en)-uri vikinge (cetăți-porturi) se aflau pe coastă, cu mici așezări
fluviale mai în adâncul continentului, cum ar fi Longford⁠(en).

Castele au fost construite de normanzi după sfârșitul secolului al XII-lea, cum
ar fi castelul Dublin⁠(en) și castelul Kilkenny⁠(en), și tot atunci a fost
introdus conceptul de oraș-târg planificat și înconjurat de zid, care a dobândit
statut legal și drepturi speciale printr-o cartă tipic feudală. Aceste carte
guvernau anume organizarea acestor orașe. Au urmat două valuri importante de
orașe planificate, primul fiind orașele-plantație din secolele al XVI-lea și al
XVII-lea, utilizate ca mecanism pentru regii englezi din dinastia Tudor pentru a
suprima insurgența locală, urmată de orașele nobiliare din secolul al XVIII-lea.
Între orașele planificate ridicate în vremea normanzilor și care mai dăinuie se
numără Drogheda și Youghal⁠(en); orașe-plantație sunt Portlaoise⁠(en) și
Portarlington⁠(en); orașe planificate de secol al XVIII-lea bine păstrate sunt
Westport⁠(en) și Ballinasloe⁠(en). Aceste episoade de construcție planificată
stau la originea majorităților orașelor actuale din țară.

Tot normanzii au introdus și catedrale gotice, cum ar fi St Patrick's⁠(en).
Franciscanii erau o organizație dominantă în domeniul mănăstirilor în Evul Mediu
Târziu, în timp ce casele elegante cu turn, cum ar fi castelul Bunratty, au fost
construite de aristocrația gaelică și normandă. Numeroase clădiri religioase au
fost ruinate în cursul dizolvării mănăstirilor⁠(en) în timpul lui Henric al
VIII-lea. După Restaurație, palladianismul⁠(en) și rococo-ul, în special la
casele de la țară, au invadat Irlanda la inițiativa lui Edward Lovett
Pearce⁠(en), Clădirea Parlamentului⁠(en) fiind cel mai semnificativ exemplu.

Cu ridicarea clădirilor cum ar fi casa vămii⁠(en), Four Courts⁠(en), Poșta
Generală⁠(en) și Hanurile Regale⁠(en), stilurile neoclasic și georgian⁠(en) au
înflorit, mai ales în Dublin. Casele georgiene au format străzi deosebite, mai
ales în Dublin, Limerick și Cork. După Emanciparea Catolicilor⁠(en), catedralele
și bisericile influențate de goticul renăscut⁠(en) francez, cum ar fi St
Colman's⁠(en) și St Finbarre's⁠(en). Irlanda este de mult asociată cu casele cu
acoperiș de stuf, deși astăzi ele sunt considerate învechite.

Începând cu biserica art deco de sorginte americană de la Turner's Cross⁠(en)
din 1927, arhitectura irlandeză a urmat tendințele internaționale către stiluri
moderne și elegante începând cu secolul al XX-lea. Construcții recente sunt
reamenajarea cartierului Ballymun⁠(en) și o extensie urbană a Dublinului de la
Adamstown⁠(en). De la reînființarea Dublin Docklands Development Authority⁠(en)
în 1997, zona Docurilor din Dublin⁠(en) a fost redezvoltată pe scară largă,
construindu-se și Convention Centre Dublin⁠(en) și Teatrul Grand Canal⁠(en).
Terminat în 2008, turnul the Elysian⁠(en) din Cork este cea mai înaltă clădire
cu etaje din țară (cea mai înaltă clădire de pe insulă fiind Turnul Obel⁠(en)
din Belfast, Irlanda de Nord), cu o înălțime de 71 m, depășind Primăria
Cork⁠(en).

Raidió Teilifís Éireann⁠(en) (RTÉ) este televiziunea publică în Irlanda, fiind
finanțată printr-o taxă pentru televiziune și din publicitate. RTÉ deține două
posturi TV naționale, RTÉ One⁠(en) și RTÉ Two. Celelalte posturi naționale
independente sunt TV3⁠(en), 3e⁠(en) și TG4⁠(en), ultimul fiind un post de
serviciu public pentru vorbitorii de limbă irlandeză. Acestea sunt disponibile
pe Saorview⁠(en), serviciul național de televiziune digitală terestră. Alte
canale incluse în acest serviciu sunt RTÉ Two HD⁠(en), RTÉ News Now⁠(en),
RTÉjr⁠(en) și RTÉ One +1. Furnizorii pe bază de abonament sunt UPC⁠(en) și
Sky⁠(en).

Susținută de An Bord Scannán na hÉireann⁠(en), industria cinematografică
irlandeză a crescut mult începând cu anii 1990, odată cu promovarea filmelor
irlandeze precum și de atragerea unor producții internaționale ca Inimă
neînfricată și Salvați soldatul Ryan.

Numeroase posturi regionale și locale de radio emit pe teritoriul țării. Un
sondaj a arătat că 85% dintre adulți ascultă zilnic posturi de radio naționale,
regionale și locale. RTÉ Radio⁠(en) deține patru posturi naționale, Radio
1⁠(en), 2fm⁠(en), Lyric fm⁠(en) și RnaG⁠(en), pe lângă două posturi naționale
private, Today FM⁠(en) și Newstalk⁠(en).

Irlanda are o piață a presei scrise competitivă prin tradiție, împărțită fiind
între cotidianele naționale și săptămânalele regionale, la care se adaugă
edițiile duminicale naționale. Forța presei britanice este o trăsătură unică în
presa scrisă irlandeză, în țară fiind disponibile numeroase ziare și reviste
britanice.

Eurostat a raportat că 82% de gospodării irlandeze aveau în 2013 acces la
Internet, față de media UE de 79% dar numai 67% aveau acces de mare viteză.

Bucătăria irlandeză tradițională se bazează pe carne și lactate, suplimentate cu
legume și fructe de mare. Cartoful a ajuns să formeze baza numeroaselor feluri
de mâncare irlandeze după introducerea sa în secolul al XVI-lea. Exemple de
feluri de mâncare irlandeze sunt boxty⁠(en), colcannon⁠(en), coddle⁠(en),
tocana⁠(en), și șunca cu varză⁠(en). Irlanda este celebră pentru așa-numitul
„mic dejun irlandez”, foarte consistent, prăjit sau făcut pe grătar, cu șuncă,
ouă, cârnați, budincă și roșii prăjite. În afara puternicei influențe a
mâncărurilor europene și internaționale, recent a ieșit în evidență o bucătărie
irlandeză bazată pe ingrediente tradiționale gătite în feluri noi. Aceasta se
bazează pe legume proaspete, pește, stridii, midii și alte moluște marine, și o
gamă largă de brânzeturi de casă produse mai nou în toată țara. Popularitatea
nevertebratelor marine a crescut, mai ales datorită pescuitului practicat pe
coastele țării. Cei mai populari pești sunt somonul și morunul. Produsele
tradiționale de panificație sunt soda bread⁠(en) (pâine cu bicarbonat de sodiu,
albă sau neagră); și barmbrack⁠(en), o pâine cu drojdie cu stafide albe și
negre.

Băuturile consumate de irlandezi zilnic sunt ceaiul și cafeaua. Băuturile
alcoolice asociate cu Irlanda sunt Poitín⁠(en) și celebra bere neagră Guinness,
un stout inventat în berăria lui Arthur Guinness⁠(en) de la Poarta St.
James⁠(en) din Dublin. Whiskey-ul irlandez⁠(en) este și el popular în toată
țara, și are diverse forme — single malt, single grain și whiskey de amestec.

Fotbalul irlandez⁠(en) și hurlingul⁠(en) sunt sporturile tradiționale ale
Irlandei, și sunt și cele mai populare în rândul spectatorilor. Ele sunt
administrate de către Gaelic Athletics Association⁠(en) cu jurisdicție pe toată
insula. Alte sporturi irlandeze organizate de această asociație sunt handbalul
irlandez⁠(en) și rounders⁠(en).

Fotbalul este al treilea cel mai popular sport în rândul spectatorilor și are
cel mai înalt nivel de participare. Deși Liga Irlandei⁠(en) este campionatul
național, Premier League din Anglia este cea mai urmărită competiție de către
public. Echipa națională de fotbal a Irlandei joacă la nivel internațional și
este administrată de Football Association of Ireland.

Irish Rugby Football Union⁠(en) este organismul ce conduce practicarea
rugby-ului în Irlanda, sport jucat la nivel local și internațional cu
reprezentarea întregii insule, și a produs jucători ca Brian O'Driscoll⁠(en) și
Ronan O'Gara⁠(en), care au făcut parte din echipa care a câștigat Marele
Slam⁠(en) în 2009. Succesul echipei irlandeze de cricket de la Cupa Mondial de
Cricket 2007⁠(en) a dus la o creștere a popularității acestui sport în Irlanda,
activitate administrată la nivelul întregii insule de către Irish Cricket
Union⁠(en).

Golful este un alt sport popular în Irlanda, cu peste 300 de terenuri în toată
țara. De aici provin câțiva jucători de golf de renume mondial, între care
Pádraig Harrington⁠(en) și Paul McGinley⁠(en).

Boxul este cel mai de succes sport olimpic pentru Irlanda. Administrat de Irish
Amateur Boxing Association⁠(en) la nivelul întregii insule, a căpătat
popularitate ca urmare a succesului înregistrat de boxeri ca Bernard Dunne⁠(en),
Andy Lee⁠(en) și Katie Taylor⁠(en).

Unii dintre atleții cei mai de succes ai Irlandei au participat și la Jocurile
Olimpice, cum ar fi Eamonn Coghlan⁠(en) și Sonia O'Sullivan⁠(en). Maratonul din
Dublin⁠(en) și minimaratonul pentru femei din Dublin⁠(en) sunt două dintre cele
mai populare competiții sportive din țară.

Rugby-ul în 13⁠(en) este reprezentat de o echipă națională și administrat de
Rugby League Ireland⁠(en) (membră a Federației Europene de Rugby în 13⁠(en))
reprezentând toată insula. Echipa participă la Cupa Europeană de Rugby în
13⁠(en) și la Cupa Mondială de Rugby în 13⁠(en). Irlanda a ajuns în sferturile
de finală ale Cupei Mondiale din 2000 și în semifinale în 2008. Irish Elite
League este primul eșalon pentru echipele de rugby din Irlanda.

Profilul fotbalului australian⁠(en) a crescut în Irlanda datorită întrecerilor
anuale cu reguli mixte ce se desfășoară între Australia și Irlanda. Baseballul
și baschetul sunt sporturi emergente în Irlanda, la ambele țara având o echipă
națională care reprezintă toată insula. Alte sporturi ce păstrează un număr mare
de adepți în Irlanda sunt ciclismul, cursele de câini⁠(en), echitația,
sporturile cu motor și softballul.

Irlanda se clasează pe locul al cincilea în lume după egalitatea între sexe. În
2011, Irlanda s-a clasat pe locul întâi în Europa și pe al doilea în lume la
acte de caritate. Contracepția a fost controlată până în 1979, dar scăderea
influenței Bisericii Catolice a dus la o societate din ce în ce mai
secularizată. În 1983, prin al VIII-lea amendament la Constituție s-a introdus
„dreptul la viață al copilului nenăscut”, supus unei cenzuri în raport cu
„dreptul egal la viață” al mamei. Cazul Attorney General v. X⁠(en) a dus
ulterior la introducerea amendamentelor al XIII-lea și al XIV-lea, prin care se
garanta dreptul de a face avort în străinătate și dreptul de a fi informată
despre „servicii” ilegale în Irlanda dar legale în alte țări. Inderdicția asupra
divorțurilor din Constituția din 1937 a fost abrogată în 1995 prin al XV-lea
amendament. Rata divorțurilor în Irlanda este una foarte scăzută în raport cu
media UE (0,6 divorțuri la mia de locuitori în 2013) în timp ce rata
căsătoriilor este puțin mai mare ca media UE (4,6 căsătorii anual la mia de
locuitori în 2012).

Pedeapsa capitală este interzisă prin Constituție în Irlanda, în timp ce
discriminarea pe criterii de vârstă, sex, orientare sexuală, statut familial,
stare civilă, rasă sau apartenență la comunitatea nomadă este ilegală.
Legislația ce incrimina homosexualitatea a fost abrogată în 1993.[b] În 2010,
Dáilul și Senatul au adoptat Legea Parteneriatelor Civile și a Anumitor Drepturi
și Obligații ale Colocatarilor⁠(en), prin care se recunoșteau parteneriatele
civile între cuplurile de același sex. Ea permite cuplurilor de același sex
să-și înregistreze relația. Un sondaj efectuat de Sunday Times în martie 2011
arăta că 73% dintre cei intervievați cred că cuplurile de același sex ar trebui
să aibă dreptul de a se căsători, iar 60% cred că trebuie să li se permită să
adopte copii. În aprilie 2012, Convenția Constituțională⁠(en) a votat cu o
majoritate largă să extindă drepturile de căsătorie și la cuplurile de același
sex. La 23 mai 2015, Irlanda a devenit prima țară care a legalizat prin vot
popular căsătoriile între persoanele de același sex.

Irlanda a devenit prima țară din lume care a introdus în 2002 o taxă de mediu pe
pungile de plastic pentru cumpărături și care a interzis fumatul în public în
2004. În Irlanda, reciclarea se practică pe scară largă și țara se mândrește cu
a treia cea mai mare rată de reciclare a ambalajelor din Uniunea Europeană. A
fost prima țară europeană care a interzis becurile incandescente în 2008 și
prima țară a UE care a interzis reclamele la tutun și expunerea pachetelor de
țigări în magazine în 2009. În 2015, Irlanda a devenit a doua țară din lume
(după Australia) care a introdus pachete de țigări neutre. În ciuda acestor
măsuri de descurajare a consumului de tutun, procentul de fumători în Irlanda
rămâne mai mare de 20% din populația adultă și peste cel din alte țări
dezvoltate.

În mai 2015, Irlanda a devenit prima țară din lume care a aprobat prin
referendum căsătoriile între persoanele de același sex. 62,1% dintre irlandezi
(1.201.607 de persoane) au votat pentru legalizarea căsătoriilor între
persoanele de același sex, în timp ce 37,9% (734.300) au fost împotrivă.

Multe dintre simbolurile folosite de Irlanda se aplică întregii insule, cum ar
fi culoarile verde și albastru⁠(en), animale ca cerbul și câinele-lup
irlandez⁠(en), structuri ca turnurile rotunde⁠(en) și crucile celtice⁠(en), sau
elemente de design ca nodul celtic⁠(en) și spiralele triple⁠(en). Aceste
simboluri sunt utilizate atât de instituțiile statului, cât și de entități
private din Irlanda.

Drapelul Irlandei este un tricolor verde-alb-portocaliu. Drapelul își are
originea în mișcarea Tânăra Irlandă⁠(en) de la jumătatea secolului al XIX-lea,
dar a fost popularizat abia după utilizarea sa în timpul Revoltei de Paști⁠(en)
din 1916. Culorile reprezintă tradiția gaelică (verdele) și pe adepții lui
William de Orange din Irlanda (portocaliu), albul reprezentând aspirația pentru
pace între aceste două grupuri. El a fost adoptat ca drapel al Statului Liber
Irlandez în 1922 și continuă să fie singurul drapel al statului. Pavilionul
militar, un steag verde cu o harpă galbenă, este stabilit în Regulamentele
Forțelor de Apărare, și se arborează la catargul vaselor alături de drapelul
național în condiții limitate. El se bazează pe pavilionul civil irlandez
neoficial utilizat în secolele al XVIII-lea și al XIX-lea și pe drapelul
tradițional verde al Irlandei datând din secolul al XVI-lea.

Ca și drapelul național, imnul național, Amhrán na bhFiann (în engleză A
Soldier's Song, în traducere Cântec de soldat), își are rădăcinile în Revolta de
Paști, când a fost intonat de rebeli. Deși publicat mai întâi în engleză în
1912, cântecul a fost tradus în irlandeză în 1923 și versiunea aceasta este mai
frecvent cântată azi. A fost adoptat ca imn național al Statului Liber Irlandez
în 1926 și continuă să fie imnul național al Irlandei de astăzi. Primele patru
versuri ale corului urmate de ultimele cinci alcătuiesc onorul prezidențial. An
Amhran Dochais (în engleză The Song of Hope, în traducere Cântecul speranței),
pe o melodie tradițională denumită Mor Chluana (în engleză More of Cloyne),
culeasă de Patrick Weston Joyce⁠(en), și odinioară potențial imn național, se
intonează ca onor la sosirea primului ministru la evenimente oficiale.

Stema Irlandei își are orginea în stemele monarhilor Irlandei și a fost atestată
ca însemn al regelui Irlandei în secolul al XII-lea. De la unirea
coroanelor⁠(en) Angliei, Scoției și Irlandei în 1603, ea a apărut pe un sfert
din scutul stemei Regatului Unit. Astăzi, ea este însemnul președintelui
Irlandei și se arborează ca stindard prezidențial. Harpa este utilizată pe scară
largă de către stat pentru a însemna documente oficiale, monede irlandeze și ca
sigiliu al președintelui.

Trifoiul este și el un simbol național din secolul al XVII-lea, de când a apărut
obiceiul de a-l purta de ziua Sfântului Patrick⁠(en). Atât harpa cât și trifoiul
sunt mărci înregistrate de stat în Irlanda. Sărbătoarea națională este ziua
Sfântului Patrick, 17 martie.

Două situri istorice irlandeze sunt incluse în lista patrimoniului mondial
UNESCO: Ansamblul arheologic „Cotul Boyne-ului”⁠(en) (1993), ce cuprinde
elemente de artă megalitică preistorică și complexul monastic insular Skellig
Michael⁠(en) (1996).



https://ro.wikipedia.org/wiki/Campionatul_European_de_Fotbal

Campionatul European de Fotbal (Euro sau CE) este un turneu care se desfășoară o
dată la patru ani între echipele naționale de fotbal ale statelor membre UEFA.

Dreptul de organizare a Campionatului European de Fotbal este acordat la fiecare
ediție altei națiuni, care este aleasă de UEFA după o competiție între mai multe
țări. La turneul final iau parte în total 16 echipe, care s-au calificat în
rundele de calificare ale Euro, împărțite în patru grupe, fiecare de câte patru
echipe. Fiecare echipă din grupă joacă cu fiecare, având loc în total trei
meciuri de echipă. Primele două din fiecare grupă se califică pentru sferturile
de finală. De aici intervine sistemul eliminatoriu, deci învinsul fiecărui meci
iese din turneu. Din 2004 se va folosi regula golului de argint.

Cel mai bun rezultat al României la campionatele europene a fost calificarea în
sferturi în 2000. România a mai participat la Euro 1984, Euro 1996, Euro 2008 și
Euro 2016.

Republica Moldova nu s-a calificat niciodată la campionatul european, cea mai
bună clasare pe care a obținut-o în grupele de calificare ale Euro 2004 fiind
locul 4.

Deținătoarea actualǎ a trofeului este Portugalia, care în finala de la Euro 2016
a învins Franța cu 1:0.



https://ro.wikipedia.org/wiki/Gianluigi_Buffon

Gianluigi "Gigi" Buffon , Ufficiale OMRI (pronunție în italiană: /ˈdʒidʒi
bufˈfon/; n. 28 ianuarie, 1978 la Carrara, Italia) este un jucător italian de
fotbal. Evoluează pe postul de portar. El a fost nominalizat de patru ori în
cariera sa ca Portarul Anului.

Buffon provine dintr-o familie de sportivi. Mama sa, Maria Stella Masocco, a
fost campioană la aruncarea discului, tatăl său, Adriano, a fost aruncător de
greutate, două surori ale sale, Veronica și Guendalina sunt jucătoare de volei
și unchiul său a fost un jucător de baschet. Buffon este căsătorit cu manechinul
ceh Alena Seredova. Împreună au doi fii.

În 1991, la vârsta de 13 ani, ajunge la academia de fotbal a Parmei. În 1995, la
vârsta de a 17 ani, a semnat primul contract de profesionist cu Parma și a
debutat contra lui AC Milan. În cel de-al patrulea sezon la Parma a câștigat
Cupa UEFA.

În august 2005 s-a accidentat la un meci amical cu AC Milan, în care și-a
dislocat umarul, ratând astfel Supercupa din acel an. După o operatie reușită a
revenit în luna noiembrie, reaccidentându-se până în ianuarie. În 2006 a
retrogadat cu Juventus în Serie B după scandalul Calciopoli. A avut oferte de la
AC Milan și de la AS Roma, dar a decis să rămână la Juventus, decizie care l-a
făcut și mai popular prin rândul fanilor.

În prezent, Buffon joacă la clubul de fotbal Juventus F.C. și este un jucător
cheie pentru echipa națională de fotbal a Italiei. Juventus a plătit pentru Gigi
Buffon 52,29 milioane de euro în 2001, iar acest contract a fost reînnoit în
2008 și în iunie 2013.

În 2006 a câștigat alături de naționala Italiei Campionatul Mondial, fiind
desemnat cel mai bun portar al turneului final și a câștigat premiul „Lev
Iașin”, oferit celui mai bun portar din Campionatul Mondial. Buffon a fost
portarul echipei în toate cele șapte meciuri care au adus trofeul în Italia
pentru a patra oară și a primit doar două goluri în acel turneu — un autogol și
un gol din penalty.

2Includes UEFA Cup Winners' Cup UEFA Cup UEFA Champions League and UEFA Europa
League.



https://ro.wikipedia.org/wiki/Belgia

Regatul Belgiei (neerlandeză Koninkrijk België, franceză Royaume de Belgique,
germană Königreich Belgien), cunoscut colocvial ca Belgia (neerlandeză België,
franceză Belgique, germană Belgien) este o țară în Europa de Vest. Este unul
dintre membrii fondatori ai Uniunii Europene și găzduiește majoritatea
instituțiilor acesteia precum și alte instituții internaționale importante,
inclusiv OTAN. Belgia ocupă un teritoriu de 30.528 km² și are o populație de
aproximativ 10,5 milioane de locuitori. Belgia se învecinează cu Țările de Jos,
Germania, Marele Ducat al Luxemburgului, Franța și Marea Nordului.

Belgia este situată pe frontiera ce divide Europa germanică de Europa latină iar
cele două mari regiuni ale țării marchează acest lucru. Regiunea de limbă
neerlandeză Flandra, situată în jumătatea de nord a țării, are 58% din populație
iar regiunea de limbă franceză Valonia, situată în jumătatea de sud, are 32% din
populație. Regiunea Capitalei Bruxelles, oficial bilingvă, este o enclavă
majoritar francofonă situată în Regiunea Flamandă, dar în apropiere de frontiera
cu regiunea valonă și are 10% din populație. O mică comunitate germanofonă
există în estul Valoniei. Diversitatea lingvistică și conflictele politice și
culturale asociate acesteia sunt reflectate în istoria politică și în sistemul
complex de guvernare

Numele 'Belgia' este derivat din numele provinciei romane Gallia Belgica,
situată în extremitatea nordică a Galiei, locuită inițial de către belgi, un
amestec de popoare celtice și germanice. Aceștia sunt menționați de către Iulius
Cezar în Commentarii de Bello Gallico, numindu-i drept cei mai puternici dintre
gali: "Horum omnium fortissimi sunt Belgæ".

Numele de „Belgia” provine din Gallia Belgica, numele unei provincii romane din
nordul Galiei care, înainte de invazia romană din 100 î.e.n., era locuită de
Belgae, un amestec de populații celtice și germanice. O migrație treptată a
francilor germanici în secolul al V-lea a adus zona sub dominația regilor
merovingieni. Schimbarea treptată a echilibrului puterilor în secolul al
VIII-lea a dus la evoluția regatului franc în Imperiul Carolingian. Tratatul de
la Verdun din 843 a împărțit regiunea în Francia de Mijloc și cea de Vest și
astfel într-o mulțime de fiefuri mai mult sau mai puțin independente care, în
Evul Mediu, au fost vasale fie regelui Franței, fie împăratul Sfântului Imperiu
Roman.

Multe dintre aceste fiefuri s-au unit în cadrul Țărilor de Jos Burgunde în
secolele al XIV-lea și al XV-lea. Împăratul Carol al V-lea a extins uniunea
personală a celor Șaptesprezece Provincii în anii 1540, făcând din ele mai mult
decât o uniune personală, prin Pragmatica Sancțiune din 1549 și și-a sporit
influența asupra Principatului Eclesiastic de Liège. Războiul de Optzeci de Ani
(1568–1648) a împărțit Țările de Jos în Provinciile Unite (în nord, Belgica
Foederata în latină, „Țările de Jos Federate”) și Țările de Jos Meridionale
(Belgica Regia, „Țările de Jos Regale”). Cele din urmă au fost guvernate
succesiv de către habsburgii spanioli și de către cei austrieci și se întindea
pe mare parte din teritoriul Belgiei moderne. Acesta a fost teatrul de
operațiuni în Războiul Franco-Spaniol și cel Franco-Austriac în secolele al
XVII-lea și al XVIII-lea. După campaniile din 1794 din cadrul Războaielor
Revoluției Franceze, Țările de Jos—inclusiv teritoriile care nu fuseseră
vreodată sub dominație Habsburgică, cum ar fi Principatul Eclesiastic de
Liège—au fost anexate de Prima Republică Franceză, punând capăt dominației
austriece în regiune. Reunificarea Țărilor de Jos sub numele de Regatul Unit al
Țărilor de Jos a avut loc după dezmembrarea Primului Imperiu Francez în 1815.

Revoluția Belgiană din 1830 a dus la înființarea Belgiei independente, catolice,
burgheze, neutre și oficial francofone, condusă de un guvern provizoriu și un
congres național. De la instalarea lui Leopold I ca rege la 21 iulie 1831
(astăzi sărbătorită ca zi națională a Belgiei), Belgia este o monarhie
constituțională și democrație parlamentară, cu o constituție seculară bazată pe
codul napoleonian. Deși inițial restrâns, votul universal pentru bărbați a fost
introdus după greva generală din 1893 (cu vot plural până în 1919) și pentru
femei după 1949.

Principalele partide politice din secolul al XIX-lea au fost Partidul Catolic și
Partidul Liberal, Partidul Belgian al Muncii apărând către sfârșitul veacului.
Franceza a fost la început singura limbă oficială adoptată de nobilime și de
burghezie. Treptat, ea și-a pierdut importanța, neerlandeza fiind și ea
recunoscută. Recunoașterea a devenit oficială în 1898, iar în 1967 a fost
acceptată versiunea Constituției în limba neerlandeză.

Conferința de la Berlin din 1885 a cedat controlul asupra Statului Independent
Congo regelui Regele Leopold al II-lea ca posesiune personală a sa. Din 1900 au
apărut îngrijorări pe plan internațional cu privire la tratamentul extrem și
sălbatic aplicat populației congoleze sub Leopold al II-lea, pentru care Congo
era în principal o sursă de venit din producția de fildeș și cauciuc. În 1908,
această indignare a determinat statul belgian să își asume responsabilitatea
pentru guvernarea coloniei, denumită de atunci Congo Belgian. Germania a invadat
Belgia în 1914 în contextul Planului Schlieffen și mare parte din luptele de pe
Frontul de Vest din Primul Război Mondial au avut loc în partea de vest a țării.
Primele luni ale conflagrației au fost denumite Violul Belgiei din cauza
atrocităților germane. Belgia a preluat coloniile germane Ruanda-Urundi (astăzi,
Rwanda și Burundi) în timpul războiului, iar ele au fost încredințate Belgiei în
1924 prin mandat al Ligii Națiunilor. După război, districtele prusace Eupen și
Malmedy au fost anexate de Belgia în 1925, aducând în granițele țării o
minoritate germanofonă.

Țara a fost din nou invadată de Germania în 1940 și a fost ocupată până la
eliberarea sa de către Aliați în 1944. După al Doilea Război Mondial, o grevă
generală l-a obligat pe Leopold al III-lea, pe care mulți îl considerau un
colaborator al germanilor în timpul războiului, să abdice în
1951.[necesită citare] Congo Belgian a dobândit independența în 1960 în timpul
Crizei Congoleze; Ruanda-Urundi a obținut și ea independența după doi ani.
Belgia a aderat la NATO ca membru fondator și a format grupul de țări Benelux
împreună cu Țările de Jos și Luxemburg. Belgia a devenit unul dintre cei șase
membri fondatori ai Comunității Europene a Cărbunelui și Oțelului în 1951 și a
Comunității Europene pentru Energie Atomică și Comunității Economice Europene,
înființată în 1957. Cea din urmă este actualmente Uniunea Europeană, ale cărei
principale instrituții administraive, între care Comisia Europeană, Consiliul
Uniunii Europene și sesiunile extraordinare ale Parlamentului European, își au
sediul în Belgia.

Belgia este o monarhie constituțională și populară și o democrație parlamentară.
Parlamentul federal bicameral este format din Senat și Camera Reprezentanților.
Prima dintre ele este formată din 40 de politicieni aleși direct și din 21 de
reprezentanți numiți de cele 3 parlamente comunitare, 10 senatori cooptați
(aleși de alți senatori) și copiii regelui, care sunt senatori de drept și care
în practică nu votează. Cei 150 de reprezentanți din Cameră sunt aleși după un
sistem proporțional în 11 circumscripții electorale. Belgia are vot obligatoriu
și din acest motiv are una dintre cele mai mari prezențe la urne din lume.

Regele (actualmente Filip) este șeful statului, deși are prerogative limitate.
El numește miniștrii, inclusiv pe Primul Ministru, dacă aceștia au primit vot de
încredere din parta Camerei Reprezentanților pentru a forma guvernul federal.
Consiliul de Miniștri este format din cel mult cincisprezece membri. Cu posibila
excepție a Primului Ministru, Consiliul de Miniștri trebuie să fie compus
dintr-un număr egal de membri francofoni și neerlandofoni. Sistemul judiciar se
bazează pe codul civil ce își are origina în codul napoleonian. Curtea de
Casație este instanța supremă, având sub ea Curtea de Apel.

Instituțiile politice ale Belgiei sunt complexe; mare parte din puterea politică
este organizată în jurul nevoii de a reprezenta principalele comunități
culturale ale țării. De pe la 1970, principalele partide politice belgiene s-au
împărțit în componente distincte ce reprezintă în principal interesele
lingvistice și politice ale comunităților. Marile partide din fiecare
comunitate, deși apropiate de centrul politic, aparțin a trei grupuri
principale: creștin-democrații, liberalii, și social-democrații. Alte partide
notabile s-au înființat mult după jumătatea secolului al XX-lea, în principal în
jurul unor tematici lingvistice, naționaliste sau ecologiste sau pe agende
liberale de nișă.

O serie de guverne de coaliție de orientare creștin-democrată începută în 1958
s-a rupt în 1999 după criza dioxinei, un mare scandal legat de contaminarea
alimentelor. A apărut o „coaliție-curcubeu” de șase partide: liberali, verzi și
social democrați flamanzi și francofoni. Ulterior, „coaliția violet” a
liberalilor și social-democraților s-a format în urma dispariției din Parlament
a verzilor după alegerile din 2003. Guvernul condus de premierul Guy Verhofstadt
între 1999 și 2007 a guvernat cu bugete echilibrate, cu unele reforme fiscale, o
reformă a pieței muncii, a planificat o reducere a utilizării energiei nucleare
și a inițiat legi ce permiteau anchetarea mai agresivă a crimelor de război și
erau mai indulgente cu utilizarea drogurilor ușoare. Restricțiile asupra
eutanasiei au fost reduse și căsătoriile între persoane de același sex au fost
legalizate. Guvernul a promovat diplomația activă în Africa și s-a opus
invadării Irakului.

Coaliția lui Verhofstadt a obținut rezultate slabe în alegerile din iunie 2007.
Timp de peste un an, țara s-a aflat într-o criză politică. Această criză a fost
de așa natură încât mulți observatori au speculat pe marginea unei posibile
dezmembrări a Belgiei. Din 21 decembrie 2007 până la 20 martie 2008, a fost în
funcție, interimar, al treilea guvern Verhofstadt. Această coaliție de
creștin-democrați flamanzi și francofoni, liberali flamanzi și francofoni cu
social-democrații francofoni a fost guvern interimar până în 20 martie 2008. În
acea zi, noul guvern, condus de creștin-democratul flamand Yves Leterme,
câștigătorul alegerilor federale din iunie 2007, a depus jurământul în fața
regelui. La 15 iulie 2008, Leterme a anunțat demisia guvernului său, întrucât nu
realizase niciun progres în ce privește reformele constituționale, dar a
continuat să rămână în funcție. În decembrie 2008, el a oferit din nou demisia
guvernului în urma crizei declanșate de vânzarea grupului financiar Fortis către
BNP Paribas. De această dată, demisia i-a fost acceptată iar creștin-democratul
flamand Herman Van Rompuy a depus jurământul ca prim ministru la 30 decembrie
2008.

După ce Herman Van Rompuy a fost desemnat ca președinte al Consiliului European
la 19 noiembrie 2009, el a prezentat demisia guvernului la 25 noiembrie 2009.
După câteva ore, a depus jurământul noul guvern condus de primul ministru Yves
Leterme. La 22 aprilie 2010, Leterme a oferit din nou demisia guvernului după ce
unul dintre partenerii de coaliție, OpenVLD, s-a retras de la guvernare, iar la
26 aprilie 2010 regele Albert i-a acceptat demisia. Alegerile legislative din
Belgia din 13 iunie 2010 au făcut din gruparea naționalistă flamandă N-VA cel
mai mare partid din Flandra, și din Partidul Socialist — cel mai mare din
Valonia. Până în decembrie 2011, Belgia a fost guvernată de cabinetul interimar
demisionar al lui Leterme, așteptând sfârșitul unor negocieri de formare a unui
nou guvern. La 30 martie 2011, se stabilise un nou record mondial pentru
perioada trecută fără guvern oficial, depășind chiar și Irakul de imediat după
război. În cele din urmă, în decembrie 2011, a depus jurământul guvernul actual
condus de premierul socialist valon Elio Di Rupo.

Fiecare Comunitate și Regiune are propria adunare legislativă și propriul
guvern. Regiunea Capitalei Bruxelles este oficial bilingvă, ambele Comunități
majore exercitându-și autoritatea pe teritoriul acesteia, pentru chestiunile
comunitare comune existând o Comisie Comunitară Comună. Viziunile diferite ale
celor două Comunități majore se reflectă în structura particulară a
instituțiilor oficiale federale. În Flandra Comunitatea și Regiunea au fuzionat,
în timp ce Comunitatea franceză s-a limitat doar la transferarea unor competențe
către Regiuni. Din acest motiv, sistemul administrativ este asimetric,
instituțiile echivalente din Regiuni diferite neavând aceleași puteri.
Conflictele dintre diferitele corpuri instituționale ale structurii federale
sunt rezolvate de către Curtea Constituțională a Belgiei.

Provinciile și Regiunea Capitalei Bruxelles sunt subdivizate în comune. Cu
excepția celor 19 comune din Regiunea Capitalei care sunt bilingve
franco-neerlandeze, comunele din cele 2 regiuni au o singură limbă oficială,
limba comunității de care ține comuna. Din acestea 27 sunt comune cu facilități,
comune în care o serie de servicii publice sunt oferite în altă limbă decât
limba oficială a comunei. Din punct de vedere electoral și al organizării
teritoriale a tribunalelor, comunele sunt grupate în arondismente.

Guvernul federal păstrează autoritatea asupra chestiunilor comune: justiția,
apărarea, poliția federală, energia nucleară, politica monetară, datoria
publică, securitatea socială și controlează o parte importantă a finanțelor
publice, sistemului de sănătate și a politicii internaționale. Poșta și
Societatea de căi ferate sunt companii naționale deținute de stat, care sunt în
responsabilitatea guvernului federal. Guvernul federal este responsabil de
obligațiile Belgiei în cadrul UE și a OTAN.

Comunitățile își exercită autoritatea în cadrul unui teritoriu bine definit de
frontiere lingvistice. Inițial competențele acestora erau legate de chestiunile
lingvistice: educație, cultură, mijloacele de informare în masă și utilizarea
limbii. Treptat acestora le-au fost transferate alte competențe care nu sunt
direct legate de chestiunile lingvistice: sănătate (medicină generală și
preventivă), asistență socială (protecția tinerilor, ajutor acordat familiilor,
servicii de asistență a imigranților, etc.).

Regiunile au autoritate în chestiuni legate de teritoriu. Acestea includ
economia, agricultura, lucrări publice, energie, transport, politica de
gestionare a apei, a mediului, a locuințelor, planificarea orașelor și
regională, conservarea naturii și comerțul exterior. Regiunile supraveghează
provinciile, comunele și companiile de utilități intercomunale.

Belgia se învecinează cu Franța (pe 620 km), Germania (pe 167 km), Luxemburg (pe
148 km) și cu Țările de Jos (450 km). Suprafața sa totală, inclusiv apele de
suprafață, este de 33.990 kilometri pătrați; suprafața uscatului este de
30.528 km2. Ea se află între latitudinile de 49° și 53° N, și între
longitudinile de 2° și 7° E.[necesită citare]

Belgia are trei regiuni geografice principale: câmpia litorală din nord-vest și
platoul central aparțin ambele bazinului Anglo-Belgian; înălțimile Ardenilor din
sud-est fac parte din centura orogenică hercinică. Bazinul Paris reprezintă o a
patra mică zonă în extremitatea sudică a Belgiei, Lorena Belgiană.

Câmpia litorală constă în principal din dune și poldere. Spre interiorul
continentului, peisajul rămâne neted și urcă ușor, câmpia fiind udată de
numeroase ape, cu văi fertile și cu câmpia nord-estică Campine (Kempen).
Dealurile și podișurile Ardenilor acoperite cu păduri dese sunt mai stâncoase și
mai accidentate, cu peșteri și mici chei. Întinzându-se către vest, înspre
Franța, această zonă este legată spre est de Eifelul din Germania prin platoul
Hohes Venn, pe care se află Signal de Botrange, cel mai înalt punct al țării, la
694 m.

Clima este temperat-oceanică, cu precipitații semnificative în toate
anotimpurile (Clasificarea Köppen: Cfb), ca și mare parte din Europa de
nord-vest. Temperatura medie este minimă în ianuarie la 3 °C și maximă în iulie
la 18 °C. Precipitațiile medii lunarie variază de la 54 mm în februarie sau
aprilie, la 78 mm în iulie. Mediile pe anii 2000–2006 prezintă minime zilnice de
temperatură de 7 °C și maxime de 14 °C și precipitații lunare de 74 mm; acestea
sunt cu circa 1 °C și respectiv 10 milimetri mai mari decât valorile normale pe
ultima sută de ani.

Fitogeografic, Belgia se împarte între provinciile Atlantică Europeană și
Central-Europeană din Regiunea Circumboreală a Regatului Boreal. Conform World
Wide Fund for Nature, teritoriul Belgiei aparține ecoregiunii pădurilor de
amested atlantice. Datorită densității mari de populație, poziției sale în
centrul Europei de Vest și a eforturilor politice inadecvate, Belgia se
confruntă cu grave probleme ecologice. Un raport din 2003 sugerează că apele
naturale belgiene (de suprafață și de subsol) au cea mai scăzută calitate dintre
toate cele 122 de țări studiate. În Indicele-pilot al Performanței Ecologice pe
2006, Belgia a obținut un scor de 75,9% pentru prestație ecologică de ansamblu,
fiind pe ultimul loc dintre toate țările membre ale UE, deși doar pe locul 39
din 133 de țări.

Economia Belgiei și infrastructura sunt puternic integrate cu cele a Europei de
Vest. Belgia este situată în centrul unei regiuni puternic industrializate, ceea
ce îi rezervă un loc printre primele zece țări în clasamentul comerțului
internațional. Economia este caracterizată de o forță de muncă foarte
productivă, un PIB ridicat și exporturi importante. Principalele produse de
import sunt: alimente, echipamente industriale, produse petroliere și chimice,
diamante brute, îmbrăcăminte și accesorii și textile. Principalele produse de
export sunt automobilele, produse alimentare, oțel, produse petroliere, mase
plastice, textile, diamante finisate.

Economia este puternic orientată spre sectorul serviciilor, dar prezintă
diferențe regionale importante între Flandra, regiunea mai dinamică, și Valonia,
regiune aflată într-o perioadă postindustrială afectată de dezafectarea
industriilor tradiționale. Ca unul dintre membrii fondatori ai Uniunii Europene,
Belgia sprijină integrarea economică europeană și politica de economie deschisă.
În 1999, Belgia a adoptat moneda EURO care a înlocuit francul belgian definitiv
în 2002. Din 1922 Belgia și Luxemburgul formează o zonă economică comună, iar
din 1944 aceste țări fac parte din zona economică Benelux.

Belgia a fost prima țară din Europa Continentală care a trecut printr-o perioadă
de revoluție industrială la începutul secolului XIX. Până la jumătatea secolului
XX regiunea minieră și metalurgică valonă din jurul orașelor Liège și Charleroi
s-a dezvoltat puternic, în timp ce Flandra a rămas preponderent o regiune
agrară. După cel de-Al Doilea Război Mondial Ghent și Anvers s-au dezvoltat
datorită industriei petrochimice și a activităților portuare. Anii 1970 au
reprezentat o perioadă de recesiune datorită crizelor petroliere și a declinului
industriei metalurgice. Politica economică mai liberală din Flandra au deplasat
centrul economic al țării spre nord, acesta fiind concentrat actualmente în
regiunea Bruxelles-Louvain-Anvers-Ghent.

În intervalul 1990 – 2009, Belgia a primit Investiții străine directe (ISD) de
830 de miliarde de dolari. În anul 2009, investițiile străine directe în Belgia
au fost de 33,7 miliarde dolari, față de 110 miliarde în anul 2008.

Belgia este foarte bine conectată la rețelele vest-europene de transport.
Dispune de peste 3500 km de cale ferată din care aproximativ 3000 km sunt
electrificați. Compania națională de transport feroviar este Societatea
Națională de Căi Ferate Belgiene, care asigură majoritatea legăturilor
feroviare. Datorită densității ridicate a populației, frecvența trenurilor este
ridicată și costul transportului este redus. Serviciile internaționale sunt
realizate fie cu trenuri InterCity spre Amsterdam, Strasbourg sau Zürich, fie
prin trenuri de mare viteză spre Paris, Londra, Köln, Frankfurt, Amsterdam,
Marsilia, Bordeaux.

Transportul urban și interurban este de competența regiunilor, existând trei
societăți de transport în comun De Lijn pentru regiunea Flandra, TEC pentru
regiunea Valonia și STIB/MIVB pentru Regiunea Capitalei Bruxelles. Bruxelles
este singurul oraș care are un sistem de metrou, sisteme de transport lejer și
tramvaie existând în Bruxelles, Anvers, Charleroi și Gent. Tramvaiul de coastă
belgian este o linie de tramvai interurban ce funcționează de-a lungul
întregului litoral belgian, de la frontiera cu Franța până la frontiera cu
Olanda.

Belgia are peste 149.000 km de drumuri amenajate din care peste 1.700 km de
autostrăzi. Marile aglomerații dispun de una sau mai multe centuri ocolitoare.
Autostrăzile sunt notate cu litera 'A' și urmează traseele drumurilor europene,
centurile sunt denumite 'ring' și sunt notate cu litera 'R' iar drumurile
naționale sunt notate cu litera 'N'.

Portul Anvers este unul dintre cele mai mari porturi mondiale. Este situat pe
estuarul râului Escaut și este un nod intermodal important. Alte porturi
maritime sunt portul Bruges situat la Zebrugge, portul Gent și portul Ostende.
Belgia dispune de peste 2.000 km de canale navigabile din care peste 1.500 km
sunt utilizate în mod curent. Principalele porturi interioare sunt cele de la
Bruxelles și Liège.

Belgia are unul dintre cele mai dens populate teritorii din Europa, 97% din
populație locuind în mediul urban. Densitatea populației, 342 loc/km², este a
doua din Europa după Olanda (cu excepția microstatelor). În 2004, 92% din
populație erau cetățeni belgieni iar 6% erau cetățeni ai celorlalte state UE. În
2007 populația Regiunii Flamande era de 6.117.440 locuitori având Anvers, Gent /
Gand / Ghent și Bruges drept cele mai populate orașe, cea a Regiunii Valone era
de 3.435.879 locuitori cu Charleroi, Liège și Namur drept cele mai populate
orașe, iar cea a Regiunii Bruxelles era de 1.031.215 locuitori din care 2 din
cele 19 comune aveau peste 100.000 locuitori.

Atât neerlandeza cât și franceza vorbite în Belgia au diferențe minore de
vocabular și de nuanțe semantice față de limbile vorbite în Olanda respectiv
Franța. Mulți flamanzi folosesc curent dialecte locale flamande în mediul local.
Limba valonă, principala limbă regională din Valonia este actualmente înțeleasă
și vorbită de un procent infim de populație, în general persoane în vârstă.
Dialectele acesteia precum și celelalte dialecte tradiționale din Valonia nu
sunt folosite curent în viața publică.

Nu există statistici oficiale recente cu privire la utilizarea celor trei limbi
oficiale sau a dialectelor acestora. Estimările cu privire la numărul
vorbitorilor de limba neerlandeză estimează procentajul acestora la 57%-60%, cei
de limba franceză reprezintă aproximativ 40%-43% iar cei vorbitori de limba
germană reprezintă aproximativ 75.000 persoane, pentru 1% din populație

Catolicismul a fost unul dintre principalele motive ale independenței Belgiei și
a avut un rol important în istoria țării. Instituția regală continuă să aibă în
continuare o reputație de puternic catolică. Cu toate acestea statul este un
stat secular cu o constituție laică ce prevede libertatea de religie. Cultele
recunoscute oficial sunt subvenționate de stat, acestea fiind, în ordinea
subvențiilor acordate: catolicismul, islamul, protestantismul, iudaismul,
ortodoxismul și anglicanismul. În 2007 budismul a efectuat primii pași spre
recunoașterea oficială.

În ciuda diviziunilor politice și lingvistice, regiunea ce corespunde Belgiei
actuale a fost centrul înfloririi unor mari mișcări artistice, care au exercitat
o puternică influență asupra artei și culturii europene. Astăzi, într-o anumită
măsură, viața culturală este concentrată în fiecare comunitate lingvistică, o
sferă culturală comună fiind greu de realizat din cauza diferitelor bariere. Din
anii 1970, nu mai există universități și colegii bilingve în țară, cu excepția
Academiei Militare Regale și a Academiei Maritime de la Anvers, nici mass-media
bilingvă și nu există nicio organizație științifică și culturală în care să fie
reprezentate ambele comunități. Forțele ce îi țineau odinioară pe belgieni
împreună—romano-catolicismul și opoziția economică și politică față de Țările de
Jos—nu mai au putere.

Contribuțiile în domeniul picturii și arhitecturii au fost deosebit de bogate.
Arta mosană, cea neerlandeză veche, Renașterea flamandă și pictura barocă și
marile exemple de arhitectură romanescă, gotică, renascentistă și barocă sunt
pietre de hotar în istoria artei. În vreme ce arta secolului al XV-lea în Țările
de Jos a fost dominată de picturile religioase ale lui Jan van Eyck și Rogier
van der Weyden, secolul al XVI-lea se caracterizează printr-o gamă mai largă de
stiluri, cum ar fi peisajele lui Peter Breughel și reprezentarea anticului de
către Lambert Lombard. Deși stilul baroc al lui Peter Paul Rubens și Anthony van
Dyck au înflorit la începutul secolului al XVII-lea în Țările de Jos
Meridionale, ea s-a aflat în declin în alte părți.

În secolele al XIX-lea și al XX-lea, au apărut numeroși pictori romantici,
expresioniști și suprarealiști, între care James Ensor și ceilalți artiști din
grupul Les XX, Constant Permeke, Paul Delvaux și René Magritte. Mișcarea
avangardistă CoBrA a apărut în anii 1950, iar sculptorul Panamarenko rămâne o
remarcabilă figură a artei contemporane. Artistul multidisciplinar Jan Fabre și
pictorul Luc Tuymans sunt alte figuri de renume internațional de pe scena artei
contemporane.

Contribuțiile belgienilor la arhitectură au continuat în secolele al XIX-lea și
al XX-lea, inclusiv prin operele lui Victor Horta și Henry van de Velde,
principalii inițiatori ai curentului Art Nouveau.

Muzica vocală din Școala Franco-Flamandă s-a dezvoltat în sudul Țărilor de Jos
și a reprezentat o importantă contribuție la cultura Renașterii. În secolele al
XIX-lea și al XX-lea, s-au evidențiat mari violoniști, cum ar fi Henri
Vieuxtemps, Eugène Ysaÿe și Arthur Grumiaux, în vreme ce Adolphe Sax a inventat
în 1846 saxofonul. Compozitorul César Franck s-a născut în Liège în 1822. Muzica
contemporană din Belgia are și ea o reputație deosebită. Jazzistul Toots
Thielemans și cântărețul Jacques Brel au devenit celebri. În muzica pop/rock,
Telex, Front 242, K's Choice, Hooverphonic, Zap Mama, Soulwax și dEUS sunt
celebre. Pe scena heavy metal, formații ca Machiavel, Channel Zero și Enthroned
au admiratori în toată lumea. În Belgia a apărut și s-a dezvoltat genul de
muzică electronică New Beat.

Belgia a dat lumii mai mulți scriitori celebri, între care se numără poetul
Emile Verhaeren și romancierii Hendrik Conscience, Georges Simenon, Suzanne
Lilar și Amélie Nothomb. Poetul și dramaturgul Maurice Maeterlinck a obținut
Premiul Nobel pentru Literatură în 1911. Aventurile lui Tintin de Hergé este cea
mai celebră bandă desenată franco-belgiană, dar mulți mari autori, ca Peyo
(Ștrumfii), André Franquin (Gaston Lagaffe), Edgar P. Jacobs și Willy
Vandersteen au adus industriei belgiene a benzilor desenate un renume mondial.

Cinematografia belgiană a transpus pe ecran romane flamande.[nb 1] Alți regizori
belgieni au fost și André Delvaux, Stijn Coninx, Luc și Jean-Pierre Dardenne;
celebri actori au fost Jan Decleir și Marie Gillain; iar între cele mai
apreciate filme se numără C'est arrivé près de chez vous și Afacerea Alzheimer.
În anii 1980, Academia Regală de Arte Frumoase din Anvers a produs importanți
creatori de modă, cunoscuți sub numele de Cei Șase de la Anvers.

Foclorul joacă un rol major în viața culturală belgiană: țara are un număr
deosebit de mare de procesiuni, cavalcade, parade, ommegangs și ducasses,[nb 2]
„kermesse” și alte festivaluri locale, aproape mereu cu un fundal sau un istoric
religios. Carnavalul de la Binche cu celebrii săi Gilles, și „uriașii și
balaurii” din procesiunile de la Ath, Bruxelles, Dendermonde, Mechelen și Mons
sunt recunoscuți de UNESCO drept capodopere ale tezaurului oral intangibil al
omenirii.

Alte exemple sunt carnavalul din Aalst; încă foarte religioasele procesiuni ale
Sfântului Sânge din Bruges, Virga Jesse Basilica din Hasselt și Basilica Doamnei
Noastre din Hanswijk, Mechelen; festivalul de 15 august din Liège; și festivalul
valon din Namur. Inițiat în 1832 și revitalizat în anii 1960, Gentse Feesten au
devenit o tradiție modernă. O mare sărbătoare neoficială este și ziua Sfântului
Nicolae, o sărbătoare pentru copii, și, la Liège, pentru studenți.

Înflorirea Europei Occidentale în secolul al XVI-lea a fost bazată și pe
lucrările cartografului Gerardus Mercator, ale anatomistului Andreas Vesalius,
ale botanistului Rembert Dodoens și ale matematicianului Simon Stevin printre
cei mai influenți oameni de știință.

Chimistul Ernest Solvay și inginerul Zenobe Gramme (École Industrielle de Liège)
sunt cunoscuți pentru procesul Solvay și, respectiv, dinamul Gramme, dezvoltate
în anii 1860. Bachelita a fost dezvoltată în 1907–1909 de Leo Baekeland. Ernest
Solvay a fost și un mare filantrop, numele său fiind purtat de Institutul de
Sociologie Solvay, de Școala Solvay de Economie și Management din Bruxelles și
de Institutuele Internaționale Solvay pentru Fizică și Chimie, care fac astăzi
parte din Université Libre de Bruxelles. În 1911, el a demarat o serie de
conferințe, Conferințele Solvay despre Fizică și Chimie, care au avut un profund
impact asupra evoluției fizicii cuantice și chimiei. O mare contribuție în
știința fundamentală se datorează unui belgian, Georges Lemaître (Universitatea
Catolică din Leuven), creditat cu propunerea teoriei Big Bangului pentru
originea universului, în 1927.

Trei Premii Nobel pentru Fiziologie sau Medicină au fost acordate unor belgieni:
Jules Bordet (Université Libre de Bruxelles) în 1919, Corneille Heymans
(Universitatea Ghent) în 1938 și Albert Claude (Université Libre de Bruxelles)
împreună cu Christian De Duve (Université Catholique de Louvain) în 1974. Ilya
Prigogine (Université Libre de Bruxelles) a primit Premiul Nobel pentru Chimie
în 1977. Doi matematicieni belgieni au primit medalia Fields: Pierre Deligne în
1978 și Jean Bourgain în 1994.

Fotbalul și ciclismul sunt sporturi populare în rândul belgienilor. Eddy Merckx
este considerat a fi cel mai mare ciclist din toate timpurile. În fotbal Jupiler
League este competiția fotbalistică cea mai importantă, iar cluburi ca R.S.C.
Anderlecht au avut deseori succese importante pe plan european. În ultimii ani
două jucătoare de tenis belgiene au avut succese importante, fiecare clasându-se
pe prima poziție în clasamentul WTA, este vorba de Kim Clijsters și Justine
Henin.

Circuitul Spa-Francorchamps găzduiește Marele Premiu al Belgiei din calendarul
competiției Formula 1. Pilotul belgian Jacky Ickx a câștigat 8 mari premii și a
terminat de două ori pe locul doi în Campionatul Mondial de Formula 1. Thierry
Boutsen este un alt pilot belgian ce a câștigat 3 curse în 1989 și 1990.

În 1920 orașul Anvers a găzduit Jocurile Olimpice de vară, în 2000 Belgia a
găzduit împreună cu Olanda Campionatul European de Fotbal iar Beneluxul și-a
depus candidatura pentru a găzdui ediția din 2018 a Campionatului Mondial de
Fotbal.

Belgia este cunoscută la nivel internațional pentru specialitățile ei
gastronomice. Numeroase restaurante belgiene pot fi găsite în ghiduri
gastronomice importante, ca de exemplu Ghidul Michelin. Gofrele, cartofii
prăjiți și midiile sunt printre cele mai cunoscute specialități belgiene, dar
există numeroase specialități locale. Belgia este renumită pentru ciocolata
produsă aici, numeroase mărci locale devenind foarte cunoscute pe plan
internațional.

Belgia este cunoscută de asemenea pentru cele peste 500 specialități de bere.
Berea belgiană conține una dintre cele mai mari varietăți de beri de calitate
din lume, de la bere blondă și brună până la celebrele beri trapiste și lambic.
Originile berii belgiene se găsesc în evul mediu când mănăstirile o produceau
pentru consumul propriu și mai târziu ca un mijloc de a-și rotunji veniturile.
Cu toate că actualmente producția de bere este dominată de corporațiile
internaționale Inbev și Alken Maes, continuă să existe aproximativ 125 berării
independente în întreaga țară.

Pe lista patrimoniului mondial UNESCO sunt înscrise următoarele obiective din
Belgia:

Patrimoniul mondial intangibil cuprinde și el repertoriul ritualurilor grupelor
de vârstă din Leuven, carnavalul din Aalst, carnavalul din Binche, procesiunea
Sângelui Sfânt din Bruges, procesiunile cu uriași și dragoni în Belgia și
Franța, festivalul pâinii și focului din Geraardsbergen, târgul de iarnă din
Sint-Lievens-Houtem, marșurile din Entre-Sambre-et-Meuse, pescuitul călare de
creveți în Oostduinkerke, și, element împărțit cu alte țări, vânătoarea de
șoimi.



https://ro.wikipedia.org/wiki/Craiova

Craiova este municipiul de reședință al județului Dolj, Oltenia, România, format
din localitățile componente Craiova (reședința), Făcăi, Mofleni, Popoveni și
Șimnicu de Jos, și din satele Cernele, Cernelele de Sus, Izvorul Rece și Rovine.
Conform recensământului din anul 2011 orașul avea o populație de 269.506 de
locuitori.

Conform recensământului efectuat în 2011, populația municipiului Craiova se
ridică la 269.506 locuitori, în scădere față de recensământul anterior din 2002,
când se înregistraseră 302.601 locuitori. Majoritatea locuitorilor sunt români
(89,49%), cu o minoritate de romi (1,96%). Pentru 8,25% din populație,
apartenența etnică nu este cunoscută. Din punct de vedere confesional,
majoritatea locuitorilor sunt ortodocși (91,03%). Pentru 8,11% din populație, nu
este cunoscută apartenența confesională.

Silezianul Baltazar Walter, care a petrecut câțiva ani în Țara Românească la
începutul secolului al XVII-lea, a transmis cele zise de Logofătul Teodosie al
lui Mihai Viteazul. Acela zicea în anul 1596: „Craiova, reședința Banului, oraș
mare, împoporat și plin de tot belșugul, dar și fără ziduri și cetățuie.” Din
Catagrafia din anul 1835 rezultă existența a 1653 de familii -ctrștini i
dajnici-, deci un număr aproximativ de 10-11.000 de locuitori creștini. La
aceștia trebuie adăugați, tot cu aproximație, străinii, necredincioșii
ortodocși, slugile și alte categorii. Se obține astfel o populație totală de
circa 16.000 de locuitori. Considerând drept bun numărul de 9.000 de locuitori
ai Craiovei în 1821, se poate aproxima în același fel o populație totală de
12-13.000 de locuitori. Pare naturală creșterea populației la 16.000 de
locuitori în 1835 și apoi la 20.000 în 1838.

În perioadele de liniște și prosperitate economică, sau pe timpul târgurilor,
populația creștea simțitor cu până la o pătrime sau chiar mai mult. În
perioadele de restriște, cu epidemii sau războaie, populația putea scădea cu
până la jumătate, datorită refugiului spre lumea satului. Economia predominant
agricolă a începutului și întregului secol al 19-lea a determinat o creștere
foarte lentă a populației orășenești în țările române. La această cauză de
natură economică trebuie adăugată și condițiile generale social-istorice, care
încetineau creșterea populației: mortalitatea mare datorată epidemiilor,
condițiilor de salubritate dăunătoare, asistenței medicale aproape inexistente,
jafurilor străine și războaielor. După alte două decenii, în 1859, populația
Craiovei a ajuns la 25-30.000 de locuitori. În 1898 avea 39.000 de locuitori,
deci în patru decenii, între 1859 și 1898, populația a crescut cu numai 9-14.000
de oameni, ceea ce înseamnă o creștere cu o treime. Pentru viitorii 30 de ani
creșterea a fost mult mai semnificativă, trecându-se de la 39.000 de locuitori
la 63.000 în 1930. O creștere de 61%. La jumătatea intervalului, în 1915, se
ajunsese la 51.927 locuitori. În anul 1930 Craiova se află pe locul al 12-lea în
constelația orașelor României Mari. În continuare populația s-a ridicat la
60.000 de locuitori în 1946, după război, apoi la 85.000 de locuitori, în 1948,
la 97.000 de locuitori, în 1956, la 149.000 în 1966 și la 222.000 locuitori, în
1977, împreună cu comunele suburbane (fără acestea numai 194.000 de locuitori).
În anul 1980 s-a atins o populație de 240.000 de locuitori, fără comunele
suburbane și o suprafață de 34.159 hectare. Creșterea economică și mai ales
industrializarea de pe parcursul secolului al XX-lea a condus la o creștere
accelerată a populației orășenești, asemănător tuturor țărilor lumii.

În Craiova de azi se află ruinele străvechii reședințe a tribului geto-dac al
Pelilor, Pelendava, încă din perioada 400-350 î.Hr. Aceasta a fost atestată
documentar pentru prima oară pe Tabula Peutingeriana, o hartă probabil din anul
225 d.Hr.

Castrul roman Pelendava a fost construit în vecinătatea mănăstirii Coșuna, a
cărei construcție a fost începută probabil în anii 1442-1443.

Originea numelui actual al orașului este subiectul multor controverse și
plutește în legendă; singurul lucru care se poate spune cu certitudine este că
numele vine de la slavonescul „kralj” (rege, crai). „Craiova” poate însemna
ținut, țară, națiune și a fost dată probabil de slavii care au numit așa
populația latină-romană din cetatea naturală a Craiovei – națiunea sau
ținutul.[necesită citare]

După unii,[cine?] numele ar veni de la Craiul Iovan (Ioniță Asan), mezinul
fraților Petru și Asan, care devine pentru o perioadă împărat al celui de al
Doilea Țarat Bulgar, dar care, potrivit cronicii grecești a lui Nicetas
Choniates Akominatos, este nevoit să se refugieze la sfârșitul domniei la nord
de Dunăre, unde devine „domn peste niște vlahi din neamul lui”. Teoria potrivit
căreia Craiova devine capitala noii formațiuni pe care a întemeiat-o el este
susținută de cercetători ca L. Candea și V. Oghină, dar și de unele legende
locale legate de lacul Craiovița și fata craiului înecată. Bogdan
Petriceicu-Hașdeu fixează originile numelui orașului în epoca cneazului Ioan,
care apare pe Diploma Ioaniților, cnezat înghițit apoi de voievodatul lui
Litovoi. Există și o altă legendă locală potrivit căreia, în dealul Sf. Dumitru,
un oarecare Iovan, a descoperit în timp ce săpa o fântână un mare tezaur și a
devenit rege peste craioveni. S-a păstrat până în zilele noastre în satele din
jurul Craiovei (pe dealul Bucovățului și Palilula) expresia „norocos ca Iovan”.

Sub acest nume, așezarea Craiovei apare mai întâi în inscripția de pe mormântul
lui Vladislav I, apoi la 1 iunie 1475, într-un hrisov al domnului Laiotă
Basarab.

În afara denumirii așezării antice, Pelendava și a numelui celui actual
(Craiova), pe teritoriul actual al orașului a mai existat prin cu secolele al
VII-lea– al VIII-lea o așezare denumită în latină Ponsiona (pod peste Jiu),
denumirea aflată pe o inscripție găsită pe un fragment de stelă în apropierea
castrului Pelendava datată din secolul al VII-lea. Acest nume apare și într-o
hartă alcătuită în preajma bătăliei de la Nicopole (1396), inclusă într-un
manuscris ce se pastrează la Biblioteca Națională de la Paris.[necesită citare]

O parte a istoricilor, în frunte cu Nicolae Iorga, Bogdan Petriceicu-Hașdeu și
Alexandru D. Xenopol consideră că pe teritoriul de azi al Craiovei a fost
teatrul bătăliei de la Rovine din timpul lui Mircea cel Bătrân.

La sfârșitul secolului al XV-lea, Craiova era un târg, întins pe moșia
puternicilor boieri Craiovești și a Basarabilor. După prima jumătate a secolului
al XVI-lea, Craiova este numită frecvent oraș, fiind cel mai important loc al
schimburilor din zonă.

Apărută în ultimele decenii ale secolului al XV-lea, Marea Bănie de Craiova a
devenit într-un timp relativ scurt cea de-a doua instituție politică a țării ca
importanță, după domnie.

În timpul lui Mihai Viteazul, Craiova a cunoscut o puternică înflorire, izvoare
contemporane prezentând orașul ca un important centru politic și militar.
Craiova a fost în evul mediu și un centru cu un important rol militar și
strategic, fiind un loc de grupare sau regrupare a forțelor militare și centru
de declanșare a acțiunilor antiotomane. Exista la Craiova un corp de oaste pus
la dispoziția Marelui Ban, compus din forța militară a țăranilor de pe domeniile
boierimii, din aparatul de dregători ai Băniei, din țăranii liberi și din
mercenari. În acțiunea de aducere sub stăpânirea sa a Transilvaniei și Moldovei,
lui Mihai Viteazul i-au stat alături frații Buzești -- Stroe, Radu și Preda,
Baba Novac, Banul Mihalcea, Banul Mărăcine, Mârza, Matei Basarab și Radu Șerban.

Acesta a reprezentat un secol zbuciumat pentru viața urbei. În 1735 în Craiova
existau 836 de familii, numărând peste 4000 locuitori.

Boierimea craioveană întâmpină cu ostilitate venirea primului domn fanariot al
Țării Românești, Nicolae Mavrocordat în 1716. După înfrângerea turcilor și Pacea
de la Passarowitz (1718), boierimea a salutat stăpînirea austriacă a Olteniei
(1718 - 1739), dar deja din 1726, când banul Gheorghe Cantacuzino este
destituit, boierii din Craiova încep acțiunile de împotrivire față de
administrația habsburgică. Nemulțumirea populației era provocată de caracterul
sistematic al exploatării, precum și de colectarea centralizată a veniturilor
provinciilor în visteria Curții Imperiale. Amploarea haiduciei din Oltenia a
atins cote nemaintâlnite în Europa, habsburgii eșuează în tentativa de a prelua
puterea de facto în provincie fapt care îi determină să părăsească Oltenia.
Craiova devine între 1735-1770 capitala unei regiuni cufundată în anarhie fără o
apartenență statală reală, în care haiduci ca Iancu Jianu făceau legea. În
această perioadă s-au produs în Craiova importante schimbări și în domeniul
instituțional. Bănia craioveană nu mai constituia instituția care în perioada
anterioară concura pe plan politic domnia țării. În 1761 reședința permanentă a
banilor este mutată de domn la București.

Revenirea la normalitate se petrece în 1770-1771, când Craiova devine capitala
Țării Românești. Bucureștiul era disputat între armatele invadatoare rusești și
cele turcești; iar capitala Țării Românești este mutată la Craiova, domnul
Emanuel Giani-Ruset urmărind de aici desfășurarea ostilităților.

Economia regiunii și prosperitatea Craiovei au avut de suferit din nou la
sfârșitul secolului al XVIII-lea și începutul secolului al XIX-lea în urma
teribilului cutremur din 1790, a ciumei din 1795, a marelui incendiu din 1796,
și datorită transformării orașului în teatru de război în urma atacului turcesc
al pașei Pazvan-Oglu din Vidin, în 1806.

În primele două decenii ale secolului al XIX-lea, Craiova se bucură de înflorire
economică și urbanist-edilitară; un număr tot mai însemnat de locuitori se ocupă
cu meșteșugurile, comerțul și serviciile publice. Craiova ajunge un nod
comercial, administrativ și cultural de prim rang.

Redresarea orașului după dezastrele de la începutul secolului a venit în
deceniul al patrulea, când după pacea de la Adrianopol (1829 și după războiul
ruso-turc dintre anii 1828-1829) au apărut posibilități pentru mai mulți ani de
liniște în țările române.

În timpul revoluției de la 1821 Craiova devine bază militară pentru pandurii
conduși de Tudor Vladimirescu, fost sluger pe moșia boierului craiovean
Glogoveanu.

În timpul ocupației țariste (1828 - 1834), Craiova cunoaște creșteri economice
importante. Existau în 1832 un număr de 595 de prăvălii, din care „197 de lemn
și 398 de zid”. Orașul se menține ca centru comercial al Olteniei; exportă în
Austria și Turcia cereale, piei, ceară, animale, seu și cervis. În 1846 la
Craiova s-a înființat prima societate românească pe acțiuni pentru transportul
cerealelor cu vaporul pe Dunăre, la Brăila.

Intelectualitatea Craiovei s-a situat ferm în primele rânduri ale înnoirilor,
atât în viața urbei, cât și a țării. Un rol deosebit de important în pregătirea
și desfășurarea Revoluției de la 1848 avea să-l aibă corpul profesoral de la
Școala Centrală din Craiova, în frunte cu Ioan Maiorescu.

Dintre revoluționarii care aveau sa dețină un rol marcant în desfășurarea
evenimentelor revoluționare la Craiova se impun Gheorghe Magheru și Costache
Romanescu care au intrat după 1845 în rândurile societății secrete cu caracter
politic „Frăția”.

Nu întâmplător orașul Craiova a fost ales drept loc de întrunire a guvernului
provizoriu și prima capitală a revoluționarilor pașoptiști înainte ca aceștia să
ajungă la București. Se confirma astfel faptul că orașul prezenta o deosebită
importanță în mersul revoluției pașoptiste, că trecerea Craiovei de partea
noilor prefaceri asigură revoluției o bază puternică în întreaga Oltenie.

Populația Craiovei s-a ridicat la jumătatea lui septembrie pentru a-și declara
sprijinul față de revoluția lovită de armatele străine. La 30 noiembrie 1848, în
ajunul intrării în Craiova a primei divizii otomane, evaluată la 10.000 de
ostași și comandată de Hussein-Pașa, sute de săteni din jurul Craiovei și
locuitori ai orașului, înarmați cu puști, sulițe, topoare și coase, au
întâmpinat trupele străine, neținând seama de superioritatea numerică
covârșitoare a acestora.

După retragerea trupelor țariste din Oltenia, în mai 1854, starea de spirit
revoluționară a maselor a sporit. În lunile februarie - martie 1855 avea loc la
Craiova o puternică revoltă, socotită de istorici momentul de vârf al
raporturilor de încordare ce au existat între poporul român și ocupanții săi din
anii 1854 - 1856.

Una dintre marile familii boierești din Craiova - familia Bibescu - a dat Țării
Românești pe ultimii săi doi domnitori: frații Gheorghe Dimitrie Bibescu
(1842-1848) și Barbu Dimitrie Știrbei (1849-1856). Uniunea vamală a Țării
Românești și a Moldovei (1848) - un prim pas pe calea unirii definitive a celor
două țări românești - preocupările pentru întărirea capacității militare de
apărare a țării etc., toate aceste fapte dovedesc receptivitatea celor doi
domnitori la unele imperative ale vremii. Atunci când a fost vorba însă de o
nouă organizare socială, concepută la 1848 și apoi în anii 1857-1859, ei s-au
opus.

În primăvara anului 1857 s-a constituit la Craiova, Comitetul Unionist, în
rândul căruia se remarcau foștii luptători de la 1848: Petrache Cernătescu,
Emanoil Chinezu, Gheorghe Chițu, ș. a.

La 9 octombrie 1857 Adunarea Ad-hoc a Țării Românești a votat în unanimitate
pentru Unirea Principatelor. A doua zi, seara, peste 5-6.000 de oameni din toate
clasele societății se adunaseră la flacăra torțelor și ovaționau. Participând la
această istorică manifestație, pictorul Theodor Aman avea să o imortalizeze în
celebrul său tablou.

În preajma Unirii, Craiova număra circa 25.000 de locuitori, situându-se din
acest punct de vedere imediat după capitala Țării Românești, Bucureștiul.

Încă de la începutul pregătirilor pentru intrarea în Războiul de independență
(1877 - 1878), când trupele românești au fost concentrate la Dunăre, au
participat și unități din Craiova.

Populația crește, astfel încât în 1910 s-au înregistrat 51.404 locuitori. Era al
doilea oraș al fostei Țări Românești, după București.

În 1913 în timpul guvernului Titu Maiorescu se semnează tratatul de pace prin
care se încheie Războiul balcanic, tratat cunoscut în istorie sub numele de
„Pacea de la Craiova”.

Izbucnirea primului război mondial (1914-1918) a fost receptată în mod diferit
de populația Craiovei. Marea majoritate condamna deschis războiul, ca aducător
de mizerie. După doi ani de neutralitate, România intră în război (1916) de
partea Antantei în speranța împlinirii idealurilor de unitate națională.

În anii neutralității (1914-1916), Craiova a devenit un puternic centru militar,
aici fiind cartierul general al „Armatei I”. În august 1916, în momentul
intrării în război, Armata I avea un efectiv de 134.400 de oameni.

Vitejia armatelor române nu a fost suficientă pentru a stăvili ofensiva
armatelor germane și austro-ungare - bine pregătite, dotate cu tehnică de luptă
și având experiența a doi ani de război. După lupte crâncene, armata română a
fost nevoită să se retragă. Craiova este ocupată de trupele germane și
austro-ungare la 21 noiembrie 1916. În periferia Craiovei are loc celebra „șarjă
de la Robănești”, acțiune eroică a cavaleriei române, unde escadronul 3 se
sacrifică pentru a neutraliza poziția turnurilor germane care atacau divizia
1/17 infanterie, formată din resturile Diviziilor 1 și 17, care au avut pierderi
grele în bătălia de la Jiu. Doar 18 soldați au mai fost recuperați atunci.
Jertfa escadronului 3 din Regimentul 9 Rovine a făcut posibil ca Divizia 1/17
infanterie să-și continue marșul în acel întunecat noiembrie al lui 1916.

În perioada interbelică, orașul, situat într-o zonă eminamente agrară,
înaintează cu pași prea mici pe calea industrializării, în raport cu alte zone
urbane ale țării. Marii moșieri din Oltenia, depozitării unor însemnate
capitaluri provenite din despăgubirile de la împroprietărirea țăranilor, își vor
investi fondurile în bănci și instituții comerciale, în acțiuni neproductive.
Numărul celor ce s-au apropiat de industrie a fost extrem de mic. Specific
pentru economia orașului, lipsită de marea producție de fabrică, este ponderea
însemnată pe care o ocupă munca la domiciliu.

În 1940 Craiova devine locul „conferinței romano-bulgare”, în urma discuțiilor
româno-bulgare de la Craiova, s-a semnat un tratat, în 7 septembrie 1940, prin
care sudul Dobrogei (Cadrilaterul) revenea Bulgariei.

Populația orașului crește: 63.215 locuitori în 1930, 84.574 în 1948, 96.897 în
1956, 194.235 în 1974.

De-a lungul dezvoltării lor istorice, toate localitățile noastre din fostele
principate s-au subîmpărțit în mahalale, formațiuni urbanistice echivalente
astăzi cu termenul de cartier sau de suburbie. Termenul are rădăcini în limba
turcă. Mahalalele și-au luat numele, prin tradiție, de la numele, de la hramul
bisericii sau mănăstirii în jurul căreia se formau, odată cu lărgirea
teritorială a așezării și cu creșterea numerică a locuitorilor. Mahalalele își
mai luau numele de la numele moșiei pe care întindeau, de la numele
proprietarului, dacă acesta nu corespundea cu al moșiei, de la numele unei
personalități marcante a cărei viață, ale cărei calități și activități lăsaseră
amintiri trainice în amintirea localnicilor (personalitate laică sau
eclesiastică), de la anumite îndeletniciri sau meșteșuguri care dominau
preocupările locuitorilor mahalalei, de la unele toponimice anterioare, de la
unele evenimente istorice marcante din viața localității sau a mahalalei, precum
și de la diverse amintiri sau legende de sorginte laică sau religioasă. În cazul
bisericilor sau al mănăstirilor, mahalaua dezvoltată împrejur lua numele
acesteia, sau a hramului. În unele cazuri mahalaua împrumuta chiar numele unui
slujitor bisericesc mult respectat, care rămânea imprimat prin numele său în
tradiția locală.

Cu excepția unor localități care s-au suprapus pe locuiri antice grecești sau
romane, toate localitățile noastre au apărut și s-au dezvoltat mai ales în
perioada lungă a evului mediu, chiar dacă au urmat unele rădăcini geto-dace.
Localitățile născute în evul mediu au avut legături cu anumite moșii cu caracter
feudal. Moșiile erau boierești sau domnești. Ele purtau denumiri care numai
uneori corespundeau cu numele proprietarului. Localitățile au luat naștere pe
anumite moșii, dar au rămas înconjurate de alte moșii peste care urmau a se
întinde în cursul dezvoltării ulterioare. Această evoluție istorică a determinat
ca localitățile și mahalalele lor să împrumute numele moșiilor pe care se
dezvoltau. Se poate aprecia că tradiția aceasta a moșiilor boierești sau
domnești care determinau, în parte, denumirea localităților și a mahalalelor a
durat, la noi, până în 1864, când s-a trecut la secularizarea averilor
mănăstirești și când s-au desființat rangurile și privilegiile boierești, sub
domnia lui Alexandru Ioan Cuza. Craiova, localitate cu tradiție medievală,
centru polarizator de primă mărime în Țara Românească, a cunoscut atribuirea
denumirilor cartierelor sale de început, a mahalalelor, după tradițiile
amintite, putând constitui chiar un exemplu în lumea localităților românești.

O primă subîmpărțire a Craiovei în mahalale am găsit-o întocmită la 18 Ghenar
1835 în Arhivele Statului - Bunuri publice - Condica nr. 26. Ea a apărut sub
denumirea : „Catagrafia plășii orașului Craiovii, capitala județului Doljiu,
arătând mahalalele, numele moșiilor, bisericile cu hramul lor, preoți, diaconi
și țârcovnici” - în publicația Arhivele Olteniei Nr. 53/1931. Această catagrafie
prezintă următoarele 27 de mahalale : (numărul familiilor se referă numai la
„dajnici i boieri”, adică numai la cei ce plăteau bir și la boieri)

La numai trei ani după catagrafia anului 1835 s-a procedat la o alta, probabil
ca urmare a cutremurului memorabil din 1838. Totodată s-a procedat și la o
inventariere amănunțită a stricăciunilor provocate bisericilor cu ocazia
cutremurului. Noua catagrafie s-a întocmit „potrivit cu așezarea cinstitei
comisii catagraficești”. Orașul a fost împărțit și de această dată în mahalale
grupate în jurul bisericilor parohiale. La socotirea populației s-au luat în
considerație tot „numai creștini dajnici i boieri”. La statistica din 1838 s-au
enumerat numai 26 de mahalale, cu una mai puțin decât în 1835, eliminându-se
Mahalaua Haralambie. Despre aceasta nu s-a precizat pe ce moșie s-ar fi aflat și
nici numărul de familii păstorite de parohie. Nu s-a precizat nici dacă era cu
adevărat o parohie sau o proprietate de familie. O parte din mahalale au fost
altfel definite, probabil cu mai multă atenție :

Craiova este un oraș cu numeroase construcții vechi: biserici, case și palate
boierești sau alte construcții laice[necesită citare].

Biserica Madona Dudu, catedrala Maicii Domnului, este un adevărat loc de
pelerinaj. Ridicată între anii 1750 - 1756, biserica a fost refăcută în 1844
după ce a fost distrusă de cutremurul din 1831. Pictura bisericii poartă
semnătura lui Gheorghe Tattarescu. Biserica a fost numită astfel după icoana
făcătoare de minuni a Maicii Domnului care - spune legenda - ar fi fost găsită
într-un dud aflat pe locul unde a fost construit ulterior altarul.

Cea mai veche construcție din zona Craiovei care s-a păstrat, atestată ca atare,
este mănăstirea Coșuna - Bucovățul Vechi. Ea se înscrie în categoria
construcțiilor religioase-monumente din Țara Românească. O veche cartografiere
susține că mănăstirea ar fi fost zidită în 1483 (părere la care subscriu,
deopotrivă, istoricii Bogdan Petriceicu Hașdeu și Nicolae Iorga). Pentru zidirea
bisericii s-a folosit piatră (pentru temelie) și cărămidă (pentru soclu și
ziduri) din castrul roman Pelendava.

O altă biserică importantă este biserica Jitianu, ctitorie a lui Șerban Voievod
(1654 - 1658). Biserica a fost restaurată în 1717, 1852, 1910, 1926 și 1958.
Astăzi, în interiorul clădirii civile a mănăstirii se află o bogată colecție de
odoare ale artei medievale din Oltenia.

Alte biserici importante sunt: Biserica Sfântul Ilie, construită în 1720 de
vornicul Ilie Oteteleșanu și marii negustori ai orașului și zugravită de
pictorul Constantin Lecca între anii 1840 - 1841, refăcută în 1893, pictura
actuală fiind cea executată de Gheorghe Ioanid și Gheorghe Tattarescu), Biserica
Tuturor Sfinților (1700), Biserica Sfântu Gheorghe Vechi (1730), Mănăstirea
Obedeanu (1747), Biserica Mântuleasa (1786), Biserica Sfântul Nicolae (1794),
Biserica Evanghelică (1872).

Un loc aparte între construcțiile vechi îl ocupă Catedrala Sfântul Dumitru,
protectorul orașului Craiova, care apare și pe blazonul orașului. Ridicată pe
locul unei biserici mai vechi ctitorită de boierii Craiovești la sfârșitul
secolului al XV-lea(1483) sau începutul secolului al XVI-lea, Biserica Domnească
este considerată a fi opera lui Matei Basarab - după cele scrise în pisania din
1652. Catedrala actuală Sfântul Dumitru a fost ridicată în 1889 pe locul fostei
biserici distruse de cutremurul din 1840 în vatra veche a orașului, după
planurile arhitectului francez Lecomte de Nouy. Picturile interioare au fost
realizate între anii 1907-1933. Fosta Biserică Domnească a devenit catedrală
ortodoxă în 1940. Icoana Sfântului Dumitru a fost executată în mozaic venețian.
Patrimoniul metropolitan păstrează odoare valoroase, printre care se numără un
vas bizantin datând din secolul al XV-lea - mărturie a continuității spirituale
românești în acest spațiu.

Casa Băniei este cea mai veche clădire laică existentă azi în oraș, datând din
anul 1699; după aprecierile istoricilor de artă, ea continuă una mai veche, din
secolul al XV-lea, clădită de Barbu Craiovescu. Refăcută de Constantin
Brâncoveanu, Casa Baniei are două nivele, cu camere cu bolți de cărămidă la
parter, cu camere și cerdace la etaj. Aici se aduna divanul Craiovei.

După 1800 se încearcă o sistematizare a orașului: se pavează principalele străzi
cu bazalt artificial, gresie de Yvoir sau porfir aduse din Elveția, Franța sau
Belgia; se fac trotuare, iar pe marginea acestora se plantează pomi.

În 1854 se introduce iluminatul public, prin lămpi cu ulei de rapiță, apoi
începând cu anul 1858 se folosesc lămpi cu petrol, pentru ca în 1887, la Teatrul
Theodorini, să se aprindă primele becuri electrice, iar din 1896 orașul să aibă
propria sa uzină electrică.

O ilustrare a acestui stil la Craiova o constituie „Palatul Jean Mihail”
realizat între anii 1899 - 1907 de către arhitectul francez Paul Gottereau, la
cererea lui Constantin Mihail - unul dintre cei mai bogați oameni ai României
din acele vremuri. Palatul era conceput pentru a servi ca locuință particulară.
La construcția sa s-au folosit materiale de cea mai bună calitate: valoroasa
stucatură, în parte aurită, luminatoarele, oglinzile venețiene, plafoanele
pictate, candelabrele din cristal de Murano, coloanele, scările din marmură de
Carrara, pereții tapisați cu mătase de Lyon, lambriurile, mobilierul stil,
feroneria, toate dădeau încăperilor un aer de eleganță și gust rafinat. Palatul
a fost acoperit cu ardezie și dotat de la început cu instalație electrică și
încălzire centrală. Constantin Mihail moare în 1908, iar palatul îi va reveni
fiului său cel mic, Jean Mihail. Palatul a fost donat statului în anul
1936. Astăzi clădirea adăpostește Muzeul de Artă din Craiova.

Palatul Vorvorenilor – actualul sediu al Mitropoliei Olteniei – este un palat cu
aspect impresionant, realizat după planurile arhitectului D. Maimarolu; el
prezintă influența mai târzie a Renașterii franceze, caracterizată prin
acoperișuri mansardate, multitudine de ornamentări și stucaturi, respectiv
interioare bogat decorate.

Realizarea fostului Palat de Justiție (astăzi sediul central al Universității) a
fost proiectată, în 1890, de arhitectul Ion Socolescu. Edificiul este o
ilustrare a neoclasicismului în arhitectură.

O altă construcție deosebită este clădirea fostei Bănci a Comerțului, acum
sediul Primăriei Craiovei. Proiectată de arhitectul Ion Mincu, este terminată în
1916 de către elevul său Constantin Iotzu. Clădirea are un interior bogat
decorat cu stucaturi, vitrouri, mozaicuri venețiene și grilaje de fier forjat.

O construcție interesantă, viguroasă, cu caractere arhitectonice populare, este
fostul Palat Administrativ, astăzi sediul Prefecturii și Consiliului Județean
Dolj. Operă a arhitectului Petre Antonescu, această clădire a fost realizată
între anii 1912-1913.

Clădirea care adăpostește muzeul a fost ridicată în 1896 după planurile
arhitectului francez Paul Gottereau. Unul din principalele puncte de interes ale
muzeului este reprezentat de galeria care expune câteva din operele marelui
sculptor Constantin Brâncuși. Lucrările expuse aici datează din prima perioadă
de creație a artistului, care a urmat Școala de Arte și Meserii din Craiova. În
cele două săli ale muzeului afectate cabinetului Constantin Brâncuși sunt expuse
șase lucrări: „Sărutul” - realizat în piatră în 1907, „Vitellius” - cea mai
veche lucrare a sculptorului, realizată în 1898 din ghips, „Tors de femeie” -
lucrare din marmură ce datează din 1909, „Orgoliul” - executat în 1905, „Cap de
băiat” realizat în 1906, „Domnișoara Pogany”, „Scaun” și respectiv „Ecorșeul” -
executat în ghips în 1902.

Muzeul Olteniei este unul dintre cele mai cunoscute muzee ale orașului.
Înființat în 1915, muzeul este organizat în 3 secții: etnografie, istorie și
științele naturii. Muzeul dispune de un bogat patrimoniu ce cuprinde colecții de
numismatică și arheologie precum și diverse obiecte și documente ce ilustrează
principalele evenimente istorice ale acestor meleaguri. Muzeul a fost organizat
pe baza donațiilor făcute în 1908.

În Craiova interbelică se construiește așa-numită Casa Alba (pe una din laturile
grădinii centrale – English Park – realizată în stilul unui scuar londonez),
după planurile arhitectului Constantin Iotzu.

Dintre realizările contemporane trebuie amintit noul edificiu al Teatrului
Național, inaugurat în 1973, aflat printre primele trei teatre din România,
Filarmonica de Stat „Oltenia”, înființată în 1947 (gazda unor festivaluri
naționale și internaționale de renume), precum și Teatrul de Operă și Operetă
„Elena Theodorini” (fostul Teatru Liric).

Titlul de cetățean de onoare al orașului Craiova a început să fie acordat din
anul 1993 personalităților care au contribuit la dezvoltarea și promovarea
orașului dar și celor care s-au distins în mod deosebit în diverse domenii.

Transportul în comun în orașul Craiova a fost înființat în septembrie 1948 având
în parc 2 autobuze primite de la București. La ora actuală Craiova beneficiază
de o varietate de trasee rapide, normale, dar și de o linie de tramvai ce se
întinde pe o distanță de 18,4 km .

Aeroportul Internațional Craiova este așezat la ieșirea estică a orașului la 7
km de centru.

- Milano Bergamo - 3 zboruri/săptămână - Londra Luton - 5 zboruri/săptămână -
Roma Ciampino - 2 zboruri/săptămână - Bologna BLQ - 2 zboruri/săptămână -
Barcelona El Prat BCN - 2 zboruri/săptămână

Craiova este un vechi centru universitar de prestigiu al învățământului
românesc. Învățământul organizat este instituit aici în 1759 de Constantin
Obedeanu. În primăvara anului 1826 școala Obedeanu este transformată în Școala
Națională de Limba Română. Ca vechime este a doua școală românească de grad
mediu, după liceul „Sfântu Sava” din București (1818).

Ca urmare a cerințelor mereu crescânde ale exportului s-a înființat la Craiova,
în 1846, prima societate românească pe acțiuni pentru transportul cerealelor cu
vaporul pe Dunăre, la Brăila.

În preajma anului 1860 în Craiova existau 4.633 clădiri, dintre care 3.220 case,
26 biserici, 11 școli, 60 fabrici-ateliere. Existau și aproximativ 90 de
stabilimente cu caracter industrial, dintre care: 12 mori, 3 fabrici de bere, 2
fabrici de gaz și ulei, 4 tăbăcării, 2 tipografii. Statisticile înscriu
existența la Craiova a 57,7% din numărul total al meseriașilor din cuprinsul
județului Dolj (1.088 meseriași, 697 calfe și 485 ucenici).

La 26 octombrie 1896 intră în funcțiune uzina electrică a Craiovei (cu
echipamente AEG - Allgemeine Elekticitäts-Gesellschaft), având o putere
instalată de 310 cai-putere, și care alimenta 365 de lămpi de pe 39 de străzi
într-o rețea de 30 de kilometri. Craiova a fost primul oraș al țării alimentat
cu curent electric pe bază de motoare cu combustie internă.

În anul 1900, Craiova deținea 43,1% din numărul întreprinderilor din Oltenia,
cuprinzând 924 de firme (dintre care 20 aparțineau industriei mari, folosind
1078 de muncitori). În 1925, numărul firmelor încadrabile în „industria mare” se
ridică la 40, iar în 1930 numărul de muncitori este de 5.530.

În perioada interbelică, orașul, fiind situat într-o zona eminamente agrară,
înaintează cu pași prea mici pe calea industrializării. Astfel, în 1939, în
Craiova existau numai 7 întreprinderi cu peste 100 de muncitori: Fabrica de
postav „Oltenia”, „Scrisul Românesc, Fabrica de paste făinoase „Concordia”,
Fabrica de pâine și paste făinoase „Barbu Druga”, „Semănătoarea”, Uzina
Electrică și Fabrica de pâine „Traiul”.

Începând cu anii 1960 orașul devine un puternic centru industrial; se dezvoltă
industria constructoare de mașini și utilaje, de avioane, industria chimică,
alimentară, ușoară, a materialelor de construcții, industria electrotehnică,
industria extractivă și industria energetică.

După decembrie 1989, s-a remarcat o scădere a producției în domeniul industrial,
totuși industria continuă să reprezinte ramura de activitate cu mare pondere în
economia orașului (70%).

În perioada ulterioară revoluției se înregistrează progrese reale în dezvoltarea
serviciilor de telecomunicații, a serviciilor bancare și de asigurări, a
serviciilor de consultanță în afaceri (CDIMM, Centrul Româno-American). La
nivelul județului are loc o creștere spectaculoasă a numărului de firme mixte și
a valorii capitalului investit. Raportându-ne la mărimea capitalului străin
investit, după Coreea de Sud (care a investit în Daewoo Automobile Romania), cel
mai mare volum de investiții provine, în ordine descrescătoare, din: Italia,
Belgia, Austria, Germania, Elveția, Grecia, Israel.

Populația ocupată actual - de circa 260.000 persoane[necesită citare] - se
repartizează astfel: 38% în industrie, 15% în comerț și reparații, 10% în
transporturi și depozitare, 8% în învățământ și 5,7% în domeniul medical.

Craiova este și nod feroviar cu stație de triaj în vestul orașului (Craiova
Triaj).

Craiova este împărțită în 17 cartiere. Printre ele se numără și cartierul
Craiovița Nouă cu o populație de peste 100.000 de locuitori.

Sectorul construcțiilor rezidențiale din Craiova luptă din greu cu criza
financiară.

CS Universitatea Craiova este cea mai renumită[necesită citare] echipă din
Oltenia, câștigătoare a patru campionate ale Ligii I, și de 6 ori câștigătoare a
cupei României. Clubul Universitatea Craiova este unul dintre cele mai titrate
cluburi de fotbal din România fiind și prima echipă românească de fotbal ajunsă
în semifinalele Cupei UEFA ediția 1982-1983. Palmaresul echipei de fotbal este
impresionant.

Înființată în 1948, s-a numit inițial Clubul Sportiv Universitar Craiova (CSU
Craiova) și a aparținut Asociației Naționale a Studenților din România (ANSR).
În 1950 a fost redenumită Știința Craiova, nume rămas și astăzi drag multora
dintre suporterii Universității Craiova. Din 1966 până în prezent clubul se
numește Universitatea Craiova.

A fost prima echipă din România care s-a calificat într-o semifinală de Cupele
Europene la fotbal, în sezonul 1982-1983 și prima echipă din România calificată
în sferturile de finală ale Cupei Campionilor Europeni, în sezonul 1981-1982; de
asemenea a fost prima echipă din România care a eliminat formații din Germania
(FC Kaiserslautern) și Anglia (Leeds United). Echipa joacă pe stadionul Ion
Oblemenco din anul 1966, atunci fiind construit, inițial numindu-se stadionul
Central. După moartea celui mai iubit dintre jucătorii echipei, Ion Oblemenco,
s-a luat hotărârea ca stadionul să preia numele idolului Băniei.



https://ro.wikipedia.org/wiki/Noua_Zeeland%C4%83

Noua Zeelandă (Aotearoa în maori, New Zealand în engleză) este o țară insulară
compusă din două insule mari și mai multe insule mici, situate în sud-vestul
Oceanului Pacific. Printre națiunile Pacificului de Sud, Noua Zeelandă are cea
mai mare și cea mai industrializată economie și este a doua după Papua Noua
Guinee ca populație. Noua Zeelandă este notabilă pentru izolarea ei, fiind
separată de Australia, la Nord-Vest, prin Marea Tasmaniei (cca. 2000 km
distanță). Cei mai apropiați vecini sunt Noua Caledonie, Fiji și Tonga.
Majoritatea populației este formată din descendenții europeni (Pakeha - în
limbajul localnicilor), indigenii Māori fiind cea mai mare minoritate. Non-Māori
polinezieni (samoanii) și populația asiatică constitue de asemenea minorități
importante, în special în orașe.

Oficial, Elisabeta a II-a a Marii Britanii este Regina Noii Zeelande și este
reprezentată în țară de Guvernatorul General al Noii Zeelande (funcție
non-politică). Puterea politică este deținută de Primul Ministru care este
conducătorul guvernului în Parlamentul Noii Zeelande, ales democratic. Monarhia
Regatului Noii Zeelande include Insulele Cook și Niue, care sunt total
auto-guvernate, Tokelau, care se transformă în forma auto-guvernată, și Colonia
Ross pe care Noua Zeelandă o revendică în Antarctica.

Noua Zeelandă este una dintre cele mai noi populații formate. Polinezienii
stabiliți aici au ajuns în ale lor waka între secolul al XIII-lea și secolul al
XV-lea, formând populația și cultura indigenă Māori. Locuitorii Insulelor
Chatham se stabilesc în sud-estul Noii Zeelande formând categoria de populație
Maoriori, dar încă se dezbate dacă ei s-au mutat aici din altă parte a Noii
Zeelande sau de altundeva din Polinezia. Majoritatea Noii Zeelande a fost
divizată în teritorii tribale numite rohe, toate resursele fiind controlate de
iwi ('trib'). In mod normal două iwi nu controlau aceași rohe. Māori au adaptat
la alimentația lor consumul resurselor marine, flora și fauna, vânătoarea
marilor păsări moa (care în scurt timp au dispărut), și a șoarecelui Polinezian
(Rattus exulans) a cartofului dulce (kumara; Ipomoea batatas), pe care ei le-au
introdus în teritoriu.

Primii Europeni cunoscuți, care au ajuns în Noua Zeelandă, au fost conduși de
Abel Janszoon Tasman, care a navigat în susul coastei de vest a insulelor de Sud
și Nord în 1642. El a numit-o Staten Land, crezând că face parte din tărâmul
Jacob Le Maire descoperit în 1616 pe coasta statului Chile. Staten Landt apare
pe primele hărți ale lui Tasman, dar această denumire a fost schimbată de către
cartografii olandezi (Dutch) în Nova Zeelandia, după provincia neerlandeză
Zeeland, la ceva timp după ce Hendrik Brouwer a demonstrat în 1643 că teritoriul
Americii de Sud este o insulă. Latinescul Nova Zeelandia devine Nieuw Zeeland în
neerlandeză. Locotenentul James Cook .

Noua Zeelandă are o climă temperat-oceanică. Valorile istorice maxime și minime
sunt 42.4 °C (108.3 °F) la Rangiora, Canterbury și −21.6 °C (−6.9 °F) la Ophir,
Otago. Iarna este necesară încălzirea casei. Aceste temperaturi sunt extremele,
în mod normal în timpul iernii temperatura nu coboară sub zero grade, decât
noaptea, iar in timpul verii rar depășește 30 °C. Căderile de zăpadă sunt foarte
rare iarna.

Sportul are un rol major în cultura Noii Zeelande, un rol special avându-l
rugbyul. Alte sporturi populare sunt cricket, netball, basket, fotbal și rugbi
în XIII. În general Noua Zeelandă are rezultate bune la Jocurile Olimpice și
Jocurile Commonwealthului.

Rugbiul este legat de identitatea națională a Noii Zeelande. Echipa națională de
rugbi, All Blacks, având cel mai bun palmares dintre toate celelalte echipe
naționale de rugbi. Noua Zeelandă a găzduit Campionatul Mondial de Rugby din
1987, ediția inaugurală, și va mai găzdui ediția din 2011. Haka, un dans
războinic tradițional māori, este interpretat de către echipa națională la
începutul fiecărui meci internațional.



https://ro.wikipedia.org/wiki/Balon_cu_aer_cald

Balonul cu aer cald este un tip de balon, de obicei aproape sferic, care pentru
a pluti se folosește de faptul că aerul cald (din interior) are o densitate mai
mică decât cea a aerului mai rece (din exterior). Este cea mai veche tehnologie
de zbor dezvoltată de oameni.

Primul zbor liber al unui balon cu aer cald a avut loc la 21 noiembrie 1783, la
Paris, Franța și a fost realizat de Jean-François Pilâtre de Rozier și François
Laurent d'Arlandes, într-un balon cu aer cald construit la 14 decembrie 1782 de
către frații Montgolfier. Actualmente baloanele cu aer cald pot avea cele mai
diverse forme, de la rachete la cârnați și ursuleți.

Anvelopele baloanelor au volume cuprinse între 1800 m³ și 9000 m³. Pentru
activități sportive și publicitate se folosesc anvelope de sub 4000 m³, iar
pentru zboruri cu pasageri sunt recomandate anvelope de peste 4000 m³.

Pasagerii sau încărcătura sunt transportați într-o nacelă care conține și o
sursă de căldură, cel mai adesea un arzător orientat spre interiorul anvelopei,
care eliberează flăcări de până la 6 m lungime, cu scopul de a încălzi aerul
interior. Combustibilul utilizat în acest scop este propan sau amestec de propan
și butan. Presiunea normală de lucru este între 5-10 bari. Aerul încălzit este
dirijat spre interiorul anvelopei balonului și îl face să se ridice, deoarece
densitatea sa este mai mică decât cea a aerului din afară.

Spre deosebire de baloanele cu gaz mai ușor decât aerul, cele cu aer cald nu
trebuie să fie închise ermetic, deoarece gazul din interior nu este ținut sub
presiune, ci are aceeași presiune cu aerul înconjurător. Astăzi, anvelopele
baloanelor sunt cel mai adesea confecționate din nylon, iar gura balonului
(partea inferioară, mai apropiată de sursa de căldură) este realizată din
material rezistent la ardere, cum ar fi Nomex.



https://ro.wikipedia.org/wiki/Cartoon_Network

Cartoon Network este un canal de televiziune din SUA care difuzează desene
animate, deținut de Turner Broadcasting System, divizie a Time Warner. Canalul
difuzează în principal desene animate, dar și programe live action. A fost
fondat de Betty Cohen și lansat în Statele Unite la 1 octombrie 1992. A fost
lansat în România pe 1 septembrie 1998.

Este dedicat copiilor și adolescenților cu vârste cuprinse între 9 și 16 ani,
dar și conținut destinat pentru vârste mai mari prin intermediul programelor
Toonami și Adult Swim (în Statele Unite), tratat ca entitate separată în vederea
măsurării ratingului. Printre programele originale ale studiourilor Cartoon
Network se numără Laboratorul lui Dexter, Johnny Bravo, Vaca și puiul, Eu sunt
Nevăstuică, Fetițele Powerpuff, Ed, Edd și Eddy și Curaj, câinele cel fricos.

Cartoon Network este postul de televiziune pentru copii care difuzează seriale
de animație – atât comedii precum Uimitoarea lume a lui Gumball, Să-nceapă
aventura, Un show obișnuit, cât și seriale de acțiune și aventuri ca Ben 10,
Bakugan, Star Wars: Războiul clonelor sau Generator Rex. Experiența Cartoon
Network este completată de jocurile, concursurile și informațiile de pe
www.CartoonNetwork.co.uk. Cartoon Network este disponibil în 26 de limbi, în 25
de versiuni separate din 166 de țări și în 260 de milioane de case din întreaga
lume.

La data de 4 august 1986, Turner Broadcasting System, deținută de Ted Turner, a
achiziționat Metro-Goldwyn-Mayer/United Artists de la Kirk Kerkorian; din cauza
datoriilor MGM/UA, Turner vinde MGM-ul înapoi lui Kerkorian la 17 octombrie 1986
după numai 74 de zile. Totuși, Turner a păstrat o mare parte a arhivei MGM/UA cu
filme și desene animate lansate până în mai 1986, formând Turner Entertainment.

La data de 3 octombrie 1988 este lansat canalul TNT, care difuzează desenele
animate din arhiva MGM. Printre acestea se numărau desenele de scurt metraj
Looney Tunes și Merrie Melodies de dinainte de 1948, Merrie Melodies ale lui
Harman-Ising și desenele cu Popeye ale Fleischer Studios/Famous Studios.

În 1991, Turner Entertainment a achiziționat studioul de animație Hanna-Barbera
Productions pentru 320 de milioane de dolari.

La data de 18 februarie 1992, Turner Broadcasting System anunță lansarea unui
post destinat exclusiv desenelor animate pe care va difuza o parte din arhiva
MGM/UA, dar și desene ale Hanna-Barbera. Cartoon Network nu a fost primul canal
de televiziune care s-a bazat doar pe desene animate pentru a atrage audiență;
totuși, a fost primul canal care a difuzat desene animate 24 de ore din 24.
Turner a decis ca postul să difuzeze non-stop ca urmare a experimentului reușit
cu CNN, canal de știri care difuza tot non-stop. Turner a crezut că îl poate
replica și cu Cartoon Network.

Cartoon Network a fost lansat la 1 octombrie 1992, aceasta fiind prezentată de
Droopy în programul intitulat Droopy's Guide to the Cartoon Network, în timpul
căruia a fost difuzat primul desen animat al postului, The Great Piggy Bank
Robbery. La început au fost difuzate desenele de scurt metraj ale Warner Bros.
(în special Looney Tunes și Merrie Melodies), Popeye (din perioada 1933–1957),
MGM și Hanna-Barbera, desene difuzate anterior pe TNT.

Una din provocările cu care Cartoon Network s-a luptat a fost răspândirea
limitată în cadrul rețelelor locale de cablu. La lansarea din 1 octombrie 1992,
canalul era difuzat de numai 233 de rețele de cablu. Canalul a fost preluat de
furnizorii de cablu din New York, Philadelphia, Washington D.C. și Detroit. La
data lansării canalului, Cartoon Network avea o librărie de desene animate de
peste 8500 de ore. Cartoon Network a beneficiat și de pachetele în care a fost
inclus, fiind oferit gratuit odată cu abonarea la canalele surori TNT și TBS. Pe
toate cele trei canale au fost difuzate desene noi, printre care The Real
Adventures of Jonny Quest, și 2 Stupid Dogs, cu TNT și TBS făcând reclamă
programelor difuzate pe Cartoon Network. Ratingurile mari pe care le-a obținut
Cartoon Network în următorii doi ani au dus la includerea acestuia pe scară
largă. La sfârșitul anului 1994, Cartoon Network a devenit „al cincilea cel mai
popular canal de televiziune din Statele Unite”.

Primulul serial original al canalului a fost The Moxy Show, o antologie de
desene animate difuzată pentru prima dată în 1993. O altă serie originală
produsă de Cartoon Network a fost Space Ghost Coast to Coast în 1994, dar
aceasta era compusă din desene animate nelansate sau reciclate din arhiva
Hanna-Barbera, invitați reali și reprezentanți ai contraculturii, fiind
organizată sub forma unui talk-show parodie. Programul a fost apreciat de
adolescenți pentru perspectiva „hip” adoptată. De același tratament a avut parte
și spoturile de prezentare ale Scooby-Doo, „Scooby-Doo Project”, o parodie după
The Blair Witch Project. Au existat totuși și rebooturi care nu au avut același
succes. A Day in the Life of Ranger Smith și Boo Boo Runs Wild (1999) erau două
desene de scurt metraj cu o nouă abordare asupra persojelor secundare din Yogi,
produse de John Kricfalusi. Stilul de umor din acestea, precum și glumele cu
tentă sexuală din ele au fost considerate nepotrivite, astfel că postul Cartoon
Network le-a difuzat foarte rar.

În 1994 a fost fondată noua divizie a Hanna-Barbera, Cartoon Network Studios,
care a început să lucreze la What a Cartoon! (de asemenea cunoscut sub
denumirile World Premiere Toons și Cartoon Cartoons). Programul a debutat în
1995, și includea desene animate de scurt metraj produse de Hanna-Barbera, dar
și de alți animatori independenți. Canalul a promovat seria în încercarea de a
se întoarce la „zilele clasice” ale studiourilor de animație, oferind control
total animatorilor, bugete mari, și fără a-i obliga să recurgă la animație
limitată. Proiectul a fost aprobat de conducerea Cartoon Network și animatorii
John Kricfalusi și Fred Seibert. Kricfalusi era creatorul seriei animate The Ren
& Stimpy Show, care era angajat pe post de consultant, în timp ce Seibert
lucrase la Nicktoons și alte blocuri de desene animate ale Nickelodeon și precum
Oh Yeah! Cartoons and Random! Cartoons. De la lansare până în 1995, crainicii
adăugau și articolul „the” înaintea lui "Cartoon Network". În 1996, Turner
Broadcasting System a fuzionat cu Time Warner (care sub vechea denumire, Warner
Communications, a creat postul rival Nickelodeon în 1977, acum deținut de
Viacom). Acest lucru a dus la mărirea arhivei de desene animate cu desenele
Sunset Productions de după 1948.

Cartoon Network a reușit să evalueze corect potențialul desenelor animate, unele
dintre ele servind ca episoade-pilot pentru noile serii, semnând contracte cu
creatorii lor în vederea lansării unor noi serii. Conform unui vot ținut de
Cartoon Networn în 1995, cel mai popular scurt-metraj a fost Laboratorul lui
Dexter, fiind și primul desen animat inclus în blocul What a Cartoon! în 1996.
Între anii 1997 și 1999 au urmat alte trei serii bazate tot pe desenele de scurt
metraj prezentate în cadrul What a Cartoon!, și anume Johnny Bravo, Vaca și
puiul, I Am Weasel (cu ultimele două ca făcând parte din același serial în două
segmente diferite; în cele din urmă Eu sunt nevăstuică a fost produs ca serial
separat), Fetițele Powerpuff, Curaj, câinele cel fricos, și Mike, Lu și Og. În
1999 a fost lansat Ed, Edd și Eddy, toate aceste seriale bucurându-se de succes
din partea criticilor și în rândul publicului. Toate acestea au fost difuzate
mai ales în cadrul blocului de desene Cartoon Cartoon Fridays, noaptea de vineri
fiind rezervată premierelor noilor episoade și serii începând cu 11 iunie 1999.

În 1997 Cartoon Network a lansat blocul de programe Toonami. În cadrul acestuia
erau difuzate desene animate de acțiune și anime-uri precum Sailor Moon, Tenchi
Muyo!, Gundam Wing și Dragon Ball Z. Gazda Toonami-ului a fost până în 1999
personajul Moltar din franciza Space Ghost, urmat de un personaj original,
robotul „T.O.M.”. Tot în 1997 compania Teletoon, care avea să vândă CN-ului
desene animate în deceniul următor, a lansat canalul Télétoon, pe care au fost
difuzate o parte din desenele animate de la Cartoon Network.

La data de 1 septembrie 1998 Cartoon Network a fost lansat și în România, toate
desenele fiind difuzate în limba engleză. Inițial postul Cartoon Network a fost
partajat cu TCM pe rețelele de cablu românești.

La data de 1 aprilie 2000, Cartoon Network a lansat canalul Boomerang, care
inițial a fost un bloc de programe în cadrul căruia erau difuzate în principal
seriale animate de dinainte de anii '90.

În 2001 au fost lasate trei noi serii originale: Patrula timpului, Samurai Jack
și Grim & Evil. La data de 18 iunie, Betty Cohen, care ocupa funcția de
președinte a Cartoon Network încă de la lansarea programului, a demisionat din
cauza neînțelegerilor avute cu Jamie Kellner, pe atunci CEO al Turner
Broadcasting. La data de 22 august Jim Samples este numit managerul general al
Cartoon Network Worldwide. La data de 2 septembrie a debutat Adult Swim, cu un
episod din Home Movies; blocul de programe era inițial difuzat duminică seara
precum și miercurea. Printre programele difuzate se numără Harvey Birdman:
Attorney at Law, Sealab 2021, The Brak Show, Aqua Teen Hunger Force și Space
Ghost Coast to Coast.

În 2002 au fost lansate Ce s-a întâmplat cu... Robot Jones? și Nume de Cod:
Clanul Nebunaticilor de Alături; primul serial nu a avut succes, însă al doilea
a fost difuzat până în 2008. La data de 3 iulie 2002 Cartoon Network a lansat
primul film bazat pe o serie proprie, Fetițele Powerpuff: Filmul. A primit
recenzii pozitive și a avut încasări de 16,4 milioane de dolari și un buget de
11 milioane de dolari.

În 2003 au fost lansate Negrele aventuri ale lui Billy și Mandy și Răul cu
Carne, ambele spinoff-uri ale Grim & Evil. Au fost urmate în 2004 de Mega XLR,
Casa Foster pentru prieteni imaginari și Hi Hi Puffy AmiYumi. La data de 14
iunie 2004, Cartoon Network și-a schimbat logoul original, cu unul în care au
rămas literele „C” și „N”, venind și cu un nou slogan, „Acesta este Cartoon
Network!” Această schimbare a făcut parte dintr-o campanie de rebranding în care
personaje 2D interacționau într-un oraș general pe calculator compus din locuri
din serialele lor. La această dată, aproape toate programele clasice ale Cartoon
Network au fost mutate pe Boomerang pentru a face loc noilor serii.

În 2005 au debutat două noi serii originale: Juniper Lee și Tabăra lui Lazlo,
urmate în 2006 de Ben 10, Colegul meu de sală e o maimuță, Băiatul Veveriță și
Clasa lui 3000. În același an au fost difuzate pentru prima dată trei filme de
televiziune: Clanul nebunaticilor de alături: Operațiune Z.E.R.O., Foster's Home
for Imaginary Friends: Good Wilt Hunting și Re-Animated. În același an,
majoritatea desenelor mai vechi lansate prin Cartoon Cartoons (precum Dexter's
Laboratory și The Powerpuff Girls) mai erau difuzate doar în segmente de
jumătate de oră în cadrul blocului de programe The Cartoon Cartoon Show.

Jim Samples și-a dat demisia pe 9 februarie 2007, în urma unei amenințări cu
bomba din Boston care s-a dovedit a fi o alarmă falsă, cauzată de pachete
răspândite în oraș ca parte a unei campanii de marketing care promova serialul
Aqua Teen Hunger Force al Adult Swim. Succesorul său, Stuart Snyder, a fost
numit în funcție la data de 2 mai. La 1 septembrie, look-ul canalului a fost
refăcut, având ca motiv principal cântecul Fall is Just Something That Grown-Ups
Invented al celor de la The Hives. Tot în 2007 au debutat serialele Din mintea
lui Jimmy, precum și George, regele junglei, 6teen, Chaotic, Bakugan, Exaltații
și Drama Totală, toate acestea fiind importate de la canalul canadian Teletoon.
Din octombrie 2007 până în 2009, Cartoon Network a difuzat 40 de episoade din
fosta serie Fox Kids, Goosebumps.

În 2008 Cartoon Network a anunțat lansarea The Cartoonstitute, condus de
animatorii Craig McCracken ca producător executiv și Rob Renzetti, program
similar cu What a Cartoon!, prin care se dorea crearea a 150 de seriale animate
în 20 de luni. Cartoonstitute a fost anulat după ce animatorul Craig McCracken
(creatorul Fetițelor Powerpuff și a Casei Foster pentru prieteni imaginari) a
părăsit canalul în 2009, după o activitate de 15 ani. Din serialele create până
atunci au fost alese trei: Un show obișnuit, Secret Mountain Fort Awesome și
Unchiul bunic. La 14 iulie 2008, canalul a primit o nouă interfață creată de
Tristan Eaton și animată de Crew972, prin care au fost incluse personajele
numite Noods.

În iunie 2009, Cartoon Network a introdus un bloc de seriale live-action numit
„CN Real”, cu seriale precum The Othersiders, Survive This, BrainRush, Destroy
Build Destroy, Dude, What Would Happen și Bobb'e Says, dar și filme și programe
sportive.

Din februarie 2015, Cartoon Network este disponibil pentru aproximativ 96,4 de
plătitori (82,8% din locuințele cu televizor) din Statele Unite.

În prezent[Când?] Cartoon Network este difuzat din Varșovia, Polonia în Europa
Centrală în trei versiuni audio (engleză, maghiară și română), fiind difuzat 16
ore pe zi (7.00–23.00 CAT), iar TCM (Turner Classic Movies) este difuzat în
restul de 8 ore (23.00–7.00 CAT).[necesită citare]

Pe 30 septembrie 2002, Cartoon Network Polonia a început să difuzeze în Ungaria
și România. Pe 1 octombrie 2009 un canal separat a fost creat pentru Ungaria și
România, ambele fiind transmise din Varșovia. Până la 1 octombrie 2009 Cartoon
Network era disponibil în patru versiuni audio: română, poloneză, maghiară și
engleză. Serialele animate ale postului sunt recepționate în toate colțurile
lumii, iar în unele țări sunt dublate. În prezent Cartoon Network este difuzat
din Varșovia în Europa Centrală în trei versiuni audio: engleză, maghiară și
română.

Cartoon Network în arabă a fost a lansat pe 10 octombrie 2010 la 10:10 (EAU).
Lansarea canalului coincide cu deschiderea de către Turner Broadcasting System a
sediului din Dubai Media City, Emiratele Arabe Unite, care controlează canalul
pe plan local. Este o subsidiară a Time Warner din Orientul Mijlociu.

Transmisiunea are loc prin intermediul Arabsat Badr 6 și Nilesat. Cartoon
Network Arabia este considerat o alternativă gratuită la canalul Cartoon Network
oferit pe bază de abonament în Orientul Mijlociu prin intermediul rețelei Orbit
Showtime de rețea, diferențele constând în seriale și limbi disponibile.

În martie 2012, canalul este acum disponibil în high-definition, momentan numai
prin intermediul serviciului YahLive.

Revista Cartoon Network a fost o publicație ce apărea în fiecare lună. A fost
editată în România de Noriel, sub licența Warner Bros. și tipărită la Regia
Autonomă Monitorul Oficial și distribuită de Editura Regală SRL.

În revista Cartoon Network se puteau găsi benzi desenate, postere, jocuri,
știri, programul canalului de televiziune Cartoon Network, desene și scrisori
ale cititorilor, concursuri, știri despre filme, sfaturi, asemănări între
personajele Cartoon Network cu vedete ș.a.



https://ro.wikipedia.org/wiki/Insula_Ada_Kaleh

Ada Kaleh (din limba turcă Ada Kale, însemnând Insula Fortăreață) a fost o
insulă pe Dunăre, acoperită în 1970 de apele lacului de acumulare al
hidrocentralei Porțile de Fier I. Insula se găsea la circa 3 km în aval de
Orșova și avea o dimensiune de circa 1,7km lungime și circa 500m lățime. Era
populată de circa 600 de turci.

Insula Ada Kaleh era pentru locuitorii din regiune un punct turistic îndrăgit
datorită prețurilor (fiind scutită de impozit) mai scăzute, pentru cumpărarea
delicateselor turcești, bijuterii și tutun. Insula a fost renumită și pentru
creșterea trandafirilor din care localnicii obțineau uleiul și parfumul de
trandafir.

Insula a fost locuită încă din antichitate. Herodot amintea de Cyraunis, despre
care scrie că lungimea insulei este de 200 de stadii, îngustă, plină de măslini
și de viță sălbatică. Prima atestare documentară este un raport al Cavalerilor
Teutoni din 22 februarie 1430, despre fortificațiile bănățene, care vorbește
despre insula Saan cu 216 oameni. De la 1430 devine cunoscută ca Ada Kaleh.

Din cauza poziției strategice a insulei, în conflictul imperiului habsburgic cu
cel otoman insula Ada Kaleh a avut o importanță deosebită. În anul 1689 armata
austriacă a construit o fortăreață împotriva Imperiului Otoman. În următoarele
decenii, ocupația insulei Ada Kaleh s-a schimbat de mai multe ori între Austria
și Imperiul Otoman. În urma Tratatului de Pace de la Belgrad din 1739, insula a
rămas permanent turcilor, cu scurte întreruperi temporare în favoarea
austriecilor între anii 1789 și 1791.

Uitată la Congresul de pace de la Berlin (1878), insula Ada-Kaleh a rămas
posesiune turcă aflată sub ocupație austro-ungară până în anul 1918/1920, când a
devenit teritoriu românesc. Majoritatea populației insulei era de origine turcă.

Înaintea creării lacului de acumulare de la Porțile de Fier, principalele
obiective istorice de pe insulă au fost demolate. Încercarea reclădirii lor în
aval pe insula Șimian în anii următori, a fost însă fară succes, majoritatea
locuitorilor preferând să se mute în alte regiuni ale României (de ex. Dobrogea)
sau să emigreze în Turcia.



https://ro.wikipedia.org/wiki/Europa

Europa este, convențional, unul dintre cele șapte continente. Cuprinzând
peninsula Eurasiei, Europa este separată de Asia de Munții Ural, râul Ural și
Marea Caspică la est, și de Munții Caucaz la sud-est. Europa are deschidere, în
nord, la Oceanul Arctic, în vest la Oceanul Atlantic, în sud la Marea
Mediterană, iar în sud-est la Marea Neagră și la căile ei de legătură spre Marea
Mediterană. Totuși, granițele Europei — un concept ce datează încă din
antichitate — sunt oarecum arbitrare, deoarece termenul de continent poate face
referire la diferențele de ordin cultural și politic sau cele de ordin
fizico-geografic. Andreas Kaplan a definit Europa ca oferind „un maxim de
diversitate culturală într-o distanță geografică minimă”.

După suprafață, Europa este al doilea cel mai mic continent, acoperind
10.180.000 de kilometri pătrați sau 2% din suprafața Pământului și 6,8% din
suprafața terestră. Din cele 50 de state ale Europei, Rusia este cel mai mare
(atât ca suprafață, cât și ca populație), în timp ce Vaticanul este cel mai mic.
Europa este al treilea cel mai populat continent după Asia și Africa, cu o
populație de 731 de milioane de locuitori, reprezentând 11% din populația lumii;
totuși, potrivit estimărilor Organizației Națiunilor Unite, ponderea Europei va
scădea la 7% până în 2050.

Europa, în particular Grecia Antică, este locul de naștere al culturii vestice.
Națiunile europene au jucat, începând din secolul al XVI-lea încoace, un rol
predominant în politica mondială, în special după începuturile colonialismului.
Între secolele al XVII-lea și al XX-lea, țările europene au controlat Americile,
cea mai mare parte din Africa, Australia, și porțiuni întinse din Asia. În 1900,
cota populației Europei din populația lumii a fost de 25%. Schimbările
demografice și cele două războaie mondiale au condus la declinul dominației
europene în politica mondială, la mijlocul secolului al XX-lea, pe măsură ce
Statele Unite și Uniunea Sovietică își sporeau influența. În timpul Războiului
Rece, Europa a fost divizată de-a lungul Cortinei de Fier între NATO, în partea
de vest, și Pactul de la Varșovia, în est. Integrarea europeană a condus la
fondarea Consiliului Europei și Uniunii Europene în Europa de Vest, amândouă
extinzându-și granițele spre est, dupa dezmembrarea Uniunii Sovietice, în 1991.

În mitologia Greciei antice, Europa a fost o prințesă feniciană pe care Zeus a
răpit-o, după ce a luat forma unui taur de un alb strălucitor. A dus–o pe insula
Creta, unde a dat naștere lui Minos, Rhadamanthus și Sarpedon. Pentru Homer,
Europa (greacă Εὐρώπη, Eurṓpē) era numele reginei Cretei din mitologie, și nu,
încă, o denumire geografică. Mai târziu, Europa făcea referire la zona
central-nordică a Greciei, iar din jurul anului 500 î.Hr. termenul a fost extins
pentru a face referire și la teritoriile din nord.

Numele grecesc „Europa” are o origine incertă. O ipoteză sugerează originea
cuvântului de la cuvintele grecești întins (eur-) și ochi (op-, opt-), iar de
aici Europē.

Europa are o lungă istorie a unor mari reușite culturale și economice, începând
din Epoca Bronzului. Originile culturii vestice sunt, în mod general, atribuite
grecilor antici și Imperiului Roman, care a supus întreg continentul pentru mai
multe secole. După declinul Imperiului Roman, Europa a intrat într-o perioadă de
stagnare, cunoscută sub numele de Evul Mediu, care s-a terminat prin fenomenul
numit Renaștere și prin Noii Monarhi, ce aveau să marcheze noi descoperiri,
explorări și creșterea cunoștințelor științifice. Din secolul XV, națiunile
europene, în special Spania, Portugalia, Franța și Marea Britanie, au construit
mari imperii coloniale, cu dependențe în Africa, America și Asia. Revoluția
Industrială a început în secolul XVIII, ducând la o prosperitate sporită și,
implicit, la o creștere de populație. După Al Doilea Război Mondial și până la
sfârșitul Războiului Rece, Europa a fost împărțită în două mari blocuri politice
și economice: națiunile comuniste din Europa de Est și țările capitaliste din
Europa de Vest. În jurul anului 1991, blocul estic a fost dezintegrat, după ce a
fost vândut la Malta. Europa s-a format prin amestecul din moștenirea
greco-roman,feudalism și creștinism.

Din punct de vedere al geografiei fizice, Europa reprezintă o peninsulă, partea
nord-vestică a Eurasiei sau a Afro-Eurasiei: Asia ocupă partea estică a acestei
mase continentale și toate împart un platou continental comun.

Granița de est a Europei este, în mod obișnuit, definită de Munții Ural, în
Rusia. Primul geograf al secolului I d.Hr., Strabon, credea că, de fapt, Râul
Tanaïs reprezintă această graniță, așa cum și primele surse iudaice precizau.
Frontiera de sud-est cu Asia nu este definită cu precizie. Cel mai adesea,
Uralul sau, alternativ, Râul Emba sunt luate ca posibile delimitări. Granița
continuă către Marea Caspică, Munții Caucaz sau, alternativ, Râul Kura din
Caucaz, și ajunge la Marea Neagră; apoi, Strâmtoarea Bosfor, Marea Marmara,
Strâmtoarea Dardanele și Marea Egee completează granița cu Asia. Marea
Mediterană din sud separă Europa de Africa, în timp ce vecinul din vest este
Oceanul Atlantic; Islanda, deși mai aproape de Groenlanda (America de Nord)
decât de Europa, face, totuși, parte din cadrul acestui continent.

Datorită diferențelor culturale și socio-politice, există multe variante de
delimitări ale Europei; în unele surse, anumite teritorii nu sunt incluse în
Europa, în timp ce alte surse le includ. De exemplu, geografii din Rusia și alte
state post-sovietice includ, în general, Munții Ural în Europa, dar Caucazul îl
atribuie Asiei. În mod similar, unele hărți includ în Europa Georgia, Armenia și
Azerbaidjanul, în timp ce altele le exclud. Tot în același mod, în ciuda
faptului că insulele Cipru și Malta sunt mai apropiate de Asia și Africa, adesea
sunt redate ca aparținând continentului european, mai ales de când au devenit
membre cu drepturi depline ale Uniunii Europene. Același lucru se petrece cu
Insulele Canare ale Spaniei și cu teritoriile engleze și franceze situate în sau
dincolo de Oceanul Atlantic sau în Oceanul Indian.

Relieful Europei este foarte variat pe zone relativ mici. În regiunile sudice
predomină caracterul muntos, în timp ce mergând spre nord, terenul coboară
dinspre Alpi, Pirinei și Carpați, prin teritoriile deluroase, și continuă către
câmpiile joase din nord și est. Aceste șesuri prelungite sunt cunoscute sub
numele de Marea Câmpie Europeană, iar în mijlociul lor se întinde Câmpia
Nord-Europeană. Un arc format din zone mai înalte, de asemenea, se desfășoară
de-a lungul țărmului nord-vestic, care începe în vestul insulelor britanice și
Irlandei și continuă până la țărmul articulat și plin de fiorduri al Norvegiei.

Această descriere este simplificată. Zone cum ar fi, de pildă, Peninsula Iberică
și Peninsula Italică au propriile caracteristici, așa cum și însăși Europa
centrală dispune de multe platouri, văi și bazine care complică și mai mult
tendința generală.

Suprafața Europei este de aproximativ 10,5 milioane de km2, fiind al șaselea
continent ca întindere. Cea mai mare răspândire o au câmpiile cu înălțimi între
0 și 200 de metri, care reprezintă circa 57%, urmate de dealuri și podișuri — cu
37% — și munți — cu 6% din suprafața totală. Altitudinea medie este de 320 de
metri, aceasta fiind cea mai mică, relieful încadrându-se între -28 de metri, în
Marea Caspică, și 4807 metri, în Munții Alpi, vârful Mont Blanc.

Relieful glaciar de calotă. În pleistocen, Europa Nordică a fost acoperită de o
platoșă de gheață care se extindea spre sud peste Marea Baltică și peste Câmpia
Europei de Nord și Câmpia Est-Europeană până la latitudinea orașelor Kiev și
Moscova. În urma topirii ghețarului de calotă a rămas un relief glaciar
specific, cu aliniamente de morene, sandre, blocuri eratice și depresiuni care
adăpostesc lacuri. Acest tip de relief glaciar se extinde peste sud-estul
Peninsulei Scandinave, Finlanda, Câmpia Nord Europeană și jumătatea nordică a
Câmpiei Est-Europene.

Relieful glaciar montan cuprinde mai multe tipuri: relief glaciar pirinean
alcătuit dominant din circuri glaciare, creste alpine, relieful glaciar alpin și
caucazian alcătuit din circuri, văi glaciare, morene, creste alpine, dar și
relief glaciar actual. În Munții Carpați se conservă relieful glaciar cuaternar.

Relieful carstic s-a format carstificându-se (calcare, sare, ghips) și este
diversificat în raport de condițiile locale. Curpinde relief carstic de
suprafață: lapiezuri, doline, uvale, polii, ponoare, poduri naturale, toate
incluse în termenul exorcarst, și carstul din adâncime, endocarstul, alcătuit
din peșteri. Cele mai reprezentative zone carstice din Europa sunt Podișul Karst
(Slovenia) și Munții Alpi din Austria.

Relieful de loess/sedimentar: microdepresiuni formate prin tasare numite
crovuri. Se găsește în Câmpia Germano-Polonă, Câmpia Europei de Est.

Relieful vulcanic din Europa cuprinde trei tipuri principale : platouri
vulcanice în Islanda, vulcani activi și semiactivi cu relief vulcanic alcătuit
din conuri și cratere, în Italia, și un lanț vulcanic neogen stins în Carpați cu
relieful vulcanic modelat de agenții externi unde apar conuri vulcanice,
neck-uri și cratere sau fragmente de cratere.

Relieful piemontan este cel mai bine reprezentat în nordul Munțiilor Pirinei, în
regiunea Piemont din nordul Italiei și în Piemontul Getic, în sudul Carpaților
Meridionali.

Suprafețele de eroziune apar în masivele vechi sub forma unor peneplene, cât și
în munții de tip alpin, sub forma de nivele de creste sau platouri largi și
fragmentate formate în trei-patru etape de evoluție numite suprafețe de
nivelare.

Terasele și luncile se desfășoară în lungul văilor din Europa Centrală și de Sud
și cuprind 3-8 trepte de terasă. Toate râurile mari și fluviile din Europa
prezintă lunci largi și uneori culoare de vale.

Relieful eolian este format din câmpuri de dune și apare mai frecvent în
sud-vestul Franței și în Câmpia Mării Caspice și Danemarca.

Relieful insulelor este format din munții alcătuiți din roci eruptive sau
cristaline cu înălțimi de până la 1500 metri și din câmpii litorale înguste.
Insula Islanda are aspectul unui imens podiș vulcanic, alcătuit din bazalte,
tufuri și brecii vulcanice terțiare, peste care se înalță numeroase conuri
vulcanice, dintre care cel mai înalt are 2115 metri (Hekla).

Europa se află în mijlocul zonei temperate de nord, cea mai mare parte a
continentului fiind cuprinsă între 35º și 60º latitudine nordică și între 9º și
65º longitudine vestică, întinzându-se pe mai bine de 4 000 km între Capul
Nordului, unde temperatura medie anuală este de −5 °C, și insula Creta unde
temperatura medie anuală este de 18 °C.

Centrul și răsăritul continentului au o climă continentală contrastată, cu ierni
reci și veri foarte calde (mai ales în ultimele decenii și cu precădere în
orașele moderne dominate de asfalt, ciment, beton și sticlă), dar în apus și la
miazăzi se manifestă respectiv influențele atlantice și mediteranene care
moderează contrastele termice. Dinspre Atlantic vin vânturile de apus care aduc
umezeală tot anul și mențin temperaturile deasupra mediei mondiale la
latitudinile corespunzătoare, mulțumită apelor calde aduse de curentul
Nord-Atlantic zis și „Curentul Golfului” (este vorba de Golful Mexic: acest
curent este numit Gulf Stream în limba engleză și Corriente del Golfo în
spaniolă).

Spre răsărit, marile presiuni de iarnă formează bariere de aer rece în calea
fluxului de apus de aer oceanic, provocând ninsori mari acolo unde cele două
mase de aer se întâlnesc sau geruri uscate mai la răsărit. Munții norvegieni
constituie de asemenea o barieră, astfel că Scandinavia are o climă continentală
rece.

Volga este cel mai lung fluviu al Europei, de peste 3500 km, iar, din acest
punct de vedere, este urmată de 3 fluvii cu lungimi între 2000 și 3000 km:
Dunărea, Ural și Nipru. Între 1000 și 2000 km, au râurile Don, Peciora, Nistru,
Rin și Elba. Volga se impune ca cel mai întins bazin hidrografic în spațiul
european.

În Peninsula Scandinava și în nordul Câmpiei Ruse există câteva sute de mii de
lacuri glaciare, ca Ladoga (18 400 km²) și Onega (9610 km²) în Rusia, ca Varern,
Vattern, Malaren în Suedia, Saimma în Finlanda.

Lacurile glaciare sunt numeroase și în munti înalți, însă, chiar daca au o
suprafață mai mică decât cele de calotă - mai mari fiind Geneva, Constanza,
Bodensee (peste 600 km²), sunt mai adânci, precum cele din nordul Italiei -
Como, Garda și Maggiore.

Suprafețe apreciate au și lacurile de origine tectonică, precum lacul Balaton,
Ohrid sau Prespa. Cel mai mare lac de pe glob se situează între Europa și Asia:
Marea Caspică (371.000 km²) și un nivel sub cel al Oceanului Planetar -28 metri.
Din cauza evaporației puternice, suprafața sa se reduce treptat, din 1930 până
în prezent micșorându-se cu 40.000 km²,iar în unele locuri linia țărmului
înaintând spre interior cu 16 km.

Amenajările hidrotehnice, în special cele din Europa de est, au condus la
apariția unor lacuri de acumulare de mari dimensiuni, cum sunt Samara și
Vogograd pe Volga; Porțile de Fier I pe Dunare; Timleansk pe Don.

Cel mai mare stat de pe continent este Federația Rusă, chiar dacă se ia în
considerare doar partea sa europeană, Rusia fiind mai mare decât orice alt stat
european. Douăzeci și opt din țările Europei compun Uniunea Europeană și sunt
puternic integrate din punct de vedere politic și economic.

Tabelul de mai jos afișează o listă a țărilor europene grupate după regiunile
folosite de către Organizația Națiunilor Unite.

Încă de la Renaștere, Europa a avut o influență majoră în cultura, economia și
mișcările sociale din întreaga lume. Cele mai importante invenții își au
originea, în principal, în Europa și Statele Unite. Demografia Europei e
importantă nu numai din punct de vedere istoric, cât mai ales din cel al
înțelegerii actualelor relații internaționale și probleme de ordin
social-economic.

Unele probleme curente și din trecut legate de demografie au inclus emigrația
religioasă, relațiile inter-rasiale, imigrația economică, un declin al
natalității și îmbătrânirea populației. În unele țări majoritar catolice, precum
Irlanda și Polonia, accesul la avort este, în prezent, limitat; în trecut,
asemenea restricții privind nașterile controlate artificial erau comune în
Europa. Avortul a rămas ilegal în insula Malta, unde religia de stat este cea
catolică. De asemenea, este de menționat și faptul că 3 țări europene (Olanda,
Belgia și Elveția) și comunitatea autonomă a Andaluziei (Spania) au permis forma
limitată a eutanasiei voluntare pentru persoanele bolnave în stare terminală.

În 2005 populația Europei a fost estimată la 731 de milioane de locuitori de
către Națiunile Unite, care reprezintă puțin peste a noua parte din populația
lumii. Cu un secol în urmă, Europa adăpostea aproape un sfert din populația
lumii. Populația Europei a crescut în ultimul secol, dar în alte zone ale lumii
(în special în Africa și Asia) populația lumii a crescut într-un ritm mult mai
alert. Potrivit proiecției populației realizată de ONU, populația Europei va
suferi un declin până la 7% din populația planetei în 2050, sau 653 de milioane
de locuitori (varianta medie, variantele cele mai ridicate și scăzute fiind de
777 de milioane, respectiv, 556 de milioane). În acest context, discordanțe
importante există între regiuni privind rata fertilității.

În Europa religia dominantă este creștinismul cu trei culte principale:
catolicismul (predominant în Franta, Spania, Italia, Belgia, Portugalia,
Polonia, Ungaria, Irlanda, Austria), protestantismul (predominant în Germania,
Olanda, Norvegia, Suedia, Finlanda, Danemarca, Marea Britanie) și ortodoxismul
(predominant în Rusia, România, Grecia, Bulgaria, Ucraina, Republica Moldova,
Belarus și Serbia).

Alte culte: cultul musulman în Albania și neoprotestantismul (baptiștii,
adventiștii, evangheliștii, martorii lui Iehova). Se preconizează că până în
2030, numărul musulmanilor în Europa se va dubla.

Majoritatea limbilor Europei fac parte din una din cele trei mari familii
lingvistice indo-europene: limbile romanice (dezvoltate din limba latină vorbită
în Imperiul Roman); limbile germanice (dezvoltate din limba pregermanică vorbită
în partea de sud a Scandinaviei); limbile slave (dezvoltate din limba slavă
veche vorbită în Ucraina actuală).

În afară de cele trei familii amintite sunt vorbite și alte limbi indo-europene:

Datorită imigrației din fostele colonii, există și comunități vorbitoare de
limbi africane din familia limbilor hamitice, sudaneze, bantu (de pildă, în
Franța și Marea Britanie etc) sau a limbilor malaezo-polineziene — de exemplu,
în Olanda, Franța, Marea Britanie.

În unele orașe occidentale există cartiere populate de vorbitori de limbi din
familia sino-tibetană — mai ales chinezi și vietnamezi — de pildă, în Franța și
Regatul Unit — sau comunități bilingve de imigranți vorbitori de limbi
amerindiene, în Spania.

Conform specialiștilor din domeniul turismului una dintre cele mai frumoase
destinații turistice europene, Veneția, se numără printre cele mai vizitate
orașe din lume. În anul 2006 acesta a fost vizitat de peste 3 milioane de oameni
din toate colțurile lumii. Veneția nu este singurul oraș prin care continentul
european atrage milioane de turiști, printre acestea se mai numără și orașe ca
Paris, Barcelona, Sighișoara sau Amsterdam. Toate acestea au fost incluse în top
10 de majoritatea site-urilor și blogurilor de turism din întreaga lume.



https://ro.wikipedia.org/wiki/Declara%C8%9Bia_de_independen%C8%9B%C4%83_a_Statelor_Unite_ale_Americii

Declarația de independență a Statelor Unite ale Americii (în engleză, conform
originalului, [The] Declaration of Independence) este un document prin care cele
treisprezece colonii (în engleză, [the] Thirteen Colonies) ale Marii Britanii
din America de Nord s-au declarat independente de Regatul Unit al Marii Britanii
explicând totodată clar motivul pentru care au făcut-o.

Documentul a fost ratificat de Congresul Continental în ziua de 4 iulie 1776.
Originalul semnat olograf de delegații Congress-ului se găsește expus permanent
în clădirea Arhivelor Naționale (National Archives) din capitala Statelor Unite,
Washington, D.C..

De-a lungul decadelor 1750 și 1760, relațiile dintre Regatul Marii Britanii și
cele treisprezece din coloniile sale în America de Nord au devenit din ce în ce
mai tensionate, până când, în ziua de 19 aprilie 1775, precedând cu peste un an
Declarația de independență, războiul a izbucnit cu adevărat prin confruntarea
militară cunoscută sub numele de Bătăliile de la Lexington și Concord (conform,
Battles of Lexington and Concord).

Aceste bătalii, care au fost de fapt conflicte armate multiple la diferite
scale, s-au desfășurat în aceeași zi, de 19 aprilie, în apropiere de Boston,
cuprinzând o suprafață delimitată de localitățile Lexington, Concord, Lincoln,
Menotomy (Arlington) și Cambridge, toate din același comitat, Middlesex County,
Province of Massachusetts Bay. Aceste confruntări militare, ale căror efective
participante de ambele părți au putut fi doar estimate, au produs următoarele
victime exact numărate: 73 de morți, 26 de dispăruți și 174 de răniți de partea
britanică, respectiv 50 de morți, 5 dispăruți și 39 de răniți de partea
americană. Simultan, aceste bătălii multiple sunt considerate de către toți
istoricii ca fiind începerea efectivă a Războiului Revoluționar American (1775 -
1783).

Primul este actul britanic puternic restrictiv, perceput de coloniști ca un act
de opresiune, cunoscut sub numele de Intolerable Acts și care aproape a sugrumat
auto-guvernarea coloniilor americane ale Angliei. Cel de-al doilea este
minunatul pamflet a lui Thomas Paine, intitulat Common Sense, publicat în ziua
de 10 ianuarie 1776, care a avut un puternic rol de galvanizare a minților,
sufletelor și mândriei coloniștilor, dându-le tuturora impulsul esențial de a
trece de la cântărirea pragmatică a șanselor și a avantajelor și/sau
dezavantajelor la radicala atitudine exprimată hiper-sintetic de Patrick Henry,
"Give me Liberty or give me Death", "Dați-mi Libertate(a) sau dați-mi
Moarte(a)".

« Noi considerăm aceste adevăruri evidente, că toți oamenii sunt egali, că ei
sunt înzestrați de Creator cu anumite Drepturi inalienabile, că printre acestea
sunt Viața, Libertatea și căutarea Fericirii. Că, pentru a asigura aceste
drepturi, Guverne sunt instituite printre oameni, izvorând puterile lor doar din
consimțământul celor guvernați, Că atunci când orice Formă de Guvernare devine
distructivă acestor scopuri, este dreptul poporului de a o modifica sau elimina,
și să instituie nouă Guvernare, stabilindu-i fundația pe astfel de principii și
organizandu-i puterile în asemenea formă, încât să le pară lor cel mai probabil
să producă Siguranță și Fericire. »

Următorii sunt cei 56 de semnatari ai Declarației de Independență, pe care toți
au semnat-o în calitatea lor de delegați ai Congresului Continental din partea
celor treisprezece colonii originare, care au devenit cele 13 state originare
ale Statelor Unite ale Americii. Este demn de remarcat că toți erau oameni
educați și avuți (printre ei se găseau 24 de juriști și avocați, 11 erau
comercianți, iar 9 erau fermieri și deținători de plantații), absolut toți fiind
cetățeni britanici. Când au afirmat solemn că "jurau cu viața, averea și onoarea
lor", acești oameni erau pe deplin conștienți că riscau arestarea, confiscarea
totală a averii și executarea prin spânzurătoare, care era în acele timpuri
pedeapsa comună pentru orice act ce era considerat trădare de către coroana
britanică.

Prima semnătură, cea mai mare și cea care a devenit de-a lungul timpului cea mai
cunoscută a fost a lui John Hancock, președintele Congresului Continental. Doi
viitori președinți ai Statelor Unite au semnat Declarația, John Adams, al doilea
președinte și Thomas Jefferson, al treilea președinte. Cel mai în vârstă
semnatar a fost Benjamin Franklin, la 70 de ani, în timp ce Edward Rutledge, la
26 de ani, a fost cel mai tânăr.

Lista statelor (mai exact a numelor coloniilor britanice din America de Nord
care s-au declarat independente) este cea din documentul original (de la stânga
la dreapta și apoi de sus în jos), dar în prezenta listă semnatarii au fost
aranjați alfabetic în cadrul fiecărui stat.



https://ro.wikipedia.org/wiki/Campionatul_Mondial_de_Fotbal

Campionatul Mondial de Fotbal sau Cupa Mondială FIFA (în engleză FIFA World Cup)
este cea mai importantă competiție fotbalistică disputată între echipele
naționale de fotbal. Competiția se desfășoară în sistem de cupă, și este
împărțită în faza preliminară (calificări) și turneul final. Preliminariile se
dispută pe durata a 1 an, fiecare continent având propriile reguli de
calificare. Turneul final are loc o dată la 4 ani și se dispută la începutul
verii pe durata unei luni (aproximativ). Țara organizatoare a turneului final
este desemnată de FIFA cu cel puțin 4 ani înainte. Prima ediție a avut loc în
anul 1930 în Uruguay, iar cea mai recentă în 2014 în Brazilia. Ediția din 2002 a
fost prima din istoria competiției care a avut două țări organizatoare: Japonia
și Coreea de Sud. Următoarele două ediții vor fi găzduite de Rusia în 2018 și
Qatar în 2022. Campionatul Mondial de Fotbal este unul dintre cele mai
importante evenimente sportive ale planetei.

Brazilienii au construit cel mai mare stadion al lumii, Maracanã, fiind
determinați să organizeze Campionatul Mondial în ediția 1950. Totuși, visul lor
de a deveni campioni mondiali s-a năruit chiar pe acest stadion, Uruguay
câștigând cel de-al doilea titlu în fața a 175.000 de oameni uluiți. Nu a fost
singura surpriză a turneului deoarece, debutanta Anglia, a fost învinsă de
Statele Unite cu 1-0.

Chile 1962 Brazilia a fost câștigătoarea meritată, păstrând trofeul după finala
în care a învins-o pe Cehoslovacia cu 3-1. În acest turneu, alt mare jucător
și-a arătat talentul, Garrincha. Pele fiind accidentat, Garrincha a făcut ca
lipsa acestuia să nu fie simțită, purtând naționala "Seleçao" spre victorie și
terminând pe primul loc din clasamentul golgeterilor.

În Africa de Sud s-a organizat primul mondial din Africa, Spania a câștigat
pentru prima dată trofeul după o finală intensă disputată contra Olandei. Golul
reușit în prelungiri (minutul 116) de Iniesta a marcat a treia finală pierdută
de olandezi din tot atâtea jucate. În semifinale Olanda a învins Uruguay după un
meci spectaculos, terminat 3-2 pentru Olanda, în cealaltă semifinală Spania
învingând Germania după un meci cu o posesie amețitoare a spaniolilor, dar
marcarea unui singur gol din minutul 75 al lui Puyol. În finala mică, Germania a
luat bronzul a doua oară la rând, după un meci dramatic pierdut de urguayeni.
Pentru a doua oară la rând cele două mari puteri ale Americii de Sud, Argentina
și Brazilia, au fost eliminate în sferturi, după ce Argentina a fost umilită cu
4-0 de Germania și după ce Brazilia a pierdut 2-1 cu Olanda după dubla lui
Sneijder.

Pentru a doua oară în istorie (după Campionatul Mondial de Fotbal 1950), turneul
a fost găzduit de Brazilia. Finala s-a disputat între Germania și Argentina
(pentru a treia oară în istorie, după cea din 1986 și 1990). Germania a învins
în timpul de prelungiri, cu ajutorul unui gol marcat de Mario Götze în minutul
113. Finala mică s-a jucat între Brazilia și Olanda, acolo unde Brazilia a mai
bifat încă o înfrângere (0-3), după cea venită în semifinale, contra Germaniei
(1-7). În semifinale, Argentina câștigase în fața Olandei la loviturile de
departajare (4-2, 0-0 după prelungiri).

Per total, 76 de națiuni au jucat în cel puțin un Campionat Mondial. Dintre
toate acestea, opt echipe naționale au câștigat Campionatul Mondial. Cu cinci
titluri, Brazilia este echipa cu cele mai multe câștigate, dar și singura
națiune care a jucat în fiecare ediție (20) până la momentul actual. Italia
(1934 și 1938) și Brazilia (1958 și 1962) sunt singurele națiuni care au
câștigat două titluri consecutive. Germania de Vest (1982–1990) și Brazilia
(1994–2002) sunt singurele națiuni care au apărut în trei finale consecutive ale
Campionatului Mondial. Germania are cele mai multe poziții pe podium (13).

Trofeul Campionatului Mondial de Fotbal este un trofeu din aur care se acordă
țării câștigătoare a Campionatului Mondial de Fotbal. De la debutul acestei
competiții internaționale, două trofee distincte ca formă și denumire au
reprezentat victoria: Trofeul Jules Rimet, din 1930 până în 1970, și Trofeul
FIFA World Cup, din 1974 până în prezent.

Trofeul, inițial denumit Victory (Victorie) apoi redenumit în onoarea fostului
președinte Jules Rimet, era fabricat din argint placat cu aur și din lazurit
(lapis lazuli), și o reprezenta pe Nike, zeița victoriei în mitologia greacă. În
1970, Brazilia a câștigat pentru a treia oară Campionatul Mondial și, implicit,
a rămas în posesia perpetuă a trofeului determinând fabricarea unuia nou pentru
înlocuire. Trofeul Jules Rimet a fost furat în 1983 și nu a mai fost recuperat.
Modelul înlocuitor, Trofeul FIFA al Campionatului Mondial, a fost acordat prima
dată în 1974. Este fabricat din aur de 18 carate și o bază din malachit,
reprezentând stilizat două figurine umane care susțin globul pământesc.
Deținătorul actual al trofeului este Germania, țara ce a câștigat Campionatul
Mondial de Fotbal 2014.

De asemenea, începând din 1990, la finele fiecărei ediții de campionat, este
desemnată și echipa tuturor stelelor (All-Star Team), care include cei mai buni
jucători de la turneu pe toate pozițiile.

Începând cu 1930, naționala României a participat la 7 turnee finale ale
Campionatului Mondial de Fotbal. Prima participare a fost chiar în ediția
inaugurală din 1930. Iar cea mai recentă participare a fost în 1998 în Franța.
Cea mai mare performanță din istorie a României la Campionatul Mondial, a avut
loc la ediția din 1994 din Statele Unite, unde România a ajuns până în
sferturile de finală ale competiției.



https://ro.wikipedia.org/wiki/Marin_Preda

Marin Preda (n. 5 august 1922, Siliștea-Gumești, județul Teleorman — d. 16 mai
1980, Mogoșoaia) a fost un scriitor român postbelic și directorul editurii
"Cartea Românească". Marin Preda a fost un fervent opozant al regimului
comunist, mai multe voci confirmând că scriitorul i-a spus lui Nicolae Ceaușescu
„Dacă vreți să introduceți realismul socialist, eu, Marin Preda, mă sinucid” în
anii '70. Ultimul său roman lansat în 1980, „Cel mai iubit dintre pământeni”,
este considerat o critică violentă a comunismului. După câteva săptămâni pe
piață, romanul a fost retras din toate bibliotecile și librăriile publice și
universitare. În scurt timp, pe 16 mai 1980, scriitorul a fost găsit mort în
camera sa din vila de creație a scriitorilor din Palatul Mogoșoaia.

La 5 august 1922, în comuna Siliștea-Gumești, județul Teleorman, se naște Marin
Preda, fiu al lui Tudor Călărașu, „de profesie plugar", și al Joiței Preda.
Copilul va purta numele mamei, întrucât părinții nu încheiaseră o căsătorie
legală, numai astfel Joița Preda putea primi pensie în continuare ca văduvă de
război. Joița venea cu două fete din prima căsătorie: Măria (poreclită Alboaica
- după numele bărbatului) și Mița (Tita). Tudor Călărașu avea și el trei băieți
cu prima soție care-i murise: Ilie (Paraschiv), Gheorghe (Achim) și Ion (Nilă).
În familia celor doi soți se mai nasc: Ilinca, Marin și Alexandru (Sae). Copilul
Marin Preda își petrece copilăria în această familie numeroasă care – în ciuda
celor două loturi de pământ „primite la împroprietărire” – nu este lipsită de
griji.

În septembrie 1929, învățătorul Ionel Teodorescu îl înscrie pe Marin Preda în
clasa I, însă tatăl, care și-a dat copiii la școală numai la vârsta de 8 ani,
nu-l lasă să frecventeze. Anul următor este reînscris în clasa I, la Școala
primară din satul natal. Dar, ca în orice familie de la țară, copilul participă
și la treburile gospodărești (păzitul vitelor, munca la câmp), ceea ce face ca
în primele clase să absenteze adesea de la școală. Dar treptat-treptat, se
dovedește printre elevii cei mai buni din seria sa, obținând premiul cu coroniță
(scenă evocată în Moromeții).

Anul 1933 – 1934 (clasa a IV-a) este unul dintre cei mai grei din viața
școlarului: tatăl nu-i mai poate cumpăra cărți și se îmbolnăvește de malarie.
Învățătorul îi arată multă bunăvoință, îl ajută să termine anul școlar și-i
împrumută cărți. Când nu găsește cărți noi în sat, merge să împrumute în
comunele vecine: „Cum adică - exclamase odată tatăl surprins - să faci treizeci
de kilometri până la Recea, după o carte, domnule?! Dar ce, e aurită? Și să-l fi
pus la o treabă mai mică decât asta, ar fi ieșit gălăgie mare...”. Cu rugăminți
repetate și insistențe, obține de la mama sa promisiunea că îl va convinge pe
tatăl său să-l dea la „școala de învățători”.

Între 1934 – 1937 urmează clasele V – VII, avându-l ca învățător pe Ion
Georgescu din Balaci, un sat vecin. Dascălul își va reaminti la bătrânețe că
elevul Marin Preda „era un visător în clasă”, dar „se descurca bine, la scris”,
la o temă dată despre Unirea Principatelor făcând o „lucrare senzațională”.
Termină clasa a VII-a cu media generală 9,78. Examenul pentru obținerea
certificatului de absolvire a șapte clase îl susține la Școala de centru din
Ciolănești (o comună la zece kilometri distanță de Siliștea-Gumești). La 18
iunie i se eliberează certificatul nr. 71 de absolvire a șapte clase primare, cu
media generală pe obiecte 9,15.

În 1937, evitând Școala Normală din Alexandria (pe atunci, reședința județului
fiind la Turnu Măgurele), unde taxele erau prea mari, se prezintă la Școala
Normală din Câmpulung-Muscel, dar este respins la vizita medicală din cauza
miopiei. (Fiecare județ având o școală de învățători, erau preferați la examene
cei din județul respectiv.) Tatăl intenționează acum să-l dea la o școală de
meserii. Intervine însă salvator librarul Constantin Păun din Miroși, de la care
elevul Marin Preda își procura cărți, și îl duce la Școala Normală din Abrud,
unde reușește la examenul de bursă cu nota 10. Se integrează vieții de normalist
internist, este mulțumit de profesori, se împacă bine cu colegii ardeleni și
petrece vacanța de iarnă a anului 1939 la un coleg din Abrud.

În toamna lui 1939 este transferat la Școala Normală din Cristur-Odorhei, unde
își continuă studiile încă un an. Ca și la Abrud, a manifestat un interes
deosebit pentru istorie, română și chiar matematici. În ședințele Societății
literare din școală este remarcat de profesorul Justin Salanțiu, care îi prezice
că „va ajunge un mare scriitor”, în cadrul societății scrie și citește câteva
schițe. O compunere care avea ca erou chiar pe tatăl său, aleasă pentru a fi
publicată în revista școlii rămâne nepublicată, revista preconizată nu mai apare
datorită evenimentelor dramatice care vor urma. Cei trei ani de viață
transilvană vor fi evocați în „Viața ca o pradă” și în „Cel mai iubit dintre
pământeni”. În 1940, în urma Dictatului de la Viena, elevul Preda Marin primește
o repartiție pentru o școală similară din București.

În ianuarie 1941 asistă la tulburele evenimente ale rebeliunii legionare și ale
reprimării ei de către Ion Antonescu. Intră în contact cu refugiații ardeleni și
se întâlnește cu siliștenii lui stabiliți în București. Toate acestea vor fi
evocate peste trei decenii în „Delirul” și în „Viața ca o pradă”.

În timpul verii nu mai revine în sat: „Aveam impresia că dacă mă întorc, n-o să
mai pot pleca”. Nereușind să publice nimic și nici să-și găsească o slujbă,
Marin Preda o duce din ce în ce mai greu: „Mi-e imposibil să-mi amintesc și să
înțeleg cum am putut trăi, din ce surse, toată toamna și toată iarna lui
'41-'42. Doar lucruri fără legătură, nefirești... N-aveam unde dormi, era
lapoviță prin tot Bucureștiul, și umblam fără oprire cu tramvaiul de la Gara de
Nord la Gara de Est. Toată ziua și toată noaptea.” Uneori mai trăgea la fratele
său Nilă, într-o mansardă minusculă unde „rămânea pierdut ceasuri întregi, cu
coatele sub ceafă”.

În volumul colectiv de versuri „Sîrmă ghimpată”, Geo Dumitrescu include poezia
„Întoarcerea fiului rătăcit” de Marin Preda, dar manuscrisul volumului nu obține
viză pentru tipărire. Tot prin intermediul lui Geo Dumitrescu, Marin Preda este
angajat corector la ziarul „Timpul”, în 1941.

În aprilie 1942 debutează cu schița Părlitu' în ziarul Timpul (nr. 1771 și 1772
din 15 și 16 aprilie), la pagina literară „Popasuri”, girată de Miron Radu
Paraschivescu. Debutul la 20 de ani îi dă încredere în scrisul său, publicând în
continuare schițele și povestirile: Strigoaica, Salcâmul, Calul, Noaptea, La
câmp.

În septembrie părăsește postul de corector la Timpul. Pentru scurt timp este
angajat funcționar la Institutul de statistică. La recomandarea lui E.
Lovinescu, poetul Ion Vinea îl angajează secretar de redacție la „Evenimentul
zilei”.

În 1943, martie, îi apare Colina în ziarul „Vremea războiului”. În aprilie
„Evenimentul zilei” publică schița Rotila. Ia parte la câteva ședințe ale
cenaclului Sburătorul, condus de criticul Eugen Lovinescu, unde nuvela Calul
produce asupra celor prezenți o vie impresie, stârnind încântarea lui Dinu
Nicodin, care intră în posesia manuscrisului contra unei mari sume de bani.
Nuvela va fi inclusă în volumul său de debut din 1948, Întâlnirea din pământuri.
În nuvela care dă numele volumului, criticii recunosc imediat pe tatăl
autorului, care va apărea cu nume schimbat în Moromeții. Ea este construită
pornind de la tehnica „muștei pe perete“ (o narațiune perfect obiectivată,
behavioristă, folosită în epocă de Albert Camus, William Faulkner sau mai târziu
de Truman Capote). Un precursor al lui Marin Preda din literatura română fusese
Anton Holban în nuvela Chinuri.

Între 1943-1945 este luat în armată, experiență descrisă în operele de mai
târziu, în romanele Viața ca o pradă și Delirul. În 1945 devine corector la
ziarul „România liberă”. Apoi din 1952 devine redactor la revista „Viața
românească”. În 1956 primește Premiul de Stat pentru romanul Moromeții. Un an
mai târziu, în 1957, scriitorul efectuează o excursie în Vietnam. La întoarcere,
se oprește la Beijing. În 1954 se căsătorește cu poeta Aurora Cornu. Scrisorile
de dragoste trimise poetei au fost publicate postum. Au divorțat în 1959. S-a
recăsătorit apoi cu Eta Vexler, care ulterior a emigrat în Franța la începutul
anilor 70. Cu cea de-a treia soție, Elena, a avut doi fii: Nicolae și Alexandru.

În 1960-1961, citește marii romancieri ai lumii. Este fascinat de William
Faulkner, cu care proza lui are evidente afinități. În 1965 traduce împreună cu
soția Eta romanul Ciuma de Albert Camus. În 1968 este ales vicepreședinte al
Uniunii Scriitorilor, iar în 1970 devine director al editurii Cartea Românească,
pe care o va conduce până la moartea sa fulgerătoare din 1980. În 1970 traduce
în colaborare cu Nicolae Gane romanul lui Fiodor Dostoievski: Demonii. Romanul
său, Marele singuratic, primește premiul Uniunii Scriitorilor pe anul 1971.

Apare ediția a doua a romanului Marele singuratic în 1976, iar în 1977 publică
Viața ca o pradă, un roman autobiografic amplu care are drept temă principală
cristalizarea conștiinței unui artist.

În 1980, la editura pe care o conducea, publică ultimul său roman: Cel mai iubit
dintre pământeni. Între 1975 și 1980 locuiește în București pe strada (pictor)
Alexandru Romano nr.21.

Fratele scriitorului, Saie, crede că a fost asasinat de Securitate, dar probele
din dosarul CNSAS ar fi dispărut.[necesită citare]

Familia sa este convinsă că moartea sa fulgerătoare are o legătură cu publicarea
romanului Cel mai iubit dintre pământeni și a survenit în condiții oculte..
Potrivit raportului medico-legal, „moartea lui Marin Preda a fost violentă și
s-a datorat asfixiei mecanice prin astuparea orificiilor respiratorii cu un corp
moale, posibil lenjerie de pat, în condițiile unei come etilice”. Marin Preda
este înmormântat pe Aleea Scriitorilor din Cimitirul Bellu.

În ultimii cinci ani de viață a fost mentor și prieten literar al lui Cezar
Ivănescu.

Cu prilejul împlinirii a 90 de ani de la nașterea lui Marin Preda, Banca
Națională a României, la 10 august 2012, a pus în circulație, în atenția
numismaților, o monedă comemorativă din argint, cu titlul de 999‰, având
valoarea nominală de 10 lei. Moneda este emisă de calitate proof, într-un tiraj
de 500 de exemplare. Marginea monedei este zimțată. Diametrul monedei este de 37
mm, iar masa ei este de 31,107 g. Monedele sunt ambalate individual, în capsule
transparente de metacrilat, și sunt însoțite de broșuri de prezentare redactate
în limba română, limba engleză și în limba franceză și de certificate de
autenticitate semnate de guvernatorul B. N. R. și de casierul central al acestei
instituții. Moneda are putere de circulație pe teritoriul României. Prețul de
vânzare a unui exemplar al acestei monede, inclusiv capsula de metacrilat și
broșura însoțitoare, este de 340 de lei.



https://ro.wikipedia.org/wiki/Cluj-Napoca

Cluj-Napoca, până în 1974 Cluj, (în maghiară Kolozsvár, în germană Klausenburg,
în idiș קלויזנבורג, Cloizânburg, în poloneză, Kluż, în latină Claudiopolis) este
municipiul de reședință al județului Cluj, Transilvania, România. La
recensământul din 2011 era al doilea oraș al României ca populație.

Numele de Cluj provine, cel mai probabil, din latinescul Castrum Clus, folosit
pentru întâia oară în secolul al XII-lea pentru a desemna cetatea orașului
medieval din acest loc. Toponimul Clus are semnificația de „închis” în latină și
se referă la dealurile care înconjoară orașul. O altă ipoteză acceptată este
aceea a provenienței numelui topic din germanul Klaus sau din cuvântul Klause
(însemnând «trecătoare între munți» sau din clusa «stăvilar, baraj»).

Alte denumiri frecvente ale orașului sunt cea maghiară și cea germană, Kolozsvár
și, respectiv, Klausenburg. Klausenburg a fost una dintre cele șapte cetăți
medievale săsești ale Transilvaniei (în germană Siebenbürgen, cu sensul de Șapte
Cetăți). Primul nume românesc al orașului a fost Cluș, scris uneori și Klus.
Denumirea de Cluj s-a încetățenit mai ales după ce orașul a devenit parte a
Regatului României în 1918.

Prin decretul Consiliului de Stat nr. 194 din 16 octombrie 1974, semnat de
Nicolae Ceaușescu și publicat în Buletinul Oficial al RSR din 18 octombrie 1974,
municipiului Cluj i-a fost atribuit numele Cluj-Napoca, „pentru a eterniza
denumirea acestei străvechi așezări - mărturie a vechimii și continuității
poporului român pe aceste meleaguri.” Nicolae Ceaușescu a acordat totodată
ordinul "Steaua Republicii Socialiste România" clasa I municipiului Cluj-Napoca,
„dând o înaltă apreciere contribuției aduse de cetățenii municipiului Cluj de-a
lungul veacurilor la lupta întregului popor pentru libertate și progres social
și la înfăptuirea politicii partidului și statului de făurire a societății
socialiste multilateral dezvoltate în patria noastră.”

Prima atestare documentară a unei așezări pe teritoriul de astăzi al Clujului a
fost făcută de geograful grec Claudius Ptolemeu, care a menționat aici una
dintre cele mai însemnate localități din Dacia, cu numele Napuca. Cea dintâi
atestare a Napocii romane datează din perioada imediat următoare războaielor de
cucerire a Daciei, din anii 107-108, și constă dintr-o bornă militară,
descoperită la Aiton, rezultată de la construcția unui drum strategic imperial.
Fondată pe malul drept al râului Samus, Napoca era la început un simplu vicus.
Ea devine așezare urbană (civitas) în timpul împăratului Hadrian, în anul 124
d.Hr., sub numele de Municipium Aelium Hadrianum Napoca, atestat în inscripții.
Ajunsă capitală a provinciei, Napoca este ridicată apoi la rangul de colonia,
fiind denumită Colonia Aurelia Napoca, privilegiu acordat de Marcus Aurelius sau
de Commodus. Orașul se bucura de ius Italicum, care prevedea diferite facilități
fiscale pentru cetățenii săi. Există numeroase dovezi arheologice ale
continuității romane la Napoca. După retragerea administrației romane din Dacia,
în anul 271 d.Hr., viața urbană odinioară înfloritoare avea să înceteze. În
epoca medievală, Clujul a fost atestat documentar pentru prima dată în anul
1167, sub denumirea Castrum Clus.

Mari grupuri de coloniști sași s-au așezat în cetatea Clujului în timpul regelui
Ștefan al V-lea al Ungariei, după decimarea populației orașului în timpul
atacurilor tătare. În data de 19 august 1316 regele Carol Robert de Anjou a
răspuns solicitării comitelui clujean Stark și a acordat așezării statutul de
oraș (civitas). Clujenii obțin dreptul de a-și alege liberi judele (villicum),
cu putere de a judeca pricinile între ei, în afară de omucidere, care se judeca
împreună de către judele orășenesc și judele regesc. Locuitorii Clujului sunt
obligați să-și plătească impozitele anual, de ziua sfântului Martin, și să pună
la dispoziția regelui câte un ostaș bine echipat la fiecare 60 de gospodării.

Împăratul romano-german Sigismund de Luxemburg, devenit totodată rege al
Ungariei, a extins în anul 1405 privilegiile clujenilor, drept răsplată pentru
seriozitatea lor. Astfel, clujenii primesc dreptul de a-și întări și înconjura
orașul cu ziduri, de a ridica turnuri și metereze, de a le înconjura cu șanțuri,
de a-și alege pe lângă judele orășenesc 12 jurați drept consilieri. Treptat,
Clujul a devenit un centru pentru producția și schimbul de mărfuri. Orașul de
atunci cuprindea o suprafață de circa 45 de hectare.

Cei aproximativ 5 000 de locuitori erau în principal meșteșugari, negustori și
funcționari, împreună cu familiile și slugile lor. Pe atunci populația era
formată din sași, unguri și din români. Meșteșugurile mai dezvoltate din Cluj
erau cojocăritul-blănăritul și măcelăritul. Sunt pomenite de asemenea breslele
fierarilor (fabri), morarilor (molendinatori), berarilor (braxatori),
croitorilor (sartori) și șelarilor (nerges). Pe parcursul secolului al XV-lea au
fost înființate vechile bresle clujene, lucru de care s-a îngrijit și Matia
Corvin, rege al Ungariei între 1458 și 1490, născut aici. El a acordat o serie
de 41 de privilegii localității sale natale, apărând-o în conflictele cu
așezările din jur. În privința populației, a decis să acorde unor iobagi dreptul
de a se stabili în oraș.

Cetatea Clujului și-a câștigat până în secolul al XV-lea recunoașterea
europeană. Arhitectura specifică europeană, stilul gotic târziu se regăseau în
Biserica Romano-Catolică „Sfântul Mihail”, dar și în multe case particulare.
Oamenii avuți studiau la școli renumite ale Vestului. Datorită nivelului de trai
ridicat, clujenii nu au participat la răscoala lui Gheorghe Doja din 1514.
Dezvoltarea comercianților și a meșteșugarilor a implicat îngrădirea nobilimii
și a clerului. Un cărturar sas, născut la Sibiu, Gáspár Heltai, a contribuit nu
numai la formarea culturii, prin cărțile pe care le-a tipărit, dar și la
modernizarea orașului, care avea să întrețină o tipografie, o baie publică, o
fabrică de hârtie și una de bere.

Dinastia Báthory a contribuit substanțial la creșterea spirituală, economică și
demografică a orașului. Regele Ștefan Báthory a înființat în data de 12 mai 1581
Universitatea din Cluj, căreia i-a acordat veniturile mănăstirii de la
Cluj-Mănăștur, cu șase sate.

Baba Novac, un important ostaș al lui Mihai Viteazul, a fost judecat la Cluj și
ars pe rug în anul 1601.

Gabriel Bethlen, principe al Transilvaniei, a devenit protector al orașului și a
ajutat la desăvârșirea acestuia ca o cetate importantă.

La sfârșitul secolului al XVII-lea Clujul a intrat sub dominație austriacă. După
un acord silit semnat de Mihai Apafi I, cetatea Clujului a fost nevoită să
găzduiască trupele ducelui de Lorena, asigurându-le un serviciu de 100 000 de
florini. Cu toate acestea, ostașii au și jefuit orașul și au cerut sume
suplimentare de la contribuabili.

Cu o populație 10 660 de locuitori, cetatea se transformă în capitala
Transilvaniei, lucru care duce la modernizarea acesteia, dar și la sporirea
numărului locuitorilor români. Importantele mișcări revoluționare de la 1848
cuprind și Clujul. Deși un important centru revoluționar, avea un statut
contradictoriu, datorită nobilimii. Doctrina a cuprins tineretul de la
facultăți, academii și gimnazii, care s-au ocupat de popularizarea acesteia.
Orașul va adăposti tratativele dintre Nicolae Bălcescu și Cezar Bolliac, pentru
unirea revoluției române cu cea maghiară. Înfrângerea revoluției ungare a dus la
instaurarea regimului absolutist. Capitala a fost mutată la Sibiu, pentru a
exista o influență austriacă mai mare asupra autorităților. Mai târziu, Clujul a
devenit unul dintre cele șase districte militare transilvănene, administrând un
teritoriu de 400 000 de locuitori.

În urma Ausgleich-ul (compromis) prin care a fost constituită Austro-Ungaria în
1867, Clujul și Transilvania au fost reintegrate în Regatul Ungariei. În această
perioadă orașul era al doilea ca mărime din regat, după Budapesta, și reședința
comitatului Cluj.

În perioada Belle Époque a fost construită Universitatea „Franz Josef”,
Biblioteca Centrală Universitară, clădirea Liceului Unitarian, Teatrul Național,
Palatul de Justiție, Palatul Primăriei, Palatul de Finanțe etc.

După încheierea primului război mondial și unirea Transilvaniei cu Regatul
României primarul Clujului, Gusztáv Haller, a refuzat să depună jurământul de
fidelitate față de noile autorități, iar în locul său Consiliul Dirigent l-a
numit primar pe Iulian Pop. Municipiul Cluj a fost reședința județului Cluj
(interbelic). În 1940, în urma Dictatului de la Viena, Clujul a revenit sub
administrație maghiară. Forțele armate maghiare și germane care controlau orașul
au fost respinse de trupele române și sovietice în octombrie 1944.

Clujul avea o populație de 16.763 locuitori evrei în 1941. La începutul anului
1944 evreii au fost concentrați în Ghetoul Iris, unde au stat în condiții
inumane, lipsiți de orice facilități. Lichidarea ghetoului a fost efectuată prin
6 deportări la Auschwitz în perioada mai-iunie 1944. Episcopul Áron Márton s-a
pronunțat public la Cluj, în mai 1944, în favoarea evreilor, ceea ce a dus la
expulzarea sa. În ciuda sancțiunilor dure instituite de administrația Horthy,
mulți evrei au reușit să scape, trecând granița spre România, cu ajutorul
țăranilor din satele învecinate și a unei rețele conduse de Raoul Șorban. Atât
episcopul Áron Márton, cât și scriitorul Raoul Șorban, au primit titlul de Drept
între popoare pentru eforturile lor.

După 1945 Clujul a intrat în perioada guvernării comuniste, până în decembrie
1989. Prin Tratatul de la Paris din 1947 Clujul a intrat din nou în componența
României.

În 1974 autoritățile comuniste au schimbat numele orașului în Cluj-Napoca. După
revoluție, timp de 12 ani, primar a fost politicianul naționalist Gheorghe
Funar, cunoscut printr-o serie de proiecte publice controversate. În iunie 2004
Gheorghe Funar a pierdut alegerile locale în favoarea lui Emil Boc (PD), reales
în anii 2008 și 2012 și 2016 din partea PD-L.

Stema Clujului înfățișează o poartă de incintă cu trei turnuri, simbol al
statutului juridic de oraș liber. Această stemă a fost folosită, cu unele
variațiuni, din anul 1369 până în 1999. Începând cu anul 1999 primăria orașului
a introdus o nouă stemă pe actele oficiale. În urma unui concurs desfășurat în
1995 sub auspiciile primarului clujean de atunci, Gheorghe Funar, a fost aleasă
o nouă stemă ca simbol al orașului, realizată de o elevă de liceu. Noua stemă
combină reprezentarea Monumentului Memorandiștilor de pe Bulevardul Eroilor cu
statuia zeiței Minerva, sub care este plasat un lup dacic. Stema introdusă de
administrația Funar nu a fost aprobată de Comisia Zonală de Heraldică (în
consecință nici de CNHGS), motiv pentru care folosirea ei constituie o încălcare
a legilor în vigoare. În cursul anului 2014 legislativul local urma să adopte o
hotărâre de reintrare în legalitate cu privire la stema orașului, hotărâre
blocată de primarul Emil Boc.

Municipiul Cluj-Napoca este situat în zona centrală a Transilvaniei, având o
suprafață de 179,5 km². Situat în zona de legătură dintre Munții Apuseni,
Podișul Someșan și Câmpia Transilvaniei, orașul este plasat la intersecția
paralelei 46° 46’ N cu meridianul 23° 36’ E. Se întinde pe văile râurilor
Someșul Mic și Nadăș și, prin anumite prelungiri, pe văile secundare ale
Popeștiului, Chintăului, Borhanciului și Popii. Spre sud-est, ocupă spațiul
terasei superioare de pe versantul nordic al dealului Feleac, fiind înconjurat
pe trei părți de dealuri și coline cu înălțimi între 500 și 825 metri. La sud
orașul este străjuit de Dealul Feleac, cu altitudinea maximă de 825 m, în vârful
Măgura Sălicei. La est, în continuarea orașului, se întinde Câmpia Someșană, iar
la nordul orașului se află dealurile Clujului, cu piscuri ca Vârful Lombului
(684 m), Vârful Dealul Melcului (617 m), Techintău (633 m). Înspre vest se află
o suită de dealuri, cum ar fi Dealul Hoia (506 m), Dealul Gârbăului (570 m) ș.a.
Odinioară în afara orașului, acum în interior însă, se află dealul Calvaria și
dealul Cetățuia.

Prin municipiul Cluj-Napoca trec râurile Someșul Mic și Nadăș, precum și câteva
pâraie: Pârâul Țiganilor, Canalul Morilor, Pârâul Popești, Pârâul Nădășel,
Pârâul Chintenilor, Pârâul Becaș, Pârâul Murătorii.

Zona din jurul orașului este în mare parte acoperită cu păduri și ierburi. Pot
fi găsite plante rare cum ar fi păpucul doamnei, stânjenelul, căpșunica,
șerparița ș.a. Există două rezervații botanice cunoscute - Fânațele Clujului și
Rezervația Valea Morii. În pădurile din jurul orașului (cum ar fi Pădurea Făget
sau Pădurea Hoia) trăiește o faună diversificată cu specii precum porcul
mistreț, bursucul, vulpea, iepurii, veverițele. În rezervația Fânațele Clujului
trăiesc exemplare de viperă de fânață, o specie destul de rară. O floră foarte
bogată se găsește și în interiorul orașului la Grădina Botanică, loc în care
și-au găsit adăpostul și unele specii de animale.

Clima Clujului este plăcută, de tip continental moderată. Este influențată de
vecinătatea Munților Apuseni, iar toamna și iarna resimte și influențele
atlantice de la vest. Trecerea de la iarnă la primăvară se face, de obicei, la
mijlocul lunii martie, iar cea de la toamnă la iarnă în luna noiembrie. Verile
sunt călduroase, iar iernile în general sunt lipsite de viscole. Temperatura
medie anuală din aer este de cca 8,2 °C. Temp. medie in ianuarie este de - 3 °C,
iar cea a lunii iulie, de 19 °C. Temp. minimă absolută a fost de - 34,5 °C
(înregistrată în ianuarie 1963), iar maxima absolută, de 38,5 °C (înregistrată
în august 1952). Media precipitațiilor anuale atinge 663 mm, cea mai ploioasă
lună fiind iunie (99 mm), iar cea mai uscată, februarie (26 mm). În ultimii ani,
se observă faptul că iernile devin din ce în ce mai blânde, cu temperaturi care
rareori scad sub - 15 °C și cu zăpadă din ce în ce mai puțină. Verile sunt din
ce în ce mai calde, crescând numărul de zile tropicale (în care maxima depășește
30 °C).

Zona metropolitană Cluj-Napoca este o unitate teritorială de planificare,
compusă din comunele Apahida, Cojocna, Suatu, Căianu, Jucu, Pălatca, Sic,
Bonțida, Dăbâca, Borșa, Chinteni, Aluniș, Cornești, Panticeu, Vultureni,
Așchileu, Sânpaul, Baciu, Gârbău, Aghireșu, Căpușu Mare, Gilău, Florești,
Săvădisla, Ciurila, Feleacu, Aiton, Recea-Cristur și municipiul Cluj-Napoca,
principalul pol de dezvoltare al acestei unități.

Conform recensământului efectuat în 2011, populația municipiului Cluj-Napoca se
ridică la 324.576 de locuitori, în creștere față de recensământul anterior din
2002, când se înregistraseră 317.953 de locuitori. Majoritatea locuitorilor sunt
români (75,71%). Principalele minorități sunt cele de maghiari (15,27%) și romi
(1,01%). Pentru 7,14% din populație, apartenența etnică nu este cunoscută. Din
punct de vedere confesional, majoritatea locuitorilor sunt ortodocși (65,62%),
dar există și minorități de reformați (9,73%), romano-catolici (4,6%),
greco-catolici (4,36%), penticostali (2,49%) și baptiști (1,11%). Pentru 7,91%
din populație, nu este cunoscută apartenența confesională.

Conform datelor finale ale recensământului din 2011, în Cluj-Napoca, majoritatea
populației este de etnie română (81,5%), existând totodată o importantă
comunitate maghiară (16,4%). Pe lângă români și maghiari, în oraș locuiesc și
comunități țigănești (1,0%), germane (0,18%) și evreiești (0,05%).

De asemenea, la recensământul din anul 2002, 655 persoane s-au declarat fără
religie și 549 atei.

În Cluj-Napoca trăiesc aproximativ 50.000 de maghiari. După Târgu Mureș, în
orașul Cluj se regăsește cea mai mare comunitate maghiară urbană din România, cu
o viață culturală și academică intensă. Din acest punct de vedere, Clujul este
centrul comunității maghiare din România. În oraș funcționează Opera Maghiară de
Stat din Cluj și Teatrul Maghiar de Stat din Cluj. Tot aici învață și studiază
peste zece mii de studenți de etnie maghiară, precum și câteva mii de elevi,
unii proveniți din județele învecinate (diaspora internă), în care instituțiile
școlare maghiare fie nu sunt dezvoltate, fie nu sunt atât de prestigioase. Presa
de limbă maghiară este bine reprezentată în Cluj (vezi Presa în Cluj-Napoca).
Postul Radio Cluj transmite zilnic cinci ore de program în limba maghiară. În
Cluj se regăsesc cele mai mari instituții maghiare de cercetare din
Transilvania: Societatea Muzeului Ardelean (EME), EMT, Societatea Bolyai etc. În
Cluj își are sediul Episcopia Reformată a Ardealului, Episcopia Unitariană și
Episcopia Lutherană Sinodo-Prezbiteriană.

Cluj-Napoca este împărțit în peste 15 cartiere, unele dintre ele având și
propria primărie de cartier. Ele sunt dispuse circular, în jurul centrului.
Acesta din urmă dispune de o arhitectură îmbinată cu măiestrie, în stilurile
gotic și baroc. Planurile primăriei din Cluj-Napoca includ dezvoltarea de
primării de cartier în majoritatea cartierelor clujene.

În urma alegerilor locale din 2016 primar al Clujului este Emil Boc, ales din
partea PNL.

Până la centralizarea administrativă instaurată în anul 1948 odată cu preluarea
puterii de către PCR, au funcționat la Cluj consulate generale ale Franței,
Cehoslovaciei, Canadei ș.a. Ultima reprezentanță diplomatică străină închisă în
timpul regimului comunist a fost Consulatul General al Republicii Ungare,
desființat în anul 1988 în contextul răcirii relațiilor româno-maghiare.
Consulatul a fost redeschis în anul 1997, conform prevederilor Tratatului de la
Timișoara.

În economia municipiului activitatea dominantă este industria prelucrătoare. La
sfârșitul anului 2000, în municipiu activau 23 843 de firme cu capital privat,
56 cu capital de stat, 31 regii autonome și filiale ale acestora și 115
societăți cu capital mixt. Nivelul investițiilor străine în Cluj-Napoca se
cifrau la aceeași dată la 156,06 milioane dolari capital străin subscris, însă,
ținând seama și de patrimoniul firmelor, active, fond de comerț, capital rulant
și valoarea afacerii, acesta se ridică la circa 450 de milioane de dolari
americani. Principalii investitori străini în municipiu provin din Ungaria,
Luxemburg, Italia și Statele Unite.

Sectorul serviciilor financiare și cel IT sunt reprezentative la nivel local. În
2005, Cluj-Napoca a înregistrat două importante tranzacții în domeniul IT, prin
achiziționarea societății Astral de către UPC Europa și a societății Sistec de
către grupul RTC. Anul 2005 a însemnat totodată dezvoltarea rețelei și
diversificarea serviciilor grupului financiar Banca Transilvania, care a deschis
100 de unități, ajungând pe locul patru în țară după numărul de unități. Pe
lângă acestea, Cluj-Napoca a dat naștere și altor companii românești importante
precum Ardaf (asigurări), Brinel (IT), Farmec (cosmetice), Jolidon (lenjerie),
Remarul 16 Februarie (trenuri și material rulant), Ursus (bere) și altele.
Societățile comerciale își desfășoară deopotrivă activitatea și în alte ramuri
ale industriei, printre care cea alimentară, a construcțiilor de mașini,
chimică, prelucrarea lemnului, sticlărie, textile, fainață, domeniile
construcțiilor ș.a. Totodată, printre companiile multinaționale străine care
și-au deschis reprezentanța în România la Cluj-Napoca se numără Perfetti Van
Melle, Puma, ECCO, MOL, Aegon, Carion, MBI, Bechtel, Ranbaxy, Sondex.

Agricultura este practicată în zonele limitrofe, în 8110 de gospodării ale
populației.

Potrivit unui clasament efectuat de revista Capital în prima parte a anului
2006, Cluj-Napoca este cel mai scump oraș din România. Rezultatele nu au fost
tocmai surprinzătoare: prețurile au explodat după fenomenul Caritas și au rămas
la un nivel ridicat, fiind încurajate de investitorii străini, dar și de numărul
mare de studenți (Clujul găzduiește cea mai mare universitate din România -
Universitatea Babes-Bolyai).

Cluj-Napoca este traversat de drumul european E 60 (București - Oradea -
Budapesta - Viena). Totuși, lipsa legăturilor rutiere cu Coridorul 4 European
(Arad - Deva - Alba Iulia - Târgu-Mureș - Brașov - București - Constanța)
împiedică intrarea orașului în circuitul european, însă este avută în vedere
realizarea unei autostrăzi Sebeș - Turda până în 2016, care sa facă conexiunea
rapidă cu Coridorul 4 European. De asemenea, lipsa interconectării rapide cu
partea de est (în special nord-est) a țării (Coridorul 9 European) privează
Clujul de legăturile necesare cu aria sa de influență economică.

Pe plan feroviar, municipiul are conexiuni feroviare directe cu toate orașele
principale din România, întreținute de compania națională de transport feroviar
de călători, CFR. Concomitent există și două trenuri internaționale, pe ruta
Cluj - Budapesta (Corona și Ady Endre). Gara Centrală asigură transportul
feroviar spre București și multe alte orașe principale românești, prin liniile
Intercity și Săgeata Albastră. În anul 2007 prin gara orașului au trecut 8
milioane pasageri.[necesită citare]

Aeroportul Internațional Avram Iancu Cluj (CLJ) este amplasat în partea estică a
orașului, între strada Traian Vuia și albia râului Someșul Mic (la 6 km distanță
de centrul orașului). În anul 2009 a fost inaugurat un terminal modern, cu o
capacitate de 750 de pasageri/oră, iar in 2013 a fost inaugurată o nouă pista de
2100 de metri și 45 de metri lățime, cu un sistem de balizaj luminos de
categoria a II-a. Procesul de modernizare continuă, fiind în derulare o serie de
noi proiecte precum prelungirea noii piste până la 3500 de metri, realizarea
unui terminal cargo, realizarea unei parcări supraterane și a unui hotel.
Aeroportul a avut în ultimii ani o evoluție spectaculoasă a traficului, ajungând
în anul 2009 la un trafic de 1.05 milioane de pasageri, din care 80% pe curse
internaționale, dupa ce în 2006 avea un trafic de doar 244 366 pasageri. Lista
destinațiilor spre care există curse regulate (unele zboruri low-cost fiind spre
aeroporturi secundare aflate în vecinatatea unor orașe mari): München, Londra
(Luton), Paris (Beauvais), Roma (Ciampino), Madrid, Viena, Praga, Barcelona,
Milano (Bergamo), Valencia, Venetia (Treviso), Bologna, Zaragoza, Dortmund,
Bruxelles (Charleroi), Eindhoven, Tel Aviv, Palma de Mallorca (sezonier),
București Otopeni. Vara există curse charter regulate spre destinații din
Grecia, Turcia, Tunisia și Egipt.

Municipiul este străbătut de 662 km de străzi, din care 443 km sunt echipați cu
facilități moderne (structură stradală, echipamente pentru servicii publice).
Transportul în comun se realizează pe 342 km din rețeaua de drumuri interne,
prin intermediul mai multor linii de autobuz, troleibuz și tramvai. Sistemul
privat de taximetrie se dovedește a fi foarte util. De asemenea în oraș sunt și
firme de închirieri auto.

În 2004 au început lucrările la o nouă autostradă, pe ruta București - Brașov -
Cluj - Oradea - Budapesta, care va prelua mare parte din traficul auto
desfășurat în estul Uniunii Europene. În zona județului, autostrada se plasează
pe traseul Mihai Viteazu - Ciurila - Petrești, fiind racordată la DN1 în
localitățile Gilău, la 14.6 km vest de Cluj-Napoca, în Turda și în Luna, la sud
de Câmpia Turzii. În 2005 lucrările la Autostrada Transilvania au fost sistate
din lipsă de finanțare din partea Guvernului, însă au fost reluate începând cu
aprilie 2006 odată cu resemnarea contractului între Guvernul României și
compania americană Bechtel. După inaugurarea a 52 de kilometri și realizarea
parțială a altor porțiuni, contractul cu Bechtel a fost reziliat în 2013, urmând
a fi reluat cu alte companii.

Proiectul Autostrada Transilvania reprezintă o autostradă cu patru benzi, cu o
lungime de 415 km, ce pornește din centrul României, de la nord-vest de Brașov,
ajungând la Oradea, la granița cu Ungaria.

Autostrada va traversa întreaga Transilvanie de la sud-est la nord-vest, trecând
pe lângă următoarele orașe: Brașov, Făgăraș, Sighișoara, Târgu Mureș,
Cluj-Napoca, Zălau și Oradea. Autoritățile regionale urmăresc, de asemenea,
conectarea municipiului Satu Mare cu Autostrada Transilvania prin construirea
unui tronson sudic care să facă legătura cu Oradea, respectiv Zalău.
Aliniamentul va începe de lângă Brașov, oraș cu o altitudine de aproape 600 de
metri, va parcurge podișul Transilvaniei la o altitudine de 300-400 de metri,
după care va ocoli pe la nord Munții Apuseni, pentru ca în final să coboare în
câmpia Crișanei la o altitudine de aproximativ 130 de metri.

În anul 2007 Bulevardul 21 Decembrie a fost prevăzut cu prima bandă specială
pentru biciclete.

Teatrul Național „Lucian Blaga”, inaugurat la 1 decembrie 1919, în Piața Avram
Iancu, reprezintă cea mai importantă instituție teatrală din Transilvania.
Clădirea, construită în 1907 după proiectul arhitecților austrieci Helmer și
Fellner, găzduiește totodată și Opera Națională Română, cea mai veche instituție
lirico-dramatică din România, Prima Operă Națională a țării, pe a cărei scenă a
debutat în 1990 renumita soprană Angela Gheorghiu. În oraș funcționează, de
asemenea, Opera Maghiară de Stat și Teatrul Maghiar de Stat. Tot aici se află și
Filarmonica de Stat Transilvania, o instituție muzicală de concerte, înființată
în 1955.

Palatul Bánffy, sediul Muzeului Național de Artă, găzduiește multe colecții de
artă importante: opere ale artiștilor români Theodor Aman, Ion Andreescu,
Dumitru Ghiață, Nicolae Grigorescu, Ștefan Luchian, Dimitrie Paciurea, Theodor
Pallady, Nicolae Tonitza, dar și ale unor artiști străini precum Constantin
David Rosenthal sau Karl Storck. Rețeaua de muzee cuprinde, pe lângă Muzeul de
Artă, Muzeul Național de Istorie a Transilvaniei, Muzeul Farmaciei, Muzeul
Satului, Muzeul Mineralogiei și Muzeul Zoologic (ultimele două sub egida
Universității). Casa memorială Emil Isac este, la rândul ei, un alt important
edificiu cultural.

Un reper important pentru cultura orașului a devenit în anii recenți Fabrica de
Pensule, un spațiu de creație și difuzare a artei contemporane, cunoscut la
nivel internațional în special pentru artele vizuale. Unul dintre artiștii care
creează aici, pictorul Adrian Ghenie, este deja unul dintre artiștii plastici
români cei mai bine cotați ai tuturor timpurilor, o lucrare de-a sa licitându-se
la Londra în vara lui 2013 la un preț de aproximativ 260.000 de euro. Mai mulți
artiști ai Fabricii de Pensule expun periodic în câteva dintre cele mai mari
muzee de artă contemporană ale lumii.

Câteva case de editură își au sediul la Cluj, printre care Dacia, Casa Cărții de
Știință, Limes, Biblioteca Apostrof, Eikon, Idea, Grinta, Presa Universitară
Clujeană, Echinox, Paralela 45 (filiala), Studia, Clusium, Napoca Star,
Renașterea, Sapientia, Kriterion, Argonaut etc.

Primele semne ale cinematografiei au apărut la Cluj la începutul secolului XX.
În 1913 regizorul Jenő Janovics, pionier al cinematografiei și director al
Teatrului din Cluj, a început colaborarea cu casa pariziană de filme Pathé și a
turnat în oraș mai multe filme printre care Murgul șarg (în orig. Sárga csikó)
și Din grozăviile lumii. La studiourile din Cluj ale lui Janovics și-a început
cariera cunoscutul regizor Michael Curtiz (Mihály Kertész), câștigător al
premiului Oscar pentru filmul Casablanca.

Pe 3 iunie 2006, municipiul a fost gazda celui mai important eveniment muzical
al anului în România, gala decernării premiilor MTV România. Pe 22 octombrie
2007, pe vechiul stadion Ion Moina a avut loc un concert al renumitei cântărețe
americane Beyoncé, fiind primul concert de mare anvergură din Cluj-Napoca. În
anii următori au urmat alte concerte importante ale unor formații sau cântăreți
renumiți ca Iron Maiden, Scorpions, Smokie, Roxette, Vaya con Dios, Deep Purple,
UB40, Morcheeba, Goran Bregovic, Emir Kusturica, Patricia Kaas, Chris Norman,
Nazareth sau Demis Roussos.

Universitatea „Babeș-Bolyai” (UBB) este cea mai mare universitate din țară, cu
peste 45 500 de studenți în 167 de specializări (din care 98 în română, 52 în
maghiară, 13 în germană și 4 în engleză). Numele instituției provine de la două
personalități marcante ale Transilvaniei, cercetătorul român Victor Babeș și
matematicianul maghiar János Bolyai. De asemenea, orașul găzduiește alte opt
universități, printre care Universitatea Tehnică, USAMV, Universitatea de
Medicină și Farmacie „Iuliu Hațieganu”, Academia de Muzică „Gheorghe Dima”,
Universitatea de Artă și Design, precum și un număr mare de licee (v.
Învățământul în Cluj-Napoca). În 1872, împăratul Francisc Iosif a fondat
Universitatea din Cluj, iar în 1881, aceasta a fost redenumită Universitatea
Francisc Iosif (denumire originală în maghiară József Ferenc Tudományegyetem).
După sfârșitul Primului Război Mondial, la data de 12 mai 1919 se înființează
Universitatea „Daciei Superioare” din Cluj, denumită apoi Universitatea „Regele
Ferdinand I”. Primul rector al noii universități românești a fost Sextil
Pușcariu. În 1940, în urma Dictatului de la Viena, universitatea românească a
fost mutată la Sibiu și Timișoara. Pe de altă parte, în 1919, imediat după
încheierea Primului Război Mondial, universitatea maghiară a fost mutată la
Budapesta, unde a rămas până în 1921, când a fost din nou mutată, de această
dată la Seghedin. În perioada 1940-1945, când Clujul a revenit temporar în
administrarea Ungariei, universitatea s-a mutat la Cluj. Finalmente, în 1945 a
fost mutată înapoi la Seghedin și redenumită Universitatea Seghedin.

Clujul este și un important centru al elitelor din domeniul științei. În cadrul
Filialei din Cluj a Academiei Române, își desfășoară activitatea următoarele
institute profilate pe cercetarea științifică fundamentală: Arhiva de Folclor a
Academiei Române, Institutul de Lingvistică și Istorie Literară „Sextil
Pușcariu”, Institutul de Istorie „G. Bariț” (care are și un departament de
cercetări socio-umane), Institutul de Arheologie și Istoria Artei, Institutul de
Calcul „Tiberiu Popoviciu”, Centrul de Studii Transilvane, Institutul de
Speologie „Emil Racoviță” (secție - primul institut de acest tip la nivel
mondial), Institutul de Geografie (secție) și „Observatorul astronomic” (secție
a Institutului Astronomic al Academiei Române din București). Anual, este
organizată manifestarea științifică „Zilele academice clujene”. La Cluj
funcționează, de asemenea, filiale ale Academiei de Științe Medicale, respectiv
ale Academiei de Științe Tehnice din România.

La Institutul de Calcul „Tiberiu Popoviciu” din Cluj-Napoca au fost construite
în anii '50-'60 unele din primele calculatoare electronice din România:

Institutul de Calcul „Tiberiu Popoviciu” poate fi socotit "leagănul informaticii
clujene", aici fiind formați primii specialiști și construite de la zero primele
calculatoare. Este cunoscut că de aici, din Secția "Mașini de Calcul" a luat
ființă în 1967-1968, Institutul de Tehnică de Calcul (ITC Cluj) precum și
Centrul Teritorial de Calcul Cluj. Totodată, aici au fost formați matematicienii
specialiști în Analiză Numerică, care au format așa numita "Școală Clujeană de
Analiză Numerică și Teoria Aproximării", cunoscută peste hotare. Alte detalii
pot fi consultate despre istoria Institutului și despre istoria informaticii în
România.

Cel mai difuzat cotidian clujean după tiraj este Făclia, publicat în perioada
post-decembristă, până în 2007, sub denumirea de Adevărul de Cluj. Principalii
săi competitori sunt Gazeta de Cluj, Ziua de Cluj și Monitorul de Cluj. Până în
iunie 2007, exista și un al patrulea cotidian local de limbă română, Ziarul
Clujeanului, însă acesta a fost transferat online, ultimul număr tipărit apărând
pe 8 iunie 2007. Din toamna anului 2007, pe piața locală au apărut două
cotidiene gratuite: Informația Cluj și Cluj Expres, care au disparut de pe
piata.

La Cluj-Napoca apar și alte ediții de Transilvania ale cotidienelor naționale,
precum România liberă Ziarul financiar, Pro Sport sau Gazeta sporturilor. În
ianuarie 2008, Evenimentul zilei a închis ediția regională care avea sediul la
Cluj. În 15 aprilie 2008 a apărut prima ediție a cotidianului regional Gardianul
de Transilvania-Banat închis între timp. Principalele reviste de cultură și
literatură sunt: Apostrof, Idea, Steaua, Tribuna și Echinox.

În mare parte, presa radiofonică clujeană a fost preluată de posturile de radio
naționale și retransmite pe frecvențe locale programele de la București și
parțial programe locale. Cele mai populare posturi de radio sunt Radio
Transilvania Cluj (100% local), Radio Cluj (radioul de stat), Radio Impuls (care
retransmitea în trecut Radio 21), Kiss FM, Pro FM, Radio Guerilla (fost CD
Radio), Magic FM (fost Star FM, fost Uniplus) și Mix FM. Situația este
asemănătoare în ceea ce privește televiziunea. În 2003, Consiliul Național al
Audiovizualului a acordat o licență audiovizuală proprie studioului teritorial
Cluj al Televiziunii Române, care acum emite pe o frecvență proprie. Alte
posturi de televiziune care transmit programe locale sunt Pro TV, Antena 1,
Realitatea TV și Jurnalul Tv. În decembrie 2011, a fost lansat postul regional
de televiziune Transilvania L!VE, proprietar fiind Transilvania Media Group.

O importantă agenție de știri din România, Mediafax, are un flux local de știri,
Transilvania.

Presa de limba maghiară este activă la nivel local prin două gazete: Szabadság
și Krónika. În oraș se află și redacția săptămânalului Erdélyi Napló, precum și
redacțiile revistelor culturale Korunk și Helikon. Radio Cluj transmite
săptămânal 34 de ore în limba maghiară, Jurnalul Tv emite o ora pe saptamana in
limba maghiara si 90 de minute in limba rusa, iar TVR Cluj transmite 4 ore
săptămânal emisiuni în această limbă. Pe lângă acestea există și posturi de
radio private dedicate comunității maghiare.

Clubul feroviar, cel mai vechi club de fotbal încă existent din Romania
(înființat în 1907), găzduit pe Stadionul „Dr. Constantin Rădulescu”, este
cunoscut la nivel european datorită ascensiunii acestuia în perioada 2003–2013.
Printre rezultatele importante ale acestui club, se află câștigarea Ligii I în
2008, 2010 și 2012 și a Cupei României în 2008, 2009, 2010 și 2016 și trei
participări în Liga Campionilor UEFA în sezoanele 2008, 2010 și 2012, primul
început cu o victorie cu 2–1 pe terenul vicecampioanei Italiei, AS Roma, și cu
un egal pe teren propriu în fața echipei Chelsea Londra. La participarea din
sezonul 2012-2013 în grupele Champions League, CFR Cluj a reușit să adune un
număr record de puncte pentru o echipă românească, 10 puncte, înregistrând o
victorie împotriva Manchester United, două împotriva Sporting Braga și un egal
cu Galatasaray Istanbul. În urma acestor rezultate, CFR Cluj s-a calificat în
premieră în șaisprezecimile Europa League (asa zisa "Primavară europeană"), unde
a fost învinsă de Internazionale Milano. În același sezon a ajuns în finala
Cupei României, unde a fost învinsă de Petrolul Ploiești.

Clubul universitar, înființat în 1919, este găzduit pe Cluj Arena și are în
palmaresul său mai multe succese, precum clasarea pe locul al doilea în
campionatul de fotbal al României în sezonul 1932–1933, câștigarea Cupei
României în 1964–1965, optimile de finală în Cupa Cupelor Europene (1965–1966)
și turul I al Cupei UEFA. Unul din antrenorii legendari ai echipei U Cluj a fost
Ștefan Kovács.

Între celelalte echipe cu tradiție se numără echipele de polo pe apă CSM Cluj
(clasată pe locul al treilea în Campionatul României la polo în anul 1980) și
Viitorul Cluj, echipele de rugby (Universitatea Cluj), baschet (Universitatea
Cluj), handbal („U” Alexandrion Cluj), volei și fotbal feminin (CFF Clujana) și
echipele de raliu Napoca Rally Team și Hiparion Invest Rally Team. Echipa
masculină de baschet U-BT Cluj-Napoca a câștigat titlul de campioană a Ligii
Naționale de Baschet în sezonul 2010-2011. Echipa feminină de handbal U
Alexandrion Cluj a fost finalistă în Challenge Cup EHF în 2007 și vicecampioană
națională în sezonul 2012-2013, în același sezon reușind să se califice în
premieră și în grupele Ligii Campionilor EHF. Napoca Rally Academy a câștigat
Campionatul Național de Raliuri al României în sezonul 2011 și a fost
vicecampioană în sezonul 2012.

Echipa feminină de fotbal Olimpia Cluj este campioana "en-titre", câștigând
ultimele șase campionate ale României (2011, 2012, 2013, 2014, 2015, 2016) și
participând în grupele Ligii Campionilor UEFA. Cluj Crusaders este campioana
națională din sezoanele 2012 și 2013 la fotbal american.

Cimitirul Hajongard de pe fosta Ulița Măcelarilor, în prezent str. Avram Iancu,
este unul din cele mai vechi cimitire din Cluj, înființat în secolul al XVI-lea
odată cu devenirea neîncăpătoare a cimitirului care a funcționat în jurul
Bisericii Sf. Mihail din centrul orașului (cimitirul central). Este unul din
obiectivele turistice cele mai pitorești ale orașului. Se întinde pe o suprafață
de ca. 14 hectare. Cea mai veche piatră de mormânt datează din anul 1599 și se
află în partea luterană a cimitirului.

Pentru mai multe imagini, vezi Wikimedia Commons - Cluj-Napoca și Wikimedia
Commons - Category:Cluj-Napoca.

http://www.bjc.ro/wiki/index.php/Personalit%C4%83%C5%A3i_clujene_contemporane_:_
oameni-biografii-confesiuni,_vol._I/Cristian_Colceriu._-_Cluj-Napoca:_Editura_Li
mes,_2005,_437_p.

http://www.bjc.ro/wiki/index.php/Elite_clujene_contemporane_%3D_Cluj_Contemporar
y_Elites/Cristian_Colceriu._-_Cluj-Napoca:_Clear_Vision,_2009,_1086_p.



https://ro.wikipedia.org/wiki/Turcia

Republica Turcia (limba turcă: Türkiye)Türkiye Cumhuriyeti este o țară întinsă
pe două continente. 97% din suprafața țării se află în Asia de Sud-Vest
(peninsula Anatolia) și 3% în Europa (peninsula Balcanică). Turcia are granițe
cu opt țări: Grecia și Bulgaria la nord-vest; Georgia, Armenia și Azerbaidjan la
nord-est; Iran (Persia) la est; Irak și Siria la sud. Turcia este o republică
democratică, laică, constituțională al cărei sistem politic a fost stabilit în
1923. Turcia este un stat membru al ONU, NATO, OSCE, OECD, OIC și Consiliul
Europei. În octombrie 2005 Uniunea Europeană a deschis negocierile de aderare cu
Ankara.

Strâmtoarea Bosfor care separă Asia de sud-vest de Europa de sud-est se află în
Turcia. Anatolia e situată între Marea Neagră la nord și Marea Mediterană la
sud, cu Marea Egee și Marea Marmara la vest. Unii geografi consideră Turcia ca o
parte a Europei datorită anumitor caracteristici culturale, politice și
istorice. Datorită poziției sale geografice între Europa și Asia și între trei
mări, Turcia a fost o răscruce istorică, patria și câmpul de luptă a mai multor
mari civilizații și un centru de comerț.

Turcii selgiucizi au început să migreze în locul numit acum Turcia în secolul al
XI-lea. Procesul a fost accelerat de victoria selgiucizilor asupra Imperiului
Bizantin la Bătălia de la Manzikert. Sultanatul de Rum al turcilor selgiucizi a
controlat mare parte din Anatolia centrală până la invazia mongolă din 1243.
Începând cu secolul al XIII-lea, turcii otomani au unit Anatolia și au creat un
imperiu ce cuprindea Europa de sud-est, Asia de sud-vest și nordul Africii. După
ce Imperiul Otoman s-a prăbușit, în urma înfrângerii din Primul Război Mondial,
părți din el au fost ocupate de aliații victorioși. O grupare a tinerilor
ofițeri din armata turcă, grupare condusă de Mustafa Kemal Atatürk, a organizat
rezistența față de aliați; în 1923 ei au instaurat Republica modernă Turcia, cu
Atatürk ca prim președinte al acesteia.

Așezarea Turciei la intersecția Europei cu Asia o face să fie o țară de o mare
importanță geostrategică. Din punct de vedere etnic, turcii formează majoritatea
populației, existând însă și o minoritate importantă de kurzi. Religia
predominantă în Turcia este Islamul, iar limba oficială a țării este turca.

Turcia este o republică democrată, seculară, unitară, constituțională, cu o
moștenire culturală și istorică veche. Turcia a devenit tot mai mult integrată
prin apartenența vestică în organizații ca Consiliul Europei, NATO, OECD, OSCE
și economiile majore G-20. Turcia a început negocierile complete cu UE în 2005,
a fost un membru asociat al Comunității Economice Europene încă din anul 1963 și
a atins acordul uniunii vamale în 1995. Turcia, de asemenea, a promovat
relațiile culturale, politice, economice și industriale cu lumea de Est, în
particular cu Orientul Mijlociu și cu statele turcice ale Asiei Centrale, prin
apartenența în organizații ca Islamic Conference and Economic Cooperation
Organization. Având în vedere așezarea strategică, economia dezvoltată și armata
modernizată, Turcia este clasificată ca o putere regională de oamenii politici
și economiștii mondiali.

Prima referință folosită de termenul „Turk” sau „Turuk” ca un antonim continuat
în inscripțiile Orkhon a lui Gokturks din Asia Centrală (sec. 8 CE). Cuvântul
englezesc „Turkey” derivă din latina medievală, Turchia (c. 1369).

Peninsula Anatolia, care cuprinde majoritatea Turciei moderne, este una din
regiunile cele mai vechi locuite din lume. Cele mai vechi colonizări neolitice
ca Çatalhöyük, Cayonu, Nevali Cori, Hacilar, Gobekli Tepe și Mersin sunt
considerate a fi printre cele mai timpurii colonizări umane din lume.

Colonizarea Troiei a început în Neolitic și continuă până în Epoca de Fier.
Istoric, anatolienii vorbeau limba indo-europeană, semitică și kartveliană, ca
și multe alte limbi de afiliere necunoscute. De fapt, având în vedere vechimea
limbii Indo-Europeane hitite și Luwian, unii savanți au propus Anatolia ca
centru ipotetic de la care provin limbile indo-europene. Hitiții au fost un
popor antic care au locuit în Anatolia Centrală, documente dovedind acest fapt
datează încă din cca. 2300.

Primul imperiu important în teritoriu a fost cel al Hitiților, din sec.
XVIII–XIII î.Hr.. Asirienii au colonizat teritorii din SE Turciei înainte de
1950 î.Hr. până în 612 î.Hr., când imperiul Asirian a fost cucerit de dinastia
Caldeea în Babilon. Urmând colapsul hitiților, frigienii, un popor
indo-european, au realizat ascendența până ce regatul lor a fost distrus de
Cimerieni în sec. VII î.Hr. Cei mai puternici succesori ai Frigiei au fost
Lidia, Caria și Licia. Lidienii și Licienii vorbesc limbile indo-europene, dar
ambele limbi au dobândit elemente non-indo-europene înainte de perioadele hitită
și elenistică.

Începând cu anul 1200 î.Hr., coasta Anatoliei a fost colonizată de grecii
eolieni și ionieni. Numeroase orașe importante au fost fondate de acești
coloniști, ca Miletus, Ephesus, Smyrna (Izmirul modern) și Byzantium (mai târziu
Constantinopol și Istanbul). Anatolia a fost cucerită de Imperiul Ahemenid în
timpul sec. V și VI î.Hr. și, mai târziu, a căzut în timpul domniei lui
Alexandru cel Mare, în 334 î.Hr. Anatolia a fost, ulterior, împărțită într-un
număr mic de regate care au fost cucerite de Republica Romană la mijlocul sec. I
î.Hr..

În 324, împăratul roman Constantin I alege Byzantium ca noua capitală a
Imperiului Roman, redenumindu-l „Roma Nouă” (mai târziu, Constantinopol și
Istanbul). După căderea Imperiului Roman de Apus, devine capitala Imperiului
Bizantin (Imperiul Roman de Răsărit).

Casa Seljukului a fost o ramură a Kınık Turcilor Oguzi care au avut reședința la
periferia Lumii Musulmane, nordul mărilor Caspice și Aral, în Yabghu Khaganate a
confederației Oğuz, în secolul al X-lea. În secolul al XI-lea, selgiucizii au
început să migreze din patriile lor strămoșești spre regiunea estică a
Anatoliei, care a devenit noua patrie a triburilor turci Oguzi. Mai târziu, în
1071, a avut loc Bătălia de la Manzikert.

Victoria selgiucizilor a dat naștere unui nou stat: Sultanatul Selgiucizilor
Anatolieni, care s-a dezvoltat ca o ramură separată a Marelui Imperiu Selgiuc -
care avea teritorii în Asia Centrală, Iran, Anatolia și Asia de Sud-Vest.

În 1243, armatele selgiucizilor au fost învinse de mongoli și puterea
imperiului, ușor, s-a dezintegrat. Mai apoi, unul din principiile turcești
guvernate de Osman I s-a transformat, peste 200 de ani, în Imperiul Otoman, care
s-a extins prin cuceririle din Anatolia, Balcani și Levant. În 1453, orașul
Constantinopol a fost cucerit de armatele otomane ale lui Mehmed II și a
devenit, sub numele Istanbul, capitala Imperiului Otoman.

În timpul secolelor XVI și XVII, Imperiul Otoman a atins apogeul, fiind unul din
cele mai puternice din lume, controlând teritoriile de pe 3 continente. Imperiul
a devenit mai puternic și prestigios în timpul domniei lui Suleiman Magnificul.
Imperiul Otoman a fost, de multe ori, în conflict cu Sfântul Imperiu Roman și
statul polono-lituanian, cauza fiind dorința Imperiului de a ajunge și controla
centrul Europei. Pe mare, imperiul a susținut războaie cu Liga Sfântă (din care
făceau parte Spania Habsburgică, Republica Veneția și Ordinul Suveran al
Cavalerilor de Malta) pentru controlul Mării Mediterane. În Oceanul Indian, după
descoperirea de către portughezi, în 1488, a Capului Bunei Speranțe, marina
otomană se confrunta, frecvent, cu o nouă concurență - flota portugheză, în
scopul de a-și apăra monopolul tradițional asupra rutelor comerciale maritime
între Asia de Est și Europa de Vest. În plus, turcii au fost, ocazional, în
stare de război cu Persia, din cauza disputelor teritoriale sau diferențelor
religioase.

În timpul celor aproape două secole de declin, Imperiul Otoman a pierdut,
treptat, teritorii, putere militară și bogății. Acesta a intrat, în Primul
Război Mondial, de partea Puterilor Centrale și a fost, în cele din urmă,
învins. Într-un efort final de păstrare a puterii în mâinile lor, prin
recucerirea cel puțin a unora dintre teritoriile pierdute și de punere sub
semnul întrebării a autorității britanice asupra canalului Suez, triumviratul
condus de ministrul de război Enver Pașa a hotărât ca Turcia să se alăture
Puterilor Centrale în timpul Primului Război Mondial. Imperiul Otoman a reușit
să aibă câteva succese în primii ani de război. În urma armistițiului din
Mudros, care a avut loc la 30 octombrie 1918, Puterile Aliate au căutat să
împartă între ele, prin Tratatul de la Sèvres din 1920, teritoriile Imperiului
Otoman.

Republica Turcia a fost întemeiată la 29 octombrie 1923 din rămășițele
Imperiului Otoman. Originile Turciei moderne încep odată cu sosirea triburilor
turce în Anatolia, în secolul al XI-lea. În urma înfrângerii turcilor selgiucizi
de către mongoli, un vid de putere a permis noii dinastii otomane să devină o
forță importantă în regiune. În secolul al XVI-lea, ajuns la întinderea maximă,
Imperiul Otoman acoperea Anatolia, Africa de Nord, Orientul Apropiat, Europa de
sud-est și Caucazul. După înfrângerea suferită în Primul Război Mondial,
puterile învingătoare au urmărit, prin Tratatul de la Sèvres, împărțirea
imperiului . Cu sprijinul Aliaților, în conformitate cu Tratatul, Grecia a
invadat și a ocupat orașul Izmir. La 19 mai 1919, sub conducerea lui Mustafa
Kemal Atatürk Pașa - un comandant militar care s-a distins în cursul bătăliei de
la Gallipoli - a fost inițiată o mișcare naționalistă. Kemal Pașa a încercat
revocarea termenilor tratatului semnat de sultan la Istanbul, mobilizând fiecare
segment al societății turcești în ceea ce a devenit cunoscut ca războiul turc de
independență (în turcă: Kurtuluș Savașı).

La 18 septembrie 1922, armatele de ocupație ale Antantei au fost învinse și țara
eliberată. A urmat abdicarea sultanului, la 1 noiembrie 1922, astfel
încheindu-se 631 de ani de stăpânire otomană. În 1923, Tratatul de la Lausanne a
recunoscut suveranitatea noii Republici Turce, iar Kemal a primit supranumele de
Atatürk (însemnând Părintele Turciei) și a devenit primul președinte al țării.
El a instituit mai multe reforme economice, politice, juridice și religioase
care au modernizat Turcia, desprinzând-o de trecutul ei otoman.

Politica Turciei este una republicanǎ. La fiecare 4 ani se voteazǎ alt
președinte. Președintele Turciei este Recep Tayyip Erdogan.

Forțele armate turcești se compun din armată, marină și forțele aeriene.
Jandarmeria și Paza de Coastă funcționează ca părți din Ministerul Afacerilor
Interne pe timp de pace, deși ei sunt subordonați Comandamentelor armatei și
marinei, respectiv, pe timp de război, în timpul căruia ei au de executat atât
activități specifice privind atribuțiile Ministerului Afacerilor Interne, cât și
funcții militare.

Turcia este împărțită în 81 de provincii (iller în limba turcă; singular il).
Fiecare provincie este împărțită în subprovincii (ilçeler; singular ilçe),
existând 923 de districte. Provincia poartă, de obicei, același nume cu capitala
acesteia, considerată subprovincia centrală; excepțiile sunt Hatay (capitală:
Antakya), Kocaeli (capitală: İzmit) și Sakarya (capitală: Adapazarı). Cele mai
populate provincii sunt: İstanbul, cu 11 milioane de locuitori; Ankara, cu 4
milioane; İzmir, cu 3,5 milioane; Bursa, cu 2,1 milioane, Konya, cu 2,2
milioane; Adana, cu 1,8 milioane de locuitori.

Turcia este o țară transcontinentală Euroasiatică. Turcia asiatică (conținând,
în mare parte, Anatolia) care include 97% din țară, este separată de Turcia
europeană prin Bosfor, Marea Marmara și Dardanele (care, împreună, formează o
verigă de ape între Marea Neagră și Marea Mediteraneană). Turcia europeană
cuprinde 3% din țară.

Suprafața Turciei, inclusiv lacurile, ocupă 783.562 km2, din care 755.688 km2
sunt în Asia de Sud-Vest, iar 23.764 km2 în Europa. Turcia ocupă locul 37 în
lume ca suprafață. Țara este înconjurată de mări: Marea Egee - în Vest; Marea
Neagră - în Nord și Marea Mediterană - în Sud. De asemenea, Turcia are ieșire și
la Marea Marmara în Nord-Vest.

Clima Turciei este temperat-maritimă pe litoralul Mării Negre și subtropicală pe
litoralul Mării Mediterane. În ianuarie, temperaturile medii sunt de 5 °C în
nord, la Samsun, -4 °C în podișul Anatoliei (la Kayseri) și 11 °C în sud, la
Antalya. Precipitațiile sunt reduse în sud și centru (în jur de 400 mm/an) și
bogate în nord-vest, pe litoralul Mării Negre (1.600 mm/an).

În anul 2008, peste 90% din necesarul de combustibili al Turciei a provenit din
afara țări.

Turcia susține un proiect de oleoduct între porturile sale, Samsun de la Marea
Neagră, și Ceyhan de la Mediterana, care servește deja drept terminal pentru
oleoductele care aduc petrol azer și irakian.

Din 2003, Rusia este primul partener comercial al Turciei, cu schimburi de 38 de
miliarde de dolari în 2007. Sute de firme turcești operează în Rusia, circa două
milioane de ruși vin anual în Turcia (un milion conform altei estimări), iar
Rusia asigură, prin Blue Stream, 65% din necesarul de gaz al Turciei.

Turcia este ca mărime a 15-a după GDP-PPP a lumii, și a 17-a după PIB. Țara este
un membru fondator a OECD și G-20 a economiei majore. În timpul primelor 6
decenii ale republicii, între 1923 și 1983, Turcia a aderat, mai ales, la o
abordare cvasi-statistică, cu planificări stricte ale bugetului de către guvern,
care impune limite pe participarea sectorului privat, comerț străin, debit cu
valută striăină, investiție directă străină. Totuși, începând din 1983, Turcia a
început o serie de reforme care au fost inițiate de prim ministrul Turgut Ozal
și proiectate să schimbe economia din statistici, sistem izolat la un sector
privat; model bazat pe piață. Reformele impulsionează creșterea rapidă, dar
această creștere a fost depunctată de recesiunile mari și crizele financiare în
1994, 1999 (urmând cutremurul din acel an) și 2001, rezultând o medie de 4% GDP
creștere/an între 1981 și 2003, afectată de lipsa reformelor fiscale
suplimentare, combinate cu deficitele unui sector public mare și în creștere și
corupția pe scară largă, rezultată din inflația mare, un sector bancar slab și
volatilitate macroeconomică crescută.

Transportul în Turcia este facilitat de 500.000 de kilometri de drumuri și
11.000 de kilometri de căi ferate. În iulie 2014, Turcia a inaugurat primul tren
de mare viteză (TGV) care asigură o legătură Ankara-Istanbul.

Capitala Turciei este orașul Ankara, dar capitala istorică İstanbul rămâne
centrul financiar, economic și cultural al țării. Alte orașe importante sunt
İzmir, Bursa, Adana, Trabzon, Malatya, Gaziantep, Erzurum, Kayseri, İzmit
(Kocaeli), Konya, Mersin, Eskişehir, Diyarbakır, Antalya și Samsun. Aproximativ
68% din populația Turciei locuiește în centre urbane.

Turca este unica limbă oficială în toată Turcia. Cifrele de încredere pentru
repartiția lingvistică a populației nu sunt disponibile din motive similare
amintite mai sus. Cu toate acestea, radiodifuzorul public TRT difuzează programe
în limba locală și dialecte în limbile arabă, bosniacă, cercheză și kurdă câteva
ore pe săptămână.

Turcia este un stat secular, fără o religie oficială de stat; Constituția
Turciei enunță libertatea religiei și a conștiinței. Aproximativ 99% din
populație e înregistrată, însă, ca fiind musulmană, majoritatea fiind sunniți;
cu toate acestea, un sondaj realizat în 2007 a constatat că aproximativ 3%
dintre adulți își definesc relațiile cu religia ca fiind „fără convingere
religioasă” sau că „nu cred în obligațiile religioase”.

În ultimii ani, de când țara este guvernată de un partid islamist, minoritatea
secularistă, în special elitele universitare și științifice au fost vizați de
politicile proreligie ale administrației centrale. Profesorii universitari care
au introdus reforme laicizante în guvernările seculariste sau care au militat
pentru menținerea religiei în afara campusurilor universitare, sunt acum
arestați, un astfel de exemplu fiind Kemal Gürüz, fost șef al Consiliului
Educației Superioare; alt exemplu este Mehmet Haberal, un chirurg transplantolog
de renume mondial. Guvernul islamist are în vizor nu numai universitatea, ci și
Academia de Științe, căreia printr-o nouă lege i s-a modificat procedura de
alegere a noilor membri; până acum, academicienii înșiși alegeau noii membri, de
acum, însă, guvernul va decide cine e sau nu e academician. Guvernul a și
procedat deja la impunerea a 100 de noi membri ai Academiei, dintre care destui
n-au nici măcar un articol științific publicat într-o revistă de specialitate
internațională, în timp ce mulți alții nu-s deloc citați.

Majoritatea musulmanilor sunt sunniți (85-90%) iar o largă minoritate sunt alevi
(10-15%), o comunitate în cadrul Șiismului, comunitate ce numără 7–11 milioane
de persoane. În țară sunt și câțiva practicanți ai sufi. Cea mai înaltă
autoritate religioasă islamică este Președinția Cultelor (în turcă Diyanet
İșleri Bașkanlığı) care interpretează școala de drept Hanafi și este
responsabilă pentru reglementarea funcționării celor 75.000 de moschei ale
țării, a angajaților locali și a imamilor provinciali. Un sondaj realizat la
nivel național în 2007 a arătat că 96,8% din cetățenii turci au o religie, în
timp ce 3,2% sunt nereligioși și atei.

În Turcia trăiesc aproape 100.000 de persoane aparținând minorităților
religioase. Țara are aproximativ 64.000 de creștini, majoritatea fiind armeni
apostolici, asirieni, ortodocși greci, romano-catolici și aproximativ 26.000 de
evrei, în principal sefarzi. Conform raportului din 2002, dat de Centrul de
Cercetare Pew, 65% dintre turci cred că religia este foarte importantă, în timp
ce un sondaj din 2005 dat de Eurobarometru arată faptul că 95% dintre turci cred
în existența lui Dumnezeu.

Biserica Ortodoxă a avut sediul la Istanbul încă din secolul al IV-lea d.Hr. Cu
toate acestea, statul turc nu recunoaște statutul ecumenic al Patriarhului
Bartolomeu I, episcopul primar între egali în ierarhia tradițională a
creștinismului ortodox și obligă Biserica să opereze sub restricții
semnificative. O parte dintre proprietățile și școlile bisericii, cum ar fi
orfelinatul Büyükada si Școala teologică din Halki, au fost expropriate sau
închise.

Cultura Turciei rezultă din osmoza mai multor elemente de origini diverse :
anatoliene, greco-romane, bizantine și otomane (ultima fiind ea însăși un
amestec de influențe islamice, turce și iraniene), la care s-au adăugat mai
tardiv cultura și tradițiile occidentale, care au influențat Imperiul Otoman,
dar mai ales Republica Turcă (aceasta adoptând alfabetul latin, despărțirea
dintre stat și religie, și instituții copiate după țările apusene). Influența
culturală a Occidentului continuă și astăzi, îndeosebi în orașe și în partea de
apus a țării, în timp ce, la țară și în răsăritul țării, tradițiile și religia
au o influență mult mai mare. Acest amestec original rezultă din întâlnirea
dintre turci și băștinașii din Anatolia (lazi, greci, armeni, kurzi și alții) cu
care s-au întâlnit la capătul migrației lor din Asia Centrală până la Marea
Mediterană și Marea Neagră, în vestul Asiei. Astfel, de exemplu, pe plan
material, arhitectura romană, drumurile pavate, termele, fântânile publice,
săpunul, toaletele, canalele de evacuare au fost preluate de turci de la
greco-romani și sunt astăzi cunoscute ca "stil oriental" sau "mauresc",
"caldarâm", "băi turcești", "cișmele", "toalete turcești" sau "haznale", iar pe
planul spiritual, operele filozofice, istorice, literare, științifice ale
antichității greco-romane au fost traduse și transmise musulmanilor care, la
rândul lor, le-au retransmis țărilor apusene.

O Turcie transformată cu succes într-un stat național modern, a permis creșterea
libertății de expresie artistică, în ciuda unor perioade de cenzură, mai mult
politică. În timpul primilor ani ca republică, guvernul a investit multe resurse
în artele frumoase, ca muzeele, teatrele, operele și arhitectura. Diverși
factori istorici joacă roluri importante în definirea identității moderne
turcești, cultura turcă este un produs a eforturilor de a fi un stat „modern”,
în timp ce își menține tradiția religioasă și valorile istorice.

Îndeosebi muzica și literatura turcească arată, în zilele noastre, un amestec al
influențelor culturale, amestec izvorât din interacțiunile dintre tradițiile
turcice și lumea islamică, pe de-o parte, și tradițiile europene, pe de altă
parte. Literatura turcă a fost cel mai mult influențată de literatura persană și
arabă în timpul erei otomane, deși după perioada Tanzimatului, efectele altor
tradiții (populare turcești și literare europene) au devenit tot mai simțite.
Amestecul influențelor culturale este dramatizat, de exemplu, sub formă de „noi
simboluri de conflict și intercalare de culturi” adoptate în lucrările lui Orhan
Pamuk, câștigător al Premiului Nobel pentru literatură în 2006. Dar cultura
populară se uniformizează precum cea a multor alte țări, fiind puternic
influențată de televiziune : potrivit cercetătorilor, aproximativ 70% din
cetățenii turci n-au citit niciodată alte cărți, decât romane polițiste, de
aventuri sau sentimentale, și asta numai în timpul timpului de transport în
comun.

Între 1985-2011 pe lista patrimoniului mondial UNESCO au fost incluse 10
obiective culturale sau naturale din Turcia.

Cel mai popular sport în Turcia este fotbalul. Echipele de top ale Turciei
includ: Galatasaray, Fenerbahce și Beşiktaş. În 2000, Galatasaray își
consolidează rolul de mare club european, prin câștigarea Cupei UEFA și
Supercupei UEFA. Doi ani mai târziu, echipa națională a Turciei a terminat pe
locul 3 în turneul final al Cupei Mondiale din 2002, din Japonia și Coreea de
Sud, în timp ce, în 2008, echipa națională prinde semifinalele competiției UEFA
Euro 2008. Stadionul Olimpic Ataturk din Istanbul a găzduit Finala Ligii
Campionilor UEFA 2005, în timp ce stadionul Șukru Saracoglu din Istanbul a
găzduit Finala Cupei UEFA 2009.

Alte sporturi principale ca baschetul și volei sunt de asemenea populare. Turcia
a găzduit finalele EuroBasket 2001 și a găzduit finalele Campionatului Mondial
FIBA 2010. Echipa națională masculină de baschet a terminat pe locul 2 la
EuroBasket 2001 și a ajuns în sferturile de finală ale Campionatului Mondial
FIBA 2006; în timp ce Efes Pilsen S.K a câștigat Cupa Korac în 1996, a terminat
pe locul 2 la Cupa Saporta 1993, și au ajuns în finala Four of Euroleague și
Suproleague, în 2000 și 2001. Jucătorii turci de baschet ca Mehmet Okur și
Hidayet Turkoglu au avut, de asemenea, succes în NBA. Echipa feminină de volei,
și anume, Eczacibaşi, Vakifbank Guneş Sigorta și Fenerbahce Acibadem au câștigat
numeroase titluri și medalii la Campionatele Europene. Sportul național
tradițional turcesc a fost yagli gureş (wrestling) încă din timpurile otomane.
Edirne a găzduit turneul anual de wrestling la Kirkpinar încă din 1361.
Stilurile de wrestling internaționale reglementate de FILA ca stil liber de
wrestling și wrestling greco-roman sunt populare, cu multe titluri la
campionatele Europene, Mondiale și Olimpice câștigate de wrestleri turci
individual sau ca echipă națională.



https://ro.wikipedia.org/wiki/Turneul_de_tenis_de_la_Wimbledon

Turneul de tenis de la Wimbledon (The Championships, Wimbledon) este cel mai
vechi și mai prestigios dintre cele 4 turnee de Mare Șlem (turneele de prim rang
din circuitele de tenis masculin, ATP și feminin, WTA), fiind singurul dintre
cele patru care se desfășoară pe aceeași suprafață ca la început, iarba. Este
găzduit de All England Lawn Tennis and Croquet Club din Londra, în Marea
Britanie. Este al treilea ca ordine pe parcursul anului, dupa Australian Open și
Roland Garros. Prima ediție a avut loc în 1877.

Clubul All England Lawn Tennis and Croquet a fost fondat în 1868 sub numele All
England Croquet Club. În anul 1875 a fost adăugat un teren de tenis pe iarbă,
iar numele clubului a fost schimbat, adăugându-se sintagma And Lawn Tennis. În
primăvara anului 1877 a avut loc primul campionat de tenis, singura categorie la
care s-a disputat concursul fiind cea masculină. 22 de jucători s-au înscris,
fiecare plătind o guinee pentru a participa. Victoria i-a revenit lui Spencer
Gore, un jucător de cricket din Surrey în vârstă de 27 de ani. În finală, el l-a
învins pe William Marshall în trei seturi, scor 6-1, 6-2, 6-4, în doar 48 de
minute. Gore a primit astfel premiul de 12 guinee și o cupă din argint oferită
de revista sportivă The Field. În jur de 200 de persoane au plătit câte un
șiling pentru a urmări finala. Partida a avut loc într-o joi, deoarece de vineri
începea un joc de cricket. În anul următor, Gore avea să fie învins în ultimul
act de Frank Hadow.

În anul 1882, numele Croquet a fost exclus din titlul clubului, deoarece acest
sport nu se mai practica aici, complexul devenind un destinat doar tenisului. În
1889, numele bazei sportive a devenit All England Lawn Tennis and Croquet Club,
doar din motive sentimentale.

Turneul se desfășoară pe parcursul a două săptămâni, la finalul lunii iunie și
începutul lunii iulie. Principalele arene ale complexului All England Lawn
Tennis and Croquet Club sunt Terenul Central, cu o capacitate de 15.000 de
locuri și Terenul numărul 1 cu aproximativ 11 mii de locuri. Din anul 2009,
Terenul Central este dotat cu acoperiș retractabil și instalație de nocturnă,
meciurile putând avea loc și pe ploaie, sau pe căldură extremă. Acoperișul se
închide/deschide în aproximativ 10 minute. În partea de sud a arenei centrale se
află Loja Regală.

Campionul în turneul de simplu masculin primește o cupă din argint cu o înălțime
de aproximativ 47 de centimetri și un diametru de 19 centimetri. Trofeul se
acordă începând cu anul 1887 și poartă inscripția The All England Lawn Tennis
Club Single Handed Champion of the World (Campionul lumii la All England Lawn
Tennis Club). În competiția feminină, învingătoarea primește un platou de argint
cu un diametru de 48 de centimetri și care este decorat cu figuri mitologice.
Alte cupe de argint sunt acordate în celelalte concursuri. Trofeele sunt de
obicei oferite de Președintele Clubului, Ducele de Kent.

Premii în bani sunt acordate din 1968, când li s-a permis și jucătorilor
profesioniști să participe. Până în 2007, fondul de premiere era mai mare în
concursul masculin decât în cel feminin, dar din acel an au fost acordate
aceleași premii atât la băieți, cât și la fete. Pentru ediția din 2010 premiile
au fost împărțite astfel (sumele sunt prezentate în lire sterline):

La ediția din 2010, câștigătorii au fost Serena Williams, care a învins-o pe
Vera Zvonareva, obținând astfel al patrulea ei titlu aici, și Rafael Nadal,
învingător în fața cehului Tomas Berdych, jucător ajuns în premieră într-o
finală de Mare șlem.

Ediția din 2010 a turneului a găzduit cel mai lung meci din istoria tenisului,
întâlnirea dintre jucătorul american John Isner și cel francez Nicolas Mahut.
Partida a intrat în istorie atât ca durată în timp, cât și ca număr de game-uri
jucate. După 11 ore și 5 minute de joc efectiv, Isner s-a impus cu 6–4, 3–6,
6–7(7), 7–6(3), 70–68. Meciul a început marți, 22 iunie 2010, la ora 18:18, ora
Marii Britanii. La ora 21:07, din cauza întunericului, întâlnirea a fost
întreruptă. În acel moment scorul era 2-2 la seturi. Cei doi jucători au revenit
pe teren miercuri, la ora locală 14:05 pentru a disputa setul decisiv, iar la
ora 21:13, peste șapte ore mai târziu, disputa a fost din nou întreruptă din
cauza întunericului. Scorul era 59-59 în decisiv. Joi, partida s-a reluat la ora
15:40, iar la ora 16:49 John Isner a fructificat o minge de meci, obținând
victoria. În total, doar setul decisiv a durat opt ore și 11 minute. Isner a
stabilit și un nou record al numărului de ași într-un singur meci, servind 112
ași. Mahut a reușit la rândul său 103 servicii nereturnate de adversar.



https://ro.wikipedia.org/wiki/Rusia

Rusia (în rusă Росси́я / Rossia), oficial Federația Rusă (Росси́йская Федера́ция
/ Rosiiskaia Federația), este o țară care se întinde pe un teritoriu vast în
Europa și Asia. Cu o suprafață de 17.101.081 km², Rusia este cea mai întinsă
țară din lume, aproape de două ori mai mare decât teritoriul celei de-a doua
țări ca întindere, Canada. În ciuda întinderii sale, Rusia este doar a opta țară
din punct de vedere al numărului de locuitori. Rusia are frontiere terestre cu
următorii vecini (în sens trigonometric, de la nord-vest la sud-est): Norvegia,
Finlanda, Estonia, Letonia, Lituania, Polonia, Belarus, Ucraina, Georgia,
Azerbaidjan, Kazahstan, China, Mongolia și Coreea de Nord. De asemenea, se află
foarte aproape de Statele Unite ale Americii, Canada, Armenia, Iran, Turcia și
Japonia. SUA se află la o depărtare de numai 3 km în Insulele Diomede, (una sub
controlul Rusiei, cealaltă sub controlul SUA), iar Japonia (Hokkaido) se află la
o depărtare de 20 km de Insulele Kurile.

În timpul Uniunii Sovietice, Rusia era republica dominantă a uniunii. În zilele
noastre, Rusia este o țară independentă și un membru cu o mare influență în
Comunitatea Statelor Independente. Până în 1991, țara s-a numit, în mod oficial,
Republica Socialistă Federativă Sovietică Rusă, iar după prăbușirea URSS este
considerată succesoarea de drept în problemele internaționale ale desființatei
URSS.

Cea mai mare parte a teritoriului, populației și producției industriale ale
Uniunii Sovietice - una dintre cele două superputeri ale lumii, a rămas în
Rusia. După prăbușirea URSS, rolul Rusiei pe scena lumii a fost diminuat mult în
comparație cu cel al URSS. În octombrie 2005, statisticile oficiale arătau că
populația a scăzut cu mai mult de o jumătate de milion de cetățeni, ajungând la
un număr de 145 de milioane de oameni.

Rusii au fost un popor medieval care, în conformitate cu cele mai populare
teorii, dar neacceptate de toată lumea, și-au luat numele de la clasa nobilimii
războinice de origine scandinavă. Rusii au fost predecesori ai națiunilor
belaruse, ruse și ucrainene. Rădăcina rusi se găsește în cuvinte precum rus,
rusin și rutean.

Originea clasei nobilimii rusilor este controversată. Deși mulți istorici
occidentali consideră valabilă "teoria normandă", numeroși savanți slavi se
îndoiesc de valabilitatea acestei ipoteze și emit teorii ale unor origini
alternative. Astfel, se consideră că este vorba, mai degrabă, de denumirea unei
ocupații specifice (negustor/pirat/mercenar) anumitor popoare scandinave
(vikingi, normanzi, varegi), la început, iar mai apoi ale slavilor.

Până la urmă, miza acestei controverse este culturală și de moștenire istorică.
Problema este dacă civilizația slavilor de răsărit are la origine elemente
scandinave ale războinicilor nordici din secolele al IX-lea și al XI-lea, așa
cum susține teoria normandă, sau dacă această civilizație se bazează exclusiv pe
fundații slave.

Teritoriile întinse ale Rusiei de azi au fost locuite între secolele al III-lea
și al VI-lea de triburi diferite, cucerite, pe rând, de invadatori precum goții,
hunii și avarii turcici. Sciții iranieni au populat stepele sudice, iar poporul
turcic al hazarilor a stăpânit partea de vest a acestui teritoriu în secolul al
VIII-lea. Ei au fost alungați de grupul scandinav al varegilor, care și-au
stabilit capitala în orașul slav Novgorod și s-au amestecat, treptat, cu pătura
conducătorilor militari slavi. Slavii au constituit majoritatea populației
începând din secolul al VIII-lea, reușind să asimileze, treptat, atât pe
cuceritorii scandinavi, cât și populația fino-ugrică băștinașă.

Dinastia varegă a durat mai multe secole, în care timp ei au stabilit legături
trainice cu Imperiul Bizantin și biserica ortodoxă și și-au mutat capitala la
Kiev, în 1169. În acest timp, populației varege și, prin extensie, celei slave
care populau regiunea i se spunea "rhos", "rus", sau "rusi (iar mai târziu
rusini)". Între secolele al al X-lea și al XI-lea, statul cunoscut ca Rusia
Kieveană era cel mai întins din Europa, prosperitatea lui datorându-se
comerțului dintre Europa și Asia și dintre nordul continentului și Orientul
Apropiat.

Poporul turcic nomad kipciak (polovții) a cucerit sudul Rusiei de azi la
sfârșitul secolului al XI-lea și a format un stat de-a lungul țărmului nordic al
Mării Negre. (Desht-e-Kipchak).

În secolul al XIII-lea, zona a fost frământată de dispute interne și a fost
devastată de invadatorii păgâni mongoli din Hoarda de Aur și de nomazii turcici
musulmani care au jefuit cnezatele rusești pentru mai bine de trei secole.
Cunoscuți și cu numele generic de tătari, acești cuceritori au stăpânit zonele
sudice și centrale ale Rusiei de azi. În același timp, zonele vestice ale
teritoriilor rusești fuseseră încorporate în statul lituaniano-polonez.
Disoluția politică a Rusiei Kievene a dus la separarea rușilor din nord de
belarușii (rușii albi) și ucrainienii în vest.

Partea de nord a Rusiei, inclusiv Novgorodul, a reușit să-și mențină un anumit
statut de independență în timpul numit și al jugului mongol și de aceea a fost
scutită de atrocitățile și exploatarea care a afectat restul țării. De asemenea,
regiunile rusești semi-independente au trebuit să lupte și împotriva cruciaților
germanici, care au încercat să colonizeze regiunea.

La fel cum s-a întâmplat în Balcani și în Asia Mică, stăpânirea nomadă a
întârziat dezvoltarea socială și economică a regiunii. Influențele autocratice
asiatice au degradat numeroase instituții politice ale statului și i-au afectat
cultura și economia într-un mod negativ.

În ciuda tuturor acestor fapte, spre deosebire de liderul spiritual al lumii
est-europene, Imperiul Bizantin, Rusia a putut renaște din propria cenușă,
pornind un război de recucerire și reușind, astfel, să-și subjuge foștii
cuceritori și să le anexeze teritoriile. După căderea Constantinopolului (1453),
Rusia a rămas singura țară creștină suficient de puternică la extremitatea
estică a Europei Răsăritene, ceea ce i-a permis, mai târziu, să se pretindă ca
unică moștenitoare a Imperiului Roman de Răsărit, adică A Treia Romă.

Deși sub suzeranitatea mongolilor, Cnezatul Moscovei a început să-și afirme
influența în zonă, iar, la sfârșitul secolului al XIV-lea, a devenit suficient
de puternic pentru a se scutura de jugul invadatorilor.

Statul rus era controlat de Hanatul Crimeii, statul succesor al Hoardei de Aur.
Rușii capturați în raidurile nomazilor erau vânduți în piețele de sclavi din
Crimeea. În 1571, hanul Devlet-Girei, în fruntea unei hoarde de 120.000 de
călăreți, a devastat Moscova. În fiecare an, mii de ruși erau victime ale
atacurilor nomazilor. Zeci de mii de soldați trebuiau menținuți pe linia
frontierei de sud, o povară care a încetinit mult dezvoltarea socială și
economică a Rusiei.

La începutul secolului al XVI-lea, statul rus și-a stabilit ca ținte ale
politicii naționale recucerirea teritoriilor acaparate în timpul invaziilor
mongole și protejarea frontierelor împotriva unor noi atacuri. Boierii
(aristocrația militară) au început să fie împroprietăriți de către suverani cu
feude în schimbul serviciului în armată. Sistemul împroprietăririi cu pământuri
în schimbul serviciului militar a fost baza creării uneia dintre cele mai
importante armate de cavaleriști a evului mediu.

Ivan cel Mare a fost primul care și-a luat titlul de "Mare Cneaz (Duce) al
tuturor rușilor", după ce s-a căsătorit, în 1469, cu Sofia Paleologu, o prințesă
bizantină (nepoată a fostului împărat bizantin). Marele Cneaz a consolidat
dominația Moscovei în zonele înconjurătoare, cucerind cnezatele mai mici sau
obligând principii locali să-i recunoască suzeranitatea. În 1574, nepotul lui
Ivan cel Mare, Ivan cel Groaznic, a fost, la numai 16 ani, încoronat în mod
oficial Țar al Rusiei (forma slavizată a termenului roman Caesar). La sfârșitul
secolului al XVI-lea, cazacii au înființat primele așezări în Siberia de vest.
La jumătatea secolului al XVII-lea, așezările căzăcești fuseseră înființate în
Siberia răsăriteană, în Ciukotka, de-a lungul râului Amur și pe coasta
Pacificului.

În 1648, cazacul Semion Dejnev a descoperit Strâmtoarea Bering care desparte
Asia de America de Nord. Marele Imperiu Rus, care avea să se afle pentru aproape
trei secole într-o continuă expansiune, se născuse.

Controlul moscovit al noii națiuni asupra zonelor de azi ale Rusiei a continuat
după intervenția poloneză din anii 1605-1612, Rusia fiind condusă din 1613 de
dinastia Romanov, (primul țar al acestei noi dinastii fiind Mihail Romanov).
Petru cel Mare, care a domnit între 1689 – 1725, a fost cel care a reușit în
acțiunea de aducere în țară a ideilor și culturii din Europa Occidentală în
scopul modernizării Rusiei. Ecaterina cea Mare, care a domnit între 1762 – 1796,
a continuat acest efort de occidentalizare a țării, transformând Rusia nu doar
într-o putere asiatică, ci și într-o putere europeană egală cu Anglia, Franța și
Germania. Ea a reușit să mărească teritoriul imperiului prin dezmembrarea
Poloniei. În momentul în care Rusia a început să stăpânească părți din Polonia,
sub coroana imperială au ajuns teritorii cu populație de etnie ucraineană și
belarusă, foste provincii ale Rusiei Kievene. Ca rezultat al războaielor
ruso-turce victorioase, granițele imperiului au ajuns să atingă țărmurile Mării
Negre, iar noul țel pe care și l-au propus țarii a fost acela al protejării
populației creștine balcanice, aflate încă sub jugul otoman. În 1783, Rusia și
Regatul Georgiei, (care fusese aproape total devastat de atacurile persane și
otomane), au semnat Tratatul de la Georgievsk, prin care Georgia a primit
protecția Rusiei.

După Petru cel Mare, Imperiul Rus s-a afirmat definitiv pe scena politică
europeană ca o superputere. Astfel, imperiul s-a implicat în războiul pentru
succesiunea poloneză și în războiul de șapte ani.

În 1812, după ce a reușit să unească sub un singur stindard aproape o jumătate
de milion de soldați din Franța și din statele cucerite în Europa, Napoleon a
invadat Rusia și, după o serie de succese de început, a fost forțat să se
retragă în vestul continentului. Aproape 90% din totalul forțelor invadatoare au
pierit în luptele cu armata regulată rusă, cu trupele de partizani, dar și
datorită foamei și iernii rusești. În 1813, armata rusă și a aliaților austrieci
și prusaci i-a învins pe francezi în bătălia de la Leipzig.

Rusia a fost înfrântă în războiul Crimeii din 1853-1856 de către Imperiul
Otoman, sprijinit de Anglia și Franța. Țarul Alexandru al II-lea a desființat
printr-un decret imperial din 1861 iobăgia din Rusia. Rusia a continuat
războaiele antiturcești și, după războiul ruso-româno-turc din 1877 – 1878, a
forțat Imperiul Otoman să recunoască independența României, Serbiei și
Muntenegrului și să acorde autonomie Bulgariei.

Revoltele țărănești și înăbușirea tendințelor revoluționare ale intelectualilor
cu vederi liberale au fost probleme care nu și-au găsit rezolvarea. La sfârșitul
Primului Război Mondial, soarta țarului Nicolae al II-lea și a dinastiei
Romanovilor a fost definitiv pecetluită de înfrângerile repetate ale armatei
rusești, de deteriorarea stării economice, de numeroasele dezordini publice din
marile orașe, provocate de lipsurile alimentare. Țarul a fost detronat în 1917,
în urma unei mișcări revoluționare.

La sfârșitul Revoluției din 1917, fracțiunea marxistă a bolșevicilor, condusă de
Vladimir Ilici Lenin, a cucerit puterea în Petrograd și în Moscova, iar Partidul
Bolșevic și-a schimbat numele în Partidul Comunist. A urmat un război civil,
care a opus Armata Roșie comunistă unei confederații de forțe antisocialiste,
monarhiste și naționaliste, cunoscute sub numele de Armata Albă. După victoria
Armatei Roșii, în 1922, s-a proclamat Uniunea Sovietică, Rusia fiind cea mai
importantă țară a noii federații.

Uniunea Sovietică ar fi trebuit să fie un stat transnațional al muncitorilor
eliberați de naționalism. Conceptul Rusiei ca entitate națională separată nu a
fost de aceea accentuată la începutul existenței Uniunii Sovietice. Deși
instituțiile și orașele rusești rămăseseră dominante, mulți neruși au participat
la noile organe de conducere de la toate nivelurile.

Unul dintre acești neruși a fost georgianul Iosif Vissarionovici Stalin
(Djugașvili). După moartea lui Lenin (1924), a avut loc o scurtă luptă pentru
putere. Stalin a reușit să îndepărteze toți pretendenții la puterea supremă în
stat și să distrugă toate limitările și balanțele puterii stabilite în sistemul
politic sovietic, până la sfârșitul deceniului fiind capabil să-și asume puteri
dictatoriale. Lev Troțki și aproape toți veteranii bolșevici au fost fie
exilați, fie executați. La începutul celui de-al patrulea deceniu al secolului
trecut, Stalin a lansat Marea Epurare, o serie de represiuni politice la o scară
nemaivăzută. Milioane de oameni pe care Stalin sau organele locale ale puterii
le-au suspectat de lipsă de loialitate au fost executate sau deportate în
lagărele de muncă ale Gulagului din cele mai îndepărtate zone ale Siberiei.

Stalin a fost inițiatorul industrializării forțate a unei țări care fusese, până
în acel moment, în principal, o societate rurală, precum și colectivizării
agriculturii ruse. În 1928, Stalin a introdus "primul plan cincinal" menit să
modernizeze economia sovietică. Cele mai multe resurse economice au fost
îndreptate către dezvoltarea industriei grele. Pe lângă modernizarea
industriilor civile, au fost înființate numeroase întreprinderi pentru
producerea armamentului și munițiilor. Într-o oarecare măsură, planul a
funcționat, Uniunea Sovietică reușind să se transforme rapid dintr-o economie
agrară într-o superputere industrială, totul într-un ritm neașteptat de rapid,
cu prețul unor mari pierderi umane datorite foametei generate de colectivizare,
a planificării riscante și a goanei după îndeplinirea cu orice preț a sarcinilor
propuse, ca și a proastei politici în domeniul securității muncii.

În 1936, Uniunea Sovietică se afla într-un conflict mocnit cu Germania Nazistă,
sprijinind republicanii în războiul civil din Spania, care luptau împotriva
naționaliștilor (sprijiniți de germani și de italieni). În cele din urmă,
Germania și restul marilor puteri europene (Anglia, Franța, Italia) au semnat
Tratatul de la München (29-30 septembrie 1938), prin care Cehoslovacia a fost
obligată să cedeze Germaniei regiunea sudetă. Apoi, la 15 martie 1939, Germania
a împărțit Cehoslovacia cu Polonia și Ungaria, Uniunea Sovietică, legată
printr-un tratat de asistență militară reciprocă de Praga, neîndeplinindu-și în
nici un fel obligațiile asumate prin respectiva alianță. Mai mult, temându-se de
un eventual atac german împotriva Rusiei, URSS a început manevrele diplomatice,
care să o pună la adăpost de un viitor conflict. În 1939, după ce Polonia a
refuzat participarea la orice măsuri colective de securitate alături de
sovietici, URSS a semnat Pactul Molotov-Ribbentrop cu Germania nazistă. Prin
prevederile secrete ale acestui pact, Polonia avea să fie ștearsă de pe harta
politică a lumii, Uniunea Sovietică urmând să ocupe și țările baltice și
Basarabia. La 17 septembrie 1939, când Wehrmacht-ul era la aproximativ 150 km de
granițele apusene ale URSS, Armata Roșie a invadat zona de est a Poloniei,
populată, în parte, de etnici belaruși și ucrainieni.

În anul următor, Uniunea Sovietică a atacat Finlanda (care fusese într-o anumită
perioadă parte a Imperiului Rus), în încercarea de a îndepărta o presupusă
amenințare asupra Leningradului. URSS încerca să împiedice și un posibil atac al
Germaniei prin Finlanda, deși cele două țări se aflau în acel moment în relații
bune. Conflictul, care astăzi este cunoscut ca războiul de iarnă, a avut
rezultate dezamăgitoare, finlandezii reușind să se apere cu succes pe câmpurile
de luptă, dar pierzând la masa tratativelor Karelia. Mai mult, acest conflict a
dezvăluit lumii întregi slăbiciunile armatei (în special ale corpului
ofițeresc), răvășite după epurările staliniste.

La 17 iunie 1940, Armata Roșie o ocupat țările baltice (Estonia, Letonia și
Lituania) și a instalat aici guverne noi, prosovietice. După alegerile care s-au
ținut în cele trei țări, în timpul cărora li s-a permis participarea la campania
electorală și candidaților procomuniști, noile parlamente alese au cerut în mod
oficial, în august 1940, ca țările lor să fie admise în Uniunea Sovietică.

La 26 iunie 1940, Uniunea Sovietică a prezentat un ultimatum guvernului României
prin care pretindea cedarea Basarabiei și Bucovinei de Nord, regiuni pe care
le-a ocupat patru zile mai târziu, după retragerea în pripă a armatei și
administrației românești.

Germania și aliații săi europeni din Axă (Italia, România, Ungaria, Croația,
Finlanda și Slovacia) au invadat Uniunea Sovietică în 22 iunie 1941. Deși
Wehrmacht-ul a avut o serie de succese răsunătoare la începutul războiului
antisovietic, armatele germane au fost respinse din fața Moscovei, pentru ca,
mai apoi, ofensiva germană să fie stopată, în 1943, și în Stalingrad, unde
Armata Roșie a obținut o victorie zdrobitoare. Bătălia de la Stalingrad s-a
dovedit a fi punctul de cotitură al războiului din URSS. Din acest moment,
sovieticii nu au mai pierdut inițiativa strategică în timpul războiului,
împingându-i pe germani înapoi prin toată Europa Răsăriteană și Centrală până la
Berlin, pe care Armata Roșie l-a cucerit în mai 1945. În timpul războiului,
Uniunea Sovietică a pierdut aproximativ 27 de milioane de cetățeni, inclusiv 18
milioane de civili, cea mai mare parte a lor fiind etnici ruși.

Deși devastată de război, Uniunea Sovietică a reușit să devină, după încheierea
conflictului mondial, a doua superputere mondială. După încheierea războiului,
Armata Roșie a a rămas ca forță de ocupație Europa Răsăriteană, inclusiv
jumătatea răsăriteană a Germaniei și o parte a orașului Berlin. Bazându-se pe
această forță, Stalin a instalat guverne comuniste prosovietice în toate țările
din zona sa de ocupație, transformându-le în state satelit ale Uniunii
Sovietice.

În perioada imediat următoare încheierii războiului, Uniunea Sovietică, mai
întâi, și-a refăcut economia și, mai apoi, a continuat dezvoltarea economiei
printr-un proces controlat exclusiv de la centru, din Moscova. Sovieticii au
pretins și au primit importante despăgubiri de război din Germania Răsăriteană,
cât și din partea altor țări, precum Ungaria, Finlanda, Italia sau România. URSS
și-a consolidat controlul asupra așa-numitului bloc răsăritean. Statele Unite,
în schimb, au ajutat la reinstaurarea regimurilor democratice în Europa
Occidentală, (inclusiv în Germania Apuseană), și a participat la refacerea
economică a zonei. Cele două superputeri au început o luptă pentru dominarea din
punct de vedere economic, politic și ideologic a lumii a treia, într-un conflict
care a devenit cunoscut ca Războiul rece, care a transformat în inamici pe
foștii aliați din cel de-Al Doilea Război Mondial.

Stalin a murit la începutul anului 1953, după câte s-ar părea fără să lase
instrucțiuni în ceea ce privește persoana care ar fi trebuit să-i succeadă în
fruntea statului și partidului. Apropiații fostului dictator au hotărât să
conducă uniunea prin organe politice colective, în timp ce șeful poliție
secrete, Lavrenti Beria, ar fi încercat să obțină un control dictatorial.
Secretarul General al Partidului Comunist al Uniunii Sovietice, Nikita Hrușciov,
și alți câțiva politicieni de frunte au organizat o alianță anti-Beria, reușind
arestarea șefului poliției secrete, judecarea lui în iunie 1953 și executarea
acestuia, mai târziu, în același an. În acest fel, Hrușciov a devenit liderul de
necontestat al statului sovietic.

În timpul lui Nikita Hrușciov, Uniunea Sovietică a lansat cu succes primul
satelit artificial al Pământului, Sputnik 1, și primul om în spațiu, Iurii
Gagarin. Reformele lui Hrușciov din agricultură și din administrație s-au
dovedit neproductive, iar politica externă, în special în ceea ce privește China
și Statele Unite ale Americii, s-a înscris pe drumul unei serii de opțiuni
greșite (cele mai notabile fiind Ruptura chino-sovietică și Criza rachetelor din
Cuba). După mai multe ieșiri furioase, nediplomatice, la Organizația Națiunilor
Unite, colegii de partid au început să-l considere tot mai mult pe Hrușciov ca
un individ agresiv, bădăran și periculos pentru URSS. În consecință, conducerea
sovietică l-a îndepărtat pe Hrușciov de la putere în 1964.

După îndepărtarea de la putere a lui Hrușciov, a urmat o nouă perioadă de
conducere colectivă până la începutul celui de-al optulea deceniu al secolului
trecut, când Leonid Brejnev a ajuns figura centrală a politicii sovietice. Noul
lider sovietic este deseori ridiculizat de istorici pentru ceea ce azi se
numește stagnarea brejnevistă. Prin contrast cu entuziasmul revoluționar care a
acompaniat nașterea Uniunii Sovietice, starea de spirit preponderentă a
conducerii uniunii din momentul morții lui Brejnev, în 1982, era una de
aversiune la orice fel de schimbare.

După scurtele perioade în care au fost la putere Andropov și Cernenko, în
fruntea statului sovietic a venit reformistul Mihail Gorbaciov. El a introdus
politicile de referință a glasnostului (transparenței) și a perestroikăi
(restructurării), într-o încercare disperată de modernizare a comunismului
sovietic. Glasnostul era destinat reformării cadrului foarte restrictiv în care
trebuia să se manifeste libertatea cuvântului. Cenzura, care fusese o
caracteristică predominantă a vieții în Uniunea Sovietică încă de la înființarea
ei, a fost desființată, iar discursul politic liber și criticile aduse
guvernării au devenit din nou posibile. Perestroika trebuia să asigure
descentralizarea planificării rigide a economiei sovietice. Aceste reforme au
trezit însă resentimente puternice printre elementele conservatoare ale
regimului, ducând în cele din urmă la o tentativă de lovitură militară de stat,
prin care s-a încercat îndepărtarea lui Gorbaciov, dar care a dus, în schimb, la
prăbușirea Uniunii Sovietice. Boris Elțîn a fost personajul care a ajuns la
putere în Rusia, fiind cel care a proclamat sfârșitul domniei politice exclusive
a comuniștilor și unul dintre cei care au provocat dizolvarea, în decembrie
1991, a Uniunii Sovietice. (Vezi și: Istoria Uniunii Sovietice (1985-1991)).

Începând cu momentul proclamării independenței, Rusia a depus eforturi
neîncetate pentru edificarea unui sistem politic democratic și a unei economii
de piață, pentru înlocuirea sistemului controlului centralizat din domeniile
social, politic și economic din era sovietică.

În conformitate cu Constituția Rusiei, țara este o federație și republică
semi-prezidențială, în care președintele este șeful statului, iar
primul-ministru este șeful guvernului. Federația Rusă este în mod fundamental
structurată ca o democrație reprezentativă cu un sistem pluripartidism, cu
guvernul federal compus din trei ramuri:

Federația Rusă este recunoscută în dreptul internațional ca stat succesor al
fostei Uniuni Sovietice. Rusia continuă să pună în aplicare angajamentele
internaționale ale URSS-ului, și-a asumat locul permanent al URSS în cadrul
Consiliului de Securitate al ONU, apartenența la alte organizații
internaționale, drepturile și obligațiile care decurg din tratatele
internaționale, precum și a bunurilor și datorii. Rusia are o politică externă
cu multiple fațete. Conform anului 2009, întreține relații diplomatice cu 191 de
țări și are 144 de ambasade. Politica externă este determinată de către
Președinte și implementată de către Ministerul Afacerilor Externe al Rusiei.

În calitate de succesoare a unei foste superputeri, statutul geopolitic al
Rusiei a fost adesea dezbătut, în special în ceea ce privește punctele de vedere
unipolare și multipolare asupra sistemului politic global. În timp ce Rusia este
de obicei acceptată ca fiind o mare putere, în ultimii ani, a fost caracterizată
de unii lideri mondiali, savanți, comentatori și politicieni, ca fiind o
superputere emergentă.

Fiind unul dintre cei cinci membri permanenți ai Consiliului de Securitate al
ONU, Rusia joacă un rol important în menținerea păcii și securității
internaționale. Țara participă la Cvartetul pentru Orientul Mijlociu și la
Dialogul în format de șase cu Coreea de Nord. Rusia este membru G8, Consiliul
Europei, OSCE și APEC. Rusia de obicei preia un rol de lider în cadrul
organizațiilor regionale, cum ar fi: CSI, EURASEC, CSTO și SCO. Rusia a devenit
statul membru cu numărul 39 al Consiliului Europei în 1996. În 1998, Rusia a
ratificat Convenția Europeană a Drepturilor Omului. Temeiul juridic pentru
relațiile UE cu Rusia este Acordul de parteneriat și cooperare, care a intrat în
vigoare în 1997. Acordul reamintește respectul comun de către părți pentru
democrație și drepturile omului, libertatea economică și politică și
angajamentul pentru pacea și securitatea internațională. În mai 2003, UE și
Rusia au convenit să consolideze cooperarea lor pe baza unor valori și interese
comune.

Rusia menține relații puternice și pozitive cu alte țări BRIC. India este cel
mai mare client de echipament militar rusesc, iar cele două țări au ample
relații de apărare strategice.

Federația Rusă este compusă din mai multe entități federale – un total de 88 de
componente constituente. Acestea sunt:

În plus, mai există două orașe federale – Moscova și Sankt Petersburg. De curând
au mai fost adăugate șapte districte federale extinse, patru în Europa și trei
în Asia, între diviziunile de mai sus și nivelul național.

Rusia este formată din 88 de subiecte (în rusă: субъе́кт(ы) - subiekt(î)).
Aceste subiecte au drepturi federale egale, în sensul că au reprezentare egală –
câte doi delegați fiecare – în Sovietul Federației Ruse (camera superioară a
parlamentului rus). Totuși, subiectele se bucură de grade diferite de autonomie.
Districtele autonome, deși sunt subiecte federale de drept, sunt, de asemenea,
parte a altor subiecte federale. Districtul autonom Ciukotka este singura
excepție a acestei reguli.

Federația Rusă se întinde de-a lungul a celei mai mari părți nordice a
supercontinentului euroasiatic. Deși în acest teritoriu se află o bună parte a
zonelor arctice și subarctice, aici este mai puțină populație, activitate
economică și varietate fizică decât în alte țări. Marile întinderi din partea de
sud a acestor regiuni cuprind o mare varietate de priveliști și tipuri
climatice. Cea mai mare parte a pământurilor rusești din această zonă are climat
continental și arctic. Rusia este cea mai rece țară din lume. Temperatura medie
anuală este de −5,5 °C (22°F). Pentru comparație, temperatura medie anuală din
Islanda este de 1,2 °C (34 °F), iar cea corespunzătoare din Suedia este de 4 °C
(39 °F), deși mai trebuie spus că marea varietate a climatelor din Rusia face
aceste comparații mai puțin edificatoare.

Cea mai mare parte a țării este formată din câmpii vaste, atât în partea
europeană cât și în cea asiatică, aceasta din urmă fiind cunoscută cu numele
generic de Siberia. Aceste câmpii sunt, în mod predominant, stepe în sud, iar în
nord sunt câmpii acoperite cu păduri și cu tundră pe coasta nordică.
Permafrostul (zone din Siberia și Orientul Îndepărtat) ocupă mai mult de
jumătate din teritoriul Rusiei. Lanțurile muntoase sunt întâlnite de-a lungul
frontierelor de sud, așa cum sunt: Munții Caucaz (cu Muntele Elbrus, 5.633m, cel
mai înalt vârf din Rusia și Europa); Munții Altai; Munții Verhoiansk și vulcanii
din Peninsula Kamceatka. În zona centrală se află Munții Ural, un lanț muntos
care se întinde de la nord la sud și care împarte în mod convențional Eurasia în
două continente, cel european și asiatic.

Rusia are un litoral foarte extins, de peste 37.000 km de-a lungul Oceanului
Arctic și al celui Pacific, ca și de-a lungul unor mări închise sau semiînchise,
precum Marea Baltică, Marea Neagră sau Marea Caspică. Cele mai importante insule
rusești sunt Novaia Zemlia și Teritoriul Franz Jozef, Insulele Novosibirsk,
Insula Wrangel, Insulele Kurile și Sahalin. (Vezi și Lista insulelor rusești ).

În Rusia se află câteva dintre cele mai mari râuri, ca lungime și/sau ca debit
din lume. Pentru mai multe amănunte vezi și Râurile Rusiei.

Printre cele mai importante lacuri din Rusia se numără Lacul Baikal (lacul cel
mai adânc, cu cel mai mare volum de apă dulce din lume), Lacul Ladoga și Lacul
Onega. (Vezi și Lista lacurilor rusești ).

Cea mai simplă descriere a Rusiei este aceea de mare întindere continentală, cu
litoral vast și cu un număr de insule adiacente și o exclavă (în colțul
sud-estic al Mării Baltice).

Porturile litoralului rusesc al Mării Baltice și Mării Negre au acces mai
restrâns la alte mări decât în cazul Oceanului Pacific și Arctic, dar aceasta nu
le scade importanța. Marea Baltică asigură un acces imediat la porturile altor
nouă țări și între Rusia continentală și enclava Kaliningrad. Prin strâmtorile
dintre Danemarca și Suedia, Marea Baltică este legată de Marea Nordului și
oceanele din nordul și vestul acesteia din urmă. Marea Neagră oferă
posibilitatea accesului imediat la porturile altor cinci țări și, prin
strâmtorile Dardanele și Bosfor și portul Istanbul, asigură legătura cu Marea
Mediterană, iar mai departe, prin Canalul Suez și Strâmtoarea Gibraltar, către
oceanele Indian și Atlantic. Marea Caspică, cel mai întins lac cu apă sărată,
este o mare închisă, fără acces la Oceanul Planetar.

La mai mult de un deceniu de la prăbușirea Uniunii Sovietice din 1991, Rusia
încearcă, în continuare, să edifice o economie de piață funcțională și să atingă
o creștere economică mai ridicată.

După dizolvarea URSS-ului, primele semne ale refacerii economice au apărut în
Rusia, în 1997, arătând influențele economiei de piață. Totuși, în acel an,
criza financiară asiatică a culminat în august, în Rusia, cu deprecierea rublei.
Au urmat creșterea datoriei publice și scăderea nivelului de trai pentru cea mai
mare parte a populației. În anul următor, 1998, recesiunea a continuat.

În 1999, economia a început să se refacă. Această refacere a fost favorizată de
o rublă slabă, care a scumpit importurile și a stimulat exporturile. În
1999-2005, creșterea produsului intern brut a fost de aproximativ 6,7%, în
special datorită creșterii prețului petrolului, continuării politicii rublei
slabe, dar și creșterii producției industriale. În momentul de față, Rusia are
un excedent comercial uriaș, datorat barierelor protecționiste la importuri și
corupției locale care împiedică intreprinderile mici și mijlocii străine să
importe produse rusești fără intermedierea firmelor locale.

Dezvoltarea economică a țării a fost extrem de inegală: regiunea Moscovei
contribuie cu o treime din produsul intern brut, în condițiile în care în
regiune este concentrată numai o zecime din populația țării.

Recenta refacere a economiei țării datorată creșterii prețului țițeiului,
împreună cu eforturile guvernamentale reînnoite în 2000 și 2001 pentru ducerea
la bun sfârșit a unor reforme structurale, au crescut încrederea investitorilor
și oamenilor de afaceri în șansele Rusiei în al doilea deceniu de tranziție.
Rusia a rămas profund dependentă de exporturile de materii prime, în mod special
petrol, gaze naturale, metale și cherestea, care asigură 80% din totalul
exporturilor, lăsând țara vulnerabilă la variația prețurilor pe piața mondială.
În ultimii ani, a crescut foarte mult cererea internă de bunuri de larg consum,
aproximativ cu 12% anual în 2000-2005, ceea ce demonstrează întărirea pieței
interne.

La 1 aprilie 2006, rezervele internaționale ale Rusiei atinseseră 206 miliarde $
și existau previziuni pentru creșterea acestei rezerve la 230-280 miliarde $
până la sfârșitul anului și la 300-400 miliarde $ la sfârșitul anului 2007.[1].

Cea mai mare provocare care se află în fața guvernului Rusiei este modalitatea
prin care pot fi încurajate și dezvoltate întreprinderile mici și mijlocii, în
condițiile unui sistem bancar tânăr și lipsit de funcționalitate, dominat de
oligarhii ruși. Numeroase bănci sunt deținute de oligarhi locali, care folosesc
deseori fondurile băncilor pentru a-și finanța numai propriile afaceri.

Banca Europeană pentru Reconstrucție și Dezvoltare și Banca Mondială au încercat
să inițieze practici bancare normale prin intermediul investițiilor de capital
și al dividentelor, dar succesul a fost limitat.

Printre problemele economiei Rusiei se numără și dezvoltarea inegală a
regiunilor țării. În timp ce regiunea capitalei Moscova se dezvoltă exploziv,
nivelul de viață din zona metropolitană apropiindu-se de cel al celor mai
dezvoltate țări europene, cea mai mare parte a țării, în special în zonele
rurale și ale populațiilor minoritare din Asia, a rămas puternic în urmă.
Dezvoltarea economică se face sesizabilă și în alte câteva mari orașe precum
Sankt Petersburg, Kaliningrad și Ecaterinburg, ca și în zonele rurale adiacente.

Încurajarea investițiilor străine este, de asemenea, o provocare, datorită
barierelor legale, culturale, lingvistice și anumitor particularități politice
ale țării. În ultimul timp s-au înregistrat investiții importante ale unor mari
investitori europeni, favorizate de prețurile scăzute ale terenurilor și forței
de muncă, ca și de ratele de creștere mai ridicate decât în restul Europei.
Nivelurile înalte de instruire și de civilitate ale majorității populației,
inclusiv ale femeilor și minoritarilor, atitudinea seculară, structura de clasă
mobilă, foarte buna integrare a minorităților în curentul cultural principal
plasează Rusia mult mai bine decât majoritatea celorlalte așa numite țări în
curs de dezvoltare și chiar mai bine decât unele țări puternic dezvoltate.

Arestarea bogatului om de afaceri Mihail Hodorkovski, sub acuzațiile de fraudă
și corupție, în legătură cu marea privatizare organizată în timpul mandatului
președintelui Boris Elțîn, a făcut ca numeroși investitori să se teamă pentru
stabilitatea economiei Rusiei. Cea mai mare parte a uriașelor averi făcute în
Rusia sunt datorate achiziționării industriilor statului la prețuri foarte
scăzute sau de concesiuni avantajoase primite din partea guvernului. Alte țări
și-au exprimat îngrijorarea în legătură cu aplicarea selectivă a legii împotriva
anumitor oameni de afaceri, deși acțiunile guvernamentale au fost primite
pozitiv de marea masă a rușilor sărăciți.

În plus, câteva mari firme internaționale investesc în Rusia. În conformitate cu
statisticile Fondului Monetar Internațional, în Rusia s-au investit direct
aproape 26 de miliarde de dolari în 2001-2004, din care 11,7 miliarde de dolari
numai în 2004.

În ciuda numărului ridicat de cetățeni, Rusia are o densitate a populației
foarte scăzută, în primul rând datorită uriașelor sale dimensiuni. Densitatea
populației este mai ridicată în zona europeană a țării, în zona Munților Ural.
Partea de sud-est a Siberiei, pe țărmul Pacificului, (așa-numitul Orient
Îndepărtat Rus), este slab populată, numărul locuitorilor crescând ușor către
sud. Natalitatea scăzută, cuplată cu alcoolismul și deficiențele sistemului
sanitar, au dus la situața că în Rusia populația scade cu 500.000 de locuitori
în fiecare an. Federația Rusă este căminul a peste 160 de grupuri etnice
diferite și popoare indigene.

Limba rusă este singura limbă oficială, dar, în fiecare republică federală,
limbile nativilor au căpătat, de obicei, statut limbă co-oficială, alături de
limba rusă. Alfabetul chirilic este singurul alfabet oficial, ceea ce înseamnă
că toate limbile minorităților sunt scrise exclusiv folosind acest alfabet, (cel
puțin în textele oficiale).

Biserica Ortodoxă Rusă este biserica creștină dominantă în Federația Rusă.
Islamul este a doua religie importantă a țării. Mai există și alte culte:
catolic, iudaic, budist și diferite biserici protestante. Inițierea religioasă
se face, de obicei, pe linie etnică. Rușii sunt în cea mai mare parte ortodocși,
în timp ce persoanele de origine turcică sau caucaziană sunt musulmani.



