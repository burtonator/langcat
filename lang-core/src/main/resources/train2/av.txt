https://av.wikipedia.org/wiki/%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Википе́дия (ингл. Wikipedia, абула [ˌwɪkɨˈpiːdiə] яги [ˌwɪkiˈpiːdiə]) — эркенаб,
щивасул жинде изну бугеб, гІемерал мацІазда хъвараб интернет-энциклопедия, жиб
хІалтІизе биччараб Викиялъул асасазда рекъон. Гьеб буго гьаб интернет-сайталда
http://www.wikipedia.org/.

Сайталъул нухмалъулеблъун ккола — америкаялъул коммерциялъулаб гуреб организация
«Викимедиа Фонд», жиндирги бугеб 39 икълимияб вакиллъи. Энциклопедиялъул цІар
бачІана ингилис мацIалъул wiki - абураб рагІиялдасан (вики, технология,
сайталъул кьучІлъун жиб кколеб) ва encyclopedia - рагІиялдасан (энциклопедия).



https://av.wikipedia.org/wiki/%D0%A0%D0%BE%D1%81%D1%81%D0%B8%D1%8F%D0%BB%D1%8A%D1%83%D0%BB_%D0%A4%D0%B5%D0%B4%D0%B5%D1%80%D0%B0%D1%86%D0%B8%D1%8F

Россиялъул Федерация (гІур. Россия яги Российская Федерация) ккола Европаялъул
машрикъалда ва Азиялъул шамалда бугеб хӀукумат. Гьеб ккола дунялалдаго бищун
кIудияб хIукумат (17 098 200 км² - дунялалъул кинабго ракьалъул 11,46%). 2010
Россиялъул гIадамазул къадар рикIкIуна 141 914 509 чиясда бащадаблъун ва гьеб
къадаралъул рахъалъ киналго хIукуматазда гьоркьоб ккола 9-леб бакI.

Россиялда пачалихъияб мацI ккола гIурус мацI. Россиялъул тахшагьар буго Москва.
Россиялда 11 шагьар буго жидер гIадамазул къадар 1 миллионалдасаги цIикIкIараб:
Москва, Санкт-Петербург, Новосибирск, Екатеринбург, Нижний Новгород, Казань,
Самара, Омск, Челябинск, Доналда Ростов, Уфа.

Россиялъул гӀорхъаби руго 20 хIукуматалъулгун (дунялалда бищун гIемераб къадар),
гьезул - ракьалдасан 16-ялъул: Норвегия, Финляндия, Эстония, Латвия, Литва,
Полония, Белорусия, Украина, Абхазия, ЦIор, Джанубиялъул Осетия, Азарбижан,
Хъазахъистан, Син, Монголия, Шималияб Корея; ралъдалъан – Даниялъулгун,
Канадаялъулгун, Япониялъулгун ва АЦШялъулгун. 1991 Советияб Союз биххун хадусан
Россиялъ ккуна ДМОалъул Совет Безопасностиялда гьелъул бакӀ.

Россия ккола демократияб федеративияб президент-парламентияб республика. Жинца
пачалихъияб ва политикияб гIуцIиги жанире рачунеб Россияллъул конституцияб
гIуцIи чIезабула 1993 12 декабралда кинабго халкъалъ къабул гьабураб
Конституциялъ.

Пачалихъалъул бетIерлъун ккола халкъалъ 6 соналъ вищулев (2008 соналдаса нахъе)
Россиялъул Президент.

"Политикиял партиябазул хIакъалъулъ" абураб Федералияб законалда рекъон
Россиялда (2010) хIалтIулеб буго 7 партия, гьезда гьоркьоса ункьояб буго
Государственная Думаялдаги: Единая Россия, КПРФ, ЛДПР ва Справедливая Россия.

Россия буго федеративияб гIуцIиялъул пачалихъ. Россиялъул Федерациялда гьоркьобе
уна 83 субъект: 21 республика, 9 край, 46 область, 2 федералияб хIажалъиялъул
шагьар, 1 автономияб область ва 4 автономияб округ. Гьединго Россия бикьула
8 федералияб округалде, гьезул щибалда хӀалтӀулев вукӀуна президентас тарав чи.

2002-леб соналъул переписалда рекъон Россиялда дандчӀвала 180-ялдасаги цӀикӀкӀун
батӀиял халкъазул гӀадамал. ГӀадамазул къадар 145 182 000 чи (2002; 2008 баянал
- 141,9 миллион чи).

2009-леб соналъ Россиялда бугеб 136 мацӀ ЮНЕСКОялъ рикӀкӀана жал ракьалдаса
тӀагӀинилан хӀинкъи бугеллъун.

Цитированиялъул гъалатӀ: Для существующих тегов <ref> группы «К» не найдено
соответствующего тега <references group="К"/> или пропущен закрывающий тег
</ref>



https://av.wikipedia.org/wiki/%D0%A1%D0%B0%D0%B3%D0%86%D1%83%D0%B4%D0%B8%D1%8F%D0%B7%D1%83%D0%BB_%D0%93%D0%86%D0%B0%D1%80%D0%B0%D0%B1%D0%B8%D1%8F

СагIудиязул ГIарабия яги СагIудиязул ГIарабазул Къираллъи (гIараб
мацIалда:المملكة العربية السعودية; al-Mamlakah al-ʻArabīyah as-Saʻūdīyah), ккола
гIарабазул бащдабчIинкIиллъиялда бугеб пачалихъ. СагIудиялъул гIорхъода руго,
Кувейт, Имиратал, Иордания, ГIиракъ, КъатIар ва Йемен хIукуматал. Гьединго
СагІудиялъул ракьал чурула ГІарабазул ралъдал квачІалъ севергун-бакъбаккудасан
ва БагІараб ралъдаца — бакътІерхьудасан. Жакъа къоялда жаниб, СагIудиялъул
гIадамазул къадар бахуна 27,136,977 миллион чиясде. Бусурбабазул къадар бахуна
99,9 % ялде. СагIудиялъул тахшагьар - Ар-Рияд буго.

СагIудиязул ГIарабиялде гьединго абула «КІиябго хІарамалъул ракь» - абун, гьениб
Маккагун Мадина букІиналъ. Гьеб пачалихъалъул къокъаб цІар гІараб мацІалда —
ас-СагІудия (гӀар. السعودية‎‎) - абун буго.

ЦІакъ цІикІкІараб нартил нахърателалгун СагIудиязул ГIарабия ккола — Нарт
къватІибе кьолел пачалихъазул гІуцІиялъул аслияб пачалихълъун. 2009 соналъ гьелъ
кІиабилеб бакІ ккун букІана (Россиялдаса хадуб) нарт бахъиялъе ва гьеб къватІибе
кьеялъе. СагІудиязул къватІибехун бугеб бича-хисиялдаса 95 % ккола нарт
къватІибе кьеялъ ва гьебги ккола пачалихъалъул хайиралъул 75 %.

Гьанжесеб СагIудиязул ГIарабиялъул ракь ккола — гІарабазул къабилабазул тарихияб
ватІанлъун, байбихьуда сеергун-бакъбаккуда жодоца гІумру гьабулел рукІарал, ва
н.р. цебе II азарсоналъ жодоца ГІарабистаналъуд киналниги ракьазда кверщел
гьабурал.

Нилъер рикІкІеналда цебе I азарсоналдсан байбихьун бащдабчІинкІиллъиялда
къиблаяб рахъалда рукІана МагІиналъул ва Сабаалъул къиралнлъиял, ва гьезул нухда
ругел бича-хисиялъул центразул хІисабалда лъугьана некІсиял ХІижазалъул
шагьарал — Макка ва Мадина.

VII гІасруялъул байбихьуда Маккаялда МухІаммад аварагас байбихьана исламалде
гІадамал ахІизе. 622 соналъ гьес гьижра гьабуна Ясрибалде (Мадинаялде),
хадубккун къуватаб ва цебе тІураб исламияб пачалихълъун жиб лъугьараб. 632 - 661
соназде щвезегІан Мадина букІана Исламияб халифаталъул тахшагьарлъун ва
халифазул чІейбугеб бакІлъун.

МухІаммад аварагас Ясрибалде гьижра гьабуралдаса хадуб, 622 соналъ МухІаммад
аварагасул бетІерлъиялда гъоркь бусурбабаздаги ва гьенир рукІарал бакІалъул
гІарабазул тухумаздаги ва жугьутІаздаги гьоркьоб къотІи-къай хъван букІана.

632 соналъ Мадина тахшагьарлъунги ккун гІуцІана Исламияб халифат, ва гьелъ жаниб
бачун букІана кинабниги гІарабазул бащдабчІинкІиллъи. КІиабилев халиф ГІумар ибн
ал-ХатІтІабил заманалде (634), киналниги жугьутІал къватІире ккезарун рукІана
ХІижазалдаса.

XVI гІасруялда турказ байбихьана ГІарабистаналда кверщел гьабизе. 1574 соналде
ГІусманиязул империялъ султІан Салим II бетІерлъиялда гъоркь тІубанго бахъана
ГІарабистан. СултІан МахІмуд I-сул (1730—1754) сиясияб загІиплъиялдасан
мукагІатлъиги босун, гІарабаз байбихьана тІоцересел галаби гьаризе жалго
жододаго чІараб пачалихъияб низам гІуцІиялъе. Гьеб заманаялда бищун къадро бугел
хъизамаллъун ХІижазалда рукІана СагІудиял ва Рашидиял.

СагІудиязул пачалихъ баккана 1744 соналъ ГІарабистаналъул централияб икълималда.
Ад-ДиргІийя шагьаралъул хІаким МухІаммад ибн СагІуд ва исламияв гІалимчи
МухІаммад ибн ГІабдул Вагьгьаб цолъана кутакаб ва гъункараб пачалихъ гІуцІиялъул
мурадалда. Гьеб, XVIII гІасруялъ цолъараб гІуцІиялъ авал лъуна дакъа къо
щвезегІанги хІукмуялда ругел СагІудиязул тухумалъе. Цо дагьабго заманаялдасан
гІолохъанаб пачалихъалде хІал гьабизе лъугьана ГІусманиязул империялъ, жодорго
къиблаяб рахъалда бугеб гІорхъода гьел къуватлъизе бокьичІого ва гьез Маккагун
Мадина бахъиялда ццимги бахъун. 1817 соналъ гІусманиязул
султІанасГІарабистаналде МухІаммад ГІали Пашал бетІерлъиялда гъоркь аскар
битІула, ва гьез щущухъ биххизабула Имам ГІабдуллагьил аскар. Гьединаб куцалда,
ТІоцебесеб СагІудиязул пачалихъ хутІана 73 соналъ.

Гьанже гІун бачІунеб букІараб гІарабазул пачалихъ турказ щущахъ биххизабиялде
балагьичІого, 7 сонидасан (1824 соналъ) Ар-Риядалда тахшагьаргун гІуцІула
КІиабилеб СагІудиязул пачалихъ. Гьеб пачалихъ хутІана 67 соналъ ва щущахъ
биххизабула СагІудиязул церегосел тущбаби — Рашидиязул тухумалъ. СагІудилазул
хъизан лъутизе ккун лъутула гьеб мехалъ Кувейталде.

1902 соналъ 22 сон барав СагІудиязул хъизаналдаса ГІабдул ГІазизица ккола
Ар-Рияд, ва Рашидиязул тухумалдаса гьелъул вукІарав амирги чІвала. 1904 соналъ
Рашиди тухумалъулаз ГІусманиязул империялдаса кумек тІалаб гьабула. Гьез жаваб
гьабун жодорго аскар гьенибе битІула, амма гьаб нухалъ къун нахъе ине ккола.
1912 соналъ ГІабдул ГІазизица тІубанго Нажд икълим кверде босула. 1920 соналъ,
ингилизазул кумекалдалъун, ГІабдул ГІазизица тІубанго Рашидиязул тухум
лъугІизабула. 1925 соналъ Макка кверде босула. 1926 соналъул 10 январалъ ГІабдул
ГІазиз ибн ал СагІуд ХІижазалъул ханлъун лъазавула. 1927 соналъ КІудабритІаниялъ
СагІудиязул ханлъи жибго жиндаго чІараблъун рикІкІуна. Цо чанго сонидасан
ГІабдул ГІазизица ГІарабистаналъул хутІарал ракьалги кверде росула. 1932
соналъул 23 сентябралъ Нажд ва ХІижаз цогьаруна, СагІудиязул ГІарабия абураб цо
пачалихъалда жанир. Живго ГІабдул ГІазизги лъугьана СагІудиязул ГІарабиялъул
ханлъун.

1938 соналъул марталда СагІудиязул ГІарабиялда ратан нарт бахъизе бегьулел
бакІал. КІиабилеб дунялалъул рагъ байбихьи сабаблъун нарт бахъи байбихьичІо
гІицІго 1946 соналъ гурого. Нарт лъугьана пачалихъ цебетІеялъе сабалъун.

ГІабдул ГІазизида хадув къираллъун вачІана гьесул вас СагІуд. Гьес ургъичІого
бачунеб букІараб жанисеб сиясаталъ, пачалихъалда инкъилаб ккеялде бачана, СагІуд
лъутана Европаялде, хІукму бачІана гьесул вац Фейсалихъе. Фейсалицин абуни
гІемераб хІалтІи гьабуна пачалихъ цебетІеялъе. 1973 соналъ, Фейсалица Байтул
Макъдис бусурбабазухъе буссинабизегІан, сагІудиялъул нарт къватІибехун
биччаларин абун гьев чІедал, гъарбиял пачалихъаз гьев чІвазе тІамана гьесул
вацасул вас. Ва гьесдаса хадув хІукмуялде вачІана гьесул вац Халид. Гьесдаги
хадув Фагьд, 2005 соналъ — ГІабдуллагь, ва 2015 соналъ — Салман.

2011 соналъул 10 марталъ Ал-КъатІиф шагьарлда полициялъулаз ярагъ хІалтІизабуна,
хІукуматалда данде рахъин сабалъун жанир тІамурал шигІиял къватІире риччаян
митингал гьарурал шигІиязда данде ва гьелъул хІасилалда лъабго шигІияв чІвана.

2011 соналъул марталъул авалалдасан байбибхьун СагІудиязул ГІарабиялда Жанисел
ишазул министерлъиялъ митингал гьукъун руго. Гьеб мехалъ полициялъе хІукъукъал
щвана бокьараб куцалда митингалде рахъаразда дандечІей гьабизе.

2011 соналъул 4 октябралъ багъа-бачари лъугьана Бакъбаккул икълималда, аслияб
куцалда шигІияз жаниб гІумру гьабулеб бугеб. СагІудиялъул тІадчагІаз рикІкІунеб
буго, гьеб хІалуцин къватІисанхун, хасго Ираналдасан бачІине бугоян.

СагІудиязул ГІарабиялъул пачалихъияб гІуцІи чІезабула Ханлъиялъул Аслияб
къануналъ, СагІудиязул ГІарабиялъул хІукмуялъул аслияб низам абун жинда цІар
бугеб, ва жибги къабул гьабураб 1992 соналда. Гьелда рекъон СагІидиязул ГІарабия
ккола тІубараб ханлъилъун, жиб цебе бачунеб тІоцевесев хан ГІабдул ГІазизил
лъималаз ва лъималазул лъималаз. Къануналъул кьучІое босун буго исламиял
хІукмаби.

Пачалихъалъул бетІерлъун вуго хан. Гьаб сагІаталда пачалихъалъул хІукмуялда вуго
ханлъиялъе кьучІ лъурасул вас Салман ибн ГІабдул ГІазиз Ал СагІуд. Пачалихъалъул
кІвар бугел буюрухъал хъвала гІалимзабазулгун данде бан хадуб. Ханасе
мутІигІлъула киналниги хІукмуялда ругел.

Буюрухъ тІобазабиялъулаб хІакимлъи гІуцІун буго министерзабазул Шураялдасан,
премьер-министерасдасан, гьесул тІоцевесев наибасдасан ва къого министерасдасан.
Киналниги министерзабазул хъулухъал рикьун руго ханасул хъизаналъул гІадамазда
гьоркьоб.

Къанун бахъиялъул хІакимлъи чІезабун буго — Мажлису Шураялдасан. Мажлису
Шураялъул киналниги 150 гІахьалчи, тІамула ханас ункъго сонил болжалги цІан.

Диваналъул хІакимлъи ккола диниял диваназул система, ТІадегІанаб диваналъул
шураялъ рихьизарураздасан ханас рищарал къадияца хІукму гьабулеб. ТІадегІанаб
диваналъул шураян абуни гІуцІун буго 12 чиясдасан, гьелги рихьизарула живго
ханас.

СагІудиязул ГІарабия бикьун буго 13 административиял округазде (гӀар. المناطق
الإدارية‎‎: almnat aladarih), имиратал яги минтІакъаби (mintaqat, цолъул
формаялда — mintaqah):

СагІудиязул ГІарабиялъул 88 % халкъалъул шагьаразда гІумру тІамун руго. Бищун
кІудияб шагьар, ханлъиялъул тахшагьар, гьелъул сиясияб, маданияб (диниял бакІал
рикІкІинчІого) ва гІелмияб центрлъун ккола — Ар-Рияд жинди жаниб 4 млн чи вугеб.
Жидда — пачалихъалъул кІиабилеб кІудияб шагьар, гьелъул «экономикияб тахшагьар»,
БагІараб ралъдада кІвар бугеб порт. Макка ва Мадина, пачалихъалъул бищун
чІахІиял шагьарал гурелги, гьел ккола СагІудиязул ГІарабиялъул ва тІолабго
исламияб дунялалъул къадро тІадегІанал шагьаралъун.

СагІудиязул ГІарабиялъ ккола гІага-шагарго 80 % гІарабазул
бащдабчІинкІиллъиялъул. Пачалихъалъул миллиял гІурхъалаби чІванкъотІун
рихьизарун рукІунгутІиялъ, чІванкъотІун СагІудиязул ГІарабиялъул ракьалъул
къадар чІезабун гьечІо. Расмиял (официалиял) баяназда рекъон гьеб бахунеб буго 2
217 949 км², цогидал баяназда рекъон — 1 960 582 км² - 2 240 000 км². Кин
бугониги, СагІудиязул ГІарабия ккола ракьазул рахъалъ дунялалда 13-еб пачалихъ.

Пачалихъалъул бакътІерхьуда, БагІараб ралъдал рагІалда тІарадасан аххаде
щвезегІан руго ал-ХІижаз абураб кьурабазул рахас. къиблаябгун-бакътІерхьуда
кьурабазул борхалъи бахуна 3000 метраялде. Гьениб буго курорталъулаб мухъ Асир,
жиндир гІурччинлъиялъ ва тамахаб гьаваялъ туристал жинца тІаде цІалеб.
Бакъбаккул рахъин абуни, тІубанго бахчун буго салул авлахъаз. Къиблаяб рахъ ва
къиблаябгун-бакъбаккул рахъ тІубанго ккун буго РубгІ ал-Хали салул авлахъалъ,
гьенибго буго Йеменлъулгун ва ГІуманалъулгун гІурхъалабиги.

СагІудиязул ГІарабиялъул цІикІкІунисеб ракьал ккун руго салул авлахъаз, ва
гьениб гІумру тІамен руго батІи-батІиял тухумазул гІалхул гІарабал. Аслияб
халкъин абуни гІумру тІамун руго чІахІиял шагьаразда ва гьел сверун, аслияб
бакъбаккуда яги бакътІерхьудахун, ралъдал рагІалда.

СагІудиязул ГІарабиялъ гьава цІакъго бакъвараб буго. ГІарабазул
бащдабчІинкІиллъи ккола — Ракьалда гІемер гьечІел бакІаздаса цояблъун, риидал
багІари чІечІого 50 °C эххедезун бахунеб. ГІазу бала гІицІго Жизаналъул
мугІрузда, пачалихъалъул бакътІерхьуда, ва кидалго гуреб гьебги балеб. Январалъ
гьоркьохъеб температура букІуна шагьаразда 8 °C - 20 °C, салул авлахъазда 20 °C
- 30 °C.

СагІудиязул ГІарабиялъул экономика бараб буго нартил касбоялда, ва гьеб бахуна
пачалихъалъул гІаммаб жанисеб продукталдаса 45 %. Бюджеталъул харжалъул 75 % ва
къватІибе кьолеб экспорталъул 90 % ккола нартилпродуктаздаса.

2005 соналъул декабралда СагІудиязул ГІарабия лъугьана ТІолгодунялалъул
бича-хисиялъул гІуцІиялде.

КъватІибехун бичи (экспорт) (2008 сон) — 310 млрд доллар: нарт ва
нартилпродуктал. Аслиял росарухъаби — АЦЩ (18,5 %), Япония (16,5 %), Китай
(10,2 %), Къиблаяб Корея (8,6 %), Сингапур (4,8 %).

КъватІиса боси (импорт) (2008 сон) — 108 млрд доллар: промышленносталъул
тІагІелал, квана-гьекъолел жал, химиялъулаб продукция, автомобилал, ххам. Аслиял
къайи чІезабулел — АЦЩ (12,4 %), Китай (10,6 %), Япония (7,8 %), Алмания
(7,5 %), Италия (4,9 %), Къиблаяб Корея (4,7 %).

2000-ел соназда хеккого тІаде борхана Китаялъул асар СагІудиялъул къватІисеб
бича-хисиялда: 2002 соналъ Пекиналда ва Ар-Риядалда гьорькоб къайидул тІад тири
бахана 5,1 млрд долларалде, 2008 соналъ 41,8 млрд долларалде.

Маххулнухлул транспорт гІуцІун буго чанго нусго километраялъул маххул
нухаздасан, жиндир стандартияб колеяби 1435 мм ругеб, ва жинца Ар-Рияд хутІарал
аслиял, ГІарабазул ралъдал квачІалъул рагІалда ругел порталгун хурхинабулеб.

2005 соналъ хІалтІизе биччана проект «Север — Къибла», жиндир хьулалда бугеб
2400 км маххулнухлул лъезе ва жиндир багьа $2 млрд цІикІкІун бахунеб. 2008
соналъул байбихьуда РАГІ (ОАО) «Россиялъул маххул нухал» компаниялъе можоро
ьергьана 520 км халалъи бугеб «Север — Къибла» проекталъул цо бутІа базе,
гьелъул багьа букІана $800 млн. Амма 2008 соеалъул маялде можороялъул хІасилал
нахъе рахъана, гьеб нахъе бахъиялъул гІилла сиясияб бугин рикІкІана РМН-ялъул
(РЖД) президент Владимир Якуниница.

Аэропортазул къдар — 208, гьездаса 73 — бетонналъул роржунел-чІолел мухъалгун,
6-ялъул буго халкъаздагьоркьосеб статус:

2014 соналъул марталда, хІалтІулеб букІана Маккаялъул метрополитен ; рагьизе
хІадурулеб букІана Жиддаялъул метрополитен ва Ар-Риядалъул метрополитен.



https://av.wikipedia.org/wiki/%D0%98%D1%81%D0%BB%D0%B0%D0%BC

Ислам (гӀар. الإسلام‎‎ - Аль-Ислам; [al-ɪsˈlæːm]) - монотеизмалъулаб,
ибрагьимияб гӀаламалъул дин. «Ислам»-абураб рагӀиялъул таржама гьабизе бегьула
«мунго Аллагьасе мутӀигӀав гьави», «мутӀигӀлъи», (Аллагьасул къануназухъ)
«гӀенекки» . ГӀараб мацӀалда «ислам»-абураб рагӀи буго «сах-саламатго вукӀине»,
«хвасарлъизе», «цӀунун хутӀизе», «эркенав вукӀизе»-абурал рагӀабазул магӀна
кьолеб سلم глаголалдасан лъугӀараб предметияб цӀар. ШаргӀияб терминологиялда
ислам буго цохӀого-цо вугев Аллагьасда иман лъей, Гьесие мутӀигӀлъи, Гьес хӀарам
гьабуралдаса инкар гьаби, Гьес хӀалал гьабураб -къабул гьаби; гьединго
политеизмалдаса ва ширкалдаса камилаб инкар гьаби.

Тарихалда Исламалъе кьучӀ лъураб заман рикӀкӀуна VII гӀасру МухӀаммад аварагас
дагӀват гьабизе байбихьараб мех. Амма Исламалъул гӀакъидаялда рекъон киналго
цере рукӀарал аварагзаби ва расулал Муса авараг вукӀа, ГӀиса авараг вукӀа,
рукӀана батӀи-батӀиял миллатазул, халкъазул гӀадамазухъе хӀакъаб дин - Исламги
босун рачӀун, гьезда тавхӀид къабулабизе рачӀун. Амма заман унщинахъе, гӀадамаца
жедехъе щвараб дин хисизабулеб букӀана, гӀемерал бидгӀаби журан, гьитӀинабги,
кӀудиябги ширк гьабун, цӀидасан хъанчазе гьабулеб букӀараб лъагълъи-гӀибадат
гьабизе лъугьун, тӀадежоялъе Мукъадасал тӀахьазда хиса-баси гьабун. МухӀаммадин
абуни , гьев вуго Исламалъул ахирисев авараг, жиндихъ ТӀадегӀанас Къуръан вахӀью
гьабурав.

Ислам къабулабуралщиназда абула бусурманалин. Динияб мацӀ — классикияб гӀараб.
БатӀи-батӀиял къиматазда рекъон, дунялалда руго 1,2-1,3 миллиардалдаса
1,57 млрдалда вахарав бусурманчи (ай, дунялалъул киналго гӀадамаздасан 22,74 %).
Исламияб уммат буго 120-ялдасан цӀикӀкӀун пачалихъалда гӀумру гьабулеб, амма
гӀемерисел бусурбаби руго Магърибияб, Къилабияб ва Къилабгун-Машрикъияб Азиялда
ва Шималияб Африкаялда. Гьеб 120 пачалихъалда гьоркьоса 35-ялда бусурбабазул
бутӀа бащалъиялдасан цӀикӀкӀун буго, 28 улкаялда абуни, Ислам буго пачалихъияб
дин, гьезда гьоркьо — Египет, СагӀудиязул ГӀарабия, Марокко, Кувейт, Иран,
ГӀиракъ, Пакистан ва цогидал.



https://av.wikipedia.org/wiki/%D0%9A%D1%8A%D1%83%D1%80%D1%8A%D0%B0%D0%BD

Къуръа́н (гӀар. اَلْقُرآن‎‎ [qurˈʔaːn] — аль-К̣ъур’а̄н ) — ккола ТIадегIанав
Аллагьасул калам, жиндилъ мугIжизат бугеб, ва жибги рещтIараб жиндир лагъ ва
аварагзабазул бищунго ахирисев МухIаммад аварагасда ( жинда Аллагьасул цIоб
рахIмат лъеяв).

Ва гьеб Къуръанги жиб Аллагьас цIунараб буго хисизабиялдаса,
тIадцIикIизабиялдаса ва камизабиялдаса. Аллагьас абулеб буго хирияб
Къуръаналда(Къуръан, 15:9):

Къуръан буго аварагас жал рацIадал асхIабзабазда жиб малъараб, жибги данд
бакIарараб Абубакр асхIабас, ГIумар асхIабасул ишараялдалъун. ГIусман асхIабас
жибги хъвараб, ва жинда тIад тIубанго умматги рекъараб.

Хирияб Къуръан буго TIадегIанав Аллагьас жиндие вокьулев МухIаммад Аварагасда
рештIинабураб тIехь, гьелдалъун жинца гIадамал жагьиллъиялъул бецIлъиялдаса
иманалъул нуралде рачине, куфру-ширкалъул, зулму-хIалалъул, талихI къосиналъул
нухдаса гьел хвасар гьаризе.

Къуръан букӀана аварагасдасан лъазабун ва къаламалъ хъван асхӀабзабаз. Аллагьас
гьеб ЖабрагӀил малаикасдасан рештӀинабуна МухӀаммадихъе . Ва гьеб рештӀула
букӀана 23 (жеги битӀун 22 соналъ, 610 соналдасан 632 соналде щвезегӀан.)
соналъ, тӀоцебесеб вахӀьюги букӀана аварагасул 40 сон бугеб мехалъ,
Лайлатул-Къадралъ (Рамазан моцӀ).

Къуръан хӀакъалъулъ руго гӀемерал гӀелмиял хӀалтӀаби, бусурбабаз гьарурал
гурониги капураз гьаруралги. Бищунго кӀудияб ва гӀаммабги камилабгилъун
рикӀкӀуна Жалал ад-Дин ас-СуйутӀияс (1455—1505) хъвараб, «Къуръаналъул
гӀелмабазул камиллъи»-абураб тӀехь.



https://av.wikipedia.org/wiki/%D0%A4%D0%BE%D0%BD%D0%B4_%D0%92%D0%B8%D0%BA%D0%B8%D0%BC%D0%B5%D0%B4%D0%B8%D0%B0

Фонд Викиме́диа - ккола жиндие хайир щолареб фондлъун, ва жиндица кумек
гьабулеблъун гьал хадусел проектазе: Википедия, Викикъамус, Викицитата,
ВикитІехь, Викимактаб, Викидалил, Викигъамас, Викибаян, Викитайпа, Викихарбал,
ВикижамигI, Инкубатор Викимедиа, Мета-вики ва гьеб ккола нухмалъи гьабулеблъун
хІалтІи чІезе тараб энциклопедияб Nupedia проекталъе .

«Фонд Викимедиалъул» штаб-квартира буго Сан-Франциско шагьаралда, Викимедиалъул
проектазда хадуб хал ккола Калифорния штаталъул законаз.

Бищунго цебетIун-щущан унеб гьеб гIуцIцIиялъул проект ккола эркенаб энциклопедия
Википедия, гьебги буго 10 бищун гIемер гIадамал жани лъугьунеб веб-сайтаздасан
цояб.

Википедиялъул цебетIейги бихьун, гьелъун гIахьалчагIаз гьарана цогиги гьединабго
гIадаб гIадамазе кумек гьабулел сайтал рагьеилан:



https://av.wikipedia.org/wiki/%D0%9C%D0%B0%D1%85%D0%86%D0%B0%D1%87%D1%85%D1%8A%D0%B0%D0%BB%D0%B0

МахIачхъала (гІур. Махачкала́, лезг. Магьачкъала, таб. Мягьячгъала, дарг.
ГIянжи-Къала, МяхIячкъала, лъар. Анжикъала, Магьачкъала, лак. МахІачкъала, Анжи,
падар. Маһачгала) — ккола Россиялъул жанубалда бугеб шагьар, Дагъистан
жумгьурияталъул тахшагьар, халкъалъул рикIкIеналъул рахъалъ Шималияб Кавказалъул
регионалда лъабабизе иргаялда бугеб ва Шималияб Кавказалъул федералияб
округалъул чIахIиял шагьараздаса цояб.

Жакъа шагьар бугеб бакI гIуцIцIана 1844 соналъ, гIурусазул рагъул щулалъиялъул
мурадалда ва гьелда цIар букIана Петровское. 1857 соналъ гьеб бакI кIодолъана ва
гIадамал цIикIкIана, цинги гьелъие шагьаралъул статус щвана, ва цIарги кьуна
порталъул шагьар Петровск абун, гьедин цIар кьеялъеги гIиллалъун лъугьана
1722—1723 соназда Персиялде кIанцIизе унаго, Пётр I-сесул аскариял гьанир
чIеялда бан.

1918 соналъул 15 ноябралъ, гьеб заманаялъ вукIарав Дагъистаналъул бетIер
Тарковскиялдаса НухI-Бегил амруялдалъун, шагьаралъул цIар хисун гьелъие кьуна
Шамилил Хъала шагьар абураб цIар. Гьебги букIана кIудияв имам Шамил халкъазул
рекIелъа инчIого вукIиналъул мурадалда гьабураб хIалтIи..

1921 соналъул 14 маялъ Дагъистаналъул савраталъул комимтеталъул амруялдалъун
МахIачхъала лъугьана ДАССРалъул тахшагьарлъун ва цIарги хисана МахIачхъала абун,
Унсоколоса савратчи МахIач ДахIадаевги кIодо гьавун.. Жакъа къоялда жаниб шагьар
бугеб бакI, мугIрузул халкъазда гьоркьоб лъалеблъун букIана Гьоркьохъел
гIасрабазул заманаялдасанго, Анжи-Хъала абураб цIаралда гъоркь — гьелъул
магIнаги ккола «луълуъалъул хъала» - абураб, лъарагI мацIалдаса буссинабуни.

МахIачкала — ккола бищун гIадамал жанир цIикIкIараб шагьарлъун Шималияб
Кавказалъул Федералияб Округалда, ва гьединго хеккого гIолел Россиялъул чIахIиял
шагьараздасаги.

Шагьаралда руго, киналниги дуниялалда ругелщинал динал ккурал гIадамал, цого-цо
буддизмалъул гьечIо. ЦIикIкIунисеб бутIа (90 %) ккола бусурбаби суннитал.
Шагьаралда буго, Европаялдаго бищун кIудияблъун рикIкIунеб ЖумгIа мажгит.
Гьединго шагьаралда буго христианазул — Свято-Успенил кафедралияб килиса. Гьанже
бан бахъана, Ермошкина къотIноб жугьутIазе магIбадги.



https://av.wikipedia.org/wiki/%D0%A5%D0%B0%D0%BB%D0%BA%D1%8A%D0%B0%D0%BB%D0%B4%D0%B0%D0%B3%D1%8C%D0%BE%D1%80%D0%BA%D1%8C%D0%BE%D1%81%D0%B5%D0%B1_%D0%B0%D1%8D%D1%80%D0%BE%D0%BF%D0%BE%D1%80%D1%82_%D0%90%D1%82%D0%B0%D1%82%D1%8E%D1%80%D0%BA

Халкъалдагьоркьосеб аэропорт Ататюркил цІаралда бугеб (тур. Atatürk Uluslararası
Havalimanı, ингл. Atatürk International Airport) (IATA: IST, ICAO: LTBA) — ккола
Турциялъул бищун кІудияб аэропортлъун. Гьеб буго Истамбулалъул Европаялъул
рахъалда. 2012 соналъ гьенисан яги гьенире роржаразул къадар бахана 45 млн
чиясде (Европалда 6 бакІ ва дунялалдаго 20 бакІ).

СултІанахІмет абураб тарихияб байданалдаса 24 км. рикІкІад ккола, Мармар ралъдал
рагІалда. 1980 соналдасан байбихьун аэропорталъе кьуна МустІафа Кемаль Ататюркил
цІар  — ГІусманияб халифат биххизабизе квер бакъарав ва гьеб биххун хадуб
Европалъул пачалихъаз гІуцІцІараб, гІилманияб Турция республикалъул тІоцевесв
президент.

Аэропорталда буго кІиго терминал: халкъалдагьоркьосеб ва жанисеб рейсазул.
Халкаъалдагьоркьосел рейсазул терминал бана 2001 соналъ, жанисел рейсазулаб
бана 1970-ел сс. Халкъалдагьоркьосеб ва жанисеб рейсазул терминалал цоцада
хурхинарун руго ракьуда гъоркьан гьарурал нухаз.

Аэропорталда буго терминалалда хурхараб отель. Гьелдаса батІиябги,
аэропорталдаса 5-мильалъул радиусалда руго дунялалдаго рикІкІунел гостиницабазул
сеталъул гостиницаби - Radisson SAS, Marriott International, Holiday Inn, Four
Seasons ва Sheraton.

Аэропорталъул территориялда буго Turkish Airlines авиакомпаниялъул бетІераб
офис.

Аэропорт рекІинабун буго Аксарай районгун метроялъ. Гьеб уна шагьаралъул
европаялъул бутІаялъул цо чанго чІахІи-чахІиял районаздасан;
шагьараздагьоркьосеб автобусазул вокзалги гъорлъе бачун.

Хадур рехсарал авиакомпанияз рейсал гьарула алкъалдагьоркьосеб аэропорт
Ататюркалде:



https://av.wikipedia.org/wiki/%D0%A2%D1%83%D1%80%D0%BA%D0%B8%D1%8F

Ту́рция яги Ту́ркия (тур. Türkiye), официалияб куцалда Турциялъул Жумгьурият
(тур. Türkiye Cumhuriyeti) — аслияб куцалда Къиблаябгун-БакътІерхьул Азияялда,
ва цо-цо бутІа (гІага-шагарго 3 % ракьалъул, 20 % халкъалъул) —
Къиблаябгун-Бакъбаккул Европаялда бугеб пачалихъ. ГІуцІана 1923 соналъ
ТІоцебесеб дунялалъул рагъда ГІусманиязул империя къун хадуб ва гьеб бикьиялъул
хІасилалда, ва турк миллаталъул гІадамаз гІумру гьабун ругел ракьал хасаб
турказул миллияб пачалихъалде сверизабун хадуб. 2015 соналда жаниб халкъалъул
къадар бахунеб буго 77 695 904 чиясде, ракь — 783 562 км². Дунялалда гьелъ ккола
18-еб бакІ халкъалъул къадаралъул рахъалъ ва лъебералда налъабилеб бакІ
ракьалъул рахъалъ. Пачалихъалъулаб майІ — турк.

Турция ккола динамикияб куцалда цебетІолеб экономикаялъул къайи-матахІ гьабулеб
индустриалияб пачалихъ. Бича-хисиялъул бажари буголъиялъул баршалъиялде (БББ)
данде ккун халкъалъул цо чиясе ГІЖП-лъул къадар бахуна 19 6100 долларалде
лъагІалида жаниб (2014). 2014 соналда БББ-ялъул рахъалъ Турциялъул ГІЖП бахана
1508 млрд долларалде.

Улкаялъул ракьазул цІикІкІунисеб бутІа ккола Анатолиялъул бащадаб
чІинкІиллъиялде ва Эрменистаналъул мугІрузул тІалъиялде[прим 1], дагьаб —
Балканалъул бащадаб чІинкІиллъиялде ЧІегІер ва Ракьдагьоркьосеб ралъадазда
гьоркьоб. Турциялъ гІурхъи цо гьарула бакъбаккудасан Гуржиялъулгун,
Эрменистаналъулгун, Азарбижаналъулугн[прим 2] ва Ираналъулгун; къиблаялдехун —
ГІиракъалъулугн ва Сириялъулугун; бакътІерхьудахун — Грециялъулгун ва
Болгариялъулгун. Улкаялъул рагІалда буго ункъго ралъад: ЧІегІер,
Ракьдагьоркьосеб, Эгей ва Мармар ралъадал.

2000 соналъ Турциялъул Жумгьурияталъе щвана Евроцолъиялъул
гІахьалчи-пачалихълъун лъугьине кандидат-пачалихъалъул официалияб статус. Турция
ккола НАТО-ялъул гІахьалчи-пачалихъ 1952 соналдаса бахъун.

Шаблон:Балканалъул бащадаб чІинкІтллъиялъул пачалихъал Шаблон:Ракьдагьоркьосеб
ралъдал рагІалда ругел пачалихъал Шаблон:ЧІегІер ралъдал рагІалда ругел
пачалихъал Шаблон:НАТО Цитированиялъул гъалатӀ: Для существующих тегов <ref>
группы «прим» не найдено соответствующего тега <references group="прим"/> или
пропущен закрывающий тег </ref>



https://av.wikipedia.org/wiki/%D0%A0%D0%BE%D1%81%D1%81%D0%B8%D1%8F

Россиялъул Федерация (гІур. Россия яги Российская Федерация) ккола Европаялъул
машрикъалда ва Азиялъул шамалда бугеб хӀукумат. Гьеб ккола дунялалдаго бищун
кIудияб хIукумат (17 098 200 км² - дунялалъул кинабго ракьалъул 11,46%). 2010
Россиялъул гIадамазул къадар рикIкIуна 141 914 509 чиясда бащадаблъун ва гьеб
къадаралъул рахъалъ киналго хIукуматазда гьоркьоб ккола 9-леб бакI.

Россиялда пачалихъияб мацI ккола гIурус мацI. Россиялъул тахшагьар буго Москва.
Россиялда 11 шагьар буго жидер гIадамазул къадар 1 миллионалдасаги цIикIкIараб:
Москва, Санкт-Петербург, Новосибирск, Екатеринбург, Нижний Новгород, Казань,
Самара, Омск, Челябинск, Доналда Ростов, Уфа.

Россиялъул гӀорхъаби руго 20 хIукуматалъулгун (дунялалда бищун гIемераб къадар),
гьезул - ракьалдасан 16-ялъул: Норвегия, Финляндия, Эстония, Латвия, Литва,
Полония, Белорусия, Украина, Абхазия, ЦIор, Джанубиялъул Осетия, Азарбижан,
Хъазахъистан, Син, Монголия, Шималияб Корея; ралъдалъан – Даниялъулгун,
Канадаялъулгун, Япониялъулгун ва АЦШялъулгун. 1991 Советияб Союз биххун хадусан
Россиялъ ккуна ДМОалъул Совет Безопасностиялда гьелъул бакӀ.

Россия ккола демократияб федеративияб президент-парламентияб республика. Жинца
пачалихъияб ва политикияб гIуцIиги жанире рачунеб Россияллъул конституцияб
гIуцIи чIезабула 1993 12 декабралда кинабго халкъалъ къабул гьабураб
Конституциялъ.

Пачалихъалъул бетIерлъун ккола халкъалъ 6 соналъ вищулев (2008 соналдаса нахъе)
Россиялъул Президент.

"Политикиял партиябазул хIакъалъулъ" абураб Федералияб законалда рекъон
Россиялда (2010) хIалтIулеб буго 7 партия, гьезда гьоркьоса ункьояб буго
Государственная Думаялдаги: Единая Россия, КПРФ, ЛДПР ва Справедливая Россия.

Россия буго федеративияб гIуцIиялъул пачалихъ. Россиялъул Федерациялда гьоркьобе
уна 83 субъект: 21 республика, 9 край, 46 область, 2 федералияб хIажалъиялъул
шагьар, 1 автономияб область ва 4 автономияб округ. Гьединго Россия бикьула
8 федералияб округалде, гьезул щибалда хӀалтӀулев вукӀуна президентас тарав чи.

2002-леб соналъул переписалда рекъон Россиялда дандчӀвала 180-ялдасаги цӀикӀкӀун
батӀиял халкъазул гӀадамал. ГӀадамазул къадар 145 182 000 чи (2002; 2008 баянал
- 141,9 миллион чи).

2009-леб соналъ Россиялда бугеб 136 мацӀ ЮНЕСКОялъ рикӀкӀана жал ракьалдаса
тӀагӀинилан хӀинкъи бугеллъун.

Цитированиялъул гъалатӀ: Для существующих тегов <ref> группы «К» не найдено
соответствующего тега <references group="К"/> или пропущен закрывающий тег
</ref>



https://av.wikipedia.org/wiki/%D0%9D%D0%B8%D0%B4%D0%B5%D1%80%D0%BB%D0%B0%D0%BD%D0%B4%D0%B0%D0%BB

Нидерла́ндал (нидерл. Nederland [ˈneːdərlɑnt], нидерландаз абулеб куц (баян)) —
пачалихъ, бакътІерхьулевропаялъул бутІаялдасан ва Кариб ралъдалъ ругел Бонайре,
Синт-Эстатиус ва Саба чІинкІиллъабаздасан данде гьабун бугеб. БакътІерхьул
Европаялда гьелъул ракьал чурула Шималияб ралъдаца (ралъдал мухъалъул халалъи —
451 км) ва гIорхъи гIахьал гьабула Алманиялъ (577 км) ва Бельгиялъ (450 км).
Жодое хассаб статус бугел (жодоцаго нухмалъи гьабулеб пачалихъияб гІуцІи) Аруба,
Кюрасао ва Синт-Мартен чIинкIиллъабигун цадахъ, Нидерландал уна Нидерландазул
Ханлъиялда гъорлъе (нидерл. Koninkrijk der Nederlanden). Ханлъиялъул
гІахьалчагІазда гьоркьоб бугеб балагьи низамалда ккезабула Нидерландазул
Ханлъиялъул къотІи-къаялъ, жиб хъвараб 1954 соналда.

  Нидерландазул гьорол гьабал Google Maps  KMZ (файл меток KMZ для Google Earth)

Цитированиялъул гъалатӀ: Для существующих тегов <ref> группы «комм.» не найдено
соответствующего тега <references group="комм."/> или пропущен закрывающий тег
</ref>



https://av.wikipedia.org/wiki/%D0%AD%D1%80%D0%BA%D0%B5%D0%BD%D0%B0%D0%BB_%D0%B1%D0%B0%D1%8F%D0%BD%D0%B0%D0%BB

Эркенал баянал, эркенаб информация, гьединго эркенаб контент яги эркенал
материалал — руго бокьарал асарал, искусствоялъул рукӀа, творчествоялъул
тайпаялъул рукӀа, бокьарал материалал жедер хӀукъукъаз жал хисизаризе, рехсезе
ва публикаялда тӀоритӀизе бегьизабулел.

ГӀаммаб къагӀидаялдъ, эркенаб материал — буго текстал, суртал, музыка ва цогидаб
творческиялъулаб хӀалтӀиялъул тайпа, жиндир лицензиялъ жиб коммерцияб
къагӀидаялда шун цин, бокьухъ хӀалтӀизабизе ихтиярал кьолеб: насху гьабизе,
хисизабизе ва хисизарурал версиял тӀоритӀизаризеги.

Эркенаб програмазулаб обеспечениязул лицензияби гӀадин эркенал материалазулги
рукӀуна «копилефт» яги «копилефт гурел» лицензиял.

«Копилефт» лицензиябазул мисалал ккола Design Science License (DSL) ва GNU Free
Documentation License (GFDL).

Эркенал материалаллъун гьединго рикӀкӀуна Creative Commons лицензиялъул цӀаралда
гъоркь ругел материалал, жедер ихтиярал кинабгӀаги къагӀидаялъ гьукъун гьечӀел.



https://av.wikipedia.org/wiki/%D0%AD%D0%BD%D1%86%D0%B8%D0%BA%D0%BB%D0%BE%D0%BF%D0%B5%D0%B4%D0%B8%D1%8F

Энциклопе́дия (цӀияб лат. encyclopaedia (XVI гӀасруялдасан хадуб); бачӀана
н.-грек ἐγκύκλιος παιδεία рагӀиялдасан — «тӀубараб горалда жаниб лъай боси» гьеб
рагӀи лъугӀана гьадин:κύκλος — гор + παιδεία — лъай боси, пайдейя) — киналго
инсанияталъул лъаял ва дисциплинал жанир ракӀарун гӀуцӀцӀараб система.
Энциклопедия-илан абула жеги гӀелмияб баянтӀехьалда (къамусалъул тайпаялда).
ГӀаммаб къагӀидаялъ, энциклопедия ккола цӀалдолезул гӀебаб горалъе гьабураб
батӀи-батӀиял лъаязул ва гӀелмиял дисциплиназул дандбакӀари.

Ракьалда киналго рукӀаарал энциклопедияздасан бищун кӀудияб буго Синалъул
император Чжу Диясул буюрухъалдалъун 1410 соналъ гӀуцӀцӀараб. Гьеб
энциклопедиялда букӀун буго 11 095 том тӀехӀалъул, 917 480 тӀамчазул гьумер.
Гьелда тӀад хӀалтӀун вуго 2 000 чи. Гьеб энциклопедиялъул 3 насху (гІурус.
копия) гурони гьабунги гьечӀо. Эта энциклопедия занимала 40 кубических метров.



https://av.wikipedia.org/wiki/%D0%9C%D0%BE%D1%81%D0%BA%D0%B2%D0%B0

Москва (гІур. Москва́) ккола Россиялъул тахшагьар. ГIаламалдаго бищун цIикIарал
гIадамазул къадар бугел 10 шагьараздасан ккола.

Шагьар буго Москва гIоралда, Бакъбаккул-Европаялъул лабаллъиялъул бакьулъ,
Окаялда ва Волгаялда гъоркьо бугеб бакIалда. Федерациялъул субъект гIадин
Москваялъул гIурхъода руго Москва ва Калуг областал.

Шагьаралъул цIар гьеб тIа бугеб гIоралдасан бачIараб буго. Амма гьеб гIоралъул
цIар кисан бачIарабали мухIканго жеги лъаларо.

ТIоцебе шагьар рехсола буго Ипатьевская летописалда 1147 соналъул 4 апрелалъул
рузманкъоялъ, Юрий Долгорукияс жиндир гьудулзаби ва цо-цо князал гьенир
данделъиялда ахIараб мехалъ.

1237—1238 соназда, [монголо-татарал рачIараб заманаялъ Москва бикъенги бухIунги
лъгIинабун букIана, амма гIемер мех инчIого геб цIидасан гIадлу-мизаналда
бачана.

XV гIаруялъул ахиралда Васильил Иван III заманалда Москва гIурус пачалихъалъул
тахшагьарлъун лъугьана.

1605 соналъ Москваялда жанив Лжедмитрий I лъугьана. Гьерсихъанасул шагьаралда
тIад кверщел 1606 соналъ лъугьана. ГIадамаца ахIи-хIурги гьабун гьев цIадаги
лъун вухIана.

1613 соналъ Москваялда ханлъи гьабизе тIаманаФёдорил Михаил, 300 соналъ хутIараб
Романовиязул династиялъе байбихьи гьабурав.

XVII гIасруялъул бакьулъ ва ахиралда Москваялда гIемер ахIи-хIур букIана:
Соляной бунт, Медный бунт, Стрелецкий бунт (1682) ва Стрелецкий бунт (1698
соналъул).

1712 соналъ Москаги тун Россиялъул тахшагьарлъун Санкт-Петербург гьабуна. 1728
соналъ, Петр II заманаялда Москваялда цIидасан босана пачаясул двор, 1732 сон
щвезегIан гьанибго букIараб.

1991 соналъул 19—22 августалъ шагьаралда букIана "Августовский путч".
ХИса-басиял лъугьана. 1995 соналъ тахшагьаралъул цIиял офицалиял магIлуматал
гьаруна - герб, байрахъ ва шагьаралъул гимнги. Килисаби цIидасан разе рагъарана,
гьезда гъоркьо Храм Христа Спасителяги.

2000-абилал соназда кIудиял архитектуриял хиса-басиял гьаруна. Шагьар цIидасан
балеб гIадаб жо гьабуна — гIемертIалабазул офисал ран, заманалда рекъарал
транспорталъул инфраструктурал гIуцIцIун, элитниял рукъзал, цIияб
хIалтIи-захIматалъул центр — «Москва-Сити» мухъ, ва гьединго гIемер цогидл
бакIал рана, гIуцIцIана.



https://av.wikipedia.org/wiki/%D0%94%D0%B0%D0%B3%D1%8A%D0%B8%D1%81%D1%82%D0%B0%D0%BD

Дагъистан Жумгьурият яги Дагъистаналъул Республика яги МагIарухъ Жумгьурият
(гІур. Республика Дагестан, тур. Dağıstan) — Россиялъул Федерациялда гъорлъ унеб
пачалихъ.

Дагъистаналъул гIорхъалабазда руго: Азарбижан - къиблаялда, Гуржи -
къиблаялъулгун-бакътІерхьуда, Чачанистан - бакътІерхьуда, гьединго Ставропол
улка - севералъулгун-бакътІерхьуда ва Гъалмугъ жумгьурият - севералда.

Цо-цо тарихчагIаз, Жанубияб Дагъистаналде цебе букIараб цIар «Албания»
хIалтIизабула. ГIарабазул тарихчи Ал-Куфица, X гІасруялъ Дагъистан рехсон буго
«Ард ас-Сарир» абун, нилъер мацIалда «Тах-бакIалъул Ракь» абураб магIнаялда
бугеб. Гуржияца Дагъистаналда цIар «Лекетия» абун хIалтIизабула.

«Дагъистан» абун цIар машгьурлъана XVII гIасруялдаса байбихьун ва гьелъул магIна
ккола «мугIрузул улка» абураб (турк мацIалдаса дагъ — мегIер, пурс мацIалдаса
стан — улка, ракь). Василий Бартольдил рагIабазда рекъон, «Дагъистан» абураб
цIар баккана гIицIго X/XVI гIгI..

«Дагъистан» абураб цIар хIалтIизаби битIараб буго гIицIго тарихияб
къагIидаялдалъун, щайгурони Дагъистаналъул АССРалда (гьанже Жумгьурият
Дагъистан) гъорлъе Гъизляралъул лъарагIлъи ва нугъаязул авлахъги бачиндал,
мугIрузул бутIа гIицIго 56 % кколеб буго кинабниги гьелъул ракьалдаса.

Тарихияб Дагъистаналъул ракь букIана апшерон бащадаб чІинкІиллъиялде щвезегIан
(гьанже Азарбижаналъухъ бугеб ракь).

Дагъистан буго Кавказалъул шималиябгун бакъбаккул рахъалда, Кафпий ралъдал
рагIал ккун эхедехун. Жумгьурияталъул шималияб рахъалда буго — гIодоблъи,
жанубияб рахъалда — мугIрузул ракьанлъаби ва КIудияб Кавказалъул мугIрул.
Шималияб рахъалдаса жанубияб рахъалде щвезегIан ракьалъул халалъи бахуна
гIага-шагарго 400 км, бакъбаккул рахъалдаса бакътIерхьул рахъалдехун —
гIага-шагарго 200 км. Дагъистаналъ шималияб рахъалдасан гIурхъи гIахьал гьабула
Ставропол краялъулгун ва Гъалмугъалъулгун, бакътIерхьул рахъалда Буртиялъулгун
ва Гуожиялъулгун, жанубияб рахъалда Азарбижаналъулгун. Ракъдадасан ва
ралъдадасан Дагъистаналъул гIорхъода буго щуго пачалихъ - Азарбижан, Гуржи,
Хъазахъистан, Туркменистан ва Иран. Азарбижаналъулгун гIорхъода буго —
Россиялъул бищун ахирисеб тIанкI (41°10' с. ш.).

Бакъбаккул рахъалда Дагъистаналъул ракьал чурула Каспий ралъдал лъималъ.
Жанубияб ва гьоркьохъеб рахъалда руго КIудияб Кавказалъул мугIрул, шималияб
рахъалдасан бабихьула Каспиялъухъ гІодоблъи.

Жумгьурияталъул гьоркьохъеб бутIаялдасан чвахула Терек ва Сулахъ гIорал. ГIаммаб
куцалда Дагъистаналдалъул ракьалда чвахула 6255 гIор (гьелдаса 100 кIвар бугел,
25 км цIикIкIун халъаи бугел ва 100 км цIикIкун лъим бакIарулеб площад бугел,
185 гIиссинал ва 5900 цIикIкIун цIакъго гIиссинал), гьездаса бищун чIахIияллъун
ккола Терек, Сулахъ, Самур ва Рубас гIорал. Киналго гIорал Каспий ралъдал
бассейналда хурхараллъун рикIуIуна, кинго гьенире чвахулел 20 гIор гурони
гьечIо.

Бакъвараб гьаваялда бан, Дагъистаналъул шималияб рахъ мискинаб буго гIоразул
рахъалъан. Ругел гIоралги риидал хур-ахал лъалъазе хIалтIизарун, ралъдалъе
раккуларо..

Бищунго лъим цIикIкIараллъун ккола мугIрузул гIорал, хехаб чвахи сабаблъун
хасалоцин жал цIороларел..

Самур ккола Дагъистаналъул кIиабилеб кIудияб гIорлъун. Гьелъул бассейналъул
площад ккола 7,3 азарго км². Баккулеб бакI буго Газал мухъалда. Самур гIорул
лъималъул цIикIкIунисеб бутIа хIалтIизабула мадугьалихъ бугеб Азарбижан
Жумгьурияталъ.

Сулахъ гIор лъугьуна, АваргІор, ГIандигIор ва Гъази-Гъумухъ гъойсу жубаялдалъун.
Гьелъул бассейналъул площад буго 15,2 азарго км².

Дагъистаналъул административиял цолъабазул (мухъазул ва шагьаразул) гIадамазул
къадар тIолго

Щибаб соналъ эсие рачӀунел харжазул баян: Къарахъ жамагӀатал – щунусго гӀиялъажо
ва цо гӀала; Кусрахъ жамагӀаталъ – лъабнусго гӀиялъажо ва цо гӀала; Гъирим –
ункънусго гӀиялъажо ва цо гӀала; ЧӀамалал – цо нусго гӀи; ТӀиндиб – къого оц;
ГӀурчуб – нусиялда лъеберго гӀиялъажо; Хундерил агьлоялдасан – анкьнусго къали
ролъулги, анкьнусго гӀиги, лъабго къали гьацӀдалги; ГӀандадеридаса – цо оцги
анкьго буртинаги; Гъадариса ва ГьаракӀуниса – хундерил бугелъул бащадаб; Тумал –
рукъалдаса цо-цо ккуйги, цо-цо къали ролъулги; Михахич – гьебго; Костек –
рукъалдаса цо-цо ччугӀа; Таргъу – рукъалдаса кӀиго сахӀ пиринчӀул; Губдан –
нусго кви; Хайдакъ – нусиялда лъабкъого гамуш; Ускушиб ва ГӀахъушиб – нусго оц;
ХӀурахъ – рукъалдаса гӀабаси; ЦӀадахӀариса – кӀикъоялда анцӀго оц; ГьамчукъотӀи
– анлъго хӀама; Бакълъулал – лъеберго оц; РицгӀор ва Мукракь – лъабкъоялда
анцӀго кви; Кудалиса – нусго гӀалаги нусго чуги. Гьал киналго харжал щибаб
соналъ ХӀамзатилги ГӀаббасилги лъималада гьоркьоб бикьулаан. Гьелдаса хадуб цо
дагьаб заман ингун, дов Тушалде лъутун вукӀарав Суракъатил вац Байар вачӀана
ЦӀунтӀаса бахъараб ГӀарчубе щвезегӀан боялги ракӀарун. Цо бецӀаб сордоялъ
Хунзахъе лъугьана. РакӀал бусурманлъичӀого энир хутӀун рукӀарал чиязул
рукъзабахъ боялги живгоги вахчун чӀана жудойго сверел, рес рекъезегӀан. Гьеб
сордоялъ Абулмуслим шайхасул вас Абулмуслимида макьилъ бихьана капурзаби бергьун
Хунзахъ ва гьениб пасалъиги ккун. Гьеб макьу бокьичӀогун эв радал вахъун
Гъумекиве лъутана. КӀиабилеб сордоялъ капурзабаца эзул хан Амир АхӀмадги чӀвана.
МагӀлумбекил вацасул васги чӀван эсул бетӀерги хъаладул къеда бан батун буго.
Гьеб къоялъ киналго бусурбабазул къокъадул гӀемерав чи гъурана. Элги хадур
мурадалде щвана, Баярги жиндирго инсул тахида гӀодов чӀана.

XVII–XVIII гIасрабаз Дагъистаналда рахъана, Кавказалда гуребги, тIолалго
бакъбаккул бусурбабазул улкабазда машгьурал исламиял гIалимзаби. Гьединаздасан
кколаан Гъолодаса Малла-МухIаммад, Къудукьа Мусал МухІамад (Мусалав), Кьохъа
Салман, ГІободаса ШагІбан къади, ГІаймакиса Абубакар, Усищиса Давуд, Убраялдаса
МухІамад, МачІадаса ХІадис, ГІурадаса Ибрагьим-хІажи ва гьел гурел гIемерал
цойгидалги. Гьезул щивас хъварал гIелмиял хIалтIабиги руго, бакIалда, гIадамазда
рекъарал, мазгьабалда жанир рахъарал хIукмабиги руго. ХIасил, гьел цого-цо цере
арал гIалимзабазул хIалтIабиги цIалун, гьелги малъун чIечIо, гьез жеги тIаде
щибаб гIелму гIатIид гьабуна, гъварилъуде раккана.



https://av.wikipedia.org/wiki/%D0%98%D0%BD%D0%B6%D0%B8%D0%BB

Инжи́л (грек. βιβλία — гI. къ. βιβλίον — «тIехь», грек. βύβλος — Библ шагьаралда
гьабулеб папирус) — ягьудиялдаги христиан диналдаги мукъадасаблъун рикIкIунеб
хъвай-хъвагIазул данд-бакIари. Православиял ва католикиял Инжилалъул текстал
протестанияб Инжилалъдаса гьабцоялъда НекIсияб Заветалда цогиги тIахьал
рукIиналъ цоцалаздаса батIиял руго. Цояб Инжилалда абула «каноническияб
гуребилян» ва цогидалъда «девтероканоническияб»-илан (гьебги католицизмалъул).

БатӀи-батӀиял Инжилазда цо-цо батӀалъаби рукӀуна. ЖугьутӀ Инжилалда (Танах) буго
24 тӀехьалъул 3 бутӀа: 5 тӀехь Тавраталъул («ГӀелму» яги «Къанун»), Невиим
(«Аварагзаби») ва Ктувим («Хъваял»). Танахалда «Аварагзаби» (Невиим) (Ктувим)
хъваялдасан цебе буго ва гьелда жанир руго «цересел аварагзабазул» тӀахьал:
Иисус Навинил тӀахьал, ДиванчагӀазул, 1 ва 2 Самуилил (1 ва 2 Ханлъиязул) ва
гьединго 1 ва 2 Ханзабазул (3 ва 4 Ханлъиязул). Гьел киналго тӀахьал
Паралипоменонил тӀахьал гӀадин тарихияллъун рикӀкӀула тарихчагӀаз. ЖугьутӀаз
гьединго Даниилил тӀехь вахӀью гӀадин бачӀараб рикӀкӀунаро.

Насраниязул тӀахьазул состав батӀи-батӀияб буго. Масала, протестантазул
къануналда 66 тӀехь буго, ХӀабаши православнияб килисаялъул - 81 тӀехь.
Насраниязул инжилалъул тӀоцебесеб бутӀа ккола — НекӀсияб Завет — гьебги буго
цодагьаб хиса-баси гьабураб 39 тӀехьалда бикьараб дандбакӀари. Рev-католик
килисаялъ ва Машрикъияб насраниялъ гьединго некӀсияб заветалда жубала
второканоническиял тӀахьал. КӀиабилеб бутӀа буго — ЦӀияб Завет — 27 тӀехьалъул:
4 къануниял Евангелиял ва ХӀавариюназул хӀалтӀаби, 21 хӀавариюназул кагъталб,
гьединго Иоанн Богословасул вахӀью.

ГӀемерисел хрисианаз Инжилалъул къанунияб тӀехьалъул кинабго хъвай-хъвагӀаял
рикӀкӀула Аллагьасул вахӀью хӀисабалда. Амма бищун некӀсиял Инжилал руго н.э.
IV гӀасруялда ратарал. Танахалъул цӀунун хутӀарал ивриталда ва арамей мацӀалда
хъварал хъвая-хъвагӀаял руго н.э. X гӀасруялъул. Инжил бутӀрузда бикьана Стефан
Лэнгтоница (XIII гӀ.) кучӀдузда Роберт Этьенница (XVI гӀ.). Инжилалдасан цо жоги
босун хъвалеб яги абулеб мехалъ, гӀаммаб къагӀидаялъ абизе ккола тӀехь, бетӀер
ва кечӀ кинал ругеяли.

Инжил буго ва бищунго гӀемер бичун босулеб тӀехь,, гӀага-шагарго 100 миллион
тӀехь цо соналда жаниб босула гӀадамаз.

«Библия»-илан абураб рагӀи жибго гьеб тӀехьалда гьечӀо. ТӀоцебе гьеб
хӀалтӀизабуна машрикъалда IV гӀасруялда Иоанном Златоустицаги Епифанием
Кипрскиясги.

ЖугьутӀаз жудорго тӀахьазе «Завет»-илан, «Мукъадасал хъваял»-илан, «Заветалъул
тӀахьал»-илан «Къанун ва аварагзаби»-илан цӀарал кьолел рукӀун руго. Христианаз
цинги ЦӀияб Заветалъул тӀахьазде абула «Евангелие»-илан ва «Апостол»-илан.

ТӀоцебе букӀараб тӀехь насраранияз ягьудиязухъан босараб ва жиндир аслияб цӀар
Танах-илан бугеб; христианствоялда гьелъие кьуна «НекӀсияб Завет»-илан цӀар,
«ЦӀияб Завета»-лда данде кколеб къагӀидаялъ. Гьеб Мукъадасаб хъвайлъун ккола
киналго Ибрагьим авараг рикӀкӀулел щинал диназе — ягьудазе, христианазе ва
бусурбабазе.

НекӀсияб Заветалда жаниб уна 39 тӀехь, жугьутӀазда рекъон — 22, гьезулго
алфавиталъул хӀарпазул къадаралда рекъон (яги 24 тӀехь, грек алфавиталъул
хӀарпал рикӀкӀун). Ягьудиялда кинабго НекӀсияб Заветалъул 39 тӀехь бикьула 3
бутӀаялда: Таврат (Къанун), Невиим (Аварагзаби), Ктувим (Хъваял).

Руфь тӀехь ДиванчагӀазулгун цо гьабуни, гьединго Иеремиил гӀоди Иеремиил
тӀехьгун, 24 тӀехьалъул бакӀалда 22 тӀехь лъугьуна. Иосиф Флавийица абулелда
рекъон некӀсиял жугьутӀаца 22 тӀехь рикӀкӀунеб букӀун буго. Танахалда гьел
тӀахьал цоялда хадуб цояб бачӀунеб къагӀида хвезабун буго дагьабго, ай гьенир
гьел батӀияб иргаялда рачӀуна.

Христианазул Библиялъул кӀиабилеб бутӀа — ЦIияб Завет буго, 27 тӀехьалъул
дандбакӀари: ункъо Евангелие, Мукъадасал хӀаварийиназул хӀалтӀаби, 21
хӀаварийиназул кагътал ва Иоанн Богословил вахӀью (Апокалипсис). Гьел киналго
н.э I гӀасруялъ некӀсиябгрек мацӀалда хъварал руго. ЦӀияб Завет буго насранияз
жудор аслияб тӀехьлъун рикӀкӀунеб, амма жугьутӀаз гьеб кинниги рикӀкӀунаро.

Септуагинтаялда (грек мацIалда буссинабураб НекIсияб Завет) жеги 11 тIехь буго,
жугьутI Инжилалда гьечIел. Гьезда гъоркьо уна:

Къануниял тӀахьал гурони руго гьединго Мукъадасаб Хъваялда (ай Сященное Писание)
релъон хъван ругел хъвай-хъвагӀал, амма гьел килисаялъ берцинаб
гӀамал-пишаялдасан, хасияталдасан нахъруссине гьарулеллъун рикӀкӀана, ва гьел
апостольскияб божиялда рекъон гьечӀилан абуна. ТГьел хъвай-хъвагӀазда цӀар лъуна
апокрифалилан (грек. ἀπόκρυφος — бахчараб). Гьел хъвай-хъвагӀал хъвалел чагӀи
гӀемерисел гностицизмалда божарал чагӀи рукӀана.

Библия писалась разными авторами на протяжении многих веков, согласно
традиционной точке зрения в христианстве — с XV в. до н. э. по I в. н. э.,
многие светские исследователи придерживаются мнений о более позднем
происхождении книг Ветхого Завета. Некоторые современные исследователи
придерживаются мнения о том, что большинство книг Ветхого Завета и все Евангелия
были написаны анонимными авторами. Тексты Евангелий существовали в анонимном
виде до начала второго века, когда им было приписано авторство.

Исторические церкви считают, что подлинность книг Священного Писания
удостоверяет святоотеческое наследие: святые мужи первых веков, которые могли
слышать проповедь Евангелия или от самих апостолов или от их ближайших учеников,
составили канон книг, которые можно было именовать Священным Писанием (в отличие
от предания и апокрифов). Считается, что подлинность книг определяется по
соответствию содержания книг апостольской вере.

В XVIII веке достоверность традиционного приписывания библейских книг конкретным
авторам была поставлена под сомнение. В настоящее время некоторые учёные
считают, что большинство книг были отредактированы и изменены, и по этой причине
восстановить содержание оригинала в наше время почти невозможно.

ЖугьутӀазе кӀвана гӀемераб заманаялъ Инжил гьедигӀано гӀемер хисв-баси
гьабичӀого цӀунизе. Амма Вавилонияб асирлъиялдасан хадуб жугьутӀ мацӀ цӀакъго
хисана. Гьединлъидал Инжил бичӀунгутӀизе рекӀана, жугьутӀалги арамей мацӀалда
кӀалъазе байбихьараб мехалъ. Хаду-хадуб хиса-басиял гьаризе ккана гъолъул.

Н.э.г. XIII гӀасруялдасан бахъараб н.э.г. IV гӀасруялда щвезегӀан НекӀсияб Завет
хъвала, хисизабула букӀана.

НекIсияб Заветалъул тIахьал: Бытие, Исход, Левит, Числа, Второзаконие, Иисус
Навин, Судей Израилевых, Руфь, книги Царств — 1-я, 2-я, 3-я и 4-я, 1-я и 2-я
книги Паралипоменон, 1-я Эзры, Неемия, Товит, Юдифь, Есфирь, Иов, ru:Псалтирь,
Притчи Соломоновы, Экклезиаст, Песнь Песней, Премудрость Соломона, Премудрость
Иисуса, сына Сирахова, Исаия, Иеремия (включающая Плач Иеремии, Послание Иеремии
и книгу пророка Варуха), Иезекииль, Даниил, Осия, Иоиль, Амос, Авдий, Иона,
Михей, Наум, Аввакум, Софония, Аггей, Захария, Малахия, 1-я и 2-я книги
Маккавеев.

ЦIияб Заветалъул тIахьал: Евангелие от Матфея, Евангелие от Марка, Евангелие от
Луки, Евангелие от Иоанна, Деяния святых апостолов, Послание Иакова, 1-себ ва
2-е послание Петра ва 3-е послания Иоанна, Послание Иуды, Послание к Римлянам,
1-е и 2-е послание к Коринфянам, Послание к Галатам, Послание к Ефесянам,
Послание к Филиппийцам, Послание к Колоссянам, 1-е и 2-е послание к
Фессалоникийцам, 1-е и 2-е послание к Тимофею, Послание к Титу, Послание к
Филимону, Послание к Евреям, Откровение Иоанна Богослова.

Все они датируются (палеографически, то есть на основании «стиля почерка») IV в.
н. э. Язык кодексов греческий.

В XX веке широкую известность приобрели Кумранские рукописи, обнаруженные,
начиная с 1947 г., в ряде пещер Иудейской пустыни и в Масаде — самые ранние из
сохранившихся текстов.

XVI гӀ. тIоцебе бикьана Инжил кучдузда. Стихи были пронумерованы вначале
Сантесом Панино (умер в 1541 г.), затем, около 1555 г. — Робером Этьеном.
Существующая ныне система глав и стихов впервые появилась в английской Библии
1560 года. Деление не всегда логично, но от него уже поздно отказываться, тем
более что-либо менять: за четыре века оно осело в ссылках, комментариях и
алфавитных указателях.

Дело в том, что там, где в книгах Нового Завета цитируется Ветхий Завет, эти
цитаты чаще всего приводятся по греческому переводу Библии III—II вв. до н. э.,
именуемому, благодаря легенде о 70-ти переводчиках, Септуагинтой (по-гречески —
семьдесят), а не по древнееврейскому тексту, принятому в иудаизме и именуемому
учёными масоретским (по названию древних еврейских библеистов-богословов,
упорядочивавших священные рукописи).

По сути, именно список книг Септуагинты стал традиционным для Древней Церкви как
сборник книг Ветхого Завета. Поэтому все Древние Церкви (в частности, Армянская
апостольская церковь) почитают равно благодатными и боговдохновенными все книги
Библии, которые читали апостолы и сам Христос, в том числе и именуемые в
современной библеистике «второканоническими».

Католики, доверившись Септуагинте, приняли эти тексты в свою Вульгату —
раннесредневековый латинский перевод Библии, канонизированный западными
вселенскими соборами, и приравняли их к остальным каноническим текстам и книгам
Ветхого Завета, признав в равной с ними степени боговдохновенными. Эти книги
известны у них как девтероканонические, или второканонические.

Реформация XVI в. н. э., отбросив многие нормы раннего христианства, предпочтя
мнению Древней Церкви канон масоретов, отвергла и внесение в Ветхий Завет не
сохранившихся на древнееврейском языке книг и частей книг. Современные
протестантские вероучения основывают свои тезисы на масоретской Библии.
Отсутствующие 11 книг из неканонической Библии поощряются к прочтению, хотя они
и не считаются вдохновлёнными самим Богом. Англикане также печатают часть
неканонических книг в Библиях для чтения верующими.

Къуръан определяет Тору (Таврат, ниспосланный Мусе; упоминается 18 раз), Тегилим
(Забур, ниспосланный Дауду; упоминается 3 раза) и Евангелие (Инджиль; Коран не
упоминает какое-либо из канонических Евангелий и считает христианское учение
откровением, ниспосланным пророку Исе), как подлинное божественное откровение,
впоследствии искажённое переписчиками. Вместе с Кораном и утраченными ныне
свитками Ибрагима эти книги составляют китаб — исламский священный канон.
Персонажи обеих частей Библии (например, Ибрахим (Авраам), Муса (Моисей), Юсуф
(Иосиф), Иса (Иисус)) играют в исламе важную роль, и вера в боговдохновенность
этих книг является одним из фундаментальных догматов ислама, хотя из-за
внесённых искажений в Таурат, Забур и Инджиль, мусульмане руководствуются только
Кораном.

Другие религии также находят вдохновение в Библии. Например, она играет важную
роль в растафарианстве и считается "одним из многих важных священных писаний" в
унитарианском универсализме.

По информации Германского Библейского общества (24 февраля 2005), Библия
полностью или частично переведена на 2377 языков народов мира, полностью издана
на 422 языках.

В 382 г. св. Иероним Стридонский перевёл Ветхий Завет с греческого на латинский;
в переводе Ветхого Завета Иероним основывался на Септуагинте. Этот перевод стал
известен как Вульгата — Editio Vulgata (vulgatus означает «широко
распространённый, общеизвестный»).

В 405 г. создатель армянского алфавита Месроп Маштоц вместе со своими учениками
перевёл всю Библию на современный тогда армянский, ныне древнеармянский язык
(грабар), который поныне является официальным языком Святой Армянской
Апостольской Церкви, и назвал её Աստուածաշունչ մատեան ([Astuacašunč' matean],
дословно «Богодухновенное писание»). Ветхий Завет (Հին Կտակարան, [Hin Ktakaran])
и Новый Завет (Նոր Կտակարան, [Nor Ktakaran]) переводились с греческого
(Септуагинта) и сирийского (Пешитто).

К 500 г. Библия была переведена более чем на 500 языков, а столетие спустя, в
600 г., использование Библии в Западной Европе было ограничено лишь Вульгатой.
Это было связано с доминированием Римско-католической церкви, которое
продолжалось около 1000 лет до начала Реформации.

В 1380 г. профессор Оксфорда Джон Виклиф сделал первые рукописные переводы
Вульгаты на английский язык. Один из последователей Виклифа Ян Гус активно
проповедовал его идею, что люди должны сами читать Библию на своём языке. За
такие речи в 1415 г. Гус был сожжён на костре по обвинению в ереси, для растопки
костра использовался перевод Библии Виклифа.

В 1450 г. Иоганн Гутенберг изобрёл книгопечатание и для начала напечатал Библию
на латинском. В 1517 г. Мартин Лютер — идеолог Реформации, — сформулировал свои
знаменитые 95 тезисов и перевёл Библию на немецкий.

В IX веке Библия была переведена на язык, понятный восточным славянам. Перевод
был предпринят братьями-миссионерами Кириллом и Мефодием — «первоучителями и
просветителями славянскими». Их родным языком предположительно мог быть вариант
староболгарского языка, на котором разговаривали в их родной Солуни; воспитание
же и образование они получили греческое. Перевод Библии на славянский язык
Кирилл и Мефодий осуществили с помощью составленной ими славянской азбуки —
глаголицы; позже была создана кириллица на основе греческого алфавита.

Списки с кирилло-мефодиевского перевода распространились среди восточных славян,
что способствовало крещению Руси. Не сохранилось ни одного экземпляра
какого-либо библейского текста с первоначальным переводом Кирилла и Мефодия;
однако, без сомнения, он имел влияние на все последующие.

Со временем в переписываемых от руки книгах Библии накапливались ошибки,
пропуски, толкования и вставки с целью ясности, замены болгарских слов русскими
аналогами и т. п. Некоторые священные книги бесследно исчезли. Поэтому
митрополит Алексий (1332—1378 гг.), в бытность свою в Константинополе, запасся
греческими списками Нового Завета и по ним составил весь перевод на славянский
язык. Много исправлений внёс митрополит Киприан, серб по происхождению
(1378—1406 гг.). Некоторые книги переводились даже с еврейского текста (по
распоряжению митрополита Филиппа).

В XV веке архиепископ Геннадий поставил задачу собрать книги Священного Писания
в единую Библию на славянском языке. Он организовал поиск частей славянской
Библии по монастырям и соборам. Часть книг найти не удалось, и их перевёл с
латинской Вульгаты монах Вениамин. Экземпляр Геннадиевской Библии сохранился до
наших дней. Ныне используемая православной церковью в богослужении в России и
других славянских странах Библия отличается от текста Геннадия лишь мелкими (но
многочисленными) исправлениями.

С появлением на Руси книгопечатания книги Священного Писания стали печатать на
церковнославянском языке.

В 1564у основатель типографского дела в России «первопечатник» Иван Фёдоров
издаёт книгу «Апостол», в которую вошли Писания Нового Завета: Деяния Апостолов
и их Послания. Эта книга на церковнославянском языке была первой напечатанной в
России.

А в 1581у впервые была напечатана полная церковнославянская Библия. В тексте её,
однако, иногда встречались ошибки и неточности. В последующих изданиях ошибки
эти старались исправлять.

По указу императрицы Елизаветы в 1751 году была издана тщательно исправленная
церковнославянская Библия, так называемая «Елизаветинская», текст которой был
сверен с древним греческим переводом — Септуагинтой. Елизаветинская Библия, с
незначительными правками графического характера, до сих пор используется как
авторизованный для богослужения текст в русском православии.

В первой половине XVI века уроженец Полоцка, доктор медицины Франциск Скорина
переводит все книги Ветхого Завета на современный ему западнорусский язык.
Перевод, сделанный им с латинской Библии Иеронима (Вульгата), был напечатан в
1517—1525 годах в Праге и Вильне.

В 1703у царь Пётр I принимает решение издать Новый Завет на русском языке. Он
поручает перевод его немецкому пастору Глюку, известному своими филологическими
трудами. Работая в Москве, пастор Глюк заканчивает перевод. Но в 1705 году
пастор Глюк скончался, и после его смерти оставленный им перевод исчез.

В 1813 году в России было основано Российское библейское общество, поставившее
своей целью печатание и распространение книг Священного Писания среди народов
страны. Было решено продавать их по низкой цене и бесплатно раздавать неимущим.
В 1815 году, после возвращения из-за границы, император Александр I повелел
«доставить и россиянам способ читать Слово Божие на природном своём российском
языке». Вновь был поставлен вопрос о русском переводе Библии.

Ответственность за издание книг Священного Писания на русском языке взяло на
себя Российское библейское общество, перевод был поручен членам Петербургской
духовной академии.

В 1818 году первое издание четырёх Евангелий параллельно на русском и
церковнославянском языках вышло из печати, а в 1822 году впервые был полностью
напечатан русский Новый Завет. Затем стали переводить и печатать книги Ветхого
Завета. Одновременно делались переводы Священного Писания и на языки других
народов Российской империи.

Некоторые представители высших церковных властей отрицательно относились к
деятельности Библейского общества. Они считали, что Библия должна находиться в
руках духовенства и что не следует давать возможность народу читать и изучать её
самостоятельно. В 1824 году митрополит Серафим просит царя запретить Библейское
общество. В апреле 1826 года по указу императора Николая I деятельность общества
была прекращена. К этому времени типография Русского библейского общества успела
напечатать около миллиона экземпляров книг Священного Писания на 26 языках
народов России.

После запрета деятельности Общества работа над русским переводом Библии
приостановилась. Вскоре была прекращена продажа русского Нового Завета. Однако
первенствующий Московский митрополит святитель Филарет (Дроздов) в 1858 году всё
же добился у царя разрешения на перевод и печатание Священного Писания на
русском языке. Перевод осуществлялся под руководством Синода (высшего управления
Русской Православной Церкви). Была проделана большая работа для того, чтобы
русский перевод книг Священного Писания как можно больше соответствовал текстам
древних подлинников, а также обладал литературными достоинствами. В 1862 году,
сорок лет спустя после первого издания русского Нового Завета, было выпущено в
свет второе его издание, несколько улучшенное, на более современном русском
языке.

Решено было заново тщательно подготовить перевод всех книг Ветхого Завета. Для
этого в 1860 году был избран специальный комитет при Петербургской духовной
академии. Перевод Ветхого Завета делали профессора Петербургской духовной
академии: М. А. Голубев, Е. И. Ловятин, П. И. Савваитов — известный археолог и
историк, Д. А. Хвольсон — христианин еврейского происхождения, профессор
Петербургской духовной академии. Много потрудился над переводом также профессор
Киевской духовной академии М. С. Гуляев. Перевод Ветхого Завета осуществлен с
древнееврейского (масоретского) текста Библии, а Нового Завета — с греческого.
Переводчики руководствовались также греческим текстом Септуагинты, пользовались
латинским переводом Иеронима и ранее сделанным русским переводом.

В 1876 году впервые вышла из печати полная русская Библия. Текст её иногда
называют «синодальным», так как она была издана под руководством Синода.
Произошло это почти три века спустя после появления первоначальной
церковнославянской Библии. Язык этой Библии обладает несомненными литературными
достоинствами. Благодаря его эмоциональности и ритму, русский перевод близок по
форме к стихотворениям в прозе. Издание русской Библии было важным событием в
истории русского христианства и русской культуры.

Патриарх Тихон и Всероссийский поместный собор в 1918 году задумали приступить к
новому переводу Писания, но осуществлению этого замысла помешала внутрицерковная
борьба с обновленческим расколом.

С 1953 по 1970 годах в русских эмигрантских кругах за границей шла работа над
так называемым парижско-брюссельским переводом Нового Завета. Основную роль
здесь сыграли епископ Кассиан (Безобразов), А. Васильев, Н. Куломазин. Перевод
делался по изданию Нестле и был издан Британским и Иностранным Библейским
обществом. Переводчики пытались предельно приблизиться к современному
разговорному языку.

1 июня 2011а Российское библейское общество выпустило в свет полную Библию в
современном русском переводе. Шаблон:Также

Инжилалъул археологиялъ гӀемер кумек гьабуна дол библейскиял заманаз рукӀарал
гӀадамазул рукӀа-рахъин кинаб букӀарабали лъазабизе. Гьеб археологиялъул
хӀасилазда тӀасан батӀи-батӀиял пикраби руго. Библейскияб максимализмалда рекъон
НекӀсияб Завет буго унго-унгояб доб заманаялъулаб тарих, амма динияб рахъалдасан
жуба-хъубай бугеб. Гьелда данде бачӀуна — библейскияб минимализм. Гьелда рекъон
Инжил ккола гӀицӀцӀго "асиравунхадусаб" заманаялъул техь (н.э.г. V гӀасру ва
гьелдаса хадуб). Кин бугониги, гӀелмияб жамагӀаталъ Инжилалъул цо-цо жал
рикӀкӀуна тарихалда рукӀкӀаралилан абун; мисалалъе, "вавилоналъул асир" гьез
щаклъиялда восунаро.

История Древнего Израиля и Иудеи X-VII века до н.э. остаётся предметом жарких
споров в научном сообществе. Большинство учёных признаёт библейские события
VIII-VII вв. до н.э. историческими, тогда как вопросы по более раннему
Израильскому царству, в т. ч. историчность царя Давида, весьма далеки от
окончательного вердикта. Решающее значение могут иметь археологические находки,
например стела из Тель-Дана. Учёные не признают историчность таких событий, как
исход из Египта, странствование по пустыне или эпоха Судей. Исторический
контекст Римской империи I века н.э., в котором происходят события Нового
Завета, изучен достаточно хорошо. Велись споры об историчности Иисуса Христа, но
в настоящее время большинство учёных признаёт его одним из известных бродячих
проповедников Римской Иудеи I века н.э., распространявшем своё учение в период
религиозных потрясений и сектантского иудаизма Второго Храма.

Библейская критика исследует непосредственно текст Библии для определения
авторства, времени составления и авторских намерений. Её следует отличать от
критики Библии, отрицающей её, как источник информации или кодекс нравственного
поведения, так как она может содержать ошибки перевода.

В XVII в. Томас Гоббс собрал все имеющиеся доказательства того, что Моисей не
мог написать основной объём Торы. Вскоре после этого Барух Спиноза опубликовал
критический анализ, в котором утверждал, что проблемные места Библии — не
единичные случаи, которые можно разобрать один за другим, а общее место во всех
пяти книгах: «То, что Пятикнижие написано не Моисеем — ясно, как солнце в
полдень».

Жакъа гIелмияб сообществоялъ инжил гIелмуялдаги тарихалдаги рекъон битIараб
документлъун рикIкIунаро, гьединго битIараб берцинал хулукъазул мисаллъунги.
ГIемерисел насранияз инжил рикIкIуна «Бичасул вахIьюлъун», амма руго
рикIкIунарелги: хIарп ккун гьелда гIенеккизе кколарилан абулел. Цо-цо бищунго
консерватиял къокъаби чIун руго «Яков ханасул инжил» бугила бищун битIарабги,
бахIс жинда тIасан гьабизе кколаребги ингилис мацIалда таржама. ГIемерисел
христиан диналъул фундаменталистаз ва ортодоксальниял ягьудиязги абула, Инжил
бугин бищун битIараб, гъалатI лъалареб, ва гIумру гьабиялъе унго-унгояб мисал.

Кидаго гIадинн жакъаги Инжилалъул состав хIакъалъулъ буго кIудияб суал. Ягьудияз
ЦIияб завет рикIкIунаро, гьединго гIемерисел насранияз ЦIияб Заветалъул
апокрифал, цо-цо [3] отрицают вообще все библейские тексты, кроме евангельского
учения Христа.



https://av.wikipedia.org/wiki/%D0%91%D0%B5%D0%BB%D1%8C%D0%B3%D0%B8%D1%8F

Бе́льгия (нидерл. België, МФА: [ˈbɛlɣijə]; фр. Belgique, нем. Belgien), тІубараб
официалияб куц — Ханлъи Бе́льгия (нидерл. Koninkrijk België, фр. Royaume de
Belgique, нем. Königreich Belgien) — БакътІерхьул Европаялда бугеб пачалихъ,
ЕЦалъул, ЦМГІялъул ва НАТОялъул гІахьалчи-пачалихъ. Ракь — 30 528 км²,
халкъалъул къадар — 11,24 млн чи. Тахшагьар — Брюссель.

Севералда гIорхъи цо гьабула Нидерландазулгун, бакъбаккуда Алманиялъулгун,
къиблаялъулгун-бакъбаккуда Люксембурггун, ва Франсиялъулгун къиблаяб ва север
рахъазда. Шималияб ралъдаца чурула севериябгун-бакътІерхьул рахъалда.

ХІукмуялъул низам — конституциялъул парламенталъулаб монархия,
административиябгун-ракьалъул гІуцІиялъул низам — федерация.



https://av.wikipedia.org/wiki/%D0%A8%D0%B8%D0%BC%D0%B0%D0%BB%D0%B8%D1%8F%D0%B1_%D0%9A%D0%B0%D0%B2%D0%BA%D0%B0%D0%B7

Шима́лияб Кавка́з — ккола жакъа къоялда жаниб Россиялъул федералияб гІуцІиялда
гъорлъ бугеб, Каспий ва ЧІегІер ралъадазда гьоркьоб бугеб кІудияб ракь. Гьеб
ккола жакъасеб Россия Федерациялъул жанубиябгун-бакътІерхьул рахъалда бугеб
пачалихъияб гІурхъи лъугІулеб бакІ.

1917 соналъул ноябр моцІалъ, Дагъистаналъул ва Терек областалъул мугІрузул
бутІабазда, Хьундасеб Кавказалъул ва Дагъистаналъул цолъарал мугІрузул халкъазул
цолъиялъул централияб комитеталъ лъазабуна МугІрузулаб республика. Гьебго
хІукмуялдалъун Централияб Комитеталъ, Хьундасеб Кавказалъул ва Дагъистаналъул
цолъарал мугІрузул халкъазул цолъиялъе кьуна МугІрузул ХIукумат абураб цІар.
1919 с. иххдал Дагъистан ккуна генерал Деникинил къуватаз, ва гьелдаса хадуб
МугІрузул Правительствоялъ лъазабуна жодор хІалтІи чІезе тей ва гьеб Тифлисалде
бахъана.



https://av.wikipedia.org/wiki/%D0%9D%D0%BE%D1%80%D0%B2%D0%B5%D0%B3%D0%B8%D1%8F

Норве́гиялъул Ханлъи, Норве́гия (букмол Kongeriket Norge, цIиябнорвегиялъул
Kongeriket Noreg) — Шималияб Европаялъул пачалихъ, Скандинавияб бащадаб
чІинкІиллъиялъул бакътIерхьул рахъалдехун ва Скандинавияб бащадаб
чІинкІиллъиялда аскIор ругел рикIкIен гIемерал гIисинал чIинкIиллъабазда ва
гьединго Шпицберген архипелагалда, Шималияб ЦІорол океаналда ругел Ян-Майен ва
Цидул чIинкIиллъабазде щун жиндир ракь гIатIидаб пачалихъ.

Норвегиялъ гIорхъалаби гIахьал гьарула лъабго пачалихъалъулгун: Швециялъулгун —
бакъбаккудасан, Финляндиялъулгун ва Россиялъулгун — шималиябгун-бакъбаккул
рахъаздасан. Пачалихъалада сверун руго Баренцево ралъад — шималиябгун-бакъбаккул
рахъалда, Норвегиялъул ралъад — бакътIерхьуда ва Шималияб ралъад —
жанубиябгун-бакътIерхьул рахъалда.

Пачалихъалъул цIар бачIараб буго цебескандинавияб Norðrvegr — абураб
рагIиялдасан, жиндир магIна кколеб «шималияб рахъалдехун нух» - абураб.

ХӀукмуялъул низам — конституциялъулаб монархия, пачалихъияб гIуцIцIиялъул
низам — цолъараб. Хан — Харальд V, премьер-министр — Эрна Солберг. Норвегия
бикьула 19 фюлькеялде (губерниязде), официалиял гурел 5 аслиял икълимазда жал
данделъулел.



https://av.wikipedia.org/wiki/%C2%ABCharlie_Hebdo%C2%BB_%D0%BA%D0%B0%D0%B7%D0%B8%D1%8F%D1%82%D0%B0%D0%BB%D1%8A%D1%83%D0%BB_%D1%80%D0%B5%D0%B4%D0%B0%D0%BA%D1%86%D0%B8%D1%8F%D0%BB%D0%B4%D0%B0_%D0%BA%D1%8C%D0%B2%D0%B0%D0%B3%D1%8C%D0%B4%D0%B5%D0%B9

«Charlie Hebdo» казияталъул редакциялда кьвагьдей — ккола Парижалда 2015
соналъул 7 январалъ франсиялъул анкьилаб сатираялъулаб «Charlie Hebdo»
казияталъул редакциялде, щалали лъалареца гьабураб гьужум. Кьавагьа-гIанхъиялъул
хIасилалда хвана 12 чи, лъукъана 11. Цереккун кьурал баяназда рекъон, гьужум
гьабун буго «Ал-КъагIида» гIуцIиялъул мужагьидаз.

БакIалъул заманаялъул 11:30 араб мехалда лъабго щалали лъаларев вачIун вуго
чIегIераб кьералъул «Citroën» маркаялъул автомобилалда рекIун «Аллагьу Акбар»
абун ахIулаго цинги гьел редакциялда жанире кIанцIун руго ва гьениб кьвагьдон
руго Калашниковасул автоматалдасан ва гранатомёталдасан, хадуб байбихьун буго
лъугьа-бахъин ккаралъуре рачIарал полициялъулаздаги гьев лъабасдагоги гьоркьоб
цоцаде кьвагьдей. Гьужум гьабурал лъутун рорчIун руго «Renault Clio» маркаялъул
автомобилалдаги рекIун, лъалеб гьечIо гьел араб рахъ.

Гьеб лахIзаталда редакциялда букIун буго данделъи. Медицинаялъул идараялда
хIалтIулес журналистазе кьураб баяналда рекъон, гьужум гьабураз цин чIван вуго
тIоцебесеб тIалаялда вукIарав цояв, хадуб гьел рахун руго кIиабилеб тIалаялде ва
гьениб басмаханаялда рукIарал редакциялъул хIалтIухъабазда бассаризабун буго.

Гьужумалъул хIасилалда хун вуго 12 чи, гьездаса кIиго полициялъул хIалтIухъан —
гьеб заманаялъ гьенире рачIарал; гьединго анкьгояв лъукъунги вуго. ГIаммаб
куцалда зиян лъугьаразул къадар 20 чиясде бахун буго.

Гьужумалъул хIасилалда хвана 12 чи, гьезда гьоркьор ккана, лъугьа-бахъин
ккаралъуре хIалтIулаб машинаялда рачIарал кIиго полициялъулавги, Фрэнк
Бринсолэро ва АхIмад Мерабе.

Зияналде ккана 11 чи, гьездаса ункъгояв вуго захIматаб хIалалда. Цебе лъазабун
букIана, зиян ккаразул къадар 20 чиясдасаги цIикIкIун бугоян.

ЧIваразда гьоркьор ккана — «Charlie Hebdo» журналалъул бетIерав редактор ва
карикатурачи Стефан Шарбоннье. «The Daily Telegraph» казияталъ бицухъе, Шарбонье
вукIун вуго «Ал-КъагIидаялъул» «чIегIераб сияхIалда». Ал-КъагIидаялъул
рагъухъабаз гьесда хадуб чан ккун букIана, МухIаммад аварагасде гьес карикатура
бахъи сабаблъун.

Гьединго чIвана машгьурал карикатурачагIи Жан Кабю (ингл.)авар., Жорж
Волинский (ингл.)авар., Бернар Вельяк (ингл.)авар. ва журналист Бернар
Марис (ингл.)авар..

Франсиялъул жанисел ишазул министр Бернар Казнёвасул (ингл.)авар. лъазабиялда
рекъон, гьужум гьабун буго лъабгояс, полициялъ абулеб буго жеги ункъабилевги
вукIун ватулаян - машинаялда жанив, гьел лъутун рачIинегIан чIарав шофер абун

БритIаниялъул «The Telegraph» казияталъ лъугьа-бахъин бихьарав, 33 сон барав
Седрик Ле Бешел рагIабазда бан кьурал баяназда рекъон, гьужум гьабилалда цебе
хIинкъикьолез къотIносан унезда абун букIун буго, информалатазда бице жал
Ал-КъагIидаялъул мужагьидзаби ругоян. Гьединго, Ле Бешел рагIабазда рекъон,
гьужум гьабуразда букIун буго чIегIераб, рагъул стилалъул ретIел ва тIадхурал
маскабиги лъурал капюшоналги; цо хIинкъикьолесухъ букIун буго гранатомёт.

Хадубккун хIинкъикьолезул цIарал лъана: «Est Republicain» абулеб зарбоялда
бахъулеб идараялъул рагIабазда рекъон, гьев лъабавго вуго — Франсиялъул
ватIанчагIи-гIарабаллъун. Гьелги руго кIиго вац Шериф ва СагIид Куаши, ва
гьединго ХIамид Мурад. франсиялъул поициялъ шаклъи ккаразул суратал къватIахъ
чIван руго.

7 январалъул къаси в полицейский города Шарлевиль-Мезьер шагьаралъул полициялъул
комиссариаталде живго вачIана, гьужумалда гIахбаллъиялъулъ жинда шаклъи бугев
18-сон барав Мурад ХIамид. Гьесул классцоязул рагIабазда рекъон, къалъул
гIужалда гьев лицеялда вукIун вуго, ва полициялде вачIун вуго жинда хадуб
цIех-рех бугин полициялъулин абун Интернеталда бихьидал.

Сатирияб казият «Charlie Hebdo»ялъе кьучI лъуна 1969 соналъ. Гьеб журналалъ
чанго нухалъ бахъун къватIибе биччан букIана исламалде ва хассгьабун МухІаммад
аварагасде карикатура. Ахирисеб гьединаб басмаялда тIибитIизабилъун ккана 2012
соналъул сентябр моцIалда, «Бусурбабазул гIайиб гьечIеблъи» абураб филмалъул
рахъ ккун редакция кIалъай ва гьеб филмалда хадуб гIарабазул ва бусурбабазул
пачалихъазда Америкаялъул дипломатияб ишазул минабазде гьарурал гьужумал
какиги..

Франсиялъул президент Франсуа Олландица хитIаб гьабуна, жинда жаниб ишара
гьабураб, щибго щаклъи букIунгутIиялда, ккараб такъсирияб иш хIинкъи кьей
букIиналда. «ЦогIаги вахIшияб ишалда кIоларо прессаялъул эркенлъи къатIинабизе.
Нилъ — цо пачалихъ, жинда ккаралъе жаваб кьун ва цолъун бажарулеб», — абун
лъазабуна гьес. Гьединго Олланд живгоги вачIана лъугьа-бахъин ккараб бакIалде.

Франсиялъул премьер-министр Мануэль Вальсица лъазабуна, «киналниги ресал
хIалтIизаризе руго гьел чагIи щалан лъазабизе, гьеб гьабизе ургъаразда хадуб хал
кквезе ва гьел тамихIалде рачине»-ян.

7 январалъул къаси парижалъул Республикаялъул Майданалда байбихьана рикIкIен
гIемераб манифестация, чIваразул ва лъукаразул гIагарлъиялъул рахъги ккун.
Манифестация гIуцIаразул рагIабазда рекъон, гьелда гIахьаллъи гьабулеб буго 10
азарго чияс. ГIемерисеца рорхун рукIана чIегIералда тIад хъахIалъ «Дун — Шарли»
- ян хъварал кагътал (фр. Je suis Charlie). Гьелдаго релъарал манифестациял
байбихьана Франсиялъул цоги шагьараздаги, гьездаса руго — Бордо, Лион, Марсель,
Тулуза, Нант ва цогидалги.

Бельгиялда гIадамал ракIарана Франсиялъул вакиллъиялда цере, ккаралда
рекъонгутIи загьир гьабизе.

Болгариялъул президент Росен Плевнелиевас зигарудул кагъат битIана Франсиялъул
бетIерасухъе.

Болгариялъул хIукуматалъул бетIер Бойко Борисовас гьал рагIаби абуна лъугьаралда
тIасан:

Шаблон:Флагификация/Ватикан Римазул Папа Францискица кутакалда какана «вахIшияб
куцалда гIадамал чIвай».

КIудабритIаниялъул премьер-министр Дэвид Кэмероница ккараб лъугьа-бахъин какун
абуна: «Парижалда ккараб чIвай-хъвей буго нахъечIвараблъун. Нижеца квер чIвала
франсиялъул халкъалда, хIинкъикьеялда данде ва информациялъул алатал цIунун гьез
гьабулеб рагъулъ», — абун, гьес хъвана жиндирго «Твиттералда».

Алманиялъул федералияй канцлер Ангела Меркелица франсиялъул бетIерлъиялъухъе
зигара бан телеграмма битIана:

Шаблон:Флагификация/Гуржи Гуржиялъул МИДалъ зигара бан, къварилъи загьир гьабуна
гьужумалъул хIасилалда хваразул ва зарал ккаразул гIагарал-гIунтIаразе. «Гьаб,
рагIул эркенлъиялде данде гьабураб вахIшияб ишалъ, цоги нухалъ бихьизабулеб
буго, кигIан хIинкъикбей цIикIкIараб бугеб радикалияй пикраби ва цадахъ лъугьун
халкъалдагьоркьосел жамгIиятаз кIвар кьезе кколеблъи, бищун жиб квешаб -
хIинкъикьеялде», — ян бачIана МИДалдасан.

Россиялъул президент Владимир Путиница какана хIинкъи кьей кинаб гьеб бугониги
ва гьес гъваридаб зигара бай загьир гьабуна хваразул гIагароъиялде ва киналниги
парижалъулазде ва тIолабго франсиялъул халкъалде.

АЦШ президент Барак Обама «цIакъ кутакал рагIабаздалъун» какана гьабураб гьужум.
ХъахIаб рукъалъул пресс-секретарь Джош Эрнестица лъазабуна, Америкаялъул
Цолъарал Штатал хIадур ругин Франсиялда цадахъ лъугьун, гIайибиял хъирщиялъе
кумек гьабизеян.

Шаблон:Флагификация/ЦМГІ ЦМГІялъул бетIерав секретарь Пан Ги Муница абуна,
казияталлъул редакциялде гьабураб гьужум кколин демократиялде ва рагIул
эркенлъиялде гьабураб гьужуман. Цолъарал Миллатазул ГІуцІцІиялъул бетIераб
минаялда журналистазда цеве вахъараб бакIалда гьес зарал ккаразул гIагарлъиялда
ва тIолабго Франсиялъул халкъалда зигара бай загьир гьабуна..

НАТОялъул бетIерав секретарь Йенс Столтенбергица лъугьа-бахъиналде абуна, гьеб
бугин «прессаялъул эркенлъиялде гьабураб ццим бахъинабулеб гьужум» - абун.



https://av.wikipedia.org/wiki/%D0%A1%D0%B8%D0%BD%D0%B0%D1%8F%D0%BB%D1%8A%D1%83%D0%BB_%D0%B1%D0%B0%D1%89%D0%B4%D0%B0%D0%B1_%D1%87%D0%86%D0%B8%D0%BD%D0%BA%D0%86%D0%B8%D0%BB%D0%BB%D1%8A%D0%B8%D1%8F%D0%BB%D0%B4%D0%B0_%D1%82%D0%86%D0%B0%D0%B4_%D0%90321-%D1%8F%D0%BB%D1%8A%D1%83%D0%BB_%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0

Синаялъул бащдаб чІинкІиллъиялда тІад А321-ялъул катастрофа — ккола, 2015
соналъул щамат къо 31 октябралъ Синаялъул бащдаб чІинкІиллъиялъул централияб
бутӀаялда ккараб дунялалъул авиациялъул тарихалда жаниб бищун чӀахӀиял
катастрофабазул цояблъун ккараб авиациялъул катастрофа. Россиялъул «Когалымавиа»
(Metrojet марка) авиакомпаниялъул авиалайнер Airbus A321 букӀана туризмаялъул
Brisco операторалъ ижараялъе босун иргадулал гурел рорженал гьабизе биччан Шарам
аш-Шайх — Санкт-Петербург мухъалда. Ракьалдаса батӀалъун 23 минут араб
заманаялда экипажалъулгун бухьен къотӀана ва жибго лайнер радараздаса тӀагӀана.
Египеталъул хӀукуматалъул хъирщиялъул къокъабазда самолёталъул хутӀарал кускул
ратана Нехел (ингл.)авар. шагьаралда аскӀоб.

Киналниги борталда рукӀарал 224 чи (гьездаса 17 лъимер ва 7 экипажалъулав)
хвана.

Гьеб ккола Египеталъул тарихалда ва Airbus A320 самолётазул тарихалда жаниб
ккараб бищун кӀудияб авиациялъул катастрофа. Гьединго авиакатастрофаялда бищун
гӀемер Россиялъул ватӀанчагӀи хвараб катастрофа.

«Исламияб Пачалихъ» абулеб хӀинкъикьеялъул къокъаялъ Египеталда бортараб
Россиялъул самолёталъул жавабчилъи тӀаде босана. Кинго Египеталъул тадчагӀаз
А321 бортиялъе сабаблъун чӀезабулеб буго техникиял гъалатӀал. БатӀи-батӀиял
информалатаз бицана Египеталъул хӀинкъибукӀунгутӀиялъул хъулухъазул
рагӀабаздасан, самолёт бортиялъулъ кинабгӀаги хӀинкъикьеялъул акт гьечӀоян.

Самолёт бачунеб букӀана россиялъул экипажалъ, кӀиго пилотасдасан ва щуго
бортпроволникасдасан гӀуцӀараб:

Росавиациялъул баяназда рекъон, борталда рукӀун руго 192 чӀахӀиял пассажирал ва
25 гІисинал лъимал.

30 октябралъ EI-ETJ борталъ гьабун кӀиго рейс 7K-9266/9265 Шарам аш-Шайх —
Самара — Шарам аш-Шайх маршруталда. Шарам аш-Шайхалда гӀодоб рещтӀин гьабун
букӀана 15:30 UTC. Шарам аш-Шайхалъул аэропорталда самолёталъе гьабуна
техникаялъулаб хъулухъ, ва 31 октябралъул радал гьеб бачине хӀадурана цӀияб
экипажалъ, хадусеб 7K-9268 рейс гьабилалда цебе.

03:49 UTC (05:49 бакӀалъул заманалда рекъон) 9268-еб рейс гьаваялде бахъана
аэропорталдаса, ва ГІакъаба ралъдал мацІ ккун рагӀалдасан боржунаго гьелъ
борхалъи босулеб букӀана. Flightradar24 сайталъул баяназда рекъон, 04:13 минут
араб мехалда 404 узелалъул хехлъигун (748 км/с) 9268-еб рейс бахана 30875
футалде (9411 м), ва гьеб мехалъ гьелъулгун бухьен тӀагӀана. 04:13:19 UTC
заманалда рекъон EI-ETJ борт тӀагӀана радио­лока­то­разул экраназдаса; гьеб
мехалъ гьелъул борхалъи букӀана 27925 фут (8512 м), нухлул хехлъи — 62 узел (115
км/с). ГӀага-шагарго 04:15 UTC (06:15 бакӀалъул заман, 07:15 MSK рекъон)
«Аэробус» бортана мугӀрузул мухъалде Синаялъул централияб бутӀаялданая.

Россиялъул Президент Владимир Путиница гъваридаб зигара бана хваразул
гӀагарлъиялда. Премьер-министр Дмитрий Медведевасда тӀад къана, Египеталда
бортараб «Когалымавиа»-лъул самолёт бортиялда хурхун пачалихъияб комиссия
гӀуцӀизе. Россиялда 1 ноябрь лъазабуна чІегІербаялъул къолъун.

Гьединго зигара бан бачӀана Египеталъул, Эрменистаналъул, Белоруссиялъул,
Украиналъул, Азарбижаналъул, Турциялъул, Франсиялъул, АЦШ-ялъул, Эстониялъул ва
цоги пачалихъазул церехъабаз.

Emirates Airline, Air France ва Lufthansa авиакомпанияз чӀезе тана Синаялъул
бащдаб чӀинкӀиллъиялда тӀасан рукӀарал рорженал, россиялъул лайнер бортиялъе
сабабал чӀезаризегӀан.



https://av.wikipedia.org/wiki/%D0%90%D1%82%D0%B0%D1%82%D1%8E%D1%80%D0%BA_%D0%B0%D1%8D%D1%80%D0%BE%D0%BF%D0%BE%D1%80%D1%82%D0%B0%D0%BB%D0%B4%D0%B0_%D1%82%D0%B5%D1%80%D0%B0%D0%BA%D1%82

Ататюрк аэропорталда теракт (Истамбул, Турция) - 2016 соналъул 28 июналъ
аэропорталда гьабураб гьужум.

Халкъаздагьоркьосел рейсазул самолетал чІолеб терминалалда кІиго кьвагьи ккана.
Живго жинцаго кьвагьизавулел террористас кьвагьулеб жо хІалтІизабуна
хІинкъибукІунгутІиялъул хал-шал гьабулеб рентгеналъул посталда цебе, гьев
кквеялъул мурадалда полициялъулаз автоматаздасан речІчІаралдаса хадуб.

Турциялъул тІалъиялъул баяназда рекъон гьужум гьабулезул къадар букІун буго
лъабго чи.

Цо-цо информалатазул баяназда рекъон, кьвагьиял ккун руго аэропорталъул
батІи-батІиял бутІабазда.

Аэропорталдаса ва аэропорталде рукІарал киналниги рорженал чІезаруна, ва
полициялъ гІадамал аэропорталдаса къватІире рачахъана.

Полициялъулаз рикІкІад гьабулеб гьечІо, террористазул ГІШИПалъулгунхурхен
букІин.



https://av.wikipedia.org/wiki/%D0%98%D0%BD%D1%85%D0%BE%D1%81%D0%B0_%D0%93%D3%80%D0%B0%D0%BB%D0%B8%D1%85%D3%80%D0%B0%D0%B6%D0%B8%D1%8F%D0%B2

Инхоса ГІалихІажияв (1845 — 1889) — вуго аваразул литературияб мацI камилго
къачIарав кIудияв рагIул устар, хъвадарухъан, шагІир.

ГӀалихӀажияв цӀалулев вукӀана мутагӀиллъун ЧӀикӀаб, Миякьоб ГӀумархӀажида,
Гъадарив Къурбанов Къадида аскӀов. Гьесул букӀана лакайдул тӀажу, гурде ва
цебебухь, гьелда гъоркьан ретӀелги букӀунароан. Цо нухалда ЧӀикӀаса гьоболас
ГӀалихӀажиясухъе кьун pyro кьагӀазул тахтабазул гьабураб тӀимугъги чакмаялги
ретӀине, тӀад лъезе хъурайсинтӀагъурги. Гьесухъги балагьун, гьоболас цӀакь
рекъолин абун буго. Амма ГӀалихӀажияс гьеб ретӀел тӀаса бахъун буго, гьоболасе
кӀудияб баркалаги кьун, гьесухъе кьун буго, жиндие насиб гьечӀиланги абун.
Гьесул сахаватаб ракӀалдаги, чияр жо анищан кколареб гӀамалалдаги гьобол цӀакъ
бахиллъун вуго. ЧӀикӀаб цӀалулаго, дибирас цо-цо свера-тиризе гьазие изну кьолеб
букӀун буго. МутагӀилзаби лъел цӀeзe ясал рачӀунеб бакӀалде иццде унел pyкӀyн
pyгo. Лъимги цӀун, ячӀуней цо берцинай яс гьазда данде ккун йиго. Гьелдеги
валагьун, ГӀалихӀажияс гьадин абун буго:

АскӀор рукӀарал мутагӀилзабаз гьасда гьикъун буго, бегьилищ дуца ясалде гьединаб
кечӀ рикӀкӀинеян. ГӀалихӀажияс бегьилилан жаваб кьун буго, щай абуни, гъолъие
гъоб кечӀ рагӀизе цӀакъ бокьанилан. ГӀалихӀажияв кечӀ гьабизе гӀeмep ургъизе
кколарев вукӀун вуго. Вачун бихьизабураб, яги бицараб гӀолаанила кечӀ рикӀкӀине,
цебего гьеб ургъараб гӀадин. Миякьоса ГӀумархӀажица цо дарс кьурабго,
ГӀалихӀажияс кинабго peкӀeлъе тӀолаанила, цинги нахъияб къояль дарс кьураб
тӀехьалъул хӀасил гъос ГӀyмapхӀажие бицунаанила. Инхоса Лабазан-дибир абулев чи
ун вуго ГӀалихӀажиясде аскӀове цӀализе, дос цо дарс кьурабго рекӀелъе гӀелму
тӀолаанила. Жиндица гӀелму босизе ва жиндиль бугеб цогиясе кьезеги кӀудияб
гьунар, махщел букӀун буго гьесул.

Рузман сордояль жидеего нигӀматал кьеян гьаризе гӀадамазул рукъзабахъе унаго,
кинацаго цеве тӀамулаанила ГӀалихӀажияв. Гьев, хасаб макъанун, назмуялда
рекъезабун, хитӀаб гьабун кӀалъалаанила гӀaдамаздехун:



https://av.wikipedia.org/wiki/%D0%9A%D1%8A%D1%83%D1%80%D1%83%D1%88

Къуруш (лезг. Къуруш) — ккола Дагъистан жумгьурияталъул Ушугъ мухъалъул росу.
Кавказалда ва Европаялда бищунго борхалъуда бугеб росу. Гьединго Россиялда бищун
къилабияб тIанкI.

Шалбуздагъ мегIералъул къилабгун-бакъбаккул рахъалда ва Ушугъ гIоралда аскIоб
буго. Гьединго мухъалъул марказ Ушугъалдасан 17 км къилабгун-бакътIерхьул
рахъалде ккола.

2010 соналъул хъвай-хъвагIазда рекъон росулъ 826 чияс гIумру гьабула букIана.
Тарихалдаго Къуруш росдал гIадамал тухумазда рикьулаан, гьезда гъоркьо:
Хайитакьар, Гьилевар,Тетацар, Фалакьар, Къызырар, Хъртар, Мисрияр. Гьединго росу
гьал авалазда бикьуна: Пагъвай кьилер, Вене кьилер, Къиртар, Камавайбур.

Къуруш Кавказалдаги, Россиялдаги, Европаялдаги бищунго борхатаб тIанкI (Кавказ
хребеталдасан Европаялъулги Азиялъулги гIурхъи бачани). Ралъадалъул
уровеналдасан росу буго 2560 метралъ тIад. Гьединго гьеб буго бищунго Россиялъул
къилабияб росу.. Къуруш росуялдасан альпинистаз байбихьула Базардюзю (4466 м),
Шалбуздагъ (4150 м) ва Ерыдагъ (3925 м) мугIрузда рахине.



https://av.wikipedia.org/wiki/%D0%9A%D0%B0%D0%BA

Шагьадат тӀубан хадуб Исламалъул кӀиабилеб рукну буго как бай. Как абула
рагӀабаздасаги, гӀамалаздасаги данде гьабураб, нияталдалъун байбихьулеб, салам
кьеялдалъун лъугӀулеб Аллагьасе гьабулеб хассаб гӀибадаталда.

Аллагьасдаса хӀинкъи (такъва) щола гьел каказда тӀад чӀей гьабиялдалъун ва гьеб
такъваги дин камиллъиялъе аслу буго. Дин камиллъиялъ гьев чи нахъе чӀвала
къабихӀал пишабаздаса ва мунагьал гьариялдаса.

Гьанибе щвезегӀан какилги какичуриялъулги хӀакъалъулъ рехсараб жо ккола
фаризаяб, тӀадаб цонигияб камуни как бегьулареб. Гьезул цониги жоги камизабун
бараб как цӀидасан базе кколеб. Гьаб фаризаяб жоги тун суннатаб жоялде ирга
щоларо. Гьелдаса хадуб какилги какие чуриялъулги гӀемерал суннаталги руго,
адабалги руго, жал камуни как бегьулеб, амма какил камилаб кириги щоларел,
МухІаммад аварагасул шапагӀатги щолареб алжаналъул тӀадегӀанал даражабиги
щоларел. Ай гьесие гьал жал щоларо гьел суннатал жалги камизарун как банани.
Парз тӀубан хадуса гьел суннаталги лъазаризе ккола, сордо къоялда жанир ралел
суннатал какалги лъазаризе ккола. ХӀузуралда хушугӀалда Аллагьги ракӀалде щун,
цӀалулеб жоялъул магӀнаги бичӀун как бай, гьебги ккола какил рухӀ.

Как ккола исламияб диналъул хӀуби, къиямасеб къоялъги Аллагьас тӀоцебе какалъул
хӀакъалъулъ гьикъизе буго. Рукну-шартӀ тӀубан как барав чиясе Аллагьас алжан
кьезе къотӀи гьабуна, бачӀев чиясе къотӀи гьабичӀо. Как тезе ихтияр гьечӀо
гӀакълуги, рухӀги чорхолъ бугев цониги бусурманачиясе, цохӀо хӀайз-нифасалда
ругел руччабазе хутӀун. Как тей цо-цо гӀалимзабаз чи чӀваялдасаги кӀудияб мунагь
кколилан абулеб буго. Анкьго сон баралдаса нахъе лъималазда как малъизе тӀадаб
буго. Камилго как барав чи, гьелъ квешал, мункарал, къабихӀал ишаздаса цӀунула.
Как бегьизе ккани цӀунизе ккола какил шурутӀалги, арканалги. Цониги гьелъул
шартӀ, яги рукну камунани как малъуларо, цӀидасан базеги, бецӀизеги ккола.

Какие чури биххарав чиясе хӀарамлъула: Къуръаналда квер хъвай; гьеб кодоб боси
(амма Къуръан рекӀехъе цӀализе хӀарамлъуларо); как бай; КагӀба рукъалда сверун
тӀаваф гьаби.

КӀудияб хӀадасалдаса рацӀцӀалъула черх чуриялдалъун. Черх чуриялъул кӀиго
фаризаяб жо буго: 1. Ният гьаби: «Дица ният гьабуна черх чуриялъул фарз
тӀобитӀизе» – абун. Ният гьабиги черх чуризе байбихьиги цадахъ ккезабизе ккола.
2. Черхалъул рас, малъ, тӀом – кинабго бакӀалде лъимги щвезабун черх чуриги.

Мани бачӀун яги жинсияб хурхен гьабун черх чуризе тӀалъарав чиясда дж унуб
абула. Джунубасе хӀарамлъула: Какие чури биххарав чиясе хӀарамлъулел жал;
Къуръан цӀали (рекӀехъ бугониги); мажгиталъув чӀей.

ХӀайзалда яги нифасалда йигей чӀужугӀаданалъе хӀарамлъула джунубасе хӀарамлъулел
щинал жалги ва гьединго кӀал кквейги, жинсияб хурхен гьабиги, цӀинуялдаса
накабазде щвезегӀан черхалъул гьоркьоблъиялда росасда квер хъвазе тезеги, ва
жинцаго гьесда черхалъул гьеб бакӀ хъвазабизеги тӀадаб черх чури гьабизегӀан.
Амма хӀайз яги нифас къотӀаралдаса кӀал кквезе хӀарамлъуларо гьелъие черх чурун
гьечӀониги.

КӀиабилеб шартӀ – нажасалдаса рацӀцӀалъи буго. Как балев чиясул черхги ретӀелги
как балеб бакӀги нажасаб жоялдаса бацӀцӀад букӀине ккола. Нажасаб жолъун
рикӀкӀуна кинабго хвараб хӀайван, инсанги, ччугӀаги, гарцӀги хутун. Ва гьединго
болъон, гьой, сундул бугониги кӀуш, гъиз, би, лагӀараб жо, хьверд, рецӀ,
гӀаракъи. Нажасаб жоялдаса рацӀцӀалъи гьабула гьеб нажасаб жоялъул махӀ, кьер,
тӀагӀам тӀаса унедухъ бацӀцӀадаб лъеца чурани. Какие чури, черх чури, нажаслъи
тӀаса инаби кинабго бацӀцӀадаб лъеца гьабула, лъим щвечӀони таяммум гьабула.

Ункъабилеб шартӀ – къиблаялдехун вуссин буго. Как байбихьаралдаса лъугӀизегӀан
къиблаядехун как балев чиясул керен буссун букӀине ккола. Къиблаги мажгитазде ун
лъалел чагӀазда цӀехон лъазабизе ккола.

Щуабилеб шартӀ – какил гӀуж щвей. Щибаб къойил щуцӀул как базе тӀалъула.
Рогьалилги, къалъулги, бакъанилги, маркӀачӀулги, боголилги. ГӀуж щвелалде цо
лахӀзаталъ цебе бухьаниги как малъуларо. ГӀуж борчӀани как бецӀизе ккола. Щибаб
какил гӀужазул авалги ахирги букӀуна гьелги рузнамабаздаса лъазаризе кӀола.



https://av.wikipedia.org/wiki/%D0%91%D1%83%D1%81%D1%83%D1%80%D0%BC%D0%B0%D0%BD%D1%87%D0%B8

Бусурманчи (гӀар. مسلم‎‎ [муслим], бусурманчIужу مسلمة‎ [муслимат]) — Ислам-дин
ккурав чи. ХIуригаталда цебе Россиялда бурманчагIазда абулаан магометаналилан,
гьелдаги цебе — бусурмáналилан.

Бусурбабазул мукъадасатаб, ай гьезие хирияб техь буго Къуръан. Бусурбаби божула
Къуръан - гьеб ТIадегIанав Аллагьасул калам букIиналдаги ва гьеб Жабраил
малаикасдасан вахIьюги гьабун МухIаммад аварагасухъ рещтараб букIиналдаги.
Бусурбаби гьединго Къуръаналда хъвараб жоялъе мутIигIлъула, ва МухIаммад
аварагасул гIелму-хIадисалъеги.

Муслим-илан абураб гIараб рагIиялъул магIна буго «(Аллагьасе) мутIигIлъарав» яги
«Аллагьасда таваккалги гьабун Досие мутIигIлъаравилан» абураб магIна, гьелдаго
релъун буго ислам-илан абураб рагIиялъул магIна — «мутIигIлъи».
В. М. Пороховаялъ абула буго: «Бищун битIараб гIараб „бусурманчиян“ абураб
рагIиялъул магIна бугила — „Аллагьасае мутIигIлъарав чи-илан“».



https://av.wikipedia.org/wiki/%D0%A2%D0%B0%D1%8F%D0%BC%D0%BC%D1%83%D0%BC

Таяммум (гIараб мацIалда تيمم‎) ккола кIиябго квералдеги гьумералдеги ракь щвезе
гьаби. Гьеб таяммум гьабула какие чуризе, яги черх чуризе лъим батичIеб мехалъ,
ялъуни гьеб лъимги букIун, лъим хIалтIизабизе бегьулеб гьечIони. Масала: какие
чуриялъул яги паризаяб черх чуриялъул лагаялда лъим хъвазе бегьулареб бугони.

Сапаралда вугев яги рокъов вугев чиясда лъим жиндие щолареблъи якъинго лъанани,
кигIан тIалаб гьабуниги, гьев чияс лъим тIалаб гьабизе кколаро ва лъимги тIалаб
гьабичIогун таяммумги гьабун как бала. ТIалабги гьабун, лъим батилин ракIалде
кканани, гьес лъим тIалаб гьабизе ккола. Лъим тIалаб гьабила, какие гIуж щун
хадуб. Какие гIуж щвезегIан лъим тIалабги гьабун лъим батичIони, гьелъ гIей
гьабуларо. Лъим тIалаб гьабизе цоги чи вакил гьавизеги бегьула. ГIемераб
жамагIаталъ цо божарав чи витIун танани, гьелъги гIей гьабула. Цо пасикъав чияс
бицани цо бакIги бихьизе гьабун, гьениб лъим бугилан, гьес бицараб хабаралда
божизе тIадаб гьечIо, ай гьенивеги инчIогун жинцаго тIалаб гьабиялда гIейги
гьабун, таяммум гьабизе бегьула. Гьеб лъим тIалаб гьабулаго тIоцебе байбихьила
жиндирго цадахъ бугеб къайиялде жаниве валагьиялдаса, хадуб цадахъ ругел
гьалмагълъиялда гьикъила, гьезухъги батичIони, жив вугеб бакI битIараб,
мегIер-кIкIал гьечIеб бакI батани, ункъабго рахъалде балагьила живго вугеб
бакIалдасан. МегIеркIкIал бугеб бакI бугони, жив свердизе ккола, ялъуни цо
борхатаб бакIалде вахина жинда аскIобегIан бугеб. Лъим тIалаб гьабун свердулаго,
жиндаго ялъуни боцIи-малалда хIинкъани, ялъуни гьеб тIалаб гьабиялдалъун какил
гIуж унеб бугони, гьедин сверизе.



https://av.wikipedia.org/wiki/%D0%9C%D0%B0%D1%81%D0%B6%D0%B8%D0%B4%D1%83_%D0%B0%D0%BD-%D0%9D%D0%B0%D0%B1%D0%B0%D0%B2%D0%B8

Масжиду ан-Набави (гӀар. المسجد النبوي‎‎ — Аварагасул мажгит‎) — Мадинаялда
бугеб мажгит, Маккаялда бугеб Масжидул хІарамалдаса хадуб исламалда жаниб
кIиабилеб баракатаб бакI, МухІаммад авараг вукъун вугеб бакI.

ТIоцебе мажгит бана, жинда Аллагьасул ссалат салам лъеяв МухІаммад аварагас,
хадуб ккун гьеб къачIана, цIи гьабуна батIи-батIиял бусурбабазул церехъабаз.
правители расширили и украсили святыню. ГІурччинраб хъубаялда гъоркь (Аварагасул
хъуба) буго МухІаммад аварагасул хоб. ЧIван къотIун хъуба бараб заман лъалеб
гьечIо. Бусурбабазул тIоцевесев кIиявго халиф Абу Бакр ва ГӀумар - гьелги рукъун
руго мажгиталда жанир.



https://av.wikipedia.org/wiki/%D0%9C%D0%B0%D0%B3I%D0%B0%D1%80%D1%83%D0%BB_%D0%BC%D0%B0%D1%86I

МагӀарул мацӀ ялъуни Авар мацӀ буго, Шималияб Кавказалда, Дагъистаналада гӀумру
гьабун ругел 800 азарго ва ЦӀоралда гIумру гьабун ругел - 130 азаргогӀан чиясул
мацӀ. Гьеб буго иберо-кавказияб мацӀ. Цебе заманаялда магӀарул мацӀ букӀун буго
магӀарухъ гӀумру гьабун ругел гьитӀинал тухумазул ва тайпабазул... жидедого
гьоркьоб бо (аскар) бакӀарараб мехалъ бицунеб цо мацӀ. Гьединлъидал гьелде
абулеб букӀана "болмацӀин" яги "бомацӀин" - абун.

Авар мацІ тIобитIун буго, Дагъистаналда, Азарбижаналъу шималияб рахъалда,
Грузиялъул шималиябгун-бакъбаккул рахъалда ва Турциялда гIумру гьабун ругел
магІарулазда гьоркьоб. Россиялда магIарул мацIалда кIалъалезул къадар ахуна —
715 297 чиясде (2010). Гьеб рикIкIеналда гъорлъе рачун руго гІандигун-цез
мацІазда кІалъалел цо чанго росабазул гІадамалги, жодоца кІиабилеб мацІлъун
магІарул мацІ хІалтІизабулеб букІиналъ. Рахьдал мацI бицунеб гIадин магIарул
мацI бицунезул къадар бахуна гIага-шагарго — 703 азар. чиясде (2010).

Гьел гьаракьаздасан байбихьулел цӀаразул предметал, яги гьезул суратал цере ран,
мугӀалимзабаз цӀалдохъабазда малъула битӀун фонемаби рахъизе, лафзал абизе.
ЦӀаразул магӀнаги къосинчӀого, гьел абизеги лъараб мехалъ, рачӀуна гьел
гьаракьазда «форма» ретӀиналде, ай хӀарпаздалъун рихьизариялде. ГӀурус
алфавиталда буго 32 хӀарп. Авар мацӀалъул буго 72 фонема. ЦӀакъго лъикӀ букӀуна
щибаб фонемаялъе цохӀо гӀаламаталдасан гӀуцӀараб гьаркьил халипа – хӀарп бугони.
Амма гьанжесеб нилъер алфавит гӀуцӀараб буго кириллицаялъул кьучӀалда. Гьелдаса
къватӀире раккизе жакъа нилъер рес гьечӀо. Гьединлъидал щибаб фонемаялъе цо
гӀаламаталъул хӀарп бахъизе рес гьечӀолъиялъ тӀамун руго кӀи-кӀи гӀаламатаздасан
13 хасаб хӀарп гӀуцӀизе: гъ, гь, гӀ; къ, кь, кӀ; лъ, тӀ, хъ, хь, хӀ, цӀ, чӀ.
Гьедин авар алфавиталда гӀун буго 44 хӀарп.

КӀирекъарал хӀарпаздалъун рихьизарулелъул, геминатал /къан рахъулел/ алфавиталде
росун гьечӀо. Гьале гьел: кк, кӀкӀ, лълъ /лӀ/, сс, хх, цц, цӀцӀ, чч, чӀчӀ. Гьел
гурелги, руго «в»-ялъул кумекалдалъун рихьизарулел лабиалиял /кӀутӀби
цӀутӀизарун рахъулел/ фонемаби: гв, гъв, гьв, дв, зв, кв, къв, кьв, кӀв, лъв,
св, тв, тӀв, хьв, хъв, хв, цӀв, чв, чӀв, кӀкӀв, чӀчӀв, ккв, ххв.

ХӀисаб гьабеха мугӀалимасда цере чӀарал захӀматал суалазул: алфавиталда ругелги
гьечӀелги гьелгуниял хасал фонемаби битӀун цӀализеги хъвазеги цӀалдохъаби ругьун
гьаризе ккеялъул. Гьезда гьоркьор руго лъабгоги /ккв/, ункъоги /лълъ/, щугоги
/чӀчӀв/ гӀаламатаздасан данде гьарурал хӀарпал. Гьел цӀализеги хъвазеги ругьун
гьаризе бигьалъула алфавиталде босараб 13 хасаб хӀарп хехго ва ургъичӀого битӀун
абизе лъазабун бугони. Гьеб буго шагьаразул школазда бищунго захӀматаб суал.
ЗахӀмалъаби дандчӀвала цо гӀурус хӀарпалъул кьучӀалда гӀуцӀараб авар мацӀалъул
лъаб-лъаб хӀарп букӀиналдалъун /гъ, гь, гӀ; къ, кь, кӀ; хъ, хь, хӀ/. ЛъикӀго
ракӀалдасан лъазегӀан, цӀалдохъаби къосаруна, гьел цӀалулелъул ва хъвалелъул.
Гъ-ялъул бакӀалда /гь/ абула, /гь/-ялъул бакӀалда /гӀ/ цӀалула. Гьедин къосаруна
цогидазулъги. Гьеб ичӀабго хӀарпалде кьезе ккола аслияб кӀвар.

МагӀарулазул гӀезегӀан чагӀи руго батӀи-батӀиял улкабазда. СССР биххун хадуб
гьезиеги нилъееги рес щвана бухьен кквезе, цоцазухъе гьоболлъухъ ине. Цо-цо
мехалда умумузул гӀадат-гӀамалги мацӀги нилъер гӀадамаздаса камилго цӀунунги
лъазабунги буго гьез. Гьаб заманалда интернеталъ цӀикӀкӀарал ресал кьолел
ругелъул, кӀудияб кумек гьабула гьелъ дунялалъул бокьараб бакӀалда гӀумру гьабун
ругел гӀадамазулгун бухьен гьабизе. Гьелъие санагӀалъи букӀине «вацлъиялъулазе»
бокьун буго, бокьарав чияс лъазабизе букӀине, латин алфавитги кьочӀое босун,
магӀарул алфавит гӀуцӀизе. Гьелъ рес кьезе буго бигьаго, киназдаго бичӀчӀулеб
хӀалалъ магӀарул мацӀалда хъвадаризе. Щайгурелъул Турциялда, гӀарабиязул
улкабазда ва цоги-цоги бакӀазда гӀумру гьабулел нилъер миллатцоязда гӀурус
алфавит лъаларо.

ГӀуцӀаралдаса лъагӀел гурони инчӀониги, гӀисинал, амма ракӀчӀарал галабиги
тӀамулаго цебе унеб буго «Вацлъи». Гьел хӀадур руго жидер кьеразулъе лъугьине
бокьарал къабул гьаризе, рагӀудалъун, малъа-хъваяздалъун кумек гьабизе
бокьаразухъ гӀенеккизе.



https://av.wikipedia.org/wiki/%D0%90%D0%B7%D0%B0%D1%80%D0%B1%D0%B8%D0%B6%D0%B0%D0%BD

Азарбижан хIукуматалъул ракьул 86 азарго кв км буго. ГIадамазул къадар
хIукуматалъул хъулухъчагIаз бихьизабухъе буго 8 миллионгун бащдаб, амма унгояб
къадар лъалел гIадамаз (гIалимзабаз) бицухъе 4-гун бащдалде гурони бахулеб
гьечIин абула. Гьезда гьоркьоса аваразул бутIа 3% бахизе дагьаб хутIун буго.
Къадарин абуни кидаго ЦIоралдаго чIаразул 130 азаргоялда бахула, къватIисел
хIукуматазда гIумру гьабулелги рикIкIани 180-190 азарго ккола. Цинги
Азарбижаналда гIумру гьабулел миллатазда гъоркь руго: азарбижанал, куралал,
гIурусал, цIамгIалал, талишал, аварал.



https://av.wikipedia.org/wiki/Charlie_Hebdo

Charlie Hebdo[К 1] (абула: [ʃaʁli ɛbdo], Шарли́ Эбдо́, гІур. «Еженедельник
Чарли»[К 2]) — франсиялъул сатирияб анкьил журнал, щибаб арбагІ къоялъ бачІунеб.
Гьеб журналалъ рахъула карикатураби, репортажал, бахІсал ва анекдотал.

Гьеб журналалъул машгьурлъи бачІана, 2012 соналъ гьелда МухІаммад аваргасде
карикатураби рахъаралдаса хадуб. Гьеб къабихІаб пишаялдаса хадуб гІемерисел
бусурбабазул улкабазда ва Европаялда тІоритІана гІемерал разилъунгутІиялъул
митингал.

«Charlie Hebdo» журналалда хурхараб цоги кІудияб лъугьа-бахъин ккана 2015
соналъул 7 январалъ, яргъид гІуцІарал бусурбаби тІадеги кІанцІун 12 чи чІвараб
мехалда.

Цитированиялъул гъалатӀ: Для существующих тегов <ref> группы «К» не найдено
соответствующего тега <references group="К"/> или пропущен закрывающий тег
</ref>



https://av.wikipedia.org/wiki/%D0%91%D0%B0%D1%88%D0%BB%D0%B8%D0%BA%D0%B5%D0%BD%D1%82

Баршалиб яги Башликент — Дагъистаналъул ГІаяша мухъалъул росу. Гьеб гъорлъе уна
«Башликент росо» росдал чІчІейбугебакІалда..

Гьеб буго тарихияб Хайдакъалъул ракьалда Джавандагъ мегIералъул хIатIазукь,
Башлычай гІорул гІорумухъда, Избербаш шагьаралдаса жанубиябгун-бакътІерхьул
рахъалдехун 33 км.

1877 соналда Дагъистаналда баккана кІудияб россиялда дандечІеялъул къеркьеял,
гьеудинал къеркьеял баккараб бакІалдаса цояблъун ккола Башли росу.
МутІигІлъунгутІиялъ росу тІубанго чухъун букІана генерал Комаровас. Хадубккун
гьениб гІумру гьабун рукІаразе гьукъун букІана росулъе тІад руссине 5 соналъ.
ГІицІго 1882 соналъ гьезие изну щвана росулъе тІад руссине, кинго цо росо
букІараб бакІалда лъугьана лъабго росо: ТІасияб Башли (хадубккун Капкайкент),
Гьоркьохъеб Башли (хадубккун Джаванкент) ва Гъоркьияб Башли (хадубккун
Александркент),.

ТІад буссун цІияб росо гІуцІулеб мехалъ, император Александр III-се мутІигІлъи
бихьизабиялъул мурадалда росдал цІар хисана Александркент абун. Революциялдаса
хадуб росдада Джалалкент - абун цІар лъуна, цеве тІурав пачалихъалъул
хІалтІухъан, революционер Жалалудин Коркмасовасул цІар кІодо гьабун. 1937 соналъ
Коркмасовасе репрессия гьабун хадуб, росдада букІахъе Башликент - абун цІар
лъуна.



https://av.wikipedia.org/wiki/%D0%A4%D0%B8%D0%BD%D0%BB%D1%8F%D0%BD%D0%B4%D0%B8%D1%8F

Финля́ндия (фин ва швед мацІазда пачалихъалъул цІар абулеб куц (баян) фин Suomi,
швед. Finland; официалияб куцалда Финля́ндиялъул Респу́блика, фин Suomen
tasavalta, швед. Republiken Finland) — Европаялъул шималияб рахъалда бугеб
пачалихъ. 2015 соналъул рикІкІеналда рекъон халкъалъул къадар бахуна
гІага-шагарго о 5 479 800 чиясде, ракь — 338 430,53 км². Гьеб бачІуна нусиялда
анцІила лъабабилеб бакІалде халхъалъул цІикІкІеналъул рахъалъ ва лъабкъоялда
ункъабилеб бакІалде ракьалъул кІодолъиялъул рахъалъ, дунялалдаго.

Тахшагьар ва бищун кІудияб шагьарлъун пачалихъалда ккола — Хельсинки шагьар.
Пачалихъиял мацІаллъун ккола фин ва швед мацІал.

Финляндия ккола Парламенталъулабгун-президентасул республика. 5 февраля 2012
соналъул 5 февралалдаса байбихьун президентасул бакІ ккола Саули Нийнистёца.

ГІорхъи цо гьарула Россиялъулгун - бакъбаккуда, Швециялъулгун -
шималиябгун-бакътІерхьуда ва Норвегиялъулгун - шималияб рахъалда. Жанубалда ва
бакътІерхьуда пачалихъалъул ракьал чурула Балтий ралъдаца. Эстониялъулгун
ралъдал гІорхъабиги руго Финляндиялъул.



https://av.wikipedia.org/wiki/%D0%97%D0%BD%D0%B0%D0%BC%D0%B5%D0%BD%D1%81%D0%BA%D0%B8%D0%B9_%D0%BA%D0%B8%D0%BB%D0%B8%D1%81%D0%B0

Зна́менский килиса (Мукъадасатай Богородицалъул Знамениялъул цӀаралда) —
Шималияб Кавказалда бищунго кӀудияб килиса ва ХХ гӀасруялъул маданияталъул зани.
Архитектураялда неовизантий къагӀидаялъ бараб килиса буго.

Гьелъул приход ГӀурус православияб гьатӀаналъул МахӀачхъалаялъул епархиялъул
МахӀачхъалаялъул благочиниялда гъорлъе уна. Килисаялъул настоятель — иерей
Валерий Галкин.

Килиса буго Дагъистан Жумгьурияталъул Хасавюрт шагьаралъул бакьулъ
Орджоникидзеил къватӀалда, 121 рукъ. Гьеб ккола шагьаралъул архитектураялъул
доминанта. Килисаялъул къубал ва хъанчал рихьула шагьаралъул сверухълъиялдасан
цин.

Килиса бана Терикалъул хъазахъазул боялдасан ругел хъазахъаз 1903—1904 сонаца
Романовазул рукъалъул 300-сон тӀубаялда.



https://av.wikipedia.org/wiki/%D0%9B%D1%8A%D0%B8%D0%BC

Лъим (Водородалъул оксид) — бинарнияб организмаялъулаб гуреб жубай, гьелъул
химиялъулаб формула буго - Н2O.

Лъималъул молекула буго кӀиго водородалдасанги ва цо — кислородалдасанги
лъугьараб жубай. Гьел атомал цоцазда рухьун руго ковалентияб бухьеналдалъун.

Стандартиял шартIазда гьеб букӀуна лъамияблъун, жиндир кьер(дагьаб къадаралда),
махӀ ва тӀагӀам гӀечӀеб.

Дунялалъул океаналда жаниб уна 97,54 % ракьалда бугеб лъел, ракьуда гъоркь
бугелъул (подземный) — 0,63 %, цӀорол гІусазул — 1,81 %, гӀоразул ва хӀоразул —
0,009 %, материкабазул цӀамІӀалал лъимазул — 0,007 %, атмосфераялъул — 0,001 %.

Лъамияб лъим букӀуна планетабазул спутниказул гъаталда гъоркь, цIикIкIун рес
буго гьеб букIине Юпитер спутникалъул Европаялда букIине.

Чиясул гӀелалдаги цӀайалдаги балагьун инсанасул чорхолъ 50 % бахъараб 75 %
щвезегӀан лъим букӀуна.



https://av.wikipedia.org/wiki/%D0%91%D0%B0%D0%BA%D1%8A

Бакъ ккола Бакъулабин абулеб системаялъул (гIурус мацIалда - Солнечная система)
бакьулъ бугеб цIва. Гьелда сверун сверулел руго планетаби жидер спутникалгун,
астероидал, кометаби, метеорал (жидеде "рортулел цIваби"-ян абулел) ва гь. ц.

Бакъалдаги ракьалдаги гьоркьоб бугеб манзил бащадаб буго 149,6 миллион
километралда (гьеб буго гьоркьохъеб къадар). Бакъул канлъиялъ гьеб манзил тола 8
минутги 20 секундагIан заманалда.

Бакъалъул спектралияб класс буго G2V (V ккола рималъулаб "5") ва гьеб рикIкIуна
тIугьилаб карликӀлъун. Бакъалда тIаса рахъалъул хинлъи гIагараб буго 6 азарго
градусалде, гьелъул бакьулъ бугеб хинлъи рикIкIуна 10 - 15 миллион градусалда
бащадаблъун, щайгурелъул гьединаб температура (хинлъи) къваригIуна цIвабзазда
жаниб водородалъул гелий лъугьунел Термоядерниял реакцияби лъугьине ккани.

Астрономазул баяназда рекъон, Бакъалъ гьанжелъагIан бан буго 5 миллиардгIан сон
ва гьедигIанго жеги базеги буго. Гьеб заманалде (5 млрд соналдаса) гьеб понцIон
бачIун кIодолъизе буго , ай Бакъалъул лъугьуна багIараб гигант абураб цIва.
Гьелдаса хадуб гьелъ тIаса хъал (слой) рехизе буго ва хутIизе буго жибго бакьулъ
букӀараб ядро. Гьединаб цIваялде абула хъахIаб карликӀилан. ХъахIал карликӀал
ккола цIакъ гьитIинал, амма цIакъ ракIал цIвабзазул тайпа.



https://av.wikipedia.org/wiki/%D0%A5%D0%B0%D0%BD_%D0%93%D0%86%D0%B0%D0%B1%D0%B4%D1%83%D0%BB_%D0%93%D0%86%D0%B0%D0%B7%D0%B8%D0%B7_(%D0%B0%D1%8D%D1%80%D0%BE%D0%BF%D0%BE%D1%80%D1%82)

Халкъаздагьоркьосеб аэропорт ГІабдул ГІазиз (гӀар. مطار الملك عبدالعزيز
الدولي‎‎) (IATA: DMM, ICAO: OEDF) Жидда (СагІудиязул ГІарабия) шагьаралдаса 19
километраялъ рикІкІад бугеб аэропорт. Гьеб рикІкІуна СагІидиязул ГІарабиялъул
бищун хІаракат цІикІкІараб аэропортлъун. Гьелъие цІар кьун буго ГІабдул ГІазиз
ханасул хІурматалда.

Гьелъ ккун буго 15 км² ракьул. Гьеб бана 1974—1980 соназда. Официалияб куцалда
рагьана 1981 соналъул апрелалда, гьебго соналъул 31 маялъ гьеб хІалтІизе
байбихьана.

2014 соналъ гьабураб цІех-рехалда гьекъон, «Хан ГІабдул ГІазиз» аэропорталъ ккун
буго кІиабилеб бакІ, дунялалъул бищун къадарал аэропортазул рейтингалда.

2006 соналъул сентябралда байбихьана аэропорт гІатІид гьабиялъул хІалтІаби, гьел
аххаде рахъинаризе ракІалда буго 2035 соналде. Гьелъул хІасилалда
аэропорталдасан рачІунел-унезул хъулухъ гьаби цІикІкІине ккола 13 - 80 миллион
чиясде щвезегІан.



https://av.wikipedia.org/wiki/%D0%A1%D0%B8%D1%80%D0%B8%D1%8F

Шам (Сирия) яги Шамалъул ГIарабазулаб ЖумхIурият (гIараб мацIалда:الجمهورية
العربية السورية; аль-Джумгьури́йя аль-ГIараби́йя ас-Сури́йя), ккола Бакъбаккуда
бугеб г1арабазул пачалихъ. Шамалъул гIорхъода руго, Ливан, Гlизраил, Иордания,
ГIиракъ ва Турция хIукуматал. Жакъа къоялда жаниб, Шамалъул гIадамазул къадар
бахуна 20,2 миллион чиясде. Гьезул бащдаялдаса цIикIкIарал чагIи бусурбаби -
суннитал руго. ХутIараб бащдаб халкъ буго батIи-батIиял диназда, гьездаса руго:
шигIитал, гIалавиял, ва насраниял. Шамалъул тахшагьар - Димишкъ буго. Гьеб буго
дунялалдаго, бищун некIсияб тахшагьар.

Шам бикьула 14-гомухIафазаялде, щибаб мухIафазаялъул бетIер вищула, жанисел
ишазул министерас.Щибаб мухIафазаялъул бук1уна жодоего хассаб парламентги.
МухIафаза КъунейтIра рагъул гучалдалъун ГIизраилалъ 1973 соналъ бахъана
Шамалъухъа.



https://av.wikipedia.org/wiki/%D0%93%D1%83%D1%80%D0%B6%D0%B8

Хъизихъ (гурж. საქართველო) хIукумат буго Дагъистаналдаса бакътIерхьул рахъалда.
Гьеб хIукуматалъул 70 азарго кв. км. ракьги ва 4,5 млн. гIадамазул къадарги
буго. Аслияб хIалалда гьаниб гIумру гьабула хъузхъуз, цIамгIалаз, къажараз,
гьирияз, падараз, буртияз ва магIарулаз. Хъизихъалда гъорлъе уна ГIачIаристан,
Бакъда Гьиристан ва Абхаз автономиял улкаби. ТIадежоялъе Кахет улкаялда гIумру
гьабула магIарулаз. МагIарулазул росаби руго Алазан гIоралъул мекъаб рахъалда.
Гьел ккола Гургинросу (Тиви), Росохъ (Чантлискуре) ва Хъаладухъ (Сарусо) росаби
ва Лагадухъ шагьаралъул цо авал.



https://av.wikipedia.org/wiki/%D0%90%D0%BC%D1%81%D1%82%D0%B5%D1%80%D0%B4%D0%B0%D0%BC

Амстерда́м (нидерл. Amsterdam [ˌɑmstərˈdɑm]) — тахшагьар ва бищун кІудияб шагьар
Нидерландазул. Ханлъиялъул тахшарлъун буго 1814 соналдасан байбихьун. Гьеб буго
Шималияб Голландия провинциялда, улкаялъул бакътІерхьул рахъалда Амстел ва Эй
гІорал лъугІулеб бакІалда. Нордзе-каналалдалъун Амстердам хурхинабун буго
Шималияб ралъадгун.

2012 соналъул 1 январалде щвезегІан Амстердам муниципалитеталъул халкъалъул
къадар бахун букІана 801 847 чиясде, шагьаралъул рагІаллъабазда ругелгун цадахъ
(шагьаралъул округ) — 2,3 млн чиясде.

Шагьаралъул цІар бачІун буго кІиго рагІиялдасан: «Амстел» ва «дам». Амстел —
шагьар жинда аскІоб бугеб гІоралда цІар, ва «дам» нилъер мацІалде буссинабуни
«сангар къай». XII гІсаруялъ гьеб букІана гьитІинаб ччугІихъабазул росулъун,
амма Нидерландазул меседил гІасруялъ Амстердам лъугьана дунялалъулго бищун кІвар
бугел портазул цояблъун ва кІудияб бича-хисиялъул центрлъунги.

Амстердам гьединго ккола Нидерландазул финансазул ва
маданияталъултахшагьарлъунги. Гьанир рукІана бищунго дунялалда чІахІиял 500
компанияздаса кколеб 7 компаниялъул штаб-рукъал, мисалалъе, Philips ва ING
Groep. Гьединго шагьар бакьулъ буго дунялалдаго бищун некІсияблъун рикІкІунеб
фондалъулаб биржа.



https://av.wikipedia.org/wiki/%D0%A1%D0%B0%D0%BB%D0%BC%D0%B0%D0%BD_%D0%B8%D0%B1%D0%BD_%D0%93%D0%86%D0%B0%D0%B1%D0%B4%D1%83%D0%BB_%D0%93%D0%86%D0%B0%D0%B7%D0%B8%D0%B7_%D0%90%D0%BB_%D0%A1%D0%B0%D0%B3%D0%86%D1%83%D0%B4

Салман ибн ГIабдул ГIазиз Аль СагІуд (гӀар. الأمير سلمان بن عبد العزيز آل
سعود‎‎; гь. 31 Декабралъ 1935 соналъул, Ар-Рияд) — СагІудиязул ГІарабиялъул хан,
кІиябго хІарамалъул хъулухъчи ва Ал СагІудазул наслоялъул бетIер. Ханасул
ханбакIалде вачIана 2015 соналъул 23 январалъ жиндирго вац, хан ГIабдуллагь хун
хадуб.

Салман — ккола СагӀудиязул ГӀарабиялъул тIоцевесев хан ГІабдул ГІазиз ибн
ГІабдуррахІман Ал СагІудил вас, гьев вукIана Фагьд ханасул бищун божарав
гIакълочилъун. ХанбакIалде вачIишалда цебе гьев вукIана тущман нахъе чIвалеб
министерлъун (2011—2015) ва Ар-Рияд провинциялъул гъубернатIорлъун (1963—2011).

Гьавуна 1935 соналъул 31 декабралъ Ар-Риядалда, СагIудил хъизамалда 25-ев
лъимерлъун, ХІасса бинт АхІмад Ал Судайрие. Байбихьул лъай гьесие щвана ибну
СагIудица жиндирго лъималазе бан букІараб Ар-Риядалъул ханзабазул школалда.
Салманица тІалаб гьабуна динияб ва дунявияб гІелмаби.

Салманил 18 сон букІараб мехалъ, гьесул эмен, хан ГIабдул ГIазизица, 1953
соналъул март моцІалда гьев вихьизавуна жиндирго вакиллъун ва Ар-Риядалъул
амирлъун.

1963 соналъул февралалда Салман тІамула Ар-Рияд провинциялъул амирлъун. Гьес
гьеб хъулухъалда бана 48 сон, 1963-са байбихьун 2011-елде щвезегІан. Амир
хІисабалда, гьес гІемераб хІалтІи гьабуна, гьоркьохъеб шагьаралдаса Ар-Рияд
кІудияб мегаполисалде сверизабизе. Гьес гІемераб кІвар кьуна туристал ва
инвесторал пачалихъалде цІаялъе.

2011 соналъул ноябралда амир Салман тІамана тущманасдаса цІуниялъул министрасул
хъулухъалде. Гьеб хъулухъалда гьес хисана жиндирго хварав вац, СултІан. Салман
гьединго гъорлъе лъугьана Миллияб хІинкъибукІунгутІиялъул шураялде.

Жиндирго вац Наиф ибн ГІабдул ГІазиз хун хадуб, 2012 соналъул июналда амир
Салман тІамана СагІудиязул ГІарабиялъул ирсилав амирлъун, ва гьединго
премьер-министрасул наиблъунги.

2015 соналъул 23 январалъ, жиндирго вац, хан ГІабдуллагь хун хадуб, Салман
вачІана СагІудиязул ГІарабиялъул ханлъун ва КІиябго хІарамалъул хъулухъчилъун.

Живго хІукмуялде вачІиналъул хІурматалда Салманица кІиго моцІил харж бикьана
пачалихъиял хъулухъчагІазе, пенсионеразе ва цІалдохъабазе, тІаса лъугьун тана
500 азарго жамгІиял ишазухъ жанир ккарал ва 133 азарго долларалде бахараб
магъалоялги.



https://av.wikipedia.org/wiki/%D0%A1%D0%B0%D0%B3%D0%86%D1%83%D0%B4%D0%B8%D1%8F%D0%BB%D1%8A%D1%83%D0%BB_%D0%BA%D1%8A%D0%B8%D1%80%D0%B0%D0%BB%D0%B7%D0%B0%D0%B1%D0%B0%D0%B7%D1%83%D0%BB_%D1%81%D0%B8%D1%8F%D1%85%D0%86

СагІудиязул ГІарабиялъул Къирал ккола пачалихъалъул ва СагІудиязул ханлъиялъул
Рукъалъул бетІерлъун. СагІудиязул ГІарабиялъул тІоцевесев ханлъун вукІана Нажд
ва ХІижазалъул хан ГІабдул-ГІазиз ибн СагІуд; киналго хадур ккун рачІарал
ханзаби ккола гьесул лъималлъун. СагІудиязул ГІарабиялъул аслияб къануналда
рекъон сагІудиязул тахбакІиде рахине изну буго гІицІго ГІабдул ГІазизил
лъималазе ва лъималазул лъималазе, амма тартиб бачн гьабун гьечІо. 1986
соналдасан байбихьун сагІудиязул ханасул тІокІцІар буго КІиябго хІарамалъул
хъулухъчи абураб.



https://av.wikipedia.org/wiki/%D0%9C%D1%83%D1%85%D0%86%D0%B0%D0%BC%D0%BC%D0%B0%D0%B4

МухІа́ммад (гІараб. محمد [mʊħɑmːæd] (i)), 571 соналъул 22 апрелалъ Маккаялда
гьавурав ахирисев авараг. Аллагьас гьесухъе рещтІана вахІйалдалъун Къуръан.
МухІаммад вукІана цеветІурав сиясатчилъунги, рагъул цевехъанлъунги ва гьединго
тІоцебе бусурбабазул умма жинца гІунцІцІаравлъунги. Гьев чІаго вугев мехалда,
тІолабго ГІарабазул бащадабчІинкІиллъи букІана исламалъул ракьлъун.

Исламалда цІаралъе кІудияб кІвар кьола. «МухІаммад» абураб цІаралъул магІна буго
«Жиндие рецц гьабулев», «Реццалъе мустахІикъав». Къуръаналда жаниб гьеб
цІаралдалъун аварагасул рхсей ункъго нухалъ гурони гьабун гьечІо. Къуръаналда
аварагасул бицен гьабун бицунеб бакІазда гьесде абулел руго батІи-батІиял
цІарал: (ан-Наби) - авараг, (Расул) - чапар, (ГІабд) - Аллагьасул лагъ, (Башир)
- рохел бицунев, (Назир) - хІинкъи кьолев, (Музаккир) - ракІалде щвезабулев,
(Шагьид) - нугІлъи гьабулев, (ДагІий) - Аллагьасда гьардолев ва гь.ц.

Аварагасул цІар бахъун хадуб, гьесде «Салла-л-Ла́гьу гІалайгьи ва саллам» (гӀар.
صلى الله عليه وسلم‎‎) -абун салават битІула.

Муъминзабаз аварагасде хитІаб гьабун кІалъалел маехалъ, Абуль-Къасим абун
тІокІцІар ахІун гьабулаан гьесде хитІаб ва авараг чІаго вугев мехалда цо гьесул
гурони букІинчІо гьединаб тІокІцІар. Гьесде данде тущманлъи гьабулел капурзабаз
гьесде Ибн Абу Кабша абун ахІулаан, гьелъул магІна буго Абу Кабшал вас абураб,
Абу Кабша вукІана аварагасул рахьдал эбел ХІалиматил бетІергьанчи.

ИсмагІил аварагасул гІалайгьи ссалам наслуялъул МухІаммад авараг, кутакалда
батІа вахъулев вукІана хутІарал гІарабаздаса, гьесул черхалъул хъахІаб
кьералдалъун. Гьесул заманаялъ рукІарал асхІабзабазул р.гІ. рагІабазда рекъон,
авараг вукІана кІигъажалъан гІебав, гьоркьохъеб халатлъиялъул, кверал ва угъдул
чІахІияв. Гьесул мегеж букІана ризаб, кІалги бералги гІатІидал. Гьодида
кІигъажада гьоркьоб букІана авараглъиялъул хатму (печать).. Гьесул рукІана
халатал берзул тІелхал, гургин ккарал кьунсрул ва халатаб габур.

Исламалъул кІудияв гІалим ва тарихчи Абу ЖагІфар МухІаммад атІ-ТІабарияс
жиндирго «Тариху атІ-ТІабари» абураб тІехьалда хъван буго аварагасул сипаталъул
хІакъалъулъ гьадин:

Аварагасе бокьулаан хъахІаб кьералъул ретІел ретІине. ГІемерисеб нухалда гьес
ретІунаан халатаб горде ва мухъахараб йеменалъул гужгат ва гьединго чалмаги
изарги (тІажуги). Квералда гьес хун букІана баргъич, жинда тІад «МухІаммад —
Аллагьасул авараг» - абун хъвараб. Гьев вукІана вацІцІадав, мискалъул махІ
гьабулаан ва мисвакалдалъун гІусал чурулаан Гьев кІалъаан пасахІатго, къокъго
баянго, цо-цо мехалда лъабго нухалъ такрар гьабулаан бицараб жо, гІадамазда
рекІелъ бессизегІан. Гьев гьоркьо-гьоркьов гьимулаан ва цо-цо нухалъ
велъанхъулаан ва гьесул ракьандаса гІусал рихьулаан.

МухӀаммад авараг Маккаялда гьавуна ГӀабдуллагь инсуе Аминат эбелалъе. Эбелалъул
ургьив вукӀаго гьесул эмен хвана, анлъго сон тӀубан хадуб эбелги хвана.
ХӀалиматица хахизавуна, эбел эмен хун хадув кӀудияв эмен ГӀабдулмутӀалибица
хьихьана, гьев хун хадуса инсул вац АбутӀалибица хьихьана. ГьитӀинаб къоялдаса
нахъе гӀамал тӀабигӀат берцинав, намус бацӀцӀадав, битӀараб гурого бицунарев,
киналго квешал гӀадатаздасаги рекъечӀеб хьвадиялдасаги вацӀцӀадав вукӀана.
КӀикъого сон барав мехалъ Аллагьас гьев Авараглъун гьавуна, расуллъунги витӀана.
Гьев Аллагьасул аварагги расулги вукӀин лъазе Аллагьас гьесие гӀемерал
мугӀжизатал кьуна: моцӀ хъвалхьи, лъималаз, рухӀ гьечӀел жалаз, хӀайваназ
Аллагьасул расул вугилан нугӀлъи гьаби, килщаздаса бодуе гӀураб лъим бакки ва
гь. ц. Гьесие кьурал мугӀжизатазул бищун кӀудияб мугӀжизат ккола хирияб Къуран.
Аллагьасул рахъалдаса Жабраилас босун бачӀун дагьдагь ккун къоло лъабго соналъ
гьесде рещтӀана Къуръан. Гьес Аллагь цо гьавиялде, ай Аллагьасул диналде къоло
лъабго соналъ халкъ ахӀана. Гьесул дин гьукъизеян абун мушрикиназги,
мунафикъзабазги, ягьудиязги, насраниязги гӀемераб дандечӀей гьабуна. Гьесги
гьесул асхӀабзабазги Аллагьасул диналъе гӀоло гӀемераб сабру гьабуна. Гьездаги
капурзабаздаги гьоркьор рагъал ккана. ГӀараб чӀинкӀиллъиялда Ислам тӀобитӀун
хадуб дунялалдаго тӀобитӀизе гьебги биччан камилаб куцалда гьеб дин халкъазда
малъун гӀумруялъул лъабкъоялда лъабго сон тӀубан хадуса гьев хвана, Мадинаялда
вукъизеги вукъана.

МухӀаммад авараг , гьесул эмен ГӀабдуллагь, цинги ГӀабдулмутӀалиб, Гьашим,
ГӀабдулманаф, Къусаййу (Къусай), Килаб, Муррат, КагӀбу, Луаййу (Луай), Гъалиб,
Фигьру (Фигьр), Малик, Назр, Кинанат, Хузаймат, Мудрикат, Ильяс, Музар, Низар,
МугӀад, ГӀаднан.

МухӀаммад аварагасул эбелалъухъан умумузул тартибалъул бицани, гьев ккола
Аминатил вас, Аминатги ккола Вагьбил яс, Вагьбу ккола ГӀабдулманафил вас, гьевги
– Зугьратил вас, Зугьратги – Килабил вас. Гьев Килабилъ хирияв Аварагасул
эбелалъулги инсулги кӀиябго насаб жубала. Гьаб ккола, тарихалъул гӀалимзабиги
насаб лъалел гӀалимзабиги – киналго тӀад рекъараб, гьесул умумузул тартиб.
Гьаниса тӀадехун рехсараб насабалда сверухъ хилаф буго. Амма киналго
тӀадрекъараб хӀукму ккола МухӀаммад аварагасул насаб Ибрагьим аварагасул вас
ИсмагӀил аварагасда хурхараб букӀиналда. Гьесул киналго умумул рукӀана
тавхӀидалда, ай, Аллагь цо гьавулеллъун, хъанчие лагълъи гьабулареллъун.
(«ФатхӀул гӀалам» т. 1, гьум. 152). Гьесул умумул, инсухъан рукӀа, эбелалъухъан
рукӀа, киналго рукӀана жидер заманалъул бищун къимат-къадру бугел, заманалда
рекъон, шаргӀияб магьари лъун гурого, жал данделъичӀел, зина гьаби гӀадал квешал
пишабаздаса жал цӀунарал. Хириясул хӀадисалда буго: «Дун загьирлъана
никахӀалдалъун, дун загьирлъичӀо зинаялдалъун, Адамидаса байбихьараб дир
эбел-инсухъе щвезегӀан дун, умумуз магьариги лъун, загьирлъана» - абун (Ибну
ГӀадди, ТӀабарани).



https://av.wikipedia.org/wiki/%D0%9C%D0%B0%D0%B3%D0%86%D0%B0%D1%80%D1%83%D0%BB_%D0%BC%D0%B0%D1%86%D0%86

МагӀарул мацӀ ялъуни Авар мацӀ буго, Шималияб Кавказалда, Дагъистаналада гӀумру
гьабун ругел 800 азарго ва ЦӀоралда гIумру гьабун ругел - 130 азаргогӀан чиясул
мацӀ. Гьеб буго иберо-кавказияб мацӀ. Цебе заманаялда магӀарул мацӀ букӀун буго
магӀарухъ гӀумру гьабун ругел гьитӀинал тухумазул ва тайпабазул... жидедого
гьоркьоб бо (аскар) бакӀарараб мехалъ бицунеб цо мацӀ. Гьединлъидал гьелде
абулеб букӀана "болмацӀин" яги "бомацӀин" - абун.

Авар мацІ тIобитIун буго, Дагъистаналда, Азарбижаналъу шималияб рахъалда,
Грузиялъул шималиябгун-бакъбаккул рахъалда ва Турциялда гIумру гьабун ругел
магІарулазда гьоркьоб. Россиялда магIарул мацIалда кIалъалезул къадар ахуна —
715 297 чиясде (2010). Гьеб рикIкIеналда гъорлъе рачун руго гІандигун-цез
мацІазда кІалъалел цо чанго росабазул гІадамалги, жодоца кІиабилеб мацІлъун
магІарул мацІ хІалтІизабулеб букІиналъ. Рахьдал мацI бицунеб гIадин магIарул
мацI бицунезул къадар бахуна гIага-шагарго — 703 азар. чиясде (2010).

Гьел гьаракьаздасан байбихьулел цӀаразул предметал, яги гьезул суратал цере ран,
мугӀалимзабаз цӀалдохъабазда малъула битӀун фонемаби рахъизе, лафзал абизе.
ЦӀаразул магӀнаги къосинчӀого, гьел абизеги лъараб мехалъ, рачӀуна гьел
гьаракьазда «форма» ретӀиналде, ай хӀарпаздалъун рихьизариялде. ГӀурус
алфавиталда буго 32 хӀарп. Авар мацӀалъул буго 72 фонема. ЦӀакъго лъикӀ букӀуна
щибаб фонемаялъе цохӀо гӀаламаталдасан гӀуцӀараб гьаркьил халипа – хӀарп бугони.
Амма гьанжесеб нилъер алфавит гӀуцӀараб буго кириллицаялъул кьучӀалда. Гьелдаса
къватӀире раккизе жакъа нилъер рес гьечӀо. Гьединлъидал щибаб фонемаялъе цо
гӀаламаталъул хӀарп бахъизе рес гьечӀолъиялъ тӀамун руго кӀи-кӀи гӀаламатаздасан
13 хасаб хӀарп гӀуцӀизе: гъ, гь, гӀ; къ, кь, кӀ; лъ, тӀ, хъ, хь, хӀ, цӀ, чӀ.
Гьедин авар алфавиталда гӀун буго 44 хӀарп.

КӀирекъарал хӀарпаздалъун рихьизарулелъул, геминатал /къан рахъулел/ алфавиталде
росун гьечӀо. Гьале гьел: кк, кӀкӀ, лълъ /лӀ/, сс, хх, цц, цӀцӀ, чч, чӀчӀ. Гьел
гурелги, руго «в»-ялъул кумекалдалъун рихьизарулел лабиалиял /кӀутӀби
цӀутӀизарун рахъулел/ фонемаби: гв, гъв, гьв, дв, зв, кв, къв, кьв, кӀв, лъв,
св, тв, тӀв, хьв, хъв, хв, цӀв, чв, чӀв, кӀкӀв, чӀчӀв, ккв, ххв.

ХӀисаб гьабеха мугӀалимасда цере чӀарал захӀматал суалазул: алфавиталда ругелги
гьечӀелги гьелгуниял хасал фонемаби битӀун цӀализеги хъвазеги цӀалдохъаби ругьун
гьаризе ккеялъул. Гьезда гьоркьор руго лъабгоги /ккв/, ункъоги /лълъ/, щугоги
/чӀчӀв/ гӀаламатаздасан данде гьарурал хӀарпал. Гьел цӀализеги хъвазеги ругьун
гьаризе бигьалъула алфавиталде босараб 13 хасаб хӀарп хехго ва ургъичӀого битӀун
абизе лъазабун бугони. Гьеб буго шагьаразул школазда бищунго захӀматаб суал.
ЗахӀмалъаби дандчӀвала цо гӀурус хӀарпалъул кьучӀалда гӀуцӀараб авар мацӀалъул
лъаб-лъаб хӀарп букӀиналдалъун /гъ, гь, гӀ; къ, кь, кӀ; хъ, хь, хӀ/. ЛъикӀго
ракӀалдасан лъазегӀан, цӀалдохъаби къосаруна, гьел цӀалулелъул ва хъвалелъул.
Гъ-ялъул бакӀалда /гь/ абула, /гь/-ялъул бакӀалда /гӀ/ цӀалула. Гьедин къосаруна
цогидазулъги. Гьеб ичӀабго хӀарпалде кьезе ккола аслияб кӀвар.

МагӀарулазул гӀезегӀан чагӀи руго батӀи-батӀиял улкабазда. СССР биххун хадуб
гьезиеги нилъееги рес щвана бухьен кквезе, цоцазухъе гьоболлъухъ ине. Цо-цо
мехалда умумузул гӀадат-гӀамалги мацӀги нилъер гӀадамаздаса камилго цӀунунги
лъазабунги буго гьез. Гьаб заманалда интернеталъ цӀикӀкӀарал ресал кьолел
ругелъул, кӀудияб кумек гьабула гьелъ дунялалъул бокьараб бакӀалда гӀумру гьабун
ругел гӀадамазулгун бухьен гьабизе. Гьелъие санагӀалъи букӀине «вацлъиялъулазе»
бокьун буго, бокьарав чияс лъазабизе букӀине, латин алфавитги кьочӀое босун,
магӀарул алфавит гӀуцӀизе. Гьелъ рес кьезе буго бигьаго, киназдаго бичӀчӀулеб
хӀалалъ магӀарул мацӀалда хъвадаризе. Щайгурелъул Турциялда, гӀарабиязул
улкабазда ва цоги-цоги бакӀазда гӀумру гьабулел нилъер миллатцоязда гӀурус
алфавит лъаларо.

ГӀуцӀаралдаса лъагӀел гурони инчӀониги, гӀисинал, амма ракӀчӀарал галабиги
тӀамулаго цебе унеб буго «Вацлъи». Гьел хӀадур руго жидер кьеразулъе лъугьине
бокьарал къабул гьаризе, рагӀудалъун, малъа-хъваяздалъун кумек гьабизе
бокьаразухъ гӀенеккизе.



https://av.wikipedia.org/wiki/%D0%9A%D1%8A%D0%B0%D1%82%D0%86%D0%B0%D1%80

Къа́тІар расмияб куцалда — Пачалихъ КъатІар (гӀар. دولة قطر‎‎ Да́влат Ка́тар) —
Азиялъул жанубиябгун бакътІерхьул рахъалда, КъатІар абулеб бащадаб
чIинкIиллъиялда бугеб пачалихъ. ГIорхъи гIахьал гьабула СагӀудиязул
ГӀарабиялъулгун жанубияб рахъалъ, ва хутIарал рахъал чурула Пурсазул ралъдал
квачІалъ. Шималиябгун бакътIерхьул рахъалъан ралъдалаб гIорхъи гIахьал гьабула
БахІрайналъулгун, жанубгун бакъбаккул рахъалъан — ЦГІЭ. Тахшагьар — ДавхІа.

КъатІар ккола дунялалдаго — 3-еб пачалихълъун тІабигІияб газалъул нахърателалъул
рахъалъ, дунялалда 6-еб пачалихълъун жиндица тІабигІияб газ къватIисел улкабазде
кьолеб ва бищун гIемераб нарт къватIисел пачалихъазде экспорт гьабулеблъунги
(21-еб бакI дунялалдаго). Гъорлъе уна ОПЕК организациялда.



https://av.wikipedia.org/wiki/%D0%A1%D0%B0%D0%B3%D3%80%D1%83%D0%B4%D0%B8%D1%8F%D0%B7%D1%83%D0%BB_%D0%93%D3%80%D0%B0%D1%80%D0%B0%D0%B1%D0%B8%D1%8F

СагIудиязул ГIарабия яги СагIудиязул ГIарабазул Къираллъи (гIараб
мацIалда:المملكة العربية السعودية; al-Mamlakah al-ʻArabīyah as-Saʻūdīyah), ккола
гIарабазул бащдабчIинкIиллъиялда бугеб пачалихъ. СагIудиялъул гIорхъода руго,
Кувейт, Имиратал, Иордания, ГIиракъ, КъатIар ва Йемен хIукуматал. Гьединго
СагІудиялъул ракьал чурула ГІарабазул ралъдал квачІалъ севергун-бакъбаккудасан
ва БагІараб ралъдаца — бакътІерхьудасан. Жакъа къоялда жаниб, СагIудиялъул
гIадамазул къадар бахуна 27,136,977 миллион чиясде. Бусурбабазул къадар бахуна
99,9 % ялде. СагIудиялъул тахшагьар - Ар-Рияд буго.

СагIудиязул ГIарабиялде гьединго абула «КІиябго хІарамалъул ракь» - абун, гьениб
Маккагун Мадина букІиналъ. Гьеб пачалихъалъул къокъаб цІар гІараб мацІалда —
ас-СагІудия (гӀар. السعودية‎‎) - абун буго.

ЦІакъ цІикІкІараб нартил нахърателалгун СагIудиязул ГIарабия ккола — Нарт
къватІибе кьолел пачалихъазул гІуцІиялъул аслияб пачалихълъун. 2009 соналъ гьелъ
кІиабилеб бакІ ккун букІана (Россиялдаса хадуб) нарт бахъиялъе ва гьеб къватІибе
кьеялъе. СагІудиязул къватІибехун бугеб бича-хисиялдаса 95 % ккола нарт
къватІибе кьеялъ ва гьебги ккола пачалихъалъул хайиралъул 75 %.

Гьанжесеб СагIудиязул ГIарабиялъул ракь ккола — гІарабазул къабилабазул тарихияб
ватІанлъун, байбихьуда сеергун-бакъбаккуда жодоца гІумру гьабулел рукІарал, ва
н.р. цебе II азарсоналъ жодоца ГІарабистаналъуд киналниги ракьазда кверщел
гьабурал.

Нилъер рикІкІеналда цебе I азарсоналдсан байбихьун бащдабчІинкІиллъиялда
къиблаяб рахъалда рукІана МагІиналъул ва Сабаалъул къиралнлъиял, ва гьезул нухда
ругел бича-хисиялъул центразул хІисабалда лъугьана некІсиял ХІижазалъул
шагьарал — Макка ва Мадина.

VII гІасруялъул байбихьуда Маккаялда МухІаммад аварагас байбихьана исламалде
гІадамал ахІизе. 622 соналъ гьес гьижра гьабуна Ясрибалде (Мадинаялде),
хадубккун къуватаб ва цебе тІураб исламияб пачалихълъун жиб лъугьараб. 632 - 661
соназде щвезегІан Мадина букІана Исламияб халифаталъул тахшагьарлъун ва
халифазул чІейбугеб бакІлъун.

МухІаммад аварагас Ясрибалде гьижра гьабуралдаса хадуб, 622 соналъ МухІаммад
аварагасул бетІерлъиялда гъоркь бусурбабаздаги ва гьенир рукІарал бакІалъул
гІарабазул тухумаздаги ва жугьутІаздаги гьоркьоб къотІи-къай хъван букІана.

632 соналъ Мадина тахшагьарлъунги ккун гІуцІана Исламияб халифат, ва гьелъ жаниб
бачун букІана кинабниги гІарабазул бащдабчІинкІиллъи. КІиабилев халиф ГІумар ибн
ал-ХатІтІабил заманалде (634), киналниги жугьутІал къватІире ккезарун рукІана
ХІижазалдаса.

XVI гІасруялда турказ байбихьана ГІарабистаналда кверщел гьабизе. 1574 соналде
ГІусманиязул империялъ султІан Салим II бетІерлъиялда гъоркь тІубанго бахъана
ГІарабистан. СултІан МахІмуд I-сул (1730—1754) сиясияб загІиплъиялдасан
мукагІатлъиги босун, гІарабаз байбихьана тІоцересел галаби гьаризе жалго
жододаго чІараб пачалихъияб низам гІуцІиялъе. Гьеб заманаялда бищун къадро бугел
хъизамаллъун ХІижазалда рукІана СагІудиял ва Рашидиял.

СагІудиязул пачалихъ баккана 1744 соналъ ГІарабистаналъул централияб икълималда.
Ад-ДиргІийя шагьаралъул хІаким МухІаммад ибн СагІуд ва исламияв гІалимчи
МухІаммад ибн ГІабдул Вагьгьаб цолъана кутакаб ва гъункараб пачалихъ гІуцІиялъул
мурадалда. Гьеб, XVIII гІасруялъ цолъараб гІуцІиялъ авал лъуна дакъа къо
щвезегІанги хІукмуялда ругел СагІудиязул тухумалъе. Цо дагьабго заманаялдасан
гІолохъанаб пачалихъалде хІал гьабизе лъугьана ГІусманиязул империялъ, жодорго
къиблаяб рахъалда бугеб гІорхъода гьел къуватлъизе бокьичІого ва гьез Маккагун
Мадина бахъиялда ццимги бахъун. 1817 соналъ гІусманиязул
султІанасГІарабистаналде МухІаммад ГІали Пашал бетІерлъиялда гъоркь аскар
битІула, ва гьез щущухъ биххизабула Имам ГІабдуллагьил аскар. Гьединаб куцалда,
ТІоцебесеб СагІудиязул пачалихъ хутІана 73 соналъ.

Гьанже гІун бачІунеб букІараб гІарабазул пачалихъ турказ щущахъ биххизабиялде
балагьичІого, 7 сонидасан (1824 соналъ) Ар-Риядалда тахшагьаргун гІуцІула
КІиабилеб СагІудиязул пачалихъ. Гьеб пачалихъ хутІана 67 соналъ ва щущахъ
биххизабула СагІудиязул церегосел тущбаби — Рашидиязул тухумалъ. СагІудилазул
хъизан лъутизе ккун лъутула гьеб мехалъ Кувейталде.

1902 соналъ 22 сон барав СагІудиязул хъизаналдаса ГІабдул ГІазизица ккола
Ар-Рияд, ва Рашидиязул тухумалдаса гьелъул вукІарав амирги чІвала. 1904 соналъ
Рашиди тухумалъулаз ГІусманиязул империялдаса кумек тІалаб гьабула. Гьез жаваб
гьабун жодорго аскар гьенибе битІула, амма гьаб нухалъ къун нахъе ине ккола.
1912 соналъ ГІабдул ГІазизица тІубанго Нажд икълим кверде босула. 1920 соналъ,
ингилизазул кумекалдалъун, ГІабдул ГІазизица тІубанго Рашидиязул тухум
лъугІизабула. 1925 соналъ Макка кверде босула. 1926 соналъул 10 январалъ ГІабдул
ГІазиз ибн ал СагІуд ХІижазалъул ханлъун лъазавула. 1927 соналъ КІудабритІаниялъ
СагІудиязул ханлъи жибго жиндаго чІараблъун рикІкІуна. Цо чанго сонидасан
ГІабдул ГІазизица ГІарабистаналъул хутІарал ракьалги кверде росула. 1932
соналъул 23 сентябралъ Нажд ва ХІижаз цогьаруна, СагІудиязул ГІарабия абураб цо
пачалихъалда жанир. Живго ГІабдул ГІазизги лъугьана СагІудиязул ГІарабиялъул
ханлъун.

1938 соналъул марталда СагІудиязул ГІарабиялда ратан нарт бахъизе бегьулел
бакІал. КІиабилеб дунялалъул рагъ байбихьи сабаблъун нарт бахъи байбихьичІо
гІицІго 1946 соналъ гурого. Нарт лъугьана пачалихъ цебетІеялъе сабалъун.

ГІабдул ГІазизида хадув къираллъун вачІана гьесул вас СагІуд. Гьес ургъичІого
бачунеб букІараб жанисеб сиясаталъ, пачалихъалда инкъилаб ккеялде бачана, СагІуд
лъутана Европаялде, хІукму бачІана гьесул вац Фейсалихъе. Фейсалицин абуни
гІемераб хІалтІи гьабуна пачалихъ цебетІеялъе. 1973 соналъ, Фейсалица Байтул
Макъдис бусурбабазухъе буссинабизегІан, сагІудиялъул нарт къватІибехун
биччаларин абун гьев чІедал, гъарбиял пачалихъаз гьев чІвазе тІамана гьесул
вацасул вас. Ва гьесдаса хадув хІукмуялде вачІана гьесул вац Халид. Гьесдаги
хадув Фагьд, 2005 соналъ — ГІабдуллагь, ва 2015 соналъ — Салман.

2011 соналъул 10 марталъ Ал-КъатІиф шагьарлда полициялъулаз ярагъ хІалтІизабуна,
хІукуматалда данде рахъин сабалъун жанир тІамурал шигІиял къватІире риччаян
митингал гьарурал шигІиязда данде ва гьелъул хІасилалда лъабго шигІияв чІвана.

2011 соналъул марталъул авалалдасан байбибхьун СагІудиязул ГІарабиялда Жанисел
ишазул министерлъиялъ митингал гьукъун руго. Гьеб мехалъ полициялъе хІукъукъал
щвана бокьараб куцалда митингалде рахъаразда дандечІей гьабизе.

2011 соналъул 4 октябралъ багъа-бачари лъугьана Бакъбаккул икълималда, аслияб
куцалда шигІияз жаниб гІумру гьабулеб бугеб. СагІудиялъул тІадчагІаз рикІкІунеб
буго, гьеб хІалуцин къватІисанхун, хасго Ираналдасан бачІине бугоян.

СагІудиязул ГІарабиялъул пачалихъияб гІуцІи чІезабула Ханлъиялъул Аслияб
къануналъ, СагІудиязул ГІарабиялъул хІукмуялъул аслияб низам абун жинда цІар
бугеб, ва жибги къабул гьабураб 1992 соналда. Гьелда рекъон СагІидиязул ГІарабия
ккола тІубараб ханлъилъун, жиб цебе бачунеб тІоцевесев хан ГІабдул ГІазизил
лъималаз ва лъималазул лъималаз. Къануналъул кьучІое босун буго исламиял
хІукмаби.

Пачалихъалъул бетІерлъун вуго хан. Гьаб сагІаталда пачалихъалъул хІукмуялда вуго
ханлъиялъе кьучІ лъурасул вас Салман ибн ГІабдул ГІазиз Ал СагІуд. Пачалихъалъул
кІвар бугел буюрухъал хъвала гІалимзабазулгун данде бан хадуб. Ханасе
мутІигІлъула киналниги хІукмуялда ругел.

Буюрухъ тІобазабиялъулаб хІакимлъи гІуцІун буго министерзабазул Шураялдасан,
премьер-министерасдасан, гьесул тІоцевесев наибасдасан ва къого министерасдасан.
Киналниги министерзабазул хъулухъал рикьун руго ханасул хъизаналъул гІадамазда
гьоркьоб.

Къанун бахъиялъул хІакимлъи чІезабун буго — Мажлису Шураялдасан. Мажлису
Шураялъул киналниги 150 гІахьалчи, тІамула ханас ункъго сонил болжалги цІан.

Диваналъул хІакимлъи ккола диниял диваназул система, ТІадегІанаб диваналъул
шураялъ рихьизарураздасан ханас рищарал къадияца хІукму гьабулеб. ТІадегІанаб
диваналъул шураян абуни гІуцІун буго 12 чиясдасан, гьелги рихьизарула живго
ханас.

СагІудиязул ГІарабия бикьун буго 13 административиял округазде (гӀар. المناطق
الإدارية‎‎: almnat aladarih), имиратал яги минтІакъаби (mintaqat, цолъул
формаялда — mintaqah):

СагІудиязул ГІарабиялъул 88 % халкъалъул шагьаразда гІумру тІамун руго. Бищун
кІудияб шагьар, ханлъиялъул тахшагьар, гьелъул сиясияб, маданияб (диниял бакІал
рикІкІинчІого) ва гІелмияб центрлъун ккола — Ар-Рияд жинди жаниб 4 млн чи вугеб.
Жидда — пачалихъалъул кІиабилеб кІудияб шагьар, гьелъул «экономикияб тахшагьар»,
БагІараб ралъдада кІвар бугеб порт. Макка ва Мадина, пачалихъалъул бищун
чІахІиял шагьарал гурелги, гьел ккола СагІудиязул ГІарабиялъул ва тІолабго
исламияб дунялалъул къадро тІадегІанал шагьаралъун.

СагІудиязул ГІарабиялъ ккола гІага-шагарго 80 % гІарабазул
бащдабчІинкІиллъиялъул. Пачалихъалъул миллиял гІурхъалаби чІванкъотІун
рихьизарун рукІунгутІиялъ, чІванкъотІун СагІудиязул ГІарабиялъул ракьалъул
къадар чІезабун гьечІо. Расмиял (официалиял) баяназда рекъон гьеб бахунеб буго 2
217 949 км², цогидал баяназда рекъон — 1 960 582 км² - 2 240 000 км². Кин
бугониги, СагІудиязул ГІарабия ккола ракьазул рахъалъ дунялалда 13-еб пачалихъ.

Пачалихъалъул бакътІерхьуда, БагІараб ралъдал рагІалда тІарадасан аххаде
щвезегІан руго ал-ХІижаз абураб кьурабазул рахас. къиблаябгун-бакътІерхьуда
кьурабазул борхалъи бахуна 3000 метраялде. Гьениб буго курорталъулаб мухъ Асир,
жиндир гІурччинлъиялъ ва тамахаб гьаваялъ туристал жинца тІаде цІалеб.
Бакъбаккул рахъин абуни, тІубанго бахчун буго салул авлахъаз. Къиблаяб рахъ ва
къиблаябгун-бакъбаккул рахъ тІубанго ккун буго РубгІ ал-Хали салул авлахъалъ,
гьенибго буго Йеменлъулгун ва ГІуманалъулгун гІурхъалабиги.

СагІудиязул ГІарабиялъул цІикІкІунисеб ракьал ккун руго салул авлахъаз, ва
гьениб гІумру тІамен руго батІи-батІиял тухумазул гІалхул гІарабал. Аслияб
халкъин абуни гІумру тІамун руго чІахІиял шагьаразда ва гьел сверун, аслияб
бакъбаккуда яги бакътІерхьудахун, ралъдал рагІалда.

СагІудиязул ГІарабиялъ гьава цІакъго бакъвараб буго. ГІарабазул
бащдабчІинкІиллъи ккола — Ракьалда гІемер гьечІел бакІаздаса цояблъун, риидал
багІари чІечІого 50 °C эххедезун бахунеб. ГІазу бала гІицІго Жизаналъул
мугІрузда, пачалихъалъул бакътІерхьуда, ва кидалго гуреб гьебги балеб. Январалъ
гьоркьохъеб температура букІуна шагьаразда 8 °C - 20 °C, салул авлахъазда 20 °C
- 30 °C.

СагІудиязул ГІарабиялъул экономика бараб буго нартил касбоялда, ва гьеб бахуна
пачалихъалъул гІаммаб жанисеб продукталдаса 45 %. Бюджеталъул харжалъул 75 % ва
къватІибе кьолеб экспорталъул 90 % ккола нартилпродуктаздаса.

2005 соналъул декабралда СагІудиязул ГІарабия лъугьана ТІолгодунялалъул
бича-хисиялъул гІуцІиялде.

КъватІибехун бичи (экспорт) (2008 сон) — 310 млрд доллар: нарт ва
нартилпродуктал. Аслиял росарухъаби — АЦЩ (18,5 %), Япония (16,5 %), Китай
(10,2 %), Къиблаяб Корея (8,6 %), Сингапур (4,8 %).

КъватІиса боси (импорт) (2008 сон) — 108 млрд доллар: промышленносталъул
тІагІелал, квана-гьекъолел жал, химиялъулаб продукция, автомобилал, ххам. Аслиял
къайи чІезабулел — АЦЩ (12,4 %), Китай (10,6 %), Япония (7,8 %), Алмания
(7,5 %), Италия (4,9 %), Къиблаяб Корея (4,7 %).

2000-ел соназда хеккого тІаде борхана Китаялъул асар СагІудиялъул къватІисеб
бича-хисиялда: 2002 соналъ Пекиналда ва Ар-Риядалда гьорькоб къайидул тІад тири
бахана 5,1 млрд долларалде, 2008 соналъ 41,8 млрд долларалде.

Маххулнухлул транспорт гІуцІун буго чанго нусго километраялъул маххул
нухаздасан, жиндир стандартияб колеяби 1435 мм ругеб, ва жинца Ар-Рияд хутІарал
аслиял, ГІарабазул ралъдал квачІалъул рагІалда ругел порталгун хурхинабулеб.

2005 соналъ хІалтІизе биччана проект «Север — Къибла», жиндир хьулалда бугеб
2400 км маххулнухлул лъезе ва жиндир багьа $2 млрд цІикІкІун бахунеб. 2008
соналъул байбихьуда РАГІ (ОАО) «Россиялъул маххул нухал» компаниялъе можоро
ьергьана 520 км халалъи бугеб «Север — Къибла» проекталъул цо бутІа базе,
гьелъул багьа букІана $800 млн. Амма 2008 соеалъул маялде можороялъул хІасилал
нахъе рахъана, гьеб нахъе бахъиялъул гІилла сиясияб бугин рикІкІана РМН-ялъул
(РЖД) президент Владимир Якуниница.

Аэропортазул къдар — 208, гьездаса 73 — бетонналъул роржунел-чІолел мухъалгун,
6-ялъул буго халкъаздагьоркьосеб статус:

2014 соналъул марталда, хІалтІулеб букІана Маккаялъул метрополитен ; рагьизе
хІадурулеб букІана Жиддаялъул метрополитен ва Ар-Риядалъул метрополитен.



https://av.wikipedia.org/wiki/%D0%91%D0%BE%D1%81%D0%BD%D0%B8%D1%8F_%D0%B2%D0%B0_%D0%93%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0

Бо́сния ва Герцегови́на, аббревиатура БвГ (сербгунхорв. , босн. , серб. ва хорв.
Bosna i Hercegovina, BiH) — Къиблаябгун-Бакъбаккул Европаялда, Балканалъул
бащдаб чІинкІиллъиялъул бакътІерхьул рахъалде кколеб пачалихъ.

Халкъалъул къадар — 3,79 млн чи (2013). Ракь — 51,2 азарго км². Севералдасан,
бакътІерхьудасан ва къиблаяб рхъалдасан гІурхъи цо гьарула Хорватиялъулгун,
бакъбаккудасан — Сербиялъулгун, къиблаябгун-бакъбаккудасан —
ЧІегІермегІералъулгун. Къиблаябгун-БакътІерхьуда Адриатикияб ралъадгун тункула
(гІага-шагарго 20 км ралъдал рагІалалъул мухъал). Пачалихъиял мацІал: босниязул,
сербиязул ва хорватиязул. Тахшагьар — Сараево.

Гьеб пачалихъалъул экономика цІакъ хІинцго гурони цебе тІулареб буго;
гьединлъидал гьеб рикІкІуна Европаялъул бищун мискинал пачалихъазул цояблъун,
жинда жаниб цІикІкІараб къадар хІальІуларезул бугеб. Аслиял къватІибехун
бича-хиси гьабулел пачалихъаллъун ккола — Европаялъул пачалихъал, Алмания ва
Россия. ГІарац — марка.

Цитированиялъул гъалатӀ: Для существующих тегов <ref> группы «комм.» не найдено
соответствующего тега <references group="комм."/> или пропущен закрывающий тег
</ref>



https://av.wikipedia.org/wiki/%D0%90%D0%BB%D0%BB%D0%B0%D0%B3%D1%8C%D0%B0%D1%81%D1%83%D0%BB_%D0%B1%D0%B5%D1%80%D1%86%D0%B8%D0%BD%D0%B0%D0%BB_%D1%86%D3%80%D0%B0%D1%80%D0%B0%D0%BB

Аллагьасул берцинал цІарал (гІараб мацІалда أسماء الله الحسنى ) - ккола
ТІадегІанав Аллагьас Къуръаналда рещтІун яги МухІаммад аварагас хІадисалдалъун
нилъеда рицарал Аллагьасул рецц-бакъалъул, хІамд-санаалъул, Аллагь ТІадегІан
гьавиялъул цІарал. Аллагьасда ва Гьесул цІаразда релъараб щибго ва кинабниги
цІар гьечІо, гьезул камилаб, рагІа-ракьанде щвараб мурадгун-магІна цохІо Вати
ТІадав Аллагьасда гурони лъаларо. Гьелда иман лъун, божизе тІадаб буго ва дугІа
гьабулелъул гьел цІараздалъун Аллагьасде ахІи байги беццараб буго.

Гьал гурелги Аллагьасул 99 берцинал цІаралги руго, Гьесда гурого хІакъикъат
лъаларел рикІкІун хІал кІоларел гІемерал камилал сифаталги руго Гьесул,
тІадегІанал цІаралги руго.



https://av.wikipedia.org/wiki/%D0%9E%D1%80%D0%BB%D0%B0%D0%BD%D0%B4%D0%BE%D1%8F%D0%BB%D0%B4%D0%B0_%D1%87%D0%86%D0%B2%D0%B0%D0%B9-%D1%85%D1%8A%D0%B2%D0%B5%D0%B9

Орландоялда чІвай-хъвей - ккола 2016 соналъул 12 июналъ АЦШялъул Флорида
штаталъул Орландо шагьаралда ккараб чІвай-хъвей. 29-сонил гІумруялъул
Америкалъул ватІанчи ГІумар Матиница Pulse абураб гей-клубалда автоматалъ
речІчІун чІвана чанго чи, цинги гъоркьлъалие росана хутІарал гьенир рукІарал
гІадатлъун билълъинчІеб балагьиялъул гІадамал. РечІчІиялъул хІасилалда чІвана 50
чи, ва 53-ялдаса цІикІкІун лъукъана. Хадубккун гьеб бакІалде рачІарал
полициялъулазулгун ккараб цоцаде кьвагьдеялъул хІасилалда гьужум гьабурав чІвана
ва асирлъун ккун рукІарал гомосексуалал эркен гьаруна.

Орландоялда ккараб чІвай-хъвей лъугьана Америкалъул тарихалда жаниб бищун
цІикІкІун гІадамазул рухІ босараб чІвай-хъвейлъун.

Pulse гей-клубалъул минаялда аскІоб речІчІи байбихьана гІага-шагарго 2:00 (EDT).
Гьеб мехалда гІагардаго вукІарав полициялъулас, AR-15 автоматалъулаб винтовкагун
ва пистолетгун вукІарав ГІумар Метинидехун кьвагьун буго жиндихъго букІараб
таманчаялъ, гьеб мехалъ ГІумар клубалде жаниве кІанцІун вуго, ва гьеб лахІзаталъ
гьенир рукІун руго 320 гІадатлъун билълъинчІеб балагьиялъул гІадамал. Гьениб
ГІумарица чІван руго 50 чи ва хутІарал гъоркьлъалие росун руго.

Заман инчІого гьенире гІедегІун щун руго полициялъулал, клубалъул минаялда
жанире ритІун руго кІалъа-басай гьабизе гІадамал. ГІумарица бицун буго, жиндихъ
кьвагьизе хІадурараб кьвагьулеб алат букІин.

ГІага-шагарго 5:00 тІубараб мехалъ къуваталъулаз хІукмо гьабун буго гьужум
байбихьизе. Орландоялъул мэр Бадди Дайерил рагІабазда рекъон, гъоркьлъалие
росарал рукІун руго кІиго батІи-батІияб рахъазда: 5-ялдаса 8-ялде щвезегІан
гомосекал рукІун руго цояб рокъор ГІумаргун, 15-ялдаса 25-ялде щвезегІан —
цогидаб батІа тІураб рокъохун. Полициялъул SWAT абулел хассал къуватаз чармил
автомобилаздалъун батІахун бугеб рукъалъул къед тІезабун буго, ва гьеб рокъор
рукІарал гІадамал эркен гьарун руго. Байбихьун буго ГІумарилгун полициялъулазул
цоцаде кьвагьи. Гьелъул хІасилалда гьев чІван вуго; цо полициялъуласул
хъущкьасан ккараб гулица бетІер лъукъун буго.

Гьужум гьабуна АЦШялъул ватІанчи ГІумар Матиница (ингл. Omar Mir Seddique
Mateen). Гьев гьавун вуго 1986 соналъул 16 ноябралда Нью-Йоркалда.



https://av.wikipedia.org/wiki/%D0%9A%D0%B8%D0%BF%D1%80

Респу́блика Кипр (грек. Κυπριακή Δημοκρατία, тур. Kıbrıs Cumhuriyeti) —
Ракьдагьоркьосеб ралъадалъул бакътIерхьудехун кколеб чІинкІиллъиялъулаб
пачалихъ. 2004 соналъул 1 маялдаса байбихьун Евроцолъиялъул гIахьалчи-пачалихъ.

Официалияб куцалда Кипр Жумгьурияталъ жаниб бачун буго 98 % Кипр
чІинкІиллъиялъул ракьал (хутІараб 2 %-алда кверщел гьабун буго Акротири ва
Декелия абурал бритІаниялъул рагъул базабаз), гьединго аскІар ругел
чІинкІиллъаби Агиос Георгиос, Геронисос, Глюкиотисса, Кила, Киедес, Кордилия ва
Мазаки. ХІакъикъаталда 1974 соналдаса хадуб чІинкІиллъи бикьана лъабго
бутІаялде: чІинкІиллъиялъул ракьазул 60 % кверщел гьабула Кипр Жумгьурияталъул
тІалъиялъ (аслияб куцалда греказ гІумру гьабун бугеб), 38 % — Туркиялъул
Северияб Кипралъул Жумгьурияталъ (аслияб куцалда туркаца гІумру гьабун бугеб),
2 % — БритІаниялъул яргъид гІуцІарал къуватаз. ТСКЖ рикІкІун буго Абхазиялъ ва
Туркиялъ жибго жиндаго чІараб пачалихълъун.



https://av.wikipedia.org/wiki/%D0%93%D0%86%D0%B0%D1%80%D0%B0%D0%B1%D0%B8%D1%81%D1%82%D0%B0%D0%BD

ГӀарабистан яги ГІарабазул бащдабчІинкІиллъи (гӀар. شبه الجزيرة العربية ‎‎) —
Азиялда бугеб бащадабчІинкІиллъи, жиб гьеб материкалъул
къиблаябгун-бакътІерхьудехун кколеб. Гьеб ккола дуниялалдаго бищун кІудияб
бащадабчІинкІиллъилъун — гьелъул ракьул къадар гІага-шагарго 3,25 млн км².

Жакъа ГІарабазул бащадабчІинкІиллъиялда ругел пачалихъаздаса ккола: БахІрайн,
ГІиракъалъул ва Иорданиялъул къиблаял рахъал, Йемен, КъатІар, Кувайт, ГІЦИ,
ГІуман ва СагІудиязул ГІарабия. ГІарабазул бащдабчІинкІиллъиялде гІагарлъухъ
руго: Египет, ГІизраил, Иордания ва Сирия.



https://av.wikipedia.org/wiki/%D0%90%D1%81%D1%82%D1%80%D0%BE%D0%BD%D0%BE%D0%BC%D0%B8%D1%8F

Астраномия (гIурус мацIалда; гIараб мацIалда علم الفلك гIилмул-фалак, ай
зобалазул гIелмуян абулеб) - зобалазул объектазул ва гьезул системаязул
хьвадиялъул, гIуцIиялъул ва хиса-басиялъул хIакъалъулъ бицунеб гIелму, тIубараб
(кинабго) дунялалде щвезегIан. Масъала, астрономиялъ лъазарула Бакъ, Бакъулаб
системаялъул планетаби ва гьезул спутникал, астероидал, "рачIхалатал цIваби"
(каметаби), рортулел цIваби - метеорал, цIваби ва гьезул системаби, цIвабзазда
гьоркьоб бугеб хIур ва газ, туманностал, галактикаби ва гьезул группаби
(скопления), нейтроназул цIваби, "чIегIерал картIал" (гIурус мацIалда - чёрные
дыры) ва гь.ц.

ГIурус мацIалъул астрономия абураб рагIи лъугьун буго грек мацIалъул кIиго
рагIудасан: αστρον (астрон) - "цIва" ва νομοσ (номос) - "закон", ва гьеб
буссинабизе бегьула "цIвабзазул законазул гIелму" абураб магIнаялда. ГIараб
мацIалда гьелде абула علم الفلك - гIилмул-фалак, ай "зобалазул (законазул)
гIелму".

- Созвездияби (чанго цIваялдасан гIуцIарал фигураби) - Зодил сфера - Зодил
координатазул системаби - Заман;

- нилъер Галактика (гIурус: Млечный Путь) - галактикабазул гIуцIи -
галактикабазул эволюция;

- гIурус: красное смещение - гIурус: реликтовое излучение - КIудияб кьвагьиялъул
(гIурус: Большой взрыв) теория - БецIаб (бахчараб) вещество - БецIаб энергия;



https://av.wikipedia.org/wiki/%D0%90%D0%B2%D0%B0%D1%80

МагӀарул мацӀ ялъуни Авар мацӀ буго, Шималияб Кавказалда, Дагъистаналада гӀумру
гьабун ругел 800 азарго ва ЦӀоралда гIумру гьабун ругел - 130 азаргогӀан чиясул
мацӀ. Гьеб буго иберо-кавказияб мацӀ. Цебе заманаялда магӀарул мацӀ букӀун буго
магӀарухъ гӀумру гьабун ругел гьитӀинал тухумазул ва тайпабазул... жидедого
гьоркьоб бо (аскар) бакӀарараб мехалъ бицунеб цо мацӀ. Гьединлъидал гьелде
абулеб букӀана "болмацӀин" яги "бомацӀин" - абун.

Авар мацІ тIобитIун буго, Дагъистаналда, Азарбижаналъу шималияб рахъалда,
Грузиялъул шималиябгун-бакъбаккул рахъалда ва Турциялда гIумру гьабун ругел
магІарулазда гьоркьоб. Россиялда магIарул мацIалда кIалъалезул къадар ахуна —
715 297 чиясде (2010). Гьеб рикIкIеналда гъорлъе рачун руго гІандигун-цез
мацІазда кІалъалел цо чанго росабазул гІадамалги, жодоца кІиабилеб мацІлъун
магІарул мацІ хІалтІизабулеб букІиналъ. Рахьдал мацI бицунеб гIадин магIарул
мацI бицунезул къадар бахуна гIага-шагарго — 703 азар. чиясде (2010).

Гьел гьаракьаздасан байбихьулел цӀаразул предметал, яги гьезул суратал цере ран,
мугӀалимзабаз цӀалдохъабазда малъула битӀун фонемаби рахъизе, лафзал абизе.
ЦӀаразул магӀнаги къосинчӀого, гьел абизеги лъараб мехалъ, рачӀуна гьел
гьаракьазда «форма» ретӀиналде, ай хӀарпаздалъун рихьизариялде. ГӀурус
алфавиталда буго 32 хӀарп. Авар мацӀалъул буго 72 фонема. ЦӀакъго лъикӀ букӀуна
щибаб фонемаялъе цохӀо гӀаламаталдасан гӀуцӀараб гьаркьил халипа – хӀарп бугони.
Амма гьанжесеб нилъер алфавит гӀуцӀараб буго кириллицаялъул кьучӀалда. Гьелдаса
къватӀире раккизе жакъа нилъер рес гьечӀо. Гьединлъидал щибаб фонемаялъе цо
гӀаламаталъул хӀарп бахъизе рес гьечӀолъиялъ тӀамун руго кӀи-кӀи гӀаламатаздасан
13 хасаб хӀарп гӀуцӀизе: гъ, гь, гӀ; къ, кь, кӀ; лъ, тӀ, хъ, хь, хӀ, цӀ, чӀ.
Гьедин авар алфавиталда гӀун буго 44 хӀарп.

КӀирекъарал хӀарпаздалъун рихьизарулелъул, геминатал /къан рахъулел/ алфавиталде
росун гьечӀо. Гьале гьел: кк, кӀкӀ, лълъ /лӀ/, сс, хх, цц, цӀцӀ, чч, чӀчӀ. Гьел
гурелги, руго «в»-ялъул кумекалдалъун рихьизарулел лабиалиял /кӀутӀби
цӀутӀизарун рахъулел/ фонемаби: гв, гъв, гьв, дв, зв, кв, къв, кьв, кӀв, лъв,
св, тв, тӀв, хьв, хъв, хв, цӀв, чв, чӀв, кӀкӀв, чӀчӀв, ккв, ххв.

ХӀисаб гьабеха мугӀалимасда цере чӀарал захӀматал суалазул: алфавиталда ругелги
гьечӀелги гьелгуниял хасал фонемаби битӀун цӀализеги хъвазеги цӀалдохъаби ругьун
гьаризе ккеялъул. Гьезда гьоркьор руго лъабгоги /ккв/, ункъоги /лълъ/, щугоги
/чӀчӀв/ гӀаламатаздасан данде гьарурал хӀарпал. Гьел цӀализеги хъвазеги ругьун
гьаризе бигьалъула алфавиталде босараб 13 хасаб хӀарп хехго ва ургъичӀого битӀун
абизе лъазабун бугони. Гьеб буго шагьаразул школазда бищунго захӀматаб суал.
ЗахӀмалъаби дандчӀвала цо гӀурус хӀарпалъул кьучӀалда гӀуцӀараб авар мацӀалъул
лъаб-лъаб хӀарп букӀиналдалъун /гъ, гь, гӀ; къ, кь, кӀ; хъ, хь, хӀ/. ЛъикӀго
ракӀалдасан лъазегӀан, цӀалдохъаби къосаруна, гьел цӀалулелъул ва хъвалелъул.
Гъ-ялъул бакӀалда /гь/ абула, /гь/-ялъул бакӀалда /гӀ/ цӀалула. Гьедин къосаруна
цогидазулъги. Гьеб ичӀабго хӀарпалде кьезе ккола аслияб кӀвар.

МагӀарулазул гӀезегӀан чагӀи руго батӀи-батӀиял улкабазда. СССР биххун хадуб
гьезиеги нилъееги рес щвана бухьен кквезе, цоцазухъе гьоболлъухъ ине. Цо-цо
мехалда умумузул гӀадат-гӀамалги мацӀги нилъер гӀадамаздаса камилго цӀунунги
лъазабунги буго гьез. Гьаб заманалда интернеталъ цӀикӀкӀарал ресал кьолел
ругелъул, кӀудияб кумек гьабула гьелъ дунялалъул бокьараб бакӀалда гӀумру гьабун
ругел гӀадамазулгун бухьен гьабизе. Гьелъие санагӀалъи букӀине «вацлъиялъулазе»
бокьун буго, бокьарав чияс лъазабизе букӀине, латин алфавитги кьочӀое босун,
магӀарул алфавит гӀуцӀизе. Гьелъ рес кьезе буго бигьаго, киназдаго бичӀчӀулеб
хӀалалъ магӀарул мацӀалда хъвадаризе. Щайгурелъул Турциялда, гӀарабиязул
улкабазда ва цоги-цоги бакӀазда гӀумру гьабулел нилъер миллатцоязда гӀурус
алфавит лъаларо.

ГӀуцӀаралдаса лъагӀел гурони инчӀониги, гӀисинал, амма ракӀчӀарал галабиги
тӀамулаго цебе унеб буго «Вацлъи». Гьел хӀадур руго жидер кьеразулъе лъугьине
бокьарал къабул гьаризе, рагӀудалъун, малъа-хъваяздалъун кумек гьабизе
бокьаразухъ гӀенеккизе.



https://av.wikipedia.org/wiki/%D0%9C%D0%BE%D1%86%D0%86_(%D0%B7%D0%BE%D0%B1)

МоцІ — ккола цого-цояб Ракьул спутник. Планетаялъул бищунго Бакъде гІагараб
спутник, амма Бакъде гІагарал планетабазул Меркуриялъул ва Венераялъул,
спутникал гьечІо. Гьединго гьеб ккола гвангъиялъул рахъалъ кІиабилеб объектлъун
ракьул Зобалда Бакъудаса хадуб ва кІодолъиялъул рахъалъ щуабилеб бакъул
системаялъул спутник. Ракьул ва МоцІрол центразда гьоркьоб бугеб гьоркьохъеб
манзил — 384 467 км (0,002 57 а. р., ~ 30 Ракьул диаметр).

МоцІ ккола жинда тІад инсан вукІараб тІад инсан вукІараб цого-цояб
астрономиялъулаб объектлъун Ракь тун къватІибхун жиб бугеб.



https://av.wikipedia.org/wiki/%D0%9A%D0%86%D0%B8%D1%8F%D0%B1%D0%B3%D0%BE_%D1%85%D0%86%D0%B0%D1%80%D0%B0%D0%BC%D0%B0%D0%BB%D1%8A%D1%83%D0%BB_%D1%85%D1%8A%D1%83%D0%BB%D1%83%D1%85%D1%8A%D1%87%D0%B8

КІиябго хІарамалъул хъулухъчи (гӀар. خادم الحرمين الشريفين‎‎,
Хадимул-ХІаромайни-ш-Шарифайни) — СагІудиязул ГІарабиялъул ханасул тІокІцІар.

Гьеб тІокІцар лъуна Фагьдица 1986 соналъул 27 октябралъ «Гьесул тІадегІанлъи»
абураб тІокІцІаралъул бакІалда. ТахбакІ ирсие щварав ГІабдуллагьицаги гьебго
тІокІцІар хІалтІизабуна.

«КІиябго хІарам» — ккола Маккаялда бугеб ал-ХІарам ва Мадинаялда бугеб
Аварагасул мажгит. СагІидиязул ГІарабиялъул ханзабазде щвелалде гьеб тІокІцІар
хІалтІизабулаан цере Исламияб Халифаталъул рукІарал халифаз, Мамлюказул
пачалихъалъул ва ГІусманиязул империялъул бутІруз.



https://av.wikipedia.org/wiki/%D0%93%D1%8C%D0%B8%D0%BD%D0%B4%D1%83%D1%81%D1%82%D0%B0%D0%BD%D0%B0%D0%BB%D1%8A%D1%83%D0%BB_%D0%BE%D0%BA%D0%B5%D0%B0%D0%BD

Гьиндустаналъул океан — ккола Ракьалъул размералъул рахъалъ лъабабилеб кIудияб
океан, жинца ракьул лъел гъаталъул 20 % кколеб. Гьелъул площадь буго 76,17
миллион км², къадар (объем)— 282,65 миллион км³. Океаналъул бищуг гъваридаб бакІ
буго Яваналъул гвендалда жаниб.

Шималияб рахъалда гьеб тункун буго Азиялда, бакътІерхьул рахъалда — Африкаялда,
бакъбаккул рахъалда — Австралиялда; жанубияб рахъалаъан гьелъулгун гІорхъаби цо
гьарула Антарктидаялъ Атлантикияб океаналъулгун гІорхъаби руго бакъбаккул
рахъалъул меридианалъул 20° бугеб бакІалда; ГІодоцаралъулгун — бакъбаккул
рахъалъул меридианалъул 146°55’ бугеб бакІалда. Гьиндустаналъул океаналъул
бищунго шималияб бакІ буго гIага-шагарго 30° бугеб бакIалда шималияб
гІатІилъиялъул, Пурсазул ралъдал квачІалда жаниб.



https://av.wikipedia.org/wiki/%D0%90%D0%B7%D0%B8%D1%8F%D0%BB%D1%8A%D1%83%D0%BB_%D0%BF%D0%B0%D1%87%D0%B0%D0%BB%D0%B8%D1%85%D1%8A%D0%B0%D0%B7%D1%83%D0%BB_%D1%81%D0%B8%D1%8F%D1%85%D0%86

Гьаб буго Азиялда ругел, жодохъго кверщел-ихтияр бугел ва жал цогидазда рарал
пачалихъазул сияхI.

Россия Азиялъул пачалихъазул сияхІалда гъорлъе бачиналъул сабаб ккола, гьеб
пачалихъалъул цIикIкIунисеб бутIа Азиялда букIин (гьедин бугониги пачалтхъалъул
цIикIкIунисеб халкъ Европаялъул рахъалда буго). Туркияги Хъазахъистанги
европаялъул пачалихъазда гъорлъ рикIкIуна гьеб материкалда кколеб бутIа гьел
пачалихъазул дагьаб букIаниги. ТIубанго яги бутIа европаялъул пачалихъазда
гьоркьоб рикIкIуна Азарбижаналъул ва Гуржиялъул (Европаяллъулги Азиялъулги
гІорхъи по КІудияб Кавказалдасан рикIкIани, гьеб кIиябго пачалихъалъул
цIикIкIунисел ракьал Европаялда ккола), ва ЕЦялде гъорлъе унеб Кипр
жумгуьриятги, но географияб къагIидаялда борцани тIубанго Азиялде гъорлъе унеб.



https://av.wikipedia.org/wiki/%D0%93%D0%86%D0%B0%D1%80%D0%B0%D0%B1%D0%B0%D0%BB

ГӀарабал (гӀар. عرب‎‎) — ГӀарабистаналда ва Дунялалда бищун кӀудиязул цояб
миллат.

Дагъистаналъул гӀелмияб централъул хӀалтӀухъабаз щибаб соналъ тӀоритӀула
батӀи-батӀиял мугӀрузулги, гӀатӀидракьалъулги районазде археографиялъул
экспедицияби. Нилъер магӀарул росабалъ щибаб соналъ аниги тӀадеялдаса тӀаде
цӀикӀкӀун гурого дагьлъулел гьечӀо нилъер рухӀияб бечелъи. Нижеца цӀех-рех
гьабулел жалги руго гӀараб хӀарпаз хъвараб щиб букӀаниги. БукӀа гьеб гӀажамалъ
хъвараб ялъуни гӀараб мацӀалъ хъварабниги. Щай гьедин цӀикӀкӀунеб абун суал
баккизеги бегьула бокьарав чиясул? Щай абуни цебе коммунмистазул заманаялда
гӀадин нижеца щибго жо нахъе босуларо кьеянги гьаруларо. Нилъер гӀадамал
ругьунлъун руго рачӀарал чагӀаз кинабго жо нахъе босиялда. Амма нижеца жакъа
къоялде щвезегӀан абизе кӀола цониги тӀамач нахъе босичӀин изну гьечӀого абун.
Нагагьлъун цощинабго тарихалда хурхараб букӀа ялъуни мацӀалда, гӀадатазда
хурхараб жо батани нижеца копия гьабула гьев бетӀергьанчиясул изнуялдалъун
гӀицӀго. Гьесие бокьичӀони гьабичӀогоги тола. Дир гӀакълуялда рекъон дида кола
гьедин батилин щибаб соналдаса соналде жалго гӀадамал рачӀуна жудорго
бечелъиялъухъ балагьизе рачӀаян гьаризе. Щайгурелъул киназдаго лъалеб гьечӀо
гӀараб алфавиталъ хъвараб жо цӀализе. Гьединлъидал тӀахьазул бетӀергьабазе
жодоего буго кӀудияб интерес щибдай элда хъван бугоян балагьизе. Араб 2008
абилеб соналъул июль моцӀалда ниж щвана Хунзахъ районалде. Гьава-бакъги рекъон
ккечӀого, рикӀкӀад ругел росабалъеги ине санагӀат рекъечӀого нижеца хӀукму
гьабуна цониги цӀияб библиотека батилародаян аскӀоб бугеб ТӀанусире рахине.
Росулъе рачӀунаго тӀоцеве данде карав чиясда цӀехана росдал дибир. Гьес ниж
дибирасухъеги рачана. Ниже къваригӀараб жо лъайдал, гьевго чияс ниж рачана
жиндирго рокъоре. ЦӀарги гьесда букӀана Дибиров МӀухӀамад. Гьес нижеда бицана
гьел тӀахьазул хӀакъалъулъ дагьа-макъабго тарихги. ТӀахьазул бетӀергьанчи вукӀун
вуго гьесулго эмен Дибирасул вас Насрудин (1910 – 1997гг), жиндир мунагьал
чураяв. Жиндирго заманалъ гьев Насрудин вукӀун вуго цӀаларав чи. ТӀоцеве гьев
цӀалун вуго гӀараб гӀелмуялъе жиндирго росулъ ТӀанусив. Хадуб Хунзахъги цӀалун
вуго, гьенисан ун цӀалун вуго Унсоколо районалъул ХъахӀабросулъги. Гьенисан
вусун хадув хӀалтӀун вуго ТӀанусиб росдал имамлъунги. Лъида цеве эмен цӀалулев
вукӀаравали гьай-гьай васасда лъалеб гьечӀо. МухӀамадица бицанихъе Насрудинил
букӀун буго лъикӀаланго кӀудияб библиотека. Эмен хун хадуб, гьел тӀахьал цереса
цере ун, цӀакъ къанагӀатал жал гурони хутӀунги гьечӀо. Гьезда гьоркьоб, бер
речӀарабго дида бихьана цо квералъ хъвараб даптар. Гьеб бугоан гӀажамалъ
хъвараб. Гьелда жанир ругоан гӀемер батӀи-батӀиял вагӀзаби, туркаби, мавлидал.
Гьездаго гьоркьоса бищунго кӀудияб асар дие кьуна тарихияб хъвай-хъвагӀаялъ.
Гьеб бугоан гӀарабал Дагъистаналдеги рачӀун, гьенисан ТӀанусире рачӀиналъул
хӀакъалъулъ хъвараб тарих. Гьеб гӀемер кӀудияб макъалаги гьечӀоан 15 тӀамач
гурони. Дибиров Насрудиницаги гьеб хъван бугоан ТӀанусиса Къебедасул МухӀамад
абулев чиясул тӀехьалдасан. "Гьабги хъвана ТӀанусиса Дибирасул вас Насрудиница
1988 соналъул 5 февралалъ", абун хъванги буго гьелъул ахиралда



https://av.wikipedia.org/wiki/%D0%AD%D1%80%D0%B4%D0%BE%D0%B3%D1%8A%D0%B0%D0%BD,_%D0%A0%D0%B0%D0%B6%D0%B0%D0%B1_%D0%A2%D0%86%D0%B0%D0%B9%D0%B8%D0%BF

Ражаб ТIайип Эрдогъан ялъуни Реджеп ТIайип Эрдоган тур. Recep Tayyip Erdoğan
(1954 - ), - Турциялъул премьер-министр (2003 соналдасан байбихьун), исламияб
ритІухълъиялъул ва цебетІеялъул партиялъул цевехъан.

Ражаб ТIайип Эрдогъан гьавуна 1954 соналъул 26 февралалъ истамбулалъул Бейоглу
мухъалъул Къасымпаша абулеб бакІалда, чІегІер ралъдал рагІалда, ралъдал
хъаравуласул хъизаналда. Турказул «Миллиет» абулеб казияталъул баяназда рекъон,
жиндирго цо кІалъа-басаялда Эрдогъаница бицана, гьесул хъизан ГІачІаристаналдаса
Ризеялде рачІарал ругоян. ГІолохъанлъуда гьес шагьаралъул хІинкъи гьечІел
къватІазда рукІана лимонадал ва булкаби ричулев. 1965 соналъ Эрдогъаница
лъугІизабуна Пийале Паша абулеб байбихьул школа ва 1973 соналъ Истамбулалда
бугеб динияб имамзабазул ва хатІибзабазул лицей. Эйюп абулеб лицеялда экзаменги
кьун диплом щвана.

1976 соналъ гьев лъугьана Истамбулалъул Бейоглу абулеб мухъалда гІолохъанаб
халкъияб хвасаргьабиялъул партиялъул председателлъун. 1978 соналъ гьес лъадилъун
ячана Эмине Гюльбаран. 1980 сон щвезегІан Эрдогъан хІалтІана истамбулалъул
транспортазул организациязда. 1980 соналъул 12 сентябралъ пачалихъалда лъугьана
рагъулаб инкъилаб ва киналниги сиясатиял партиял гьукъун рукІана. 1981 соналъ
гьес лъугІизабуна Мармара Университеталъул икътисадалъул ва бича-хисиялъул
гІелмабазул факультет.

1984 соналда Ражаб ТІайип Эрдогъан лъугьана Бейоглуялда лъикІлъиялъул партиялъул
бутІаялъул председателлъун,ва 1985 соналъ — партиялъул истамбулалъул бутІаялъул
председателлъун, гьединго партиялъул советалъул тІадегІанав гІахьалчилъун.
Гьесул сиясатиял балагьиязе кІудияб асар гьабуна «сиясатияб ислам» абулеб партия
гІуцІцІарав Нежметтин Эрбаканица.

1994 соналъ Истамбулалъул мэрлъун вищана. 1996 соналъ ЛъикІлъи гьабиялъул
Партиялъ гІахьаллъи гьабуна исламияб цолъи гьабиялда, кинго рагъул
инкъилабалдаса хадуб 1997 соналъ гьеб гьукъана, живго Эрдогъан 4 моцІги цІан
туснахъ гьавуна, халкъазда гьоркьоб рагъ-муч багъаризабулеллъун хІукуматалъ
рикІкІарал пикрабазе гІоло.

2001 соналъул июлалда Эрдогъаница гІуцІцІана РитІухълъиялъул ва цебетІеялъул
партия, 2002 соналъ парламенталъулал рищиязда жиб бергьараб. Туснахъ гьавун
вукІиналъ Эрдогъание квал-квал гьабуна премьер-министрлъун вачІине, кинго
ГІиракъалда данде рагъ байбихьидал, АЦШялдехун гьетІараб турказул тІадчагІаз
изну кьуна пачалихъалъул аслиял законал хисизе ва гьелдалъун Эрдогъан вачІана
правительствоялъул бетІералде. Турциялъ хІукму гьабуна жиндирго рагъул къуватал
рехизе, аслияб куцалда курдаз гІумру гьабулеб ГІиракъалъул шималияб рахъалде.
Эрдогъан ккола Турция Евроцолъиялде лъугьиналъул рахъ кколевлъун.

2009 соналъ гІахьаллъана Давосалда букІараб Дунялалъулго икътисадалъул
данделъиялда, гьениб гьесде кутакалда гьужум гьабуна жугьутІазул президент
ШимгІон Пересица, ФилистІиналда данде ГІизраилалъ гьабулеб рагъул рахъги ккун..



https://av.wikipedia.org/wiki/%D0%A8%D0%B0%D0%B3%D1%8C%D0%B0%D0%B4%D0%B0%D1%82

Шагьадат (гӀар. الشهادة‎‎ — хІарпияб нугІлъи гьаби‎; аби (баян)) — цо гурони
гьечIев, вати тIадав Аллагьасда божи ва МухІаммад авараг Аллагьас халкъалде дин
босун витIарав илчи вукIиналда божи. Гьединго шагьада абураб рагIи бачIуна
шагьид абураб магIнаялдаги, ай диналъе гIоло къеркьо хварав чи абураб.

Къокъаб куцалда шагьадаталъул магIна бачIуна гьадин: «Дица нугІлъи гьабула ракІ
чІун, лъан, хІакълъунго жиндие лагълъи гьабизе кколеб щибго гьечІоян, цо вати
тІадав Аллагь гурого, ва дица нугIлъи гьабула, хIакълъунго МухІаммад  —
Аллагьасул халкъалда дин малъизе витIарав авараг вукIиналда». ШигIияз битIулеб
шагьадат батIа бахъула суннияз битIулелдаса, тIаде жубараб «ва ГIалийюн Валийю
Ллагь» - абураб рагIиялъ, ай "ва дица нугIлъи гьабула ГIали Аллагьасул вали
вукIиналда" - абураб. Шагьадат битIи ккола инсанас исламияб дин босиялъе бищун
аслияб шартIлъун. Исламалда жаниб шагьадат битIарав чиясул би тIей хIарамаб
буго.

Шагьадат рикIкIуна тIоцебесеб ва аслияб рукнулъун исламалъул щуябго рукнуялдаса
(бл. исламалъул щуябго рукну). Гьелда жаниб буго исламалъул кIиябго аслияб
тIадкъай, ТIадегIанав Аллагь цо гьави (тавхІид) ва МухІаммад авараг Аллагьасул
халкъалде витIарав чапар вукIиналда божи. Бусурбабаз шагьадат битIула, гIемераб
бакIалда ва къойида жаниб чанго нусго нухалъ. ГIага-шагарго гьеб букIуна щибаб
дугIаялъулъ.

Къокъаб куцалда шагьадаталъул магIна бачIуна гьадин: «Дица нугІлъи гьабула,
Аллагь тун батIияв жиндие лагълъи гьабулеб жо гьечIо ва дица нугIлъи гьабула,
МухІаммад  — Аллагьасул авараг вукIиналда». Цодагь гIатIидго ва камилго гьелъул
магIна бачIуна гьадин: «Дица нугІлъи гьабула ракІ чІун, лъан, хІакълъунго жиндие
лагълъи гьабизе кколеб щибго гьечІоян, цо вати тІадав Аллагь гурого, ва дица
нугIлъи гьабула, хIакълъунго МухІаммад  — Аллагьасул халкъалда дин малъизе ва
кинабниги инсаният къоселалъул бецIлъиялдаса исламалъул нуралде тIоритIизе
витIарав авараг вукIиналда»



https://av.wikipedia.org/wiki/%D0%9C%D0%B0%D0%BB%D0%B0%D0%B8%D0%BA

ЦIарцIар ккун малаикзабазда ракI кин чIезабилеб. Дуца ракI чIезабизе ккола
Аллагьасул гьал хадур рехсарал малаикзаби рукIиналда. Жабраил – вахIюгун
вачIунев; Микаил – ризкъаби рикьулев; Исрапил – Суралъе пулев; ГIизраил – рухIал
росулев. Гьал руго чIахIиял малаикзаби. Гьединго ракI чIезабизе ккола, инсанасул
гIамал хъвалел Ракъиб-ГIатид, хабалъ хIисабсуал гьабулел Мункар-Накир,
алжанжужахI хьихьизе тарал, ГIаршалда сверун тIаваф гьабулел, ГIарш баччулел ва
гьел гурелги цогидал малаикзаби рукIиналдаги.

Дуда малаикзаби рукIин сундалъун лъалеб? Гьел рукIин лъала КъуръанхIадисалъ
бицун, Къуръан-хIадисалда хIакъаб гурого жо букIунарелъул.

Бадруялъул гъазаваталда загьирлъана чIахIиял мугIжизатал. Хирияв аварагас (жинда
ссалат-салам лъеяв) цебесеб къоялъго рихьизаруна мушрикунал чIвазе ругел бакIал,
бусурбабазе бергьенлъи щвезе бугиланги бицана; БетIергьанас азарго малаикги
витIун бусурбабазе квербакъана; асхIабзабазда жидеца кьабилалде чанги
капурчиясул бетIер тIаса къотIулеб бихьана, ай малаикзабаз кьабун ва гь.ц.
Бусурбабазул дугIаялъе жавабги гьабун, тIоцебесеб хIалбихьиялда аскIоб, лъабго
нухалъ капурзабаздаса дагьал ругел бусурбабазе, гIицIго гьезул ракI парахалъизе
рещтIинарурал малаикзаби. Щайгурелъул бергьенлъи Аллагьас кьола, малаикзаби –
сабабал ккола, бергьенлъи букIинабизе гьезда жидедаго кIоларо.



https://av.wikipedia.org/wiki/%D0%9C%D0%B0%D0%B3%D0%86%D0%B0%D1%80%D1%83%D0%BB%D0%B0%D0%BB

Авараз гIумру гьабулеб буго Дагъистаналъул ракьалъул кIудияб бутIаялда.
МугIрузда, ва лъарагIлъиялда (Шурагьиб, Хасавюрт ва гь.ц. мухъазда).
Дагъистаналда гуребги авараз гIумру гьабулеб буго Буртиялъ, Гъалмугъалъ ва
цогидал россиялъул ракьаздаги, ва жеги Азарбижаналда (Билкан, Закатала ва
КъахIиб мухъазда), Хъизихъалда ва Туркиялда.

Закаталаялда нижеца бана кIиго анкьгIанасеб заман. Нижеда дандчIвана гIемерал
батIи - батIиял гIадамал. Ниж щвана гIемерал магIарул росабалъе - ЧIарихъе,
Лъебел-убаялде, КIатIихъе, МацIихъе, Динчиялде, Къабахчолибалде ва гь.ц. Нижеда
бицана гIицIго Закаталаялъулги Билканалъулги - кIиябго районалда 115 азариде
гIунтIун авар халкъ бугилан. Гьеб дагьаб халкъ гуро. Гьединлъидалги батизе
ккола, дир рекIее хIаталдаса ун асар гьабураб жо ккана гьезда жидерго магIарул
мацIги магIарул гIадатги бацIцIадго цIунизе кIун букин. ЦIали ва хъвай-хъвагIай
гьениб къажар мацIалда гурони гьечIо, школалда предмет хIисабалдацин авар мацIги
малъулеб гьечIо, рахьдал мацIалда газета, тIехь, радио гьаниб гьечIо, амма
рокъобги къватIибги бицунеб жо магIарул мацI буго.



https://av.wikipedia.org/wiki/%D0%9F%D0%B0%D1%87%D0%B0%D0%BB%D0%B8%D1%85%D1%8A%D0%B0%D0%BB%D1%8A%D1%83%D0%BB_%D1%85%D3%80%D1%83%D0%BA%D0%BC%D1%83%D1%8F%D0%BB%D1%8A%D1%83%D0%BB_%D0%BD%D0%B8%D0%B7%D0%B0%D0%BC

Пачалихъалъул хӀукмуялъул низам — гьеб буго пачалихъ политикияб куцалда цебеб
бачине хIукуматалъ лъураб форма. Гьелъ чIезабула, пачалихъалъул хIукмуялъул
тIадеганал органал, гьел гIуцIцIиялъул тартиб, гьел хIалтIулеб замана ва
гьединго гьел органазда гьоркьоб хурхен.

Монархия — гьеб буго пачалихъалда жаниб кинабниги пачалихъ цебеб бачунел
хIалтIаби цо чиясе рукIин. Гьединаб пачалихъалъул монарх (хан) хIукмуялде
вачIуна инсудаса хадуб ирсги босун ва ккараб жоялъе халкъалда цебе гьес
ритIухълъи бихьизабизе кколаро.

Республика яги ЖумхIурият — гьеб буго хIукумат бачин, гьеб бачунел тIадегIанал
бутIрул халкъалъ рищулеб система. Гьединаб системаялда вищарав бетIерас жив
вищарав чиясе, ай гражданинасе ккараб жоялъухъ жаваб кьезе ккола.

Республикаби яги ЖумхIуриятал цоцадаса батIа рукIуна, хIукмуялъул кинаб органалъ
пачалихъ цебе бачунеб бугелда бан. Масала цо-цо пачалихъал рукIуна парламенталъ
цере рачунел ва цогиял рукIуна президентас цере рачунел. 



https://av.wikipedia.org/wiki/%D0%9C%D1%83%D1%85%D3%80%D0%B0%D0%BC%D0%BC%D0%B0%D0%B4_%D0%B0%D0%B2%D0%B0%D1%80%D0%B0%D0%B3

МухІа́ммад (гІараб. محمد [mʊħɑmːæd] (i)), 571 соналъул 22 апрелалъ Маккаялда
гьавурав ахирисев авараг. Аллагьас гьесухъе рещтІана вахІйалдалъун Къуръан.
МухІаммад вукІана цеветІурав сиясатчилъунги, рагъул цевехъанлъунги ва гьединго
тІоцебе бусурбабазул умма жинца гІунцІцІаравлъунги. Гьев чІаго вугев мехалда,
тІолабго ГІарабазул бащадабчІинкІиллъи букІана исламалъул ракьлъун.

Исламалда цІаралъе кІудияб кІвар кьола. «МухІаммад» абураб цІаралъул магІна буго
«Жиндие рецц гьабулев», «Реццалъе мустахІикъав». Къуръаналда жаниб гьеб
цІаралдалъун аварагасул рхсей ункъго нухалъ гурони гьабун гьечІо. Къуръаналда
аварагасул бицен гьабун бицунеб бакІазда гьесде абулел руго батІи-батІиял
цІарал: (ан-Наби) - авараг, (Расул) - чапар, (ГІабд) - Аллагьасул лагъ, (Башир)
- рохел бицунев, (Назир) - хІинкъи кьолев, (Музаккир) - ракІалде щвезабулев,
(Шагьид) - нугІлъи гьабулев, (ДагІий) - Аллагьасда гьардолев ва гь.ц.

Аварагасул цІар бахъун хадуб, гьесде «Салла-л-Ла́гьу гІалайгьи ва саллам» (гӀар.
صلى الله عليه وسلم‎‎) -абун салават битІула.

Муъминзабаз аварагасде хитІаб гьабун кІалъалел маехалъ, Абуль-Къасим абун
тІокІцІар ахІун гьабулаан гьесде хитІаб ва авараг чІаго вугев мехалда цо гьесул
гурони букІинчІо гьединаб тІокІцІар. Гьесде данде тущманлъи гьабулел капурзабаз
гьесде Ибн Абу Кабша абун ахІулаан, гьелъул магІна буго Абу Кабшал вас абураб,
Абу Кабша вукІана аварагасул рахьдал эбел ХІалиматил бетІергьанчи.

ИсмагІил аварагасул гІалайгьи ссалам наслуялъул МухІаммад авараг, кутакалда
батІа вахъулев вукІана хутІарал гІарабаздаса, гьесул черхалъул хъахІаб
кьералдалъун. Гьесул заманаялъ рукІарал асхІабзабазул р.гІ. рагІабазда рекъон,
авараг вукІана кІигъажалъан гІебав, гьоркьохъеб халатлъиялъул, кверал ва угъдул
чІахІияв. Гьесул мегеж букІана ризаб, кІалги бералги гІатІидал. Гьодида
кІигъажада гьоркьоб букІана авараглъиялъул хатму (печать).. Гьесул рукІана
халатал берзул тІелхал, гургин ккарал кьунсрул ва халатаб габур.

Исламалъул кІудияв гІалим ва тарихчи Абу ЖагІфар МухІаммад атІ-ТІабарияс
жиндирго «Тариху атІ-ТІабари» абураб тІехьалда хъван буго аварагасул сипаталъул
хІакъалъулъ гьадин:

Аварагасе бокьулаан хъахІаб кьералъул ретІел ретІине. ГІемерисеб нухалда гьес
ретІунаан халатаб горде ва мухъахараб йеменалъул гужгат ва гьединго чалмаги
изарги (тІажуги). Квералда гьес хун букІана баргъич, жинда тІад «МухІаммад —
Аллагьасул авараг» - абун хъвараб. Гьев вукІана вацІцІадав, мискалъул махІ
гьабулаан ва мисвакалдалъун гІусал чурулаан Гьев кІалъаан пасахІатго, къокъго
баянго, цо-цо мехалда лъабго нухалъ такрар гьабулаан бицараб жо, гІадамазда
рекІелъ бессизегІан. Гьев гьоркьо-гьоркьов гьимулаан ва цо-цо нухалъ
велъанхъулаан ва гьесул ракьандаса гІусал рихьулаан.

МухӀаммад авараг Маккаялда гьавуна ГӀабдуллагь инсуе Аминат эбелалъе. Эбелалъул
ургьив вукӀаго гьесул эмен хвана, анлъго сон тӀубан хадуб эбелги хвана.
ХӀалиматица хахизавуна, эбел эмен хун хадув кӀудияв эмен ГӀабдулмутӀалибица
хьихьана, гьев хун хадуса инсул вац АбутӀалибица хьихьана. ГьитӀинаб къоялдаса
нахъе гӀамал тӀабигӀат берцинав, намус бацӀцӀадав, битӀараб гурого бицунарев,
киналго квешал гӀадатаздасаги рекъечӀеб хьвадиялдасаги вацӀцӀадав вукӀана.
КӀикъого сон барав мехалъ Аллагьас гьев Авараглъун гьавуна, расуллъунги витӀана.
Гьев Аллагьасул аварагги расулги вукӀин лъазе Аллагьас гьесие гӀемерал
мугӀжизатал кьуна: моцӀ хъвалхьи, лъималаз, рухӀ гьечӀел жалаз, хӀайваназ
Аллагьасул расул вугилан нугӀлъи гьаби, килщаздаса бодуе гӀураб лъим бакки ва
гь. ц. Гьесие кьурал мугӀжизатазул бищун кӀудияб мугӀжизат ккола хирияб Къуран.
Аллагьасул рахъалдаса Жабраилас босун бачӀун дагьдагь ккун къоло лъабго соналъ
гьесде рещтӀана Къуръан. Гьес Аллагь цо гьавиялде, ай Аллагьасул диналде къоло
лъабго соналъ халкъ ахӀана. Гьесул дин гьукъизеян абун мушрикиназги,
мунафикъзабазги, ягьудиязги, насраниязги гӀемераб дандечӀей гьабуна. Гьесги
гьесул асхӀабзабазги Аллагьасул диналъе гӀоло гӀемераб сабру гьабуна. Гьездаги
капурзабаздаги гьоркьор рагъал ккана. ГӀараб чӀинкӀиллъиялда Ислам тӀобитӀун
хадуб дунялалдаго тӀобитӀизе гьебги биччан камилаб куцалда гьеб дин халкъазда
малъун гӀумруялъул лъабкъоялда лъабго сон тӀубан хадуса гьев хвана, Мадинаялда
вукъизеги вукъана.

МухӀаммад авараг , гьесул эмен ГӀабдуллагь, цинги ГӀабдулмутӀалиб, Гьашим,
ГӀабдулманаф, Къусаййу (Къусай), Килаб, Муррат, КагӀбу, Луаййу (Луай), Гъалиб,
Фигьру (Фигьр), Малик, Назр, Кинанат, Хузаймат, Мудрикат, Ильяс, Музар, Низар,
МугӀад, ГӀаднан.

МухӀаммад аварагасул эбелалъухъан умумузул тартибалъул бицани, гьев ккола
Аминатил вас, Аминатги ккола Вагьбил яс, Вагьбу ккола ГӀабдулманафил вас, гьевги
– Зугьратил вас, Зугьратги – Килабил вас. Гьев Килабилъ хирияв Аварагасул
эбелалъулги инсулги кӀиябго насаб жубала. Гьаб ккола, тарихалъул гӀалимзабиги
насаб лъалел гӀалимзабиги – киналго тӀад рекъараб, гьесул умумузул тартиб.
Гьаниса тӀадехун рехсараб насабалда сверухъ хилаф буго. Амма киналго
тӀадрекъараб хӀукму ккола МухӀаммад аварагасул насаб Ибрагьим аварагасул вас
ИсмагӀил аварагасда хурхараб букӀиналда. Гьесул киналго умумул рукӀана
тавхӀидалда, ай, Аллагь цо гьавулеллъун, хъанчие лагълъи гьабулареллъун.
(«ФатхӀул гӀалам» т. 1, гьум. 152). Гьесул умумул, инсухъан рукӀа, эбелалъухъан
рукӀа, киналго рукӀана жидер заманалъул бищун къимат-къадру бугел, заманалда
рекъон, шаргӀияб магьари лъун гурого, жал данделъичӀел, зина гьаби гӀадал квешал
пишабаздаса жал цӀунарал. Хириясул хӀадисалда буго: «Дун загьирлъана
никахӀалдалъун, дун загьирлъичӀо зинаялдалъун, Адамидаса байбихьараб дир
эбел-инсухъе щвезегӀан дун, умумуз магьариги лъун, загьирлъана» - абун (Ибну
ГӀадди, ТӀабарани).



https://av.wikipedia.org/wiki/%D0%9B%D0%B8%D0%BD%D0%BA

Ли́нк яги Ссы́лка — документ яги гьелъул бутIа идентифицировать гьабулеб
хъвай-хъвагIай. ХIалтIизе гьабула цо документ цоги документгун бухьизе яги
гьезул бутIаби цоцалълъ рухьизе. ЦIурабги гIаммабги идентификация гьабула
мактабазул хъвай-хъвагIазда.

Гьединго хIалтIизе гьарула терминал жанисеб линк (документалъул цоги бутIагун
бухьен гьабулеб) ва къватIисеб линк (цо документ цогидабгун бухьине гьабулеб).

Ссылки как средство указания на источник приводимой информации существуют и в
устной речи, и на письме ровно с тех пор, как эти самые средства передачи
информации появились. Особенность ссылки — её краткость: не требуется приводить
часть текста (цитировать), а достаточно лишь указать источник.

Наибольшее развитие система ссылок получила в такой отрасли книжного дела, как
словари и энциклопедии. Например, в предисловии к Большой советской энциклопедии
(3-е изд., 1969—1978) указывается: «Для облегчения читателю нахождения
необходимых сведений в Энциклопедии применяется система ссылок. Название статьи,
на которую даётся ссылка, набирается курсивом». Таким образом, зачастую ссылки
для облегчения поиска набираются отличным от основного текста шрифтом.

Принципиально новое слово в практике использовании ссылок было сказано в 1991
году с изобретением сотрудником Европейской лаборатории физики элементарных
частиц (CERN) Тимом Бернерсом-Ли идеологии World Wide Web, или Всемирной
паутины — совокупности веб-страниц с различным, в том числе мультимедийным
контентом и, главным в контексте данной статьи, — гиперссылками, что, как пишет
Интернетско-русский разговорник, вообще «является фундаментальным свойством
веб-страниц». Причём ссылкой в данном случае «может являться не только некоторая
часть текста, но и картинка или ее часть».

Главным отличием простой «текстовой» от гиперссылки является то, что щёлкнув
мышью по последней, вы моментально сможете просмотреть источник информации, на
который ссылается автор статьи или сайта. При этом полностью исключаются
утомительные поиски литературы, хождение по библиотекам и многочасовое вдыхание
книжной пыли — оригинал можно прочесть через считанные секунды после «клика».

В последние годы Интернет вообще и ссылки в частности становятся предметом
философских исследований. В частности, итальянский семиолог, писатель и философ
Умберто Эко в одной из своих лекций, прочитанной на экономическом факультете МГУ
20 мая 1998 года, высказал идею, что «Если телевидение, ориентирующее на
зрительный образ, ведёт в конечном счёте к упадку грамотности, то компьютер, так
или иначе предполагающий работу со словами (чтение строк на экране, ввод данных,
общение в чатах), реанимирует умение работать с печатными текстами».

Кандидат философских наук, доцент В. А. Емелин, опираясь на идеи Эко, указывает:



https://av.wikipedia.org/wiki/%D0%9B%D0%B5%D0%BD%D0%B8%D0%BD,_%D0%98%D0%BB%D1%8C%D1%8F%D0%BB_%D0%92%D0%BB%D0%B0%D0%B4%D0%B8%D0%BC%D0%B8%D1%80

Ильичил Владимир Ленин (Ульянов) (гІурус. Владимир Ильич Ленин). Гьавуна 22
апрелалъ 1870 соналъ, Симбирскалда) - хвана 21 январалъ 1924 соналъЛенинскиял
Горкабазда, Москваялъул губерниялда).

Ильи́чил Влади́мир Улья́нов (ургъараб цIар - Ле́нин) — ГӀурус империялъул ва
гьединго СССРалъул пачалихъияб ва политикияб хъулухъалъул хIалтIухъан,
революционер, Россиялъул (большевиказул) социал-демократияб хIалтIухъабазул
партия гIуцIцIарав чи, 1917 соналъул Октябрьскияб революциялъул цIевехъан ва
гьеб цIебе билъине гьабурав чи, хIукуматалъул халкъиял комиссаразул шураялъул
председатель, тIоцебе тIолабго гIаламалъул тарихалдаго жаниб социалистическияб
пачалихъ гIуцIцIарав чи.



https://av.wikipedia.org/wiki/%D0%9A%D0%B0%D1%82%D0%BE%D0%BB%D0%B8%D1%86%D0%B8%D0%B7%D0%BC

Католици́зм, яги католиклъи (лат. catholicismus бачІана грек. καθολικός
рагІиялдасан — «киназего гІаммаб», «киналдаго данде кколеб») — христианлъиялъул
гІемерисел гІадамал нахъ рилълъараб (гІага-шагарго 1 миллиардги 229 миллионги чи
2012 соналъул баяназда рекъон) мазгьаб (гІаркьел), жиб баккраб нилъер
рикІкІеналъул I азарсоналъ БакътІерхьул Римазул империялъул ракьазда. Гьеб
мазгьабалъ жибго рикІкІуна гІицІго гьеб кколин — ГІиса МасихІица кьучІ лъун
бетІерлъи гьабураб мазгьаб-ан. Жакъа заманаялда жаниб Католикияб килисаялъул
бетІерлъун ккола Рималъул Папа, жив Папал БакІалъул ва Рималда бугеб
пачалихъ-шагьар Ватиканалъулги бетІерлъун кколев.



https://av.wikipedia.org/wiki/%D0%98%D0%BD%D1%81%D0%B0%D0%BD%D0%B0%D1%81%D1%83%D0%BB_%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB_%D0%B3%D3%80%D0%B5%D1%8F%D0%BB%D1%8A%D1%83%D0%BB_%D0%B8%D0%BD%D0%B4%D0%B5%D0%BA%D1%81

Инсанасул потенциал гӀеялъул индекс (ИПГӀИ) — ккола, щибаб лъагІалида киналниги
пачалихъазда ругел халкъазул гІумруялъул уровень, гьезул гьоркьохъеб гІумру,
гьезул лъаялъул даража, лъавукълъиялъул къадар ва гьединго гьел халкъазул
паракъатлъи бихьизабулеб роцен. Бищун цебе гьеб роценалъе кьучІ лъуна
1990 соналъ пакистанияв МахІбубул ХІакъ абулев чиясул бетІерлъиялда гъоркь
букІараб экономистазул къокъаялъ. 1990 соналдасан байбихьун, ЦМГІялъул щибаб
лъагІалида жаниб тІобитІулеб инсанасул потенциал цебе тІеялъул отчеталда
лъазабула гьеб лъагІалида жаниб дунялалдаго бугеб ИПГӀИ.



https://av.wikipedia.org/wiki/%D0%A5%D1%8C%D1%83%D0%BD%D0%B4%D0%B0%D1%81%D0%B5%D0%B1_%D0%9A%D0%B0%D0%B2%D0%BA%D0%B0%D0%B7

Шима́лияб Кавка́з — ккола жакъа къоялда жаниб Россиялъул федералияб гІуцІиялда
гъорлъ бугеб, Каспий ва ЧІегІер ралъадазда гьоркьоб бугеб кІудияб ракь. Гьеб
ккола жакъасеб Россия Федерациялъул жанубиябгун-бакътІерхьул рахъалда бугеб
пачалихъияб гІурхъи лъугІулеб бакІ.

1917 соналъул ноябр моцІалъ, Дагъистаналъул ва Терек областалъул мугІрузул
бутІабазда, Хьундасеб Кавказалъул ва Дагъистаналъул цолъарал мугІрузул халкъазул
цолъиялъул централияб комитеталъ лъазабуна МугІрузулаб республика. Гьебго
хІукмуялдалъун Централияб Комитеталъ, Хьундасеб Кавказалъул ва Дагъистаналъул
цолъарал мугІрузул халкъазул цолъиялъе кьуна МугІрузул ХIукумат абураб цІар.
1919 с. иххдал Дагъистан ккуна генерал Деникинил къуватаз, ва гьелдаса хадуб
МугІрузул Правительствоялъ лъазабуна жодор хІалтІи чІезе тей ва гьеб Тифлисалде
бахъана.



https://av.wikipedia.org/wiki/%D0%9C%D0%B0%D1%81%D0%B8%D1%85%D0%86_%D0%B3%D1%8C%D0%B0%D0%B2%D0%B8

МасихІ гьави яги ГІиса гьави (гІур. Рождество́ Христо́во) — ккола насраниязул
гІидаздаса цояблъун, Марям ГІазраица МасихІ гьавураб къо кІодо гьабиялъул
мурадалда тІобитІулеб.

Гьеб ккола насраниязул аслиял байрамлъун ва гьеб кІодо гьабула МасихІ гьавиялъул
кІал кквеялъул 40-го кІал ккун хадусеб къоялъ. Байтул Макъдисалъул, ГІурусазул,
Гуржиязул, Сербазул православияял килисабаз, ва гьединго Украиналъул
греказулгун-католиказул килисаялъ гьеб кІодо гьабула 25 декабралъ (7 январалъ)
юлианияб календаралда рекъон. КъустІантІиниялъул ва хутІарал православиял
килисабаз кІодо гьабула 25 декабралъ цІиябюлианияб календаралда рекъон.



https://av.wikipedia.org/wiki/%D0%94%D0%B8%D0%BC%D0%B8%D1%88%D0%BA%D1%8A

Димишкъ (гӀар. دمشق‎‎, «Дима́шкъ») - ккола Сириялъул тахшагьар ва Алеппоялдаса
хадуб бищун кIудияб Сириялъул шагьар. Димашкъ ккола бищунго некIсиял
шагьараздасан — тIоцебе рехсана нелъер эраялдаса 2500 соналъ цебе. Гьединго
Димашкъ буго Леванталъул (фр. Soleil levant — «бакъ бакки», гIадатияб гIурус
мацIалда — Обетова́нная земля́) динияб ва культураялъул центр. Ва жеги гьеб
рикIкIула Шамалъул тахшагьарлъун.

Димищкъалъие кьучI лъураб заман мухIканго лъалеб гьечIо. ГIараб тарихчи Ибн
Асакирас (XII гIасру) чIезе гьабулеб буго НухI авараг(гIалайгьи салам) жиндирго
гамида хвасарлъараб мехалдаса ракьалдаго тIоцебе къедалъе кьучI гьанибе
лъунилан. Ва гьесго чIезе гьабулеб буго шагьаралъе кьучI лъураб заман - нелъер
эраялдаса IV гIасруялъ цебе..

ГIемерисел гIадамал бусурманал-суннитал ккола. Насраниял ккола шагьаралъул 10%.
Димишкъалда буго 2000 мажгит.

Рии букIуна шагьаралда багIарарабги бакъварабги. ЦIадал къанагIат гурони раларо.
ЛъагIалида жаниб гьаниб бараб цIцIадалъул къадар 130 мм бахуна, гьебги
гIемерисеб хасало. Гьоркьо-гьоркьо хасало гIазуги базе бегьула. Гьаниб
гьуразулъ(ай январ) моцIцIалъул гъоркьохъеб температура +27,3 °C бахуна.



https://av.wikipedia.org/wiki/%D0%A7%D0%86%D0%B5%D0%B3%D0%86%D0%B5%D1%80%D0%BC%D0%B5%D0%B3%D0%86%D0%B5%D1%80

ЧІегІермегІер (Шаблон:Lang-me) — Европаялъул къиблаябгун-бакъбаккул рахъалдехун
кколеб пачалихъ.

Гьеб чурула Адриатикияб ралъдал лъеца ва ракъдадасан гьелъулгун гІорхъи цо
гьабула Хорватиялъ бакътІерхьудасан, Босния ва Гьерсекалъ —
севергун-бакътІерхьудасан, Сербиялъ — севергун-бакъбаккудасан, цо-цояз гурони
рикІкІинчІеб Косово Жумгьурияталъ — бакъбаккудасан ва Албаниялъ
къиблаябгун-бакъбаккудасан.

Жибго жиндаго чІейи щвана 2006 соналъул 3 июналъ. ГьелделъагІан гьеб гъорлъе
унан Сербиялъул ЧІегІермегІералъул пачалихъияб союзалде. 2010 соналъ гьелъие
щвана Евроцолъиялде пачалихъ-кандидат статус.

ЧІегІермегІералъул тахшагьар ва бищун кІудияб шагьарлъун ккола — Подгорица.
Исторической и культурной столицей является город Цетине.



https://av.wikipedia.org/wiki/%D0%A1%D1%83%D0%BB%D0%B0%D0%B9%D0%BC%D0%B0%D0%BD%D0%B8%D0%B5_(%D0%BC%D0%B0%D0%B6%D0%B3%D0%B8%D1%82)

Сулаймание́ мажгит (тур. Süleymaniye Camii) — кІвар букІиналъул рахъалъ
кІиабилеб ва размеразул рахъалъ тІоцебесеб бакІалда бугеб (кІвар букІиналъул
рахъалъ тІоцебесеб — СултІан АхІмадил мажгит), 5000 муъминчиясе жаниб как базе
бакІ гІолеб Истамбулалъул некІсияб рахъалъул Вефа мухъалда бугеб мажгит.

Мажгит бана СултІан Сулайман Къанунчиясул амруялдалъун, 1550—1557 соназ Синан
абулев архитекторас. Къубаялъул борхатлъи 53 метр, диаметр 26,5 метр, гьедин
букІиналъ борхатлъиялъул рахъалъ цебе ккола гьеб амма гІеблъиялъул рахъалъ Айя
София мажгиталдаса нахъе ккола.

Мажгиталда буго ункъго михІмар. АскІор руго хІамамал, мадраса, богорукъал,
мактабаял ва моцІрода хадуб хал кколеб бакІ, гьединлъида гьеб кинабгогун цадахъ
мажгит рикІкІуна шагьаралъул цо бутІаялъул гІанасеб площад бугеб комплекслъун
(мужаммагІ). Мажгиталда жаниб гвангъи ва нур лъикІаб буго — 136 гордухъан жанибе
канлъи бачІуна.

Мажгиталъул азбаралда руго хобал, гьенир рукъун руго живго Сулайман СултІанги ва
гьесул хирияй лъади Роксоланаги. Цо-цо баяназда рекъон, мажгит дагь-дагь ккун
Меседил лълъар абулеб заливалда жанибе хъущтІулеб буго.



https://av.wikipedia.org/wiki/%D0%A1%D0%B0%D0%B3I%D1%83%D0%B4%D0%B8%D1%8F%D0%B7%D1%83%D0%BB_%D0%93I%D0%B0%D1%80%D0%B0%D0%B1%D0%B8%D1%8F

СагIудиязул ГIарабия яги СагIудиязул ГIарабазул Къираллъи (гIараб
мацIалда:المملكة العربية السعودية; al-Mamlakah al-ʻArabīyah as-Saʻūdīyah), ккола
гIарабазул бащдабчIинкIиллъиялда бугеб пачалихъ. СагIудиялъул гIорхъода руго,
Кувейт, Имиратал, Иордания, ГIиракъ, КъатIар ва Йемен хIукуматал. Гьединго
СагІудиялъул ракьал чурула ГІарабазул ралъдал квачІалъ севергун-бакъбаккудасан
ва БагІараб ралъдаца — бакътІерхьудасан. Жакъа къоялда жаниб, СагIудиялъул
гIадамазул къадар бахуна 27,136,977 миллион чиясде. Бусурбабазул къадар бахуна
99,9 % ялде. СагIудиялъул тахшагьар - Ар-Рияд буго.

СагIудиязул ГIарабиялде гьединго абула «КІиябго хІарамалъул ракь» - абун, гьениб
Маккагун Мадина букІиналъ. Гьеб пачалихъалъул къокъаб цІар гІараб мацІалда —
ас-СагІудия (гӀар. السعودية‎‎) - абун буго.

ЦІакъ цІикІкІараб нартил нахърателалгун СагIудиязул ГIарабия ккола — Нарт
къватІибе кьолел пачалихъазул гІуцІиялъул аслияб пачалихълъун. 2009 соналъ гьелъ
кІиабилеб бакІ ккун букІана (Россиялдаса хадуб) нарт бахъиялъе ва гьеб къватІибе
кьеялъе. СагІудиязул къватІибехун бугеб бича-хисиялдаса 95 % ккола нарт
къватІибе кьеялъ ва гьебги ккола пачалихъалъул хайиралъул 75 %.

Гьанжесеб СагIудиязул ГIарабиялъул ракь ккола — гІарабазул къабилабазул тарихияб
ватІанлъун, байбихьуда сеергун-бакъбаккуда жодоца гІумру гьабулел рукІарал, ва
н.р. цебе II азарсоналъ жодоца ГІарабистаналъуд киналниги ракьазда кверщел
гьабурал.

Нилъер рикІкІеналда цебе I азарсоналдсан байбихьун бащдабчІинкІиллъиялда
къиблаяб рахъалда рукІана МагІиналъул ва Сабаалъул къиралнлъиял, ва гьезул нухда
ругел бича-хисиялъул центразул хІисабалда лъугьана некІсиял ХІижазалъул
шагьарал — Макка ва Мадина.

VII гІасруялъул байбихьуда Маккаялда МухІаммад аварагас байбихьана исламалде
гІадамал ахІизе. 622 соналъ гьес гьижра гьабуна Ясрибалде (Мадинаялде),
хадубккун къуватаб ва цебе тІураб исламияб пачалихълъун жиб лъугьараб. 632 - 661
соназде щвезегІан Мадина букІана Исламияб халифаталъул тахшагьарлъун ва
халифазул чІейбугеб бакІлъун.

МухІаммад аварагас Ясрибалде гьижра гьабуралдаса хадуб, 622 соналъ МухІаммад
аварагасул бетІерлъиялда гъоркь бусурбабаздаги ва гьенир рукІарал бакІалъул
гІарабазул тухумаздаги ва жугьутІаздаги гьоркьоб къотІи-къай хъван букІана.

632 соналъ Мадина тахшагьарлъунги ккун гІуцІана Исламияб халифат, ва гьелъ жаниб
бачун букІана кинабниги гІарабазул бащдабчІинкІиллъи. КІиабилев халиф ГІумар ибн
ал-ХатІтІабил заманалде (634), киналниги жугьутІал къватІире ккезарун рукІана
ХІижазалдаса.

XVI гІасруялда турказ байбихьана ГІарабистаналда кверщел гьабизе. 1574 соналде
ГІусманиязул империялъ султІан Салим II бетІерлъиялда гъоркь тІубанго бахъана
ГІарабистан. СултІан МахІмуд I-сул (1730—1754) сиясияб загІиплъиялдасан
мукагІатлъиги босун, гІарабаз байбихьана тІоцересел галаби гьаризе жалго
жододаго чІараб пачалихъияб низам гІуцІиялъе. Гьеб заманаялда бищун къадро бугел
хъизамаллъун ХІижазалда рукІана СагІудиял ва Рашидиял.

СагІудиязул пачалихъ баккана 1744 соналъ ГІарабистаналъул централияб икълималда.
Ад-ДиргІийя шагьаралъул хІаким МухІаммад ибн СагІуд ва исламияв гІалимчи
МухІаммад ибн ГІабдул Вагьгьаб цолъана кутакаб ва гъункараб пачалихъ гІуцІиялъул
мурадалда. Гьеб, XVIII гІасруялъ цолъараб гІуцІиялъ авал лъуна дакъа къо
щвезегІанги хІукмуялда ругел СагІудиязул тухумалъе. Цо дагьабго заманаялдасан
гІолохъанаб пачалихъалде хІал гьабизе лъугьана ГІусманиязул империялъ, жодорго
къиблаяб рахъалда бугеб гІорхъода гьел къуватлъизе бокьичІого ва гьез Маккагун
Мадина бахъиялда ццимги бахъун. 1817 соналъ гІусманиязул
султІанасГІарабистаналде МухІаммад ГІали Пашал бетІерлъиялда гъоркь аскар
битІула, ва гьез щущухъ биххизабула Имам ГІабдуллагьил аскар. Гьединаб куцалда,
ТІоцебесеб СагІудиязул пачалихъ хутІана 73 соналъ.

Гьанже гІун бачІунеб букІараб гІарабазул пачалихъ турказ щущахъ биххизабиялде
балагьичІого, 7 сонидасан (1824 соналъ) Ар-Риядалда тахшагьаргун гІуцІула
КІиабилеб СагІудиязул пачалихъ. Гьеб пачалихъ хутІана 67 соналъ ва щущахъ
биххизабула СагІудиязул церегосел тущбаби — Рашидиязул тухумалъ. СагІудилазул
хъизан лъутизе ккун лъутула гьеб мехалъ Кувейталде.

1902 соналъ 22 сон барав СагІудиязул хъизаналдаса ГІабдул ГІазизица ккола
Ар-Рияд, ва Рашидиязул тухумалдаса гьелъул вукІарав амирги чІвала. 1904 соналъ
Рашиди тухумалъулаз ГІусманиязул империялдаса кумек тІалаб гьабула. Гьез жаваб
гьабун жодорго аскар гьенибе битІула, амма гьаб нухалъ къун нахъе ине ккола.
1912 соналъ ГІабдул ГІазизица тІубанго Нажд икълим кверде босула. 1920 соналъ,
ингилизазул кумекалдалъун, ГІабдул ГІазизица тІубанго Рашидиязул тухум
лъугІизабула. 1925 соналъ Макка кверде босула. 1926 соналъул 10 январалъ ГІабдул
ГІазиз ибн ал СагІуд ХІижазалъул ханлъун лъазавула. 1927 соналъ КІудабритІаниялъ
СагІудиязул ханлъи жибго жиндаго чІараблъун рикІкІуна. Цо чанго сонидасан
ГІабдул ГІазизица ГІарабистаналъул хутІарал ракьалги кверде росула. 1932
соналъул 23 сентябралъ Нажд ва ХІижаз цогьаруна, СагІудиязул ГІарабия абураб цо
пачалихъалда жанир. Живго ГІабдул ГІазизги лъугьана СагІудиязул ГІарабиялъул
ханлъун.

1938 соналъул марталда СагІудиязул ГІарабиялда ратан нарт бахъизе бегьулел
бакІал. КІиабилеб дунялалъул рагъ байбихьи сабаблъун нарт бахъи байбихьичІо
гІицІго 1946 соналъ гурого. Нарт лъугьана пачалихъ цебетІеялъе сабалъун.

ГІабдул ГІазизида хадув къираллъун вачІана гьесул вас СагІуд. Гьес ургъичІого
бачунеб букІараб жанисеб сиясаталъ, пачалихъалда инкъилаб ккеялде бачана, СагІуд
лъутана Европаялде, хІукму бачІана гьесул вац Фейсалихъе. Фейсалицин абуни
гІемераб хІалтІи гьабуна пачалихъ цебетІеялъе. 1973 соналъ, Фейсалица Байтул
Макъдис бусурбабазухъе буссинабизегІан, сагІудиялъул нарт къватІибехун
биччаларин абун гьев чІедал, гъарбиял пачалихъаз гьев чІвазе тІамана гьесул
вацасул вас. Ва гьесдаса хадув хІукмуялде вачІана гьесул вац Халид. Гьесдаги
хадув Фагьд, 2005 соналъ — ГІабдуллагь, ва 2015 соналъ — Салман.

2011 соналъул 10 марталъ Ал-КъатІиф шагьарлда полициялъулаз ярагъ хІалтІизабуна,
хІукуматалда данде рахъин сабалъун жанир тІамурал шигІиял къватІире риччаян
митингал гьарурал шигІиязда данде ва гьелъул хІасилалда лъабго шигІияв чІвана.

2011 соналъул марталъул авалалдасан байбибхьун СагІудиязул ГІарабиялда Жанисел
ишазул министерлъиялъ митингал гьукъун руго. Гьеб мехалъ полициялъе хІукъукъал
щвана бокьараб куцалда митингалде рахъаразда дандечІей гьабизе.

2011 соналъул 4 октябралъ багъа-бачари лъугьана Бакъбаккул икълималда, аслияб
куцалда шигІияз жаниб гІумру гьабулеб бугеб. СагІудиялъул тІадчагІаз рикІкІунеб
буго, гьеб хІалуцин къватІисанхун, хасго Ираналдасан бачІине бугоян.

СагІудиязул ГІарабиялъул пачалихъияб гІуцІи чІезабула Ханлъиялъул Аслияб
къануналъ, СагІудиязул ГІарабиялъул хІукмуялъул аслияб низам абун жинда цІар
бугеб, ва жибги къабул гьабураб 1992 соналда. Гьелда рекъон СагІидиязул ГІарабия
ккола тІубараб ханлъилъун, жиб цебе бачунеб тІоцевесев хан ГІабдул ГІазизил
лъималаз ва лъималазул лъималаз. Къануналъул кьучІое босун буго исламиял
хІукмаби.

Пачалихъалъул бетІерлъун вуго хан. Гьаб сагІаталда пачалихъалъул хІукмуялда вуго
ханлъиялъе кьучІ лъурасул вас Салман ибн ГІабдул ГІазиз Ал СагІуд. Пачалихъалъул
кІвар бугел буюрухъал хъвала гІалимзабазулгун данде бан хадуб. Ханасе
мутІигІлъула киналниги хІукмуялда ругел.

Буюрухъ тІобазабиялъулаб хІакимлъи гІуцІун буго министерзабазул Шураялдасан,
премьер-министерасдасан, гьесул тІоцевесев наибасдасан ва къого министерасдасан.
Киналниги министерзабазул хъулухъал рикьун руго ханасул хъизаналъул гІадамазда
гьоркьоб.

Къанун бахъиялъул хІакимлъи чІезабун буго — Мажлису Шураялдасан. Мажлису
Шураялъул киналниги 150 гІахьалчи, тІамула ханас ункъго сонил болжалги цІан.

Диваналъул хІакимлъи ккола диниял диваназул система, ТІадегІанаб диваналъул
шураялъ рихьизарураздасан ханас рищарал къадияца хІукму гьабулеб. ТІадегІанаб
диваналъул шураян абуни гІуцІун буго 12 чиясдасан, гьелги рихьизарула живго
ханас.

СагІудиязул ГІарабия бикьун буго 13 административиял округазде (гӀар. المناطق
الإدارية‎‎: almnat aladarih), имиратал яги минтІакъаби (mintaqat, цолъул
формаялда — mintaqah):

СагІудиязул ГІарабиялъул 88 % халкъалъул шагьаразда гІумру тІамун руго. Бищун
кІудияб шагьар, ханлъиялъул тахшагьар, гьелъул сиясияб, маданияб (диниял бакІал
рикІкІинчІого) ва гІелмияб центрлъун ккола — Ар-Рияд жинди жаниб 4 млн чи вугеб.
Жидда — пачалихъалъул кІиабилеб кІудияб шагьар, гьелъул «экономикияб тахшагьар»,
БагІараб ралъдада кІвар бугеб порт. Макка ва Мадина, пачалихъалъул бищун
чІахІиял шагьарал гурелги, гьел ккола СагІудиязул ГІарабиялъул ва тІолабго
исламияб дунялалъул къадро тІадегІанал шагьаралъун.

СагІудиязул ГІарабиялъ ккола гІага-шагарго 80 % гІарабазул
бащдабчІинкІиллъиялъул. Пачалихъалъул миллиял гІурхъалаби чІванкъотІун
рихьизарун рукІунгутІиялъ, чІванкъотІун СагІудиязул ГІарабиялъул ракьалъул
къадар чІезабун гьечІо. Расмиял (официалиял) баяназда рекъон гьеб бахунеб буго 2
217 949 км², цогидал баяназда рекъон — 1 960 582 км² - 2 240 000 км². Кин
бугониги, СагІудиязул ГІарабия ккола ракьазул рахъалъ дунялалда 13-еб пачалихъ.

Пачалихъалъул бакътІерхьуда, БагІараб ралъдал рагІалда тІарадасан аххаде
щвезегІан руго ал-ХІижаз абураб кьурабазул рахас. къиблаябгун-бакътІерхьуда
кьурабазул борхалъи бахуна 3000 метраялде. Гьениб буго курорталъулаб мухъ Асир,
жиндир гІурччинлъиялъ ва тамахаб гьаваялъ туристал жинца тІаде цІалеб.
Бакъбаккул рахъин абуни, тІубанго бахчун буго салул авлахъаз. Къиблаяб рахъ ва
къиблаябгун-бакъбаккул рахъ тІубанго ккун буго РубгІ ал-Хали салул авлахъалъ,
гьенибго буго Йеменлъулгун ва ГІуманалъулгун гІурхъалабиги.

СагІудиязул ГІарабиялъул цІикІкІунисеб ракьал ккун руго салул авлахъаз, ва
гьениб гІумру тІамен руго батІи-батІиял тухумазул гІалхул гІарабал. Аслияб
халкъин абуни гІумру тІамун руго чІахІиял шагьаразда ва гьел сверун, аслияб
бакъбаккуда яги бакътІерхьудахун, ралъдал рагІалда.

СагІудиязул ГІарабиялъ гьава цІакъго бакъвараб буго. ГІарабазул
бащдабчІинкІиллъи ккола — Ракьалда гІемер гьечІел бакІаздаса цояблъун, риидал
багІари чІечІого 50 °C эххедезун бахунеб. ГІазу бала гІицІго Жизаналъул
мугІрузда, пачалихъалъул бакътІерхьуда, ва кидалго гуреб гьебги балеб. Январалъ
гьоркьохъеб температура букІуна шагьаразда 8 °C - 20 °C, салул авлахъазда 20 °C
- 30 °C.

СагІудиязул ГІарабиялъул экономика бараб буго нартил касбоялда, ва гьеб бахуна
пачалихъалъул гІаммаб жанисеб продукталдаса 45 %. Бюджеталъул харжалъул 75 % ва
къватІибе кьолеб экспорталъул 90 % ккола нартилпродуктаздаса.

2005 соналъул декабралда СагІудиязул ГІарабия лъугьана ТІолгодунялалъул
бича-хисиялъул гІуцІиялде.

КъватІибехун бичи (экспорт) (2008 сон) — 310 млрд доллар: нарт ва
нартилпродуктал. Аслиял росарухъаби — АЦЩ (18,5 %), Япония (16,5 %), Китай
(10,2 %), Къиблаяб Корея (8,6 %), Сингапур (4,8 %).

КъватІиса боси (импорт) (2008 сон) — 108 млрд доллар: промышленносталъул
тІагІелал, квана-гьекъолел жал, химиялъулаб продукция, автомобилал, ххам. Аслиял
къайи чІезабулел — АЦЩ (12,4 %), Китай (10,6 %), Япония (7,8 %), Алмания
(7,5 %), Италия (4,9 %), Къиблаяб Корея (4,7 %).

2000-ел соназда хеккого тІаде борхана Китаялъул асар СагІудиялъул къватІисеб
бича-хисиялда: 2002 соналъ Пекиналда ва Ар-Риядалда гьорькоб къайидул тІад тири
бахана 5,1 млрд долларалде, 2008 соналъ 41,8 млрд долларалде.

Маххулнухлул транспорт гІуцІун буго чанго нусго километраялъул маххул
нухаздасан, жиндир стандартияб колеяби 1435 мм ругеб, ва жинца Ар-Рияд хутІарал
аслиял, ГІарабазул ралъдал квачІалъул рагІалда ругел порталгун хурхинабулеб.

2005 соналъ хІалтІизе биччана проект «Север — Къибла», жиндир хьулалда бугеб
2400 км маххулнухлул лъезе ва жиндир багьа $2 млрд цІикІкІун бахунеб. 2008
соналъул байбихьуда РАГІ (ОАО) «Россиялъул маххул нухал» компаниялъе можоро
ьергьана 520 км халалъи бугеб «Север — Къибла» проекталъул цо бутІа базе,
гьелъул багьа букІана $800 млн. Амма 2008 соеалъул маялде можороялъул хІасилал
нахъе рахъана, гьеб нахъе бахъиялъул гІилла сиясияб бугин рикІкІана РМН-ялъул
(РЖД) президент Владимир Якуниница.

Аэропортазул къдар — 208, гьездаса 73 — бетонналъул роржунел-чІолел мухъалгун,
6-ялъул буго халкъаздагьоркьосеб статус:

2014 соналъул марталда, хІалтІулеб букІана Маккаялъул метрополитен ; рагьизе
хІадурулеб букІана Жиддаялъул метрополитен ва Ар-Риядалъул метрополитен.



https://av.wikipedia.org/wiki/%D0%95%D0%B2%D1%80%D0%BE%D0%BF%D0%B0%D1%8F%D0%BB%D1%8A%D1%83%D0%BB_%D0%BF%D0%B0%D1%87%D0%B0%D0%BB%D0%B8%D1%85%D1%8A%D0%B0%D0%B7%D1%83%D0%BB_%D1%81%D0%B8%D1%8F%D1%85%D0%86

Европа — анлъго гӀаламалъул бутӀаялдасан цояб ккола. Европаги Азияги данлъун
лъугьула Евразия - бищунго гӀемер гӀадамал ругеб ва бищунго площад цӀцӀикӀараб
материк. Европаялъул площад — 10 млн км², Европаялда гӀадамазул къадарбахуна —
730 млн чиясда.

Европаялъул пачалихъал рикьула ункъго бутӀаялде: БакътIерхьулаб, Бакъбаккулаб,
Шималияб ва Жанубияб. Цо-цо ракьхъвайчагӀаз гьелда тӀад жубала — Гьоркьохъеб.
ЦӀорораб рагъул заманалъ Европа бикьулагӀан кӀиго бутӀаялда: БакътIерхьул Европа
- капиталистиял пачалихъал, Бакъбаккул Европа — социалистиял пачалихъал.

Лъабго пачалихъазул — Россиялъул, Турциялъул ва Хъазахъистаналъул, киналго
хӀужабазда рекъон, ракьал руго Европаялдаги Азиялдаги; ва гьединго кӀиго
пачалихъ (Азарбижан ва Гуржистан) гӀемерисел гӀурусазул ва Магърибияб
Европаялъул хӀужабазда рекъон, Азиялъул пачалихъаллъун рикӀкӀуна, амма
америкаялъул хӀужабаз бицула буго гьел пачалихъазул цо-цо ракьал Европаялдаги
ккола ругин. ТӀубанго Азиялда ругел пачалихъал: Эрменистан ва Кипр Жумгьурият -
цо-цо геополитикиял хӀужабаздалъун рикӀкӀуна Европаялъулин.

Европаялъул ракьалда буго бищунго кӀудиябги (Россия), ва гьединго бищунго
гьитӀинабги (Ватикан) пачалихъал.

БакътIерхьул Европа — геополитикияб Европаялъул бутӀа. Гьелда гъорлъе уна латин
мацӀазул пачалихъал, ва гьединго кельт ва немцазул мацӀазул пачалихъалги.
Экономикаялъул рахъалъ бищун цӀебетӀураб икълимлъун ккола гьеб.

Аслиял диназдасан ккола католицизмги протестантизмги. Ахир заманалъ гьениб
Исламги лъикӀалан щущан ина буго.

Бакъбаккул Европа — геополитикияб икълим, Европаялъул бакъбаккул рахъалдехун
кколеб. Ракьалъул гIатIилъиялъул рахъалъ европаялда бищун кIудияб икълим.

Икълим гIуцIцIана Византияб империя тIегьалеб ва цебетIолеб букIараб заманаялда.

Аслияб дин ккола православие ва католицизм. Икълималда хIалтIизабула кириллияб
хъвай-хъвагIай (славяназул пачалихъазда) ва латиница.

Шималияб Европа — геополитикияб икълим, жинца скандинавиялъул ва прибалтикаялъул
пачалихъал данде гьарулеб, Европаялъул шималияб рахъалдехун кколеб.

Икълим лъугьана нилъер рикІкІеналъул тIоцебесеб азаргосоналъул кIиабилеб
бащалъиялда алманиязул колонистазул кьучIалда, ва гьеб халкъалъул гIемерал
хаслъаби ирсалъеги щвана.

Икълималда тIобитIарал диналлъун ккола лютеранство ва протестантизмаялъул
батIи-батIиял мазгьабал .

Жанубияб Европа — геополитикияб икълим, жинца Европаялъул жанубияб рахъалда
ругел жанубиял славянал, романиял ва грек мацІазул пачалихъал цо гьабулеб
икълим.

Икълим лъугьана НекІсияб Грециялъул заманалда, Нилъер рикIкIеналда цебе
гIага-шагарго 2 азарго соналъ цебе. Гьеб ккола Европаялъул бищун хера ва
цебегосеб икълимлъун.

Список территорий, находящихся под управлением другого государства, но
официально не входящих в его состав, а также территорий, формально входящих в
состав государств, но обладающих особым международным статусом или международной
правосубъектностью.



https://av.wikipedia.org/wiki/%D0%A5%D0%86%D0%B0%D0%B6

Исламалъул щуабилеб аслу ккола нухалъул рахъалъ хӀал кӀварав чияс хӀаж гьаби.
ШаригӀаталда рекъон хӀаж абула КагӀбаялде къасд гьабиялда, гьаризе кколел хассал
гӀамалал гьаригун цадахъ.

ХӀажалъул бицун хӀал кӀоларебгӀан гӀемераб хиралъи буго, гӀемерал дунял
ахираталъул хиралъаби руго. Гьелъ черх лъикӀлъизабула, ракӀ сахавалъизабула,
гӀадамал ращад гьарула, бусурбабазда гьоркьоб вацлъи ва цолъи цӀикӀкӀинабула.
ХӀажалъ аварагзабазул, гьезул асхӀабзабазул тарих ракӀалде щвезабула, хириял
бакӀазде зияратал гьаризе рес кьола, ракӀалги рухӀалги рацӀцӀад гьарула.
«ХӀалкӀолебги букӀаго хӀаж гьаби-чӀого хварав чи, бокьани ягьудиявлъун хва абе,
бокьани насраниявлъун хва абе» – ян абуна Аллагьасул расулас . Гьединлъидал хӀаж
гьабулел къагӀидабиги лъазарун нухалъул рахъалъ хӀал кӀолев чияс, хӀаж борхизе
хӀаракат бахъизе ккола.

Гьединго руго исламалъ хӀарам гьарурал жалги, масала, гьездаса ккола чӀахӀиял
мунагьал: чи чӀвай, зина гьаби, цӀогь гьаби, гьекъолди, наркомания, рищватчилъи,
мацӀ гьаби, гъибат гьаби, бугьтанал лъей, хӀал хъублъи, хӀасад, тущманлъи, чидай
зарал гьаби кверазги мацӀалъги, чияр хӀарамаб боцӀи кванай, зулму гьаби ва гь.
ц. Гьездасаги цӀунизе ккола цебехун ккаралдаса тавбуги гьабизе ккола. Аллагь
тӀаса лъугьинчӀони гьездалъун кьолеб гӀазаб гӀакъуба бицун хӀал кӀолареб хӀехьон
бажарулареб буго.



https://av.wikipedia.org/wiki/Germanwings_%D0%B3%D1%8C%D0%B0%D0%B2%D0%B0%D0%BC%D1%83%D1%85%D1%8A%D0%B0%D0%B7%D1%83%D0%BB_9525_%D1%80%D0%B5%D0%B9%D1%81

Germanwings гьавамухъазул 9525 рейс — ккола талат къоялъ, 2015 соналъул 24
марталъ Франциялъул Динь-ле-Беналда A320 самолеталъул ккараб катастрофа .
Germanwings гьавамухъазул самолет Airbus A320-211 бортана Франциялъул
Динь-ле-Бен ва Барселоннет шагьаразда гьоркьоб. Самолёталъ гьабулеб букІана 9525
рейс Барселонаялдаса Дюссельдорфалде тІад 144 рекІаравгун ва 6 экипажалъулавгун.

Барселона — Эль-Прат аэропорталдаса самолет къватІибе бахъине кколеб букІана
радал 9:35 CET.

10:01 араб мехалъ самолёт къватІибе бахъана Эль Прат аэропорталдаса
Дюссельдорфалдехун балагьун, гьенибе щвезе кколеб букІана 11:55 араб мехалда.
10:45 араб мехалъ гьеб гьаваялде борхана 12 000 метраялъ. Цо чанго минуталдасан
гьеб рещтІине лъугьана. 10:53 араб мехалъ, 2000 метраялъ борхалъуда букІаго,
самолёт тІагІана радаразул экраназдаса .

Самолеталъул хутІарал кесекал ратана ралъдал уровеналдаса 1500 метраялъ
борхалъуда бугеб мугІрузда гьоркьоб. ТІад рукІарал киналниги рекІаралги
экипажалъулалги хун руго.



https://av.wikipedia.org/wiki/%D0%A5%D0%B0%D0%BB%D0%BA%D1%8A%D0%B0%D0%BB%D0%B4%D0%B0%D0%B3%D1%8C%D0%BE%D1%80%D0%BA%D1%8C%D0%BE%D1%81%D0%B5%D0%B1_%D0%B0%D1%8D%D1%80%D0%BE%D0%BF%D0%BE%D1%80%D1%82_%D0%A1%D0%B0%D0%B1%D0%B8%D1%85%D0%86%D0%B0_%D0%93%D1%91%D0%BA%D1%87%D0%B5%D0%BD

Халкъалдагьоркьосеб аэропорт СабихІа Гёкчен (тур. Sabiha Gökçen Uluslararası
Havalimanı) (IATA: SAW, ICAO: LTFJ) — Туркиялъул Истамбул шагьаралда бугеб
халкъаздагьоркьосеб аэропорт. Аэропорталъе кьун буго Туркиялда тІоцее рагъул
пилотлъун яхъарай чІужугІадан СабихІа Гёкченил цІар. Ататюрк аэропорталда сапар
гьабулезул къадар цІикІкІиндал, гьениб хІалтІи бигьалъиялъул мурадалда бана
СабихІа Гекченил цІаралда бугеб аэропорт. Гьеб ккола Европалъул бищун хІалуцарал
аэропотазул цояблъун.

СабихІа Гёкчен аэропорт ккола — порт приписки бюджеталъулаб Pegasus Airlines
авиакомпаниялъ хъвай-хъвагІай гьабураб, гьелъул аслияб чІейи гьабулеб портлъун .

СабихІа Гёкченил цІаралда бугеб аэропорталда буго кІиго кІудияб гуреб терминал.
2009 соналъу 31 октябрялъ рагьана цІияб терминал, 200 000 кв. метр площадь бугеб
ва 16 гьаваялъул кьояздалъун къачІараб. Терминалалъул квегІаб бутІаялда гьабун
буго жанисел рейсазул терминал ва квараналда буго къватІисел рейсазул терминал.
Роржун рачІарал пассажирал къватІире рачІуна тІоцебесеб тІалаялдасан ва роржине
пассажирал уна кІиабилеб тІалаялдасан. .

Шагьаралъул № E10 автобусал уна Къадикей районалде. Нухда бала 40 минут
(экспрессалъ) ва 1 сагІат (гІадатияб автобусалъ). Автобусал къватІире рахъуна
щибаб 10-40 минуталдасан. Автобусы компании «Havataş» компаниялъул автобусаз
рейсал гьарула авэропорталдаса Къадикей районалде, багьа 8 лир (май 2013) ва
Такъсим районалде, багьа 13 лир (май 2013). ГІарац бакІарула автобусалда жаниб
контролерас - компаниялъул хІалтІухъанас, рекІине изну бугоян абурат талонги
нилъехъе кьун. Къадикей районалдаса Истамбулалъул доб цояб ралъдал рагІалде
рекІине ккола гамида, шагьаралъул центералде ине кканани.



https://av.wikipedia.org/wiki/%D0%A2%D1%83%D1%80%D1%86%D0%B8%D1%8F

Ту́рция яги Ту́ркия (тур. Türkiye), официалияб куцалда Турциялъул Жумгьурият
(тур. Türkiye Cumhuriyeti) — аслияб куцалда Къиблаябгун-БакътІерхьул Азияялда,
ва цо-цо бутІа (гІага-шагарго 3 % ракьалъул, 20 % халкъалъул) —
Къиблаябгун-Бакъбаккул Европаялда бугеб пачалихъ. ГІуцІана 1923 соналъ
ТІоцебесеб дунялалъул рагъда ГІусманиязул империя къун хадуб ва гьеб бикьиялъул
хІасилалда, ва турк миллаталъул гІадамаз гІумру гьабун ругел ракьал хасаб
турказул миллияб пачалихъалде сверизабун хадуб. 2015 соналда жаниб халкъалъул
къадар бахунеб буго 77 695 904 чиясде, ракь — 783 562 км². Дунялалда гьелъ ккола
18-еб бакІ халкъалъул къадаралъул рахъалъ ва лъебералда налъабилеб бакІ
ракьалъул рахъалъ. Пачалихъалъулаб майІ — турк.

Турция ккола динамикияб куцалда цебетІолеб экономикаялъул къайи-матахІ гьабулеб
индустриалияб пачалихъ. Бича-хисиялъул бажари буголъиялъул баршалъиялде (БББ)
данде ккун халкъалъул цо чиясе ГІЖП-лъул къадар бахуна 19 6100 долларалде
лъагІалида жаниб (2014). 2014 соналда БББ-ялъул рахъалъ Турциялъул ГІЖП бахана
1508 млрд долларалде.

Улкаялъул ракьазул цІикІкІунисеб бутІа ккола Анатолиялъул бащадаб
чІинкІиллъиялде ва Эрменистаналъул мугІрузул тІалъиялде[прим 1], дагьаб —
Балканалъул бащадаб чІинкІиллъиялде ЧІегІер ва Ракьдагьоркьосеб ралъадазда
гьоркьоб. Турциялъ гІурхъи цо гьарула бакъбаккудасан Гуржиялъулгун,
Эрменистаналъулгун, Азарбижаналъулугн[прим 2] ва Ираналъулгун; къиблаялдехун —
ГІиракъалъулугн ва Сириялъулугун; бакътІерхьудахун — Грециялъулгун ва
Болгариялъулгун. Улкаялъул рагІалда буго ункъго ралъад: ЧІегІер,
Ракьдагьоркьосеб, Эгей ва Мармар ралъадал.

2000 соналъ Турциялъул Жумгьурияталъе щвана Евроцолъиялъул
гІахьалчи-пачалихълъун лъугьине кандидат-пачалихъалъул официалияб статус. Турция
ккола НАТО-ялъул гІахьалчи-пачалихъ 1952 соналдаса бахъун.

Шаблон:Балканалъул бащадаб чІинкІтллъиялъул пачалихъал Шаблон:Ракьдагьоркьосеб
ралъдал рагІалда ругел пачалихъал Шаблон:ЧІегІер ралъдал рагІалда ругел
пачалихъал Шаблон:НАТО Цитированиялъул гъалатӀ: Для существующих тегов <ref>
группы «прим» не найдено соответствующего тега <references group="прим"/> или
пропущен закрывающий тег </ref>



https://av.wikipedia.org/wiki/%D0%A1%D0%BE%D1%87%D0%B8

Зулмуяб рагъул хIасилалда Россиялъул империялъ кавказиязухъа бахъараб ракь ккола
Сочи. Гьениб олимпиада гьабиялда жал дандечIарал ругилан лъазабуна, Кавказалъул
рагъ лъугIидал, гьаниса къватIире гъурал бакIалъул гIадамазул ирсилаз (Турциялда
ва цойги бусурбабазул пачалихъазда гIумру гьабун руго гьел). Гъоркьиса
сентябралда къватIибе бачIараб «ХIакъикъаталъул» кIудияб газеталда, авар
мацIалде таржама гьабун, дица бахъун букIана Борис Соболевасул «Гьужум хираго
чIезе буго…» абураб тIехьалъул цо бутIа. Гьебго асаралда Сочиялъул хIакъалъулъ
гьадин хъвалеб буго авторас: «Гьелдалъун Кавказалъул рагъ лъугIичIо. Шамил
асирлъидал, Чачанлъиги Дагъистанги мутIигI гьабидал, рагъулал тадбирал
Бакъбаккул Кавказалдаса БакътIерхьул рахъалде рехана. Гьенир гIумру гьабун ругел
къавмазде гIамм гьабун черкесалилан абулаан гIурусаз. Гьезул чанго бикь-бикьараб
къавм мукIур гьабизе хIажалъана гIицIго щуго сон. Чачанлъиялдаго гIадал
къагIидабаздаса пайда босана гьанибги. Амма букIана цохIо батIалъи – мутIигI
гьарурал черкесаздаса тIалаб гьабулеб букIинчIо пачаясул тIалъиялъе мукIурлъи,
гьа бай. Гьезда тIадаблъун гьабуна цохIо жо – Россия жибго тун, мугъ берцин
гьаби. Сочиялда аскIоб буго БагIараб Тала (Красная Поляна) абураб бакI. Ункъо
батIияб рахъалъан бачIун, БакътIерхьул Кавказ кверде босараб гIурусазул ункъо
гучаб къокъа цолъана гьаниб. Гьеб дандчIвай ккараб къо, 1864 соналъул 21 май,
лъазабуна Кавказалъул рагъ лъугIараб къолъун. Гьайгьай, гьеб дата букIана
гIицIго кагътида бугеблъун. ХIакъикъаталдаги доб рагъул бергьенлъиялъул къо
кIиго буго. ТIоцебесеб – Шамилги кверде вачIун, Бакъбаккул Кавказ мутIигI
гьабураб къо. КIиабилеб – бакIалъулал халкъазул ахирисев чи Турциялдеги хъамун,
БакътIерхьул Кавказ кодобе босараб къо.

2007 соналъул 5 июлалда Гватемалаялда Халкъазда гьоркьосеб Олимпиялъул
комитеталъ (МОК) 2014 соналъул хасалил Олимпиялъул хIаял тIоритIулеб бакIлъун
тIаса бищана Сочи. Улкаялъул президентлъун вукIарав В. Путинги ун вукIана
Гватемалаялде, Сочиялъул тIокIлъаби реццун, бацIцIадаб паранг мацIалда кIалъана
гьев. ГIадатиял сочиялъулазда цIехедал, гьезул гIезегIаназ абуна гьеб
олимпиадаялъул жидее пайдаялдаса зиян цIикIкIараб бугилан. Автовокзалалдаса
санаториялде дун щвезавурав таксист (250 гъ.) гуржияв ватана. Гьес бицана:
«Сочиялда жанир ралел руго гIемертIалаял, чIахIи-чIахIиял, гIадамазе гIумру
гьабизе рихьизарурал минаби. Олимпиадаялъул росу балеб буго Сочиялдаса югалдехун
бугеб Адлералда. «Пробкаби» сабаблъун, гIемер заман гIадада хола. ЦеретIурал
улкабазда гIадин, чанго тIала бугел нухалгIаги гьаричIони, цIакъ квешаб хIал
буго шагьаралда. Амма хIакимзабазе гьелъул ургъел гьечIо. Сочи бакьулъ руго
Россиялъул президент Д. Медведевасулги премьер-министр В. Путинилги резиденциял.
Киналго къватIалги къан, занкIан чIезабула шагьар, гьел рачIаралщинахъе.
Сочиялъулазе кIудияб квалквал гьабула гьелъ». Югалъулаб Кавказалда Россиялъ
гьабулеб бугеб политикаялъул хабар ккедал, таксистас абуна: «Россиялъул рагъулал
къуватаз цIикIкIараб зарал ккезабуна гъоркьиса августалда Грузиялъе. Сочиялдаса
югалдехун букIиналъ, гьалдасаги тIабигIат берцинаб, гьайбатаб бакI буго Сухуми.
Инсуцаги вацазги цадахъ лъугьун, гьениб бараб дир минаялъув гIумру гьабун вуго
абхазав 1992 соналдаса нахъе. Абхазиялде дун виччаларо. Гуржиявлъун гьавун вати
дир гIайибищ кколеб?» - ан. ЗахIматаб, жуба-гъубараб, хасаб тема кколелъул, гьаб
очеркалда рехсараб суалалда гъорлъегIан къаларо. Гьевго таксистас бицана, Султан
абун цо дагъистаниявги вукIанила жидеда цадахъ хIалтIулев, гьанже нахъе анилан.



https://av.wikipedia.org/wiki/%D0%9F%D1%83%D0%BB%D0%BA%D0%BE%D0%B2%D0%BE_(%D0%B0%D1%8D%D1%80%D0%BE%D0%BF%D0%BE%D1%80%D1%82)

Пулково Аэропорт (IATA: LED, ICAO: ULLI)  — Россиялъул Шималиябгун-БакътІерхьул
федералияб икълималда бугеб халкъаздагьоркьосеб аэропорт, Санкт-Петербургалъул
цого-цо хӀалтӀулеб аэропорт. Гьеб буго Санкт-Петербургалъул централдаса 20 км
рикӀкӀад, Санкт-Петербургалъул Москваялъул мухъалда (аэропорталъул цӀикӀкӀунисеб
бутӀа) ва Ленинград областалъул Ломоносовасул мухъалда (роржунел-чІолел мухъазул
цояб бутӀа). 2014 соналъ аэропорталъ хъулухъ гьабуна 14,3 млн чиясе, гьелдалъун
гьелъ ккуна Россиялъул аэропортазда гьоркьоб лъабабтлеб бакӀ, раччарал
гӀадамазул рахъалъ. Пулково ккола «Россия» авиакомпаниялъ аслияб куцалда чӀей
гьабулеб аэропортлъун. 1973 соналде щвезегӀан аэропорталда цӀар букӀана
«Шоссейная» абун.



https://av.wikipedia.org/wiki/%D0%9F%D0%BE%D1%87%D0%B0%D0%BB%D1%8A%D1%83%D0%BB_%D0%B8%D0%BD%D0%B4%D0%B5%D0%BA%D1%81

Почалъул и́ндекс — ккола цоцада хадур цун хъварал хІарпал яги рикІкІенал, жиб
жубалеб почалъул адресалде кагътал рикьизе бигьалъиялъул мурадалда. Жакъасеб
заманаялда цІикІкІунисел халкъиял почалъул хъулухъаз хІалтІизабула почалъул
индексал.

Россиялъул Федерациялъул «Почалъул хІакъалъулъ» бачІараб Федералияб къануналда
рекъон (редакциялда 22.08.2004, № 122-ФЗ), «почалъул индекс ккола — почалъул
адресалъул шартІияб рикІкІеналдалъун гьабураб гІуж, щибаб почалъул бухьеналъулаб
бакІалъе жиб кьолеб.

Почалъул индексал раккаралдаса хадуб заманго инчІого, чІахІиял шагьарал рикьун
рукІана почалъул зонаязде, жодое рихьизарурал почалъул бутІабаз хъулухъ гьабулел
рукІарал ва жодор хассал нумерациял рукІараб. Почалъул индексазул цІияб баккараб
системаялда гьел цере рукІарал почалъул бутІабазул кодал (номерал)
гьоркьоб-гьоркьоб данде чІвала.

Россиялда хІалтІизабула 6-гоялдасан гІуцІараб система XXXYYY, жинда жаниб
тІоцебесеб XXX — шагьаралъул кодлъун букІунеб, ва хадусеб YYY — почалъул
бутІаялъул кодлъун букІунеб, амма цо-цо чІахІиял шагьаразул, мисалалъе Москва
яги Хабаровск гІадинал, гьезул рукІуна чанго шагьаралъул кодал.



https://av.wikipedia.org/wiki/%D0%98%D0%BC%D0%B0%D0%BC_%D0%A8%D0%B0%D0%BC%D0%B8%D0%BB

Имам Шамил нилъеда лъала Кавказалда, ва батIибатIиял хасго буссурбабазул
улкабазда цIар рагIарав, рагъул ва пачалихъалъул бажари бугев, гIакъилав бетIер
ва политик вукIин.

Амма киназдаго гуро лъалеб гьесул уммумал шал, киса рукIаралали, хъванги гьечIо.
ГьоцIдерице бицуна Гьидалъа биде вахъун жодокъе вачIанила Денга абурав чи, гьев
вукъунги гьенивго вуго, денгал нохъойилан абулеб бакIги буго. Денгал вас
МухIамад гьенив гьавурав, гIурав, ГьоцIалъе ккана ГIашилтIа (унсоколо
районалъул) росулъе.

Гьениб гьес гьабула хъизан. Лъадилъун йачула гьебго росулъа Бахту-меседу абурай
лъикIаб тухумалъул яс. ГIашилтIаса гьел уна Генуре. Гену гьавула гьезие вас
ГIали. Гьев ГIали унтарав загIипав вас вукIун вуго, гьесда цIар хисула Шамиль
абун. Гьеб мехалъ гьев вас Шамиль гIунила сахав, зурбаяв гIолохъан чи. Гьев вуго
вукIинесев Дагъистаналъулги, кавказалъулго, дунялалдаго, хасго бусурбан
хIукумтазда ва Россиялда цIар рагIарав пачаликъалъул бутIер, дунялалда цIар
рагIарав полководец.

ГIев Гьидалъа умумазул вукIин баян гьабула гьесул эбелалъул гIагарав чи
(вацгIал) ГIашилтIаса Шагьав Шамилица Гьидалъе хъвараб ва цойгидалги кагътаз.



https://av.wikipedia.org/wiki/%D0%93%D3%80%D0%B0%D1%80%D0%B0%D0%B1%D0%B0%D0%BB

ГӀарабал (гӀар. عرب‎‎) — ГӀарабистаналда ва Дунялалда бищун кӀудиязул цояб
миллат.

Дагъистаналъул гӀелмияб централъул хӀалтӀухъабаз щибаб соналъ тӀоритӀула
батӀи-батӀиял мугӀрузулги, гӀатӀидракьалъулги районазде археографиялъул
экспедицияби. Нилъер магӀарул росабалъ щибаб соналъ аниги тӀадеялдаса тӀаде
цӀикӀкӀун гурого дагьлъулел гьечӀо нилъер рухӀияб бечелъи. Нижеца цӀех-рех
гьабулел жалги руго гӀараб хӀарпаз хъвараб щиб букӀаниги. БукӀа гьеб гӀажамалъ
хъвараб ялъуни гӀараб мацӀалъ хъварабниги. Щай гьедин цӀикӀкӀунеб абун суал
баккизеги бегьула бокьарав чиясул? Щай абуни цебе коммунмистазул заманаялда
гӀадин нижеца щибго жо нахъе босуларо кьеянги гьаруларо. Нилъер гӀадамал
ругьунлъун руго рачӀарал чагӀаз кинабго жо нахъе босиялда. Амма нижеца жакъа
къоялде щвезегӀан абизе кӀола цониги тӀамач нахъе босичӀин изну гьечӀого абун.
Нагагьлъун цощинабго тарихалда хурхараб букӀа ялъуни мацӀалда, гӀадатазда
хурхараб жо батани нижеца копия гьабула гьев бетӀергьанчиясул изнуялдалъун
гӀицӀго. Гьесие бокьичӀони гьабичӀогоги тола. Дир гӀакълуялда рекъон дида кола
гьедин батилин щибаб соналдаса соналде жалго гӀадамал рачӀуна жудорго
бечелъиялъухъ балагьизе рачӀаян гьаризе. Щайгурелъул киназдаго лъалеб гьечӀо
гӀараб алфавиталъ хъвараб жо цӀализе. Гьединлъидал тӀахьазул бетӀергьабазе
жодоего буго кӀудияб интерес щибдай элда хъван бугоян балагьизе. Араб 2008
абилеб соналъул июль моцӀалда ниж щвана Хунзахъ районалде. Гьава-бакъги рекъон
ккечӀого, рикӀкӀад ругел росабалъеги ине санагӀат рекъечӀого нижеца хӀукму
гьабуна цониги цӀияб библиотека батилародаян аскӀоб бугеб ТӀанусире рахине.
Росулъе рачӀунаго тӀоцеве данде карав чиясда цӀехана росдал дибир. Гьес ниж
дибирасухъеги рачана. Ниже къваригӀараб жо лъайдал, гьевго чияс ниж рачана
жиндирго рокъоре. ЦӀарги гьесда букӀана Дибиров МӀухӀамад. Гьес нижеда бицана
гьел тӀахьазул хӀакъалъулъ дагьа-макъабго тарихги. ТӀахьазул бетӀергьанчи вукӀун
вуго гьесулго эмен Дибирасул вас Насрудин (1910 – 1997гг), жиндир мунагьал
чураяв. Жиндирго заманалъ гьев Насрудин вукӀун вуго цӀаларав чи. ТӀоцеве гьев
цӀалун вуго гӀараб гӀелмуялъе жиндирго росулъ ТӀанусив. Хадуб Хунзахъги цӀалун
вуго, гьенисан ун цӀалун вуго Унсоколо районалъул ХъахӀабросулъги. Гьенисан
вусун хадув хӀалтӀун вуго ТӀанусиб росдал имамлъунги. Лъида цеве эмен цӀалулев
вукӀаравали гьай-гьай васасда лъалеб гьечӀо. МухӀамадица бицанихъе Насрудинил
букӀун буго лъикӀаланго кӀудияб библиотека. Эмен хун хадуб, гьел тӀахьал цереса
цере ун, цӀакъ къанагӀатал жал гурони хутӀунги гьечӀо. Гьезда гьоркьоб, бер
речӀарабго дида бихьана цо квералъ хъвараб даптар. Гьеб бугоан гӀажамалъ
хъвараб. Гьелда жанир ругоан гӀемер батӀи-батӀиял вагӀзаби, туркаби, мавлидал.
Гьездаго гьоркьоса бищунго кӀудияб асар дие кьуна тарихияб хъвай-хъвагӀаялъ.
Гьеб бугоан гӀарабал Дагъистаналдеги рачӀун, гьенисан ТӀанусире рачӀиналъул
хӀакъалъулъ хъвараб тарих. Гьеб гӀемер кӀудияб макъалаги гьечӀоан 15 тӀамач
гурони. Дибиров Насрудиницаги гьеб хъван бугоан ТӀанусиса Къебедасул МухӀамад
абулев чиясул тӀехьалдасан. "Гьабги хъвана ТӀанусиса Дибирасул вас Насрудиница
1988 соналъул 5 февралалъ", абун хъванги буго гьелъул ахиралда



https://av.wikipedia.org/wiki/Turkish_Airlines

Turkish Airlines (тур. Türk Hava Yolları Anonim Ortaklığı, буссинабула
Туркиялъул гьавамухъал гIадин) — Турциялъул аслияб гIадамал раччулеб компания,
Истамбулалда аслияб чIейи бугеб. Компаниялъ тIоразарула Европаялъул, Азиялъул,
Африкаялъул ва Америкаялъул 220 аэропорталдасан ва Туркиялда жаниб 42
аэропорталдасан рейсал. Авиакомпаниялъул аслияб хаблъун ккола
Халкъалдагьоркьосеб аэропорт Ататюрк (IST), кIиабилеб иргадул хаблъун ккола
Халкъалдагьоркьосеб аэропорт Эсенбогъа, Анкара (ESB) ва Халкъалдагьоркьосеб
аэропорт СабихІа Гёкчен, Стамбул (SAW).

2006 ва 2007 соназ аэропорталдасан раччун руго 17 млн ва 19,7 млн рекIарал.
Авиакомпаниялъул штаталда руго 12 000 хIалтIухъан.

2008 соналъул 1 апрелалдаса бахъун авиакомпания лъугьана Star Allianceялъул
гIахьалчидъун.

Турциялъул гьавамухъаз рейсал гьарула, Турциялъул 42 аэропорталдасан. Turkish
Airlines ккола жанисел рейсал гьарулел компаниязул бищун цебесеб мухъда бугеб
компаниялъун. Гьелъул конкуренталлъун ккола Onur Air, Pegasus, SunExpress (50 %
Turkish Airlines компаниялъе бугеб) ва Atlasjet.

ЦIикIкIунисеб бутIа халкъалдагьоркьосел рейсазул Turkish Airlines компаниялъ
гьарула Истамбулалъул Халкъалдагьоркьосеб аэропорт Ататюркалдасан. Турциялъул
гьавамухъаз гьединго гьарула 220 рейс Турция бахун къватIибхун, гIага-шагарго
108 пачалихъалде. Рейсал гьарула Атлантикияб океаналдасан Шималияб Америкаялде —
Бостон, Вашингтон, Лос-Анджелес, Монреаль, Нью-Йорк, Сан-Франциско, Торонто,
Чикаго ва Хьюстон, Жанубиялде — Богота, Буэнос-Айрес, Сан-Паулу.

Азиялда бищун кIвар бугел рахъаллъун ккола Бангкок, Гонконг, Гуанчжоу, Джакарта,
Куала-Лумпур, Манила, Осака, Пекин, Сеул, Сингапур, Шанхай, Тайбэй, Токио,
Улан-Батор ва Хошимин.

Авиакомпаниялъ гьоркьоса къотIичIого рейсал гьарула Астраханалде,
Екатеринбургалде, Казаналде, Москваялде (аэропорт «Внуково»), Новосибирскалде,
Ростов-на-Донуялде, Санкт-Петербургалде, Сочиялде, Ставрополалде ва Уфаялде.



https://av.wikipedia.org/wiki/%D0%A2%D0%BE%D0%BB%D1%81%D1%82%D0%BE%D0%B9,_%D0%9D%D0%B8%D0%BAI%D0%B0%D0%BB%D0%B0%D0%B8%D0%BB_%D0%9B%D0%B5%D0%B2

НикIала́ил Лев Толсто́й (гьавуна 1828 соналъул 28 августалъ, Ясная Поляналда,
Тульск губерния, ГIурус империя — хвана 1910 соналъул 7 ноябралъ, Астапово
станциялда, Рязан губерния, ГIурус империя) — бищун машгьурал гIурус
хъвадарухъабаздасан ва философаздасан цояв, дунялалдаго къуватав махшелалъун
хъвадарухъанлъун жив рикIкIулев. Севастопалалда ккараб рагъалъул гIахьалчи.
Публицист, динияв дагIватчи, толстовствоян абураб динияб гIаркьел баккиялъул
гIилалъун ккарав философ. Петербургалъул гIелмабазул академиялъул гIахьалчи
(1873), бацIадаб мацIалъул къиматав академик (1900).

ГIурус адабияталъул бетIерлъун рикIкIунев хъвадарухъан. Лев Толстойил
творчествоялъ байбихьана гIурус ва дунялалъул реализм цебе тIеялъул этап.



https://av.wikipedia.org/wiki/%D0%9C%D0%B0%D0%B3%D3%80%D0%B0%D1%80%D1%83%D0%BB%D0%B0%D0%BB

Авараз гIумру гьабулеб буго Дагъистаналъул ракьалъул кIудияб бутIаялда.
МугIрузда, ва лъарагIлъиялда (Шурагьиб, Хасавюрт ва гь.ц. мухъазда).
Дагъистаналда гуребги авараз гIумру гьабулеб буго Буртиялъ, Гъалмугъалъ ва
цогидал россиялъул ракьаздаги, ва жеги Азарбижаналда (Билкан, Закатала ва
КъахIиб мухъазда), Хъизихъалда ва Туркиялда.

Закаталаялда нижеца бана кIиго анкьгIанасеб заман. Нижеда дандчIвана гIемерал
батIи - батIиял гIадамал. Ниж щвана гIемерал магIарул росабалъе - ЧIарихъе,
Лъебел-убаялде, КIатIихъе, МацIихъе, Динчиялде, Къабахчолибалде ва гь.ц. Нижеда
бицана гIицIго Закаталаялъулги Билканалъулги - кIиябго районалда 115 азариде
гIунтIун авар халкъ бугилан. Гьеб дагьаб халкъ гуро. Гьединлъидалги батизе
ккола, дир рекIее хIаталдаса ун асар гьабураб жо ккана гьезда жидерго магIарул
мацIги магIарул гIадатги бацIцIадго цIунизе кIун букин. ЦIали ва хъвай-хъвагIай
гьениб къажар мацIалда гурони гьечIо, школалда предмет хIисабалдацин авар мацIги
малъулеб гьечIо, рахьдал мацIалда газета, тIехь, радио гьаниб гьечIо, амма
рокъобги къватIибги бицунеб жо магIарул мацI буго.



https://av.wikipedia.org/wiki/%D0%97%D0%B0%D0%BA%D0%B0%D0%B3%D0%86%D0%B0%D1%82

ЗакагІат (гӀар. زكاة‎‎) — щибав бусурманчиясда тIадаблъун исламалъ гьабураб
магъало, лъагIалида жаниб бугеб боцIудаса жиб бахъулеб ва мискинал, пакъирал ва
хIажатал гIадамазе жиб кьолеб. ЗакагІат — исламалъул рукнабазул цояб.

Исламалъул лъабабилеб рукнулъун кколеб закагІат бахъиялъ мискин-пакъирзаби
роххизарула, бусурбабазда гьоркьоб вацлъи цIикIкIинабула, гIадамазда гьоркьоса
мискинлъи тIагIинабула, закагІат бахъарав чи гьелъ къарумлъиялдаса вацIцIад
гьавула, гьесул боцIцIуда баракат лъола, гьесул боцIцIи цIубазабула, гьесул
боцIцIи гьалаклъиялдаса цIунула.

Гьединлъидал даранбазар гьабулел, ролъ, пурчІина, цIоросоролъ ва гь. ц. мугьал
рекьулел, цIибил бакIарулел, гІарцул хиса-баси гьарулел, рокъоб месед-гІарац
(серебро) бугел гIадамаз, лъазабизе ккола бахъулеб закагІаталъул къадар,
закагІат бахъизе кколел боцIул тайпаби, закат кьезе кколел мискинпакъирзаби.
Суннатаб садакъаялдаса меседил мугIрул садакъаде рикьиялдасаги цо диргьам
(гъурущ) закагІаталъул бахъи кири цIикIкIараб буго. Суннатаб садакъаялъулги
бицун хIалго кIолареб хиралъи буго, закат бахъун хадуса суннатаб садакъа гIемер
гьабизе гIамал гьабизе ккола.

Жинца закат бахъила жиндасаги жинца нафакъа кьезе кколел чагIаздасаги. Закаталъе
бахъила цо сахI жив вугеб шагьаралда я росулъ лъагIалица гIемерисеб мехалъ
кваналеб жоялдасан. Гьеб сахIги гIиракъалъул роценалдалъун щуго ратIалги,
ратIалъул лъабил бутIаги ккола, ай гьеб ккола гьоркьохъел кверал ругев чиясул
ункъго дангъура, гIага-шагарго 2 кг 400 гр.

Нагагь закат хъизаналъул киназдасаго бахъизе гIолеб гьечIони, гIураздаса
бахъила. ТIоцебе жиндасаго бахъила, хадуб чIужуялдаса, хадуб гьитIинав
васасдаса, хадуб инсудасан, хадуб эбелалдасан, хадуб кIудияв васасдасан.
СахIалъул цо бутIа гурони тIубараб гIураб сахI батичIони, гьеб бугеб бутIа
бахъила.



https://av.wikipedia.org/wiki/%D0%94%D0%B0%D0%B3%D1%8A%D0%B8%D1%81%D1%82%D0%B0%D0%BD%D0%B0%D0%BB%D1%8A%D1%83%D0%BB_%D0%91%D0%B5%D1%82%D0%86%D0%B5%D1%80

Дагъистан Республикаялъул БетІер — Дагъистан Республикаялда тІадегІанаб хъулухъ,
жинца бетӀерлъи гьабулев Дагъистан Жумгьурияталъул хӀукмо билълъанхъизабиялъул
къуваталъе.

Дагъистаналъул БетӀерас бачуна сиясат, жиндица Россиялъул конституция ва
федералиял къанунал, Дагъистан Жумгьурияталъул конституция ва Дагъистаналъул
къанунал цӀуниялде ва гьел рилълъанхъизабиялде кӀвар кьолеб, ва гьединго
халкъазда гьоркьоб ращалъи, инсанасул ва ватӀанчиясул эркенлъи ва ихтиярал
цӀунулеб ва Дагъистан Жумгьурияталъул цолъиги ракьги цӀунулеб. Дагъистаналъул
БетӀерлъун вукӀине рес кьуларо къануналъ 30 соналдаса гъоркьехун сонал ругев
чиясе.

Хъулухъ тӀубазе бихьизабураб болжал — щуго сон. Вищула Дагъистан Жумгьурияталъул
Халкъияб Собраниялъул депутатаз, Россиялъул Федерациялъул президентас
рихьизарурав лъабго кандидатасдасан.

1994 соналдасан байбихьун Дагъистан Жумгьурияталда тӀадегӀанаб хӀукмо
билълъанхъизабиялъул къуват тӀобазабулеб букӀана Дагъистан Жумгьуриятал
Пачалихъияб советалъ, жиб бищулеблъунги букӀараб 14 «аслиял» дагъистаналъул
миллатазул вакилзабздасан гӀуцӀараб Конституциялъулаб собраниялдалъун. 1994
соналдасан байбихьун Дагъистаналъул Пачалихъияб советалъул Председателлъун
вукӀана даргин миллаталъул вакил МухІамадгІали МухІамадов.

2002 соналъул риидал Дагъистан Жумгьурияталъул Конституциялъулаб собраниялъ
иргадулаб куцалда Пачалихъияб советалъул председателлъун вищана МухІамадгІали
МухІамадов. Гьесие хъулухъ тӀубазе бихьизабураб болжал ьукӀана 4 сон.

2003 соналъ Кремлялъ гӀуцӀараб икълимиял къанунал рахъи РФ конституциялда данде
ккезабиялъул къануналда рекъон, Дагъистаналда къабул гьабуна цӀияб конституция.
2003 соналъул 10 июлалъ Конституциялъул собраниялъ къабул гьабуна Дагъистан
Жумгьурияталъул конституция, жинда рекъон жумгьурияталда цӀияб жумгьурияталъул
президент - абураб хъулухъ баккараб. ТӀоцересел ритӀухъал ва тӀолгохалкъазул
президент вищиялъул рищиял рукӀине кколаан 2006 соналъ, гьеб заманаялъ
Дагъистаналъул Пачалихъияб советалъул гӀуцӀиялъул болжал лъугӀараб мехалъ.

Кинго 2004 соналъ Россиялъул президент В. В. Путинил жигараб байбихьиялда бан,
Россиялъул Федерациялъул киналниги икълимазул тӀадегӀанал хъулухъалъул гӀадамал
рищи хисун букӀана Россиялъул президентас рихьизарурал кандидатаздасан
икълималъул къанунал рахъулеб идараялъ рихьизариялде.. Жал хӀукмуялда ругел
икълимазул бутӀрузе рес щвана цоги нухалъ жалго рищизе изну тӀалаб гьабун
президентасухъе руссине.

БетӀер хъулухъалде лъугьуна рищияздаса хадуб лъеберабилеб къоялъ, гьаб хадусеб
гьа бан бахъарабго: «Дун гьедула гӀемермиллатазул дагъистаналъул халкъалъе ракӀ
бацӀцӀадго хъулухъ гьабизе, дурусго цӀунизе Россиялъул Федерациялъул
Конституция, федералиял къанунал, Дагъистан Жумгьурияталъул Конституция ва
Дагъистан Жумгьурияталъул къанунал, инсанасул ва ватӀанчиясул эркенлъи ва
ихтияразул хӀурмат гьабизе ва гьел цӀунизе, Дагъистан Жумгьурияталъул цолъи ва
ракь цӀунизе, ракӀбацӀцӀадго ва ритӀухълъиялда дида тӀад лъурал Дагъистан
Жумгьурияталъул БетӀнрасул тӀадеганал хъулухъал цӀунизе».

Гьа бала рохалилаб ахӀвал-хӀалалда Дагъистан Жумгьурияталъул Халкъияб Шураялъул
депутаталги ва Дагъистан Жумгьурияталъул Конституциялъулаб Судалъул къадизабиги
ругеб бакӀалда. БетӀерас гьа бала Жумгьурияталъул Конституциялда кверги лъун.
Гьа бан бахъарабго ахӀула Дагъистан Жумгьурияталъул Пачалихъияб гимн.



https://av.wikipedia.org/wiki/%D0%93%D0%B5%D0%BD%D1%83%D0%B1

Гéнуб росу (гІур. село Гимры) — ккола Дагъистан жумгьурияталъул Унсоколо
мухъалъул кІиабилеб кІудияб росу.

Генуб росу буго, Гендерил мугӀрузул хӀатӀакь, АваргӀорул рагӀалда. Шура ва
МахӀачхъала шагьаралгун гьеб рекІинабун буго Гендерил машинабазул тоннелалъ
(гьаб сагІаталда гьеб рахан буго жанир гьарурел ругел ремонтиял хІалтІабазда
бан).

ГІемерисел тарихчагІазул рикІкІеналда рекъон, жакъасеб Генуб росу бугеб бакІалда
гІадамаз гІумру гьабулеб букІана 400—го соналдаса цебего. Гьедин хъвалеб буго
росдал тарихчи МухІамаднаби Ибрагьимовас жиндирго "Генуб. Тарихалъул нугІзал" —
абураб тІехьалда.

Тарихчи, профессор Расул МухІамадовасул рикІкІеналда рекъон, Генуб росу ккола
некІсияб Хумраж абулеб пачалихъалъул тахшагьарлъун. Гьеб рикІкІен мекъи букІин
чІезабуна тарихчи Тимур Айтберовас. Гьелдаса бахъун Генуб росдал тарих тІалаб
гьабун гьелъул цІех-рех гьабичІого тана гІалимзабаз. Гьединлъидал Генуб росдал
кьучІаб тарих жакъаги мажгьулго хутІулеб буго.

Генуб ккола Кавказалдаго ва тӀолабго дунялалдаго жал машгьурлъарал, кІиявго
Дагъистаналъул Имам ГъазимухӀамад ва Шамиль, жанир гьарураб ва гІураб росулъун.

1817—1864 с.с. Россиялъул императорас Кавказалъул халкъал мукІур гьарун, гьел
Россиялда гъоркь инаризелъиялъул мурадалда гьабураб, кІудияб Кавказалъул рагъул
заманаялъ, Генуб росулъ Пачаясул рикІкІен гІемерал рагъухъабазда данде вагъана
Дагъистаналъул тІоцевесев имам Генуса ГъазимухІамад. 1832 соналъул 17 октябралъ
генерал Розенил бетІерлъиялда гъоркь букІараб рагъулазул къокъаялъ Генуб росу
кверде босана, халат бахъараб рагъудаса хадуб. ГІурусазул рикІкІен букІана гьеб
рагъулъ 10 азаргоялдаса цІикІкІун.

Гьеб къоялъ букІараб хІалуцараб, захІматаб, чванлъаб рагъудаса хадуб, гІурусал
Генуре лъугьана. Гьеб заманаялъ, Дагъистаналъул имам ГъазимухІамад 15 муридгун
цадахъ Гендерил къварилъухъ бугеб рокъор жанир рукІана. Муридзабазда гьоркьов
вукІана Дагъистаналъул ва Чачанистаналъул вукІинисев имам Шамилги. РикІкІен
цІикІкІарал гІурусазул боялдаса хвасарлъиялде щаклъи ккедал, имам
ГъазимухІамадица хиял гьабуна, гІурусазул боялде тІаде кІанцІизе, гьелдалъун
гьелги машгъул гьарун, рокъор жанир ругел муридзаби нахъасан къватІире рорчІизе.
ХІакъикъаталдаги гьедин ккана, рокъосан къватІиве "Аллагьу Акбар" — инги
ахІулаго кІанцІарав ГъазимухІамад тущбабазул хучдузда тІаде ккана ва гьеб
бакІалда шагьидлъана. Рокъор жанир рукІарал муридзаби нахъасан лъутун инчІо,
"имам хваралъур хвезе хІадур руго" — янги ахІулаго гьез байбихьана тущманасда
кьаби щвезабизе. Гьенир гьел киналго шагьидлъана цо имам Шамилги гьесда цадахъ
вукІарав гендерил будунги хутІизегІан, гьев кІиявго квачараб хасало заманаялъ
ругънада рецІцІулаго рохьосан лъутун Унсоколоре ана.

1990 - билеб соналдаса байбихьун жакъа-къоялде щвезегІанги Генуб росулъ рачІун,
гІурусаз росу хъирщула. 2007 соналъул 15 декабралъ росулъ лъазабуна КТО
(гъачагъазда данде операция) — абун цІарги лъун, росдал сахал гІолохъаби хъирщун
гьел чІвазе. Гьеб "операция" гьабиялъе хІужжалъун бачана 15 декабрялъ росулъ,
Дагъистаналъул Халкъияб Собраниялъул депутат ГъазимухІамад МухІамадов чІвай.

2012 соналъул 10 январалъ Генубе бачІана 150 гоялдаса цІикІкІун рагъулаб бакІаб
техника. Россиялъул низам цІунулез росу сверун ккуна. Жанире—къватІире гІадамал
риччачІо. Къаси сагІат 8 гоялдаса радал сагІат 7—го тІубазегІан рукъалъул
рагьдегицин рахъине изну букІинчІо гендерие. Росу чанго батІияб секторалде
бикьун, щибаб рокъоре лъугьун рукъзал хъирщана.

13 январалъ рузмаралдаса рахъарал гендерил гІолилал рукІана росдал къулгІадухъ
хабар—кІалалда. Цересан ине рукІарал низам цІунулез гьезие рагІи балагьана.
Ккана дагІба, низам цІунулез гьаваялде кьвагьана цо чанго нухалъ. Гьеб рагІарал
росуцоял ва рузман къоялъ росулъе бичи-хисиялъе рачІун рукІарал гьалбал тІаде
руссана. ЧІахІиял гІадамаз гІолилал нахъе рачана ва низам цІунулел нахъе ана.
Гьелдаса хадуб росулъ кІудияб данделъи гьабуна, ва росдал жамагІаталъ жидерго
вакилзаби ритІана, росдал аххада чадралги чІван ругел низам цІунулезухъе.
Вакилзабаз гьезда абуна, метералде росулъа къватІире инчІони Рихьуни ГЭСги
рахан, республикаялъулаб нух МахӀачхъала - Мамрашги рахан жамагІаталъ рази
гьечІеблъи загьир гьабизе буго-ян. Нахъисеб къоялъ радал 10—го тІубалелде гьез
росу тана.



https://av.wikipedia.org/wiki/%D0%90%D1%80%D0%BA%D1%82%D0%B8%D0%BA%D0%B0

А́рктика (грек. ἄρκτος — «эбелаб ци», ἀρκτικός — «КІудияб Эбелаб Ци - абураб
созвездиеялда гъоркь бугеб», «шималияб») — Ракьалъул цого-цояб
физикиябгун-географияб мухъ, жиб Шималияб полюсалда цураб ва Евразиялъулги
Шималияб Америкаялъулги рагIаллъаби жинца жаниб бачунеб, гьединго цIикIкIунисеб
бутIа Шималияб ЦІорол океаналъул ва гьелъул чIинкIиллъабиги (Норвегиялъул
ралъдал рагIалда ругелниги хутIун) жаниб бачунеб, гьелда тIадеги Атлантикияб ва
ГІодоцараб океаназулги рагIаллъиялда ругел ракьал жинца жаниб бачунеб мухъ.
Площадь — гIага-шагарго 27 млн км²; цо-цо мехалъ Арктика гIицIцI гьабун тола
жанубияб рахъалда бугеб Шималияб полярияб горги рехсон (66° 33′ ш. гІ.), гьеб
кIагIидаялда борцани гьелъул площадь букIунаро гIицIцIго 21 млн км² гурони.



https://av.wikipedia.org/wiki/%D0%90%D0%BB%D0%BB%D0%B0%D0%B3%D1%8C

Аллагь (гӀар. الله‎‎) - Жиндие вати, вукІин тІадав, киналниги рецц-бакъазе Жив
мустахІикъав, кинабниги махлукъат Жинца бижарав, Жив гурого тІокІав лагълъи
гьабизе кколев чт гьечІев ТІадегІанав халкъалъул магІбуд, БетІергьан.

Гьал къоялго сифатал ккола гIакълуялъги хIакъаб диналъги Аллагьасе рукIин тIад
гьарулел Аллагьасул аслиял сифатал. Гьал гурелги Аллагьасул 99 берцинал цIаралги
руго, Гьесда гурого хIакъикъат лъаларел рикIкIун хIал кIоларел гIемерал камилал
сифаталги руго Гьесул, тIадегIанал цIаралги руго.

Аллагь вукIин сундалъун чIезабулебин абуни, гьаб нилъеда сверун гIажаибаб,
хIикматаб ва камилаб куцалъ бижун бугеб тIолабго гIаламалъ чIезабула. СагIаталъ
бицуна гьеб гьабураб устар вукIин, машинасамолеталъ бицуна гьеб ургъарав инженер
(конструктор) вукIин. Зоб, ракь, бакъ, моцI, цIваби, мугIрул, гIорал, ралъадал,
гIадамал, хIайванал, хурдул, атомалдаса бахъараб галактикабазде гIунтIун кинабго
жоялъ бицуна гьеб бижарав, гьелъул низам гIуцIцIарав, гьеб хьвадизабулев, гьеб
ц1унулев Аллагь вукIин. Гьадинаб гIаламги бихьулеб букIаго Аллагь вукIиналда
божуларев чи ккола жиндирго гIакълу жинцаго гьереси гьабулев, гьелдаса пайда
босуларев чи.



https://av.wikipedia.org/wiki/%D0%A1%D0%B8%D1%80%D0%B8%D1%8F%D0%BB%D0%B4%D0%B0_%D0%A0%D0%BE%D1%81%D1%81%D0%B8%D1%8F%D0%BB%D1%8A%D1%83%D0%BB_%D0%A1%D1%83-24_%D0%B1%D0%BE%D1%80%D1%82%D0%B8%D0%B7%D0%B0%D0%B1%D0%B8

Россиялъул гьаваялъулгун-космосалъул къуватазул Су-24-ялъул катастрофа — ккола
2015 соналъул 24 ноябралъ турциялъулгун-сириялъул гІорхъода Россиялъул
рагъулгун-гьаваялъул къуватазул Сириялда бугеб къокъаялъул гӀарадаби ралеб
Су-24М самолёт кьвагьизаби.

Россиялъул гӀарадаби ралеб самолёт кьвагьизабуна Турциялъул РГЬКЪ-азул гӀарадаби
ралеб F-16 самолёталъ 6000 метраялъул борхалъуда ва гьеб бортана сириялъул
ракьалда.

17 октябралъ турциялъул премьер-министр АхІмад Давудогълуца лъазабун букӀана,
пачалихъалъул гьаваялъул гӀорхъалаби рахун жанибехун бачӀараб самолёт Турциялъул
яргъидагІуцІарал къуватаз бортзабизе бугоян:

19 ноябралъ, катастрофа ккелалде щуго къоялъ цебе, россиялъул вакил ахӀун
вукӀана Турциялъул къватӀисел ишазул министерлъиялде. Гьениб гьесда лъазабун
букӀана, Сириялда тӀобитӀулеб россиялъул рагъулаб операция цӀакъго турциялъул
гӀорхъабазда аскӀоб тӀобитӀулеб бугин, ва гьеб жоялъ турциялъул
хӀинкъибукӀунгутӀиялъе рахӀат толеб гьечӀин. Турциялъул вакилзабаз россиялъул
вакиласда лъазабун букӀана, нагагьлъун Турциялъул гьаваялъул гӀорхъаби рахун
жанибехун россиялъул самолёт бачӀани жодоца гьеб кьвагьизабулин.

«Нижеда лъана, россиялъул самолётаз, нижер Яйладаг абураб гӀорхъи бахунеб
пункталда аскӀоб кколеб, Сириялъул севериябгун-бакътӀерхьуда Байирбужак мухъалда
ругел туркоманазул росабазде гьужум гьаби» — ян абуна Турциялъул къватӀисеб
сиясаталъул идараялъул вакил Танжу Билгичица.

Инцидент лъугьана ьакӀалъулаб заманаялъул 09:20 минут араб мехалда.
Сириялъулгун-турциялъул гӀорхъабазул мухъалда рагъулаб тӀадкъай тӀобалеб
букӀараб Россиялъул гӀарадаби ралеб Су-24, бортизабуна Турциялъул РГЬКЪ-азул
гӀарадаби ралеб F-16 самолёталъ «гьава-гьава» ракетаги речӀчӀун.

Самолёт бортана мугӀрул гӀемераб Жабал ат-Туркман абураб мухъалде. Гьебги ккола
сириялъул хӀукуматалъул армиялъ ва россиялъул рагъулаз гурхӀел гьечӀеб куцалда
туркменазул гьениб гӀумру гьабун ругел гӀадамазда данде рагъ балеб мухъ.

Турциялъ чӀезабулеб буго, Турциялъул гьаваялде кӀиго самолёт бачӀанин. Цо чанго
нухалъ лъазаби гьабуралдаса хадуб гьезул цояб нахъе анин. КӀиабилеб самолёт
нахъе инчӀо, ва гьеб мехъалда хал ккун рукӀарал турциялъул F-16 самолётаз гьелда
речӀчӀун буго. Кьвагьизабилалда цебе, самолёталъе чанго нухалъ цебеккун лъазаби
гьабун букӀанин абураб жо тасдикъ гьабуна Америкаялъул рагъул нухмалъиялъ.
Турциялъ лъазабуралда рекъон, россиялъул самолёталъ хвезабун буго Турциялъул
гьаваялъул бакӀ Гьатай икълималъул Яйладаги мухъалда.

ЦМГІ-ялда Турциялъ гьабураб лъазабиялда рекъон, 24 ноябралъ лъил щибан лъалареб
кӀиго Су-24 самолёт гӀагарун буго Турциялъул Гьатай икълималъул Яйладаги
мухъалда аскӀобе. 5 минуталда жаниб самолётазе 10 нухалъ лъазаби кьун буго хехаб
каналалдасан, нахъе ралагьичӀого къиблаяб рахъалдехун аян. Лъазабиялъухъ
гӀенеккичӀого, 19000 футалъул борхалъиялда кӀиябго самолёталъ хвезабун буго
Турциялъул гьаваялъул бакӀ 1,15 милалъул рорженгун 17 секундалда жаниб. Цояб
самолёталъ Турциялъул гьаваялъул бакӀ тун буго, кӀиабилеб турциялъул F-16s
самолётаз бортизабуна.

НАТО-ялъ у гьабуна россиялъул гӀарадаби ралел самолётаз Турциялъул гьаваялъул
бакӀ хвезабунин абураб лъазаби.

РФ-ялъул тущманасдаса цӀуниялъул министерлъиялъ лъазабуна, самолёт бортизабун
бугин Сириялъул ракьалда тӀад, «ХІмеймим» авиабазаялде тӀад буссунеб мехалъан ва
роржен гьабураб кинабниги заманаялъ гьеб гӀицӀго Сириялъул ракьалда тӀад гурони
букӀинчӀоян. Владимир Путинил баяназда рекъон, самолёт бортизабун буго
турциялъул гӀорхъодаса 1 км рикӀкӀад, ва бортун буго гӀорхъодаса 4 км рикӀкӀад.
РФ-ялъул тущманасдаса цӀуниялъул министерлъиялъ гьединго лъазабуна, турциялъул
рахъалъан Су-24-ялъул экипажалъулгун бухьен гьабизе хӀалбихьи гьабиялъул жодор
алатаз хъвай-хъвагӀай гьабун гьечӀоян.

КӀиявго лётчик гъоркье кӀанцӀана, цӀояв парашюталда вукӀаго гӀодове щвезецин
течӀого мужагьидзабаз гьаваялдаго речӀчӀун чӀван, кӀиабилесул къисмат лъалеб
гьечӀо.

Су-24 самолёталъул экипаж хвасар гьариялъул хӀалтӀабазда гӀахьаллъизе бачӀана
кӀиго Ми-8 вертолёт. Ракьдадасан речӀчӀараб жоялъул хӀасилалда гьелъул цоялъ
тӀадаб рещтӀин гьабуна, ва рещтӀарабго мужагьидзабаз гьеб кьвагьизабуна. Гьелда
вукӀарав россиялъул цо контрактгун вагъизе вачӀарав чӀвана. ХутӀарал
вертолёталъул экипаж ва хвасар гьариялъул къокъа гьениса нахъе рачун ана. Гьедин
бугониги РФ-ялъул тущманасдаса цӀуниялъул министерлъиялъ лъазабуна, хвасар
гьариялъул хӀалтӀаби жуги унел ругин..

Россиялъул Президент Владимир Путиница цо чанго сагӀаьалдасан лъугьа-бахъаралде
«террористазе кумек гьабулез гьодида нахъасан щвезабураб кьаби»-ян абуна.
Путинил рагӀабазда рекъон, россиялъул Су-24 бортизабизе Турциялъул кинабгӀаги
хӀужа букӀинчӀо. Россиялъул тущманасдаса цІуниялъул министерлъиялъ турциялъул
РГЬКЪ-аз гьабуралъе къимат кьуна, гьудуллъиялъул гуреб пиша бугин абун.
КватӀичӀого Россиялъул тущманасдаса цІуниялъул министерлъиялъ лъазабуна, жиб
зениталъулал ракетабазул комплексалдалъун хӀадурараб ракетаби раччулеб крейсер
«Москва», букӀине бугин Лазикъиялъул ралъдал рагӀалдаян. Киналниги, Россиялъул
рагъул авиациялъе хӀинкъи бугел ишанал гьелъ кьвагьизаризе ругоян. Турциялъулгун
киналниги рагъул бухьенал къотӀизаруна. Хадубккун гӀарадаби ралел самолётаз
гьаризе ругел рагъул рорженал, россиялъул истребителалги цадахъ чӀезарун гьаризе
руго.

Турциялъул Президент Ражаб Эрдогъаница Су-24 кьвагьиялда хурхун лъазабуна,
киналниги пачалихъаз хӀурмат гьабизе кколин Турциялъ жиндирго гӀорхъаби цӀунизе
хӀалтӀизабураб ихтияразулан. Турциялъул премьер-министр АхІмад Давудогълуца
лъазабуна,Турциялъул ихтияр бугин жиндирго гӀорхъаби цӀунизе киналниги чара
гьечӀел тадбирал гьаризеян. Гьелдаго цадахъ гьес абуна, гьеб самолёт бортизаби
рикӀкӀине кколарин тущманлъиялъул акт хӀисабалдаян.

НАТОялъул Советалъул хъата-масан гьабураб данделъиялъул хӀасилалда гьеб
рагъулабгун-сиясияб блокалъул гӀахьал-пачалихъазул вакилзабаз лъазабуна
Турциялъул ракьазул жибго жиндаго чӀей цӀунизе киналго хӀадурал рукӀин, ва кинго
гьез Россиялдеги Турциялдеги ахӀи бана гьеб гьоркьоб ккараб жо лъугӀизабеян.

Франсиялъул Президент Франсуа Олландица россиялъулгун-турциялъул рахъазде ахӀи
бана, россиялъул Су-24 бортизаби сабаблъун кӀиябго пачалихълда гьоркьор ругел
бухьенал хвезе тунгутӀиялде.

АЦШ-ялъул тущманасдаса цІуниялъул министерлъиялъул вакилас лъазабуна, гьеб
катастрофа ккеялъе сабаблъун АЦШ гьечӀоян. Самолёт бортизабунин гӀицӀго
турциялъул РГЬКЪ-азу F-16 самолёталъ-абун



https://av.wikipedia.org/wiki/%D0%A0%D0%B5%D0%B9%D1%81_17_Malaysia_Airlines

Доне́цкалда гъоркь Boeing 777 ккараб катастро́фа — авиациялъул катастрофа, 2014
соналъул 17 июлалда Украинаялъул ракьазда, Донецк областалъул Грабово абулеб
росдада аскІоб ккараб.

Malaysia Airlines компаниялъул Boeing 777 самолеталъ рейс гьабулеб букІана
Амстердамалдаса Куала-Лумпуралде. Россиялъул гIорхъиялде 50 километр хутIараб
мехалда халкъазда гьоркьосеб къотIи-къаяз бихьизабураб анцIазарго метралъул
борхалъудаса цинтIаго гIодобе ун буго. Хадуб гьелъул цIа рекIарал хутIелал
ратана Украиналъул территориялда. Гьеб лъугьа-бахъин ккола гьебго
авиакомпаниялъул ахирисеб щуго моцІида жаниб ккараб кІиабилеб кІудияб
лъугьа-бахъинлъун. Гьелда цебе ккун букІана Boeing 777 тІагІин. ЦІикІкІун
гІадамал хвеялъул рахъалъ гьеб ккола авиациялъул тарихалда жаниб, 11
сентябрялъул лъугьа-бахъиналдаса хадуб кІудияблъун рикІкІараб лъугьа-бахъинлъун.

Самолеталда рукІана 298 пассажир, гьезда гъорлъан 154 чи кколев вуго
Нидерландазул ватІанчилъун, 27 австралиялъулав , 23 малайзиялъулав, 11 чи
Индонезиялдаса, анлъго британиялъулав, ункъ-ункъ немцавги белгиялъулавги, лъабго
Филиппиназул ватІанчи ва канадаялъулав. ХутIарал кинаб ватІанлъиялъул гIадамал
ругелали чIезабулеб буго., гьел киналго хвана. Украиналъул ракьазда яргъид
гІуцІцІараб конфликт унеб районалда бортана самолет.

Украиналъул премьер-министр Арсений Яценюкица лъазабуна, «лъугьа-бахъараб кколин
халкъазда гьоркьосеб такъсирин ва гIайиб бугез жаваб кьезе кколин Халкъазда
гьоркьосеб трибуналалда цебе»-ян.

Украиналъул президент Петр Порошенкоца жинидрго видеохитIабалда лъазабуна рагъ
жидер улка тун къватIибе тIибитIанин.

Лайнер бортиялъул гIайиб лъида бугебали гьанжеги мухIканго чIезабун гьечIо. Амма
Москваялъ рикIкIунеб буго гьеб бугин Киевалъул хIалтIи. Киевалъин абулеб буго,
гIаксалда, аэроплан Россиялъ бортизабунин. Версияби руго гIемер. МухIканаб жаваб
кьезе бегьула лъиданиги бачIеб халкъазда гьоркьосеб цIех-рехалъул къокъа
гIуцIани.



https://av.wikipedia.org/wiki/%D0%9C%D0%B0%D1%85I%D0%B0%D1%87%D1%85%D1%8A%D0%B0%D0%BB%D0%B0

МахIачхъала (гІур. Махачкала́, лезг. Магьачкъала, таб. Мягьячгъала, дарг.
ГIянжи-Къала, МяхIячкъала, лъар. Анжикъала, Магьачкъала, лак. МахІачкъала, Анжи,
падар. Маһачгала) — ккола Россиялъул жанубалда бугеб шагьар, Дагъистан
жумгьурияталъул тахшагьар, халкъалъул рикIкIеналъул рахъалъ Шималияб Кавказалъул
регионалда лъабабизе иргаялда бугеб ва Шималияб Кавказалъул федералияб
округалъул чIахIиял шагьараздаса цояб.

Жакъа шагьар бугеб бакI гIуцIцIана 1844 соналъ, гIурусазул рагъул щулалъиялъул
мурадалда ва гьелда цIар букIана Петровское. 1857 соналъ гьеб бакI кIодолъана ва
гIадамал цIикIкIана, цинги гьелъие шагьаралъул статус щвана, ва цIарги кьуна
порталъул шагьар Петровск абун, гьедин цIар кьеялъеги гIиллалъун лъугьана
1722—1723 соназда Персиялде кIанцIизе унаго, Пётр I-сесул аскариял гьанир
чIеялда бан.

1918 соналъул 15 ноябралъ, гьеб заманаялъ вукIарав Дагъистаналъул бетIер
Тарковскиялдаса НухI-Бегил амруялдалъун, шагьаралъул цIар хисун гьелъие кьуна
Шамилил Хъала шагьар абураб цIар. Гьебги букIана кIудияв имам Шамил халкъазул
рекIелъа инчIого вукIиналъул мурадалда гьабураб хIалтIи..

1921 соналъул 14 маялъ Дагъистаналъул савраталъул комимтеталъул амруялдалъун
МахIачхъала лъугьана ДАССРалъул тахшагьарлъун ва цIарги хисана МахIачхъала абун,
Унсоколоса савратчи МахIач ДахIадаевги кIодо гьавун.. Жакъа къоялда жаниб шагьар
бугеб бакI, мугIрузул халкъазда гьоркьоб лъалеблъун букIана Гьоркьохъел
гIасрабазул заманаялдасанго, Анжи-Хъала абураб цIаралда гъоркь — гьелъул
магIнаги ккола «луълуъалъул хъала» - абураб, лъарагI мацIалдаса буссинабуни.

МахIачкала — ккола бищун гIадамал жанир цIикIкIараб шагьарлъун Шималияб
Кавказалъул Федералияб Округалда, ва гьединго хеккого гIолел Россиялъул чIахIиял
шагьараздасаги.

Шагьаралда руго, киналниги дуниялалда ругелщинал динал ккурал гIадамал, цого-цо
буддизмалъул гьечIо. ЦIикIкIунисеб бутIа (90 %) ккола бусурбаби суннитал.
Шагьаралда буго, Европаялдаго бищун кIудияблъун рикIкIунеб ЖумгIа мажгит.
Гьединго шагьаралда буго христианазул — Свято-Успенил кафедралияб килиса. Гьанже
бан бахъана, Ермошкина къотIноб жугьутIазе магIбадги.



https://av.wikipedia.org/wiki/%D0%9A%D0%86%D0%B0%D0%BB_%D0%BA%D0%BA%D0%B2%D0%B5%D0%B9

Исламалъул ункъабилеб аслу ккола Рамазан моцIалъ кIал кквей. ШаргIалда кIал
кквей абула рогьаралдаса бакъ тIерхьинегIан тIубараб къад къоялъ кIал биххулел
жал гьаричIого чIеялда.

КIал биххулел жал ккола кванай, гьекъей, чIужуялъулгун жинсияб гьоркьоблъи
гьаби, бокьун лагIдей бачIинаби, лагIдей, къватIиса ургьибехун бугеб кинабгIаги
нухдаса жанибе щиб бугониги бихьулеб жо биччай ва гьел гурел цогидалги. КIал
кквеялъ мунагьаздаса цIунула, гIибадаталде ругьун гьавула, гьаванафсалде данде
чIезе гьунар кьола, черх сахлъизабула, мискинзабазда гурхIизе тIамула. КIал
ккуразе букIунеб кири Аллагьасда гурого лъаларо, гьезие хассаб алжанги буго,
гьенив гьезда Аллагьги вихьизе вуго. ШаргIияб гIузруги гьечIого фаризаяб цо кIал
кквечIого тани, гьелдалъун гьесие ккараб зарал тIолабго гIумруялъ кIал ккуниги
бецIун рагIалде бахъунаро. Рамазан моцIалъ кколеб фаризаяб кIал малъичIого, кIал
кквезе суннатал моцIалкъоялги руго, кIал ккурав чияс цIунизе кколел
суннаталадабалги руго, гьездаги тIад чIей гьабуни бицун хIал кIолареб кири щола.



https://av.wikipedia.org/wiki/%D0%98%D1%85%D3%80%D1%81%D0%B0%D0%BD

ИхIсан ккола дуца дурго БетIергьанасе лагълъи гьаби дуда Гьев вихьулев гIадин,
дуда Гьев вихьичIониги, Гьесда мун вихьулев вугелъул. Гьединаб хIалалде инсан
вачIине ккани, кидаго Аллагь рехсон, Аллагь ракIалда чIезавун черхалъул
гьава-нафсалда данде къеркьон, батIи-батIиял гIибадат тIагIат гьабиялда тIад
чIей гьабун киналдаго инсан куцалеб тарбият букIине ккола. Гьеб тарбияталда
тасаввуфилан яги тIарикъатилан абула. Гьеб тарбият кьезе инсанасе рухIияв
устарги чара гьечIого къваригIуна. Гьеб тарбият гьечIони инсанасул иманги
исламги, жиндир хIакъикъатги гьечIеб цIараллъун хутIула. Гьеб тарбият тIадаб
букIиналъе нугIлъи гьабулел гIемерал Къуръаналъул аяталги Аварагасул хIадисалги
руго, гьелда агьлусуннаталъул киналго хIакъал имамзабиги гIалимзабиги тIад
рекъарал руго.



https://av.wikipedia.org/wiki/%D0%93%D1%8C%D0%BE%D0%B1%D0%BE%D0%BB%D1%85%D0%B0%D0%BD%D0%B0

Гьоболхана (ХІухь бахъиялъе чІолеб рукъ) (гІур. Гостиница) ккола — батІи-батІиял
гІадамаз жиндасан мукагІатлъи босулеб, жиндир цо хважаин вугеб ва хас гьабун цо
чанго номералдасан гІуцІараб рукъ. Щибаб гьоболханадул букIуна батIи-батIиял
хъулухъал, рукIуна гIицIго бусен-тIала тIамун, санузелал рацIад чIезарулел, ва
рукIуна квен-тIех кьеялдасан байбихьун, чвердезе хIавузалги, спорт гьабизе хасал
залалги ва гьел гурелги хъулухъал цIикIкIарал гьоболханабиги.

Жакъа заманаялъ халкъаздагьоркьоб тIобитIараб «отель» абураб рагIи бачIун буго
франсиялъул hôtel рагIиялдасан. Гьоркьохъел гIасрабазда гьедин абулеб букIун
буго шагьаралда бугеб рукъалде, гьоркьо-гьоркьоб жинда жанир машгьурал гIадамаз
чIей гьабулеб, жодорго дуниял сверизе унел сапарзда ругеб мехалъ.



https://av.wikipedia.org/wiki/%D0%91%D0%B0%D1%80%D1%88%D0%B0%D0%BB%D0%B8%D0%B1

Баршалиб яги Башликент — Дагъистаналъул ГІаяша мухъалъул росу. Гьеб гъорлъе уна
«Башликент росо» росдал чІчІейбугебакІалда..

Гьеб буго тарихияб Хайдакъалъул ракьалда Джавандагъ мегIералъул хIатIазукь,
Башлычай гІорул гІорумухъда, Избербаш шагьаралдаса жанубиябгун-бакътІерхьул
рахъалдехун 33 км.

1877 соналда Дагъистаналда баккана кІудияб россиялда дандечІеялъул къеркьеял,
гьеудинал къеркьеял баккараб бакІалдаса цояблъун ккола Башли росу.
МутІигІлъунгутІиялъ росу тІубанго чухъун букІана генерал Комаровас. Хадубккун
гьениб гІумру гьабун рукІаразе гьукъун букІана росулъе тІад руссине 5 соналъ.
ГІицІго 1882 соналъ гьезие изну щвана росулъе тІад руссине, кинго цо росо
букІараб бакІалда лъугьана лъабго росо: ТІасияб Башли (хадубккун Капкайкент),
Гьоркьохъеб Башли (хадубккун Джаванкент) ва Гъоркьияб Башли (хадубккун
Александркент),.

ТІад буссун цІияб росо гІуцІулеб мехалъ, император Александр III-се мутІигІлъи
бихьизабиялъул мурадалда росдал цІар хисана Александркент абун. Революциялдаса
хадуб росдада Джалалкент - абун цІар лъуна, цеве тІурав пачалихъалъул
хІалтІухъан, революционер Жалалудин Коркмасовасул цІар кІодо гьабун. 1937 соналъ
Коркмасовасе репрессия гьабун хадуб, росдада букІахъе Башликент - абун цІар
лъуна.



https://av.wikipedia.org/wiki/%D0%90%D1%85%D0%86%D0%BC%D0%B0%D0%B4_%D0%94%D0%B0%D0%B2%D1%83%D0%B4%D0%BE%D0%B3%D1%8A%D0%BB%D1%83

АхІмад Давудогълу (тур. Ahmet Davutoğlu; гь. 26 февралалъ 1959, Кония, Турция) —
турциялъул пачалихъияв ва политикияв цевехъан. БетІерлъи гьабулеб
РитІухълъиялъул ва цебетІеялъул партиялъул цевехъан 2014 соналъул 21
августалдасан байбихьун. Турциялъул премьер-министр 2014 соналъул 28
августалдасан байбихьун.

Гьоркьохъеб лъай щвана Истамбулалъул бихьиназул лицеялда. 1983-84 цІалул соназда
лъугІизабуна Босфорил университет (Истамбул) кІиго рахъалъул лъайгун:
«Экономика» ва «Политология ва халкъаздагьоркьосел бухьенал». Вузалда цІали цебе
бачунаго, магистрасул даражаялде вахана, «Пачалихъияб цебе бачин»-алъул рахъалъ
ва докторасул даража щвана «Политология ва халкъаздагьоркьосел бухьеназул»
рахъалъ.

1990 соналъ мугІалимасул хъулухъ тІубазе лъугьана Малайзиялъул
Халкъаздагьоркьосеб Исламияб Университеталде. Гьениб рагьана политологиялъул
кафедра, 1993 соналде щвезегІан жинцаго бетІерлъи гьабураб.

1993 соналъ доцентасул цІаралъе мустахІикълъана. 1995 - 1999 соналде щвезегІана
Мармара Университеталда халкъаздагьоркьосел бухьеназул кафедраялда хІалтІана.

1998—2002 сс. ахІун вачІарав мугІалимасул хІисабалда лекциял цІалана Турциялъул
ЯргъидагІуцІарал къуватазул Академиялда ва цогидал рагъул академиязда.

1999—2004 сс. хІалтІана Бейкент Университеталъул профессорасул хъулухъалда,
идараялъул шураялда гІахьаллъи гьабуна, гІалимзабазул шураялда вукІана,
халкъаздагьоркьосел бухьеназул кафедраялъе бетІерлъи гьабуна, ахІун вачІарав
мугІалимасул хІисабалда лекциязул курс цалана Мармара Университеталда.

2003 соналъул 18 январалъ Турциялъул президент АхІмад Неждетил ва
премьер-министр ГІабдуллагь Гюлил хІукмоялдалъун АхІмад Давудогълуе кьун букІана
ГІадаталдаса борчІараб ва Ихтияразул вакиласул даража.

2009 соналъул 1 маялъ гьев лъуна Турциялъул къватІисел ишазул министрасул
хъулухъалда, ва гьеб цебе бачана 2014 соналъул 28 августалде щвезегІан.

2014 соналъул 21 августалъ гьев вищана бетІерлъи гьабулеб РитІухълъиялъул ва
цебетІеялъул партиялъул цевехъанлъун, ва 2014 соналъул 28 августалъ вихьизавуна
Турциялъул премьер-министрасул ишал тІубалевлъун. Хадусеб къоялъ киналго рекъон
Турциялъул парламенталда божилъи щвана. 2015 соналъул 9 июналъ премьерасул
хъулухъалдаса нахъе ине бокьи лъазабун кагъат хъвана. 2015 соналъул 28 августалъ
РитІухълъиялъул ва цебетІеялъул партиялъул 13 министрасдасан ва батІиял
партиязул 13 министрасдасан гІуцІана заманаялъулаб хІукумат, 2015 соналъул
ахиралда рищиял лъугІизегІан пачалихъ цебе бачне букІине.



https://av.wikipedia.org/wiki/2016_%D1%81%D0%BE%D0%BD%D0%B0%D0%BB%D1%8A%D1%83%D0%BB_12_%D1%8F%D0%BD%D0%B2%D0%B0%D1%80%D0%B0%D0%BB%D1%8A_%D0%98%D1%81%D1%82%D0%B0%D0%BC%D0%B1%D1%83%D0%BB%D0%B0%D0%BB%D0%B4%D0%B0_%D0%BA%D1%8C%D0%B2%D0%B0%D0%B3%D1%8C%D0%B8

2016 соналъул 12 январалъ Истамбулалда кьвагьи — ккола Истамбулалъул тарихияб
мухъалда бугеб СултІанахІмет майданалда гьабураб терроралъулаб акт. Ахирисел
чІван-къотІарал баяназда рекъон хвана 10 чи, лъукъун хутІана 15. Хваразул
цІикІкІунисел рукІана — туристал, аслияб куцалда Алманиялъул ва Норвегиялъул
ватІанчагІи. Лъугьа-бахъин ккана шагьаралъул централда, туризмаялъул бищун
машгьураб Феодосия обелискалда цебе.

ТІоцере кьурал баяназда рекъон, кьвагьи гьабун буго мадугьалихъ бугеб Сириялдаса
лъутун вачІарасул хІисабалда вачІарав рагъухъанас. АскІосан туристазул къокъа
унеб гІужалда, гьес трамваял чІолеб бакІалда хІалтІизе биччан буго жинцаго
хІадурараб кьвагьулеб жо. Гьеб пиша гьабураб хІинкъикьолев ГІШИПалъулгун бухьен
букІиналда щаклъи буго.

Кьвагьиялда хадуб туркиялъул полициялъ анцІ-анцІ чи ккуна, гьезда гьоркьове 16
къватІисел пачалихъазулалги ккана. Россиялъул КъватІисел Ишазул Минестерлъиялъул
баяназда рекъон ккуразул лъабгоял,— Россиялъул ватІанчагІи рагІула, кинго
баянлъун гьечІо, гьезул щибгІаги бухьен букІарабищ ккараб гьужумалдаян.



https://av.wikipedia.org/wiki/%D0%A8%D0%B8%D0%BC%D0%B0%D0%BB%D0%B8%D1%8F%D0%B1_%D0%A6%D0%86%D0%BE%D1%80%D0%BE%D0%BB_%D0%BE%D0%BA%D0%B5%D0%B0%D0%BD

Шималияб ЦІорол океа́н — Ракьул бищун гьитІинаб океан, тІубанго шималияб бащдаб
шаралда, Евразиялдаги Шималияб Америкаялдаги гьоркьоб бугеб.

Океаналъул площадь буго 14,75 млн км², лъел къадар — 18,07 млн км³. Гьоркьохъеб
гъваридлъи — 1225 м, бищун кІудияб гъваридлъи бахуна — 5527 метралде ва гьебги
буго Гренландиялъул ралъдалъ.

ималияб ЦІорол океа́налда тункун руго Даниялъул (Гренландия), Исландиялъул,
Канадаялъул, Норвегиялъул, Россиялъул ва Америкаялъул Цолъарал Штатазул ракьал.
Халкъалдагьоркьосеб уровеналда океаналъул ихтияралъулаб статусалъул устав
чIезабун гьечIо. БуIа-бутIа ккун гьеб чIезабун буго арктикиял пачалихъазул
миллиял законаздалъун ва халкъалдагьоркьосеб ихтияралъулаб къотIи-къаяздалъунги.
ЛъагIалил цIикIкIунисеб бутIаялъ Шималияб ЦІорол океан хIалтIизабула ралъдалъан
къайи баччиялъе, Россиялъ Шималияб ралъдал нухдасан, ва АЦШялъги Канадялъги
Шималиябгун-БакътІерхьул нухдасан.



https://av.wikipedia.org/wiki/%D0%A8%D0%B8%D0%BC%D0%B0%D0%BB%D0%B8%D1%8F%D0%B1_%D0%93%D1%8C%D0%B8%D1%80%D0%B8%D1%81%D1%82%D0%B0%D0%BD

Жумгьурият Шималияб Осе́тия — Ала́ния (Шималияб Осетия, осет. Республикæ Цæгат
Ирыстон — Алани абулеб куц (баян)) — Россиялъул Федерациялда гъорлъе унеб
жумгьурият, Россиялъул Федерациялъул икълим, гъорлъе уна Шималияб Кавказалъул
федералияб округалда.

ГІорхъи цо гьарула: бакътІерхьудае — Къабарда-Балкъаралъулгун, севералда —
Ставропол улкаялъулгун, бакъбаккуда — Гъалгъаялъулгун ва Чачанистаналъулгун,
къиблаялда — Гуржиялъулгун ва Бакъда Гьиристаналъулгун.

Шаблон:Шималияб Осетия Шаблон:Шималияб Кавказалъул федералияб округ
Шаблон:Россиялъул Федерациялъул икълимал



https://av.wikipedia.org/wiki/%D0%A8%D0%B0%D1%80%D0%B0%D0%BC_%D0%B0%D1%88-%D0%A8%D0%B0%D0%B9%D1%85_(%D0%B0%D1%8D%D1%80%D0%BE%D0%BF%D0%BE%D1%80%D1%82)

Шарам аш-Шайх) — Египеталъул гьебго цІаралъул шагьар-курорталда бугеб
халкъаздагьоркьосеб аэропорт — Синаялъул бащдаб чІинкІиллъиялда бищун кІудияб
аэропорт.

Рагьана 1968 соналъул 14 маялъ. Аслуялда гьеб бан букІана ва цодагьаб заманаялъ
хІалтІизабун букІана ГІизраилалъул РГЬКЪ-ялъул хъулухъал тІуразе, ва гьеб
мехалда гьелда цІар букІанаХалкъаздагьоркьосеб аэропорт Офира абун, гьебги
букІана гьанже Шарам аш-Шайх бугеб ракьалде абулеб гІизраилалъул цІар.
Кэмп-Дэвидалъул къотІи-къаяздаса хадуб, гьеб мухъалда букІараб кинабго ракьгун
цадахъ, аэропортги бачІана Египеталъул кверщаликье.

Аэропорт буго Синаялъул бащдаб чІинкІиллъиялъул къиблаялб рахъалъул аххалъуда,
шагьаралъул гІурхъиялда жанибхун.

Аэропорталда буго кІиго халкъаздагьоркьосел терминалал (Terminal 1 & Terminal
2), VIP-зона, Duty Free тукаби, банказул отделениял, гІемерал кафе ва тукаби,
гьединго туризмаялъул операторазул ва авиакомпаниязул вакиллъабиги.

2014 соналъул 1 июналдаса байбихьун Египеталъул тІалъиялъ аэропорталда чІей
гьабурал киналниги туристазухъ босулеб буго 7$-лъул багьаяб цІияб магъало. .



https://av.wikipedia.org/wiki/%D0%A5%D1%83%D1%80%D0%BC%D0%B0

Хурма кваназе бокьуларел чагӀи къанагӀат ратила жакъа къоялъ, щайин абуни
босизеги щолеб буго, бихьизе бер кколебги, квине гьуинабги букӀун. Гьеб гуребги
гӀемераб даругин пайдаги буго гьелъул инсанасе. ГӀемерал берцинал цӀарал лъун
руго гьелда гӀадамаз – «тӀогьилаб бакъ», «Китаялъул микьир»… Кин абуниги,
гьелъул ватӀан ккола, аслияб къагӀидаялъ, Китайгун Япония. Нилъер гӀасруялде
щвезегӀан цебеккунго гьеб Китаялдасагун Япониялдасан бачӀараб пихъ бугин
рикӀкӀунаан. Европаялде гьеб бачӀун буго Ӏ760 соналда – тӀоцебе югалъулаб
Франциялде. Хадубккун гьеб бекьун буго Италиялда, Алжиралда, Египеталда,
СШАялда. Жакъа къоялда хурма бижула Узбекистаналдаги, Гуржиялъги, Крымалдаги,
Азербайжаналдаги, Краснодаралъул ракьалдаги. Абула 500-ялде гӀагарун тайпа бугин
гьелъулин. Гьел цоцаздаса ратӀа рахъула жидер кьералъухъ, тӀагӀамалъухъ,
чӀахӀалъи-гӀисинлъиялъухъ балагьун.

Кинан тӀаса бищилеб лъикӀаб хурма? Барщараб хурма букӀине ккола лъикӀаланго
тамахлъараб. Кьерги канчӀтӀогьилаб, багӀарсияб букӀине ккола, тӀанхалги –
тӀулакьерал сурмиял. Гьелда тӀад чӀегӀерал тӀанкӀал лъун ругони, пихъ хвезе
байбихьиялъул магӀна ккола. Кинаб пайдаха гьелъул бугеб? Хурмаялда гъорлъ
рукӀуна гӀемерал черхалъе хӀажатал, пайдаял элементал, витаминал – глюкоза,
сахароза, «А», «С», «Р» витаминал, махх, калий, кальций, медь, магний, марганец,
йод. КӀалдиб бохьун чӀолеб тайпаялъулги буго жинда жаниб пектин букӀиналдалъун
черхалъе пайда. Гьелъ кванирукъалъул, бакь-чехьалъул хӀалтӀи лъикӀлъизабула.
Гьединго жиндилъ магний букӀиналда бан чорхолъ ганчӀал ккезе толаро. КъваригӀел
гьечӀел цӀамал чорхолъа къватӀире рехула, черх бацӀцӀад гьабула, лъим къватӀибе
кьабулеб гӀадат буго. Би дагьал чагӀазе кваназе лъикӀаб буго жинда жаниб
гӀемераб махх букӀиналда бан. Йод гъорлъ букӀиндал хурма кваназе пайдаяб буго
мукъулукъалъул цӀуцӀдузул (щитовидная железаялъул) унти бугел чагӀазе. Пектин
гъорлъ бугелъул, кванирукъалъул хӀалтӀи лъикӀлъизабиялъеги кваназе лъикӀаб буго
хурма. Гьороялъул (ракалъул) унтиялда данде чӀеялъе лъикӀаб буго витамин «А»
гъорлъ букӀиндал. РекӀелги, рихьазулги хӀалтӀи лъикӀлъизабиялъеги пайдаяб буго
хурма. Гьединго хӀалтӀизабизе лъикӀаб буго рихьал къварилъиялъ ракӀалда жо
чӀоларел чагӀи сахлъиялъеги – склерозалъул унти бугез. Гьединго нерваби гӀодор
къазеги, хӀалхьи кьеялъеги кваназе лъикӀаб буго. Абула кванде гъира базабулин
хурмаялъин, нервабазе хӀалхьи кьолин, хӀалтӀуде гъира ккезабулин, свак лъазе
толарин. Хасго лъикӀаб буго гьеб пихъ кидаго захӀматаб, хӀалуцараб, гӀемер
нерваби холеб хӀалтӀуда рукӀунел чагӀазе. Хурма хӀалтӀизабула гьединго гьурмал
куц берцинлъизабиялъеги – батӀи-батӀиял маскаби гьарун, гьурмал куц
цӀвакизабизе, гвангъизабизе. Амма буго цо тайпа гӀадамазул кинго гьеб кваназе
бегьуларел. Гьел ккола «сахарный диабет» унти бугел гӀадамал, кьаралъиялъул,
гьороялъул унти бугел гӀадамал. Гьезие гьукъараб буго хурма кваназе.



https://av.wikipedia.org/wiki/%D0%A5%D1%83%D0%BD%D0%B7%D0%B0%D1%85%D1%8A

Хýнзахъ — ккола Дагъистан жумгьурияталъул Хунзахъ мухъалъул росу, ва
административияб марказ.

Хундерил тIалъи буго МагIарухъ жумхIурияталъул бакьулъ, ай МахIачхъалаялдасан
220 км рикIкIад. 1700-2000 м ралъадалъул уровеналдасан тIаде ккола гьеб. Гьелъул
кьучIалда гъорлъ уна къвакIараб гарчалъул гамач (известняк). Хъунзахъ буго
бищунго жумхIурияталда борхалъиялда бугеб тIалъи (гІурус. плато). Гьелъул
халалъи буго 25 км, гIеблъи – 8-10 км, площад бахуна 250 квадратияб
километралда. Хундерил тIалъи Сулахъалъул бассейналда гъорлъ уна. Цогидал
шагьараздасан Хунзахъ унел автонухазул халалъи.

Хунздерил тIалъи машрикъ рахъалдасан Тобот Лъаралъул кIкIалалъ (гІурус. каньон)
кIиида бикьула. Гьеб кIкIалги Хунзахъ хъалаялъул къадаздасан байбихьараб
лъугьуна Шамилил мухъалда, Гьолокь росулъе, АваргIору швараб мехалда. Гьеб
кIкIалалъул халалъи 100 метралдаса 1000-1200 метразда бахинегIан цIцIикIуна.

Бищунго Хунздерил тIалъиялда кIудиял лъараздасан кола: Тобот, Хундерил Лъар,
Илъа Лъар- гьезул киназулго берцинал, 50-80 метразда рахарал, чвахабиги руго.

Гъуниб тIалъиялъул гьава-бакъалда данде Хунздерил дагьаб цIорораб буго.
ЛъагIалил гьоркьосеб температура гьаниб бахуна 6,6 градусазда, лъагIалил
гIазу-цIадал - 532 мм, амма гьебго борхалъиялда бугеб Гъунибалда, лъагIалил
гьоркьосеб температура бахуна 8,1 градусазда, лъагIалил гIазу-цIадилан абуни -
507мм. Хунзахъ гьуриян абулеб жо гIемер букIунеб жо буго. Гьеб гьениб 8
баллалъулги букIуна. Гьединаб Хунзахъалъул гьава-бакъалъул гIила буго, доб гьава
хьвадулеб, рагьараб бакIалда букIин.

Хунздерил тIалъиялъул ракь гIемерисеб буго щёлочал цIцIикIараб мугIрузул
чернозёмлъун рикIкIунеб ва гьелда гъорлъ 7% ракалъул (гумусалъул) ккола. Эхеде
раханаан ракьалда гъорлъ щёлочал дагьлъула рукIуна. Чернозёмалъул ракьал,
лабаллъиялда балагьичIого, ритIизарун, хурзазе хIалтIизе гьарула. Хурзабахъ
абуни картошка, чIегIергьоло, лъелъ, тIепало ва гь. ц. хьала.

Гьал хаду рехсарал хурдул руго Хунзахъ платоялда гIемериса рукIунел: махIакIо
(гІурус. шалфей), гIонкIкIозаз (гІурус. астрогал), рехъеб (гІурус. вьюнок ),
хIамисур (гІурус. чабрец), гIанбарис (гІурус. экспарцет), гIанкIихер (гІурус.
клевер), люцерна, (гІурус. тимофеевка), ва гь. ц. Хунзахъ байданал ва мугIрул
ихдал батIи-батIиял тIугьдуца цIун рукIуна, гьезул махIалъ мехтизе гьарулеб
хIалалъ.

Хунзахъ тIалъиялда гьедигIан батIи-батIиял хIайваналги гьечIо. ГIемериса
букIунеб жо - чIегIеркьераб Раддеилан цIар бугеб гIанхвара (гІурус. хомяк).
КъанагIатго гьенире рихьуна: гIанкI, цер, гIондокь (гІурус. ласка), бакьучги
(гІурус. барсук), бацIги. Гьениб дагьабго лъикI буго хIанчIазул иш. Ай рихьизе
бегьула альпийскиял гъалухIанчIазул (гІурус. галкаби) тIелал, алхул маккаби,
чIоролабазул цо тайпа, ва гьединго цо-цо вахIшиял хIанчIал.

Хунзахъ Аваристаналъул тахшагьарлъун букIана. 1837 соналъ гIурусазул боялъ
кверде босана., 1843 соналъ Шамилие мутIигIлъана. 1859 соналъ гIурусаз цIидасан
бахъана. 1864-69 соназ Хунзахъ рагъул хъала бана. Ахиралда, 1864—1928 соназ,
Авар округалъул администратияб центрлъун букIaна.



https://av.wikipedia.org/wiki/%D0%A5%D0%B0%D0%BB%D0%B8%D0%B4_%D0%B8%D0%B1%D0%BD_%D0%93%D0%86%D0%B0%D0%B1%D0%B4%D1%83%D0%BB_%D0%93%D0%86%D0%B0%D0%B7%D0%B8%D0%B7_%D0%90%D0%BB_%D0%A1%D0%B0%D0%B3%D0%86%D1%83%D0%B4

Ха́лид ГІабдул ГІази́з Ал СагІу́д (гӀар. خالد بن عبد العزيز آل سعود‎‎;
13 февраль 1913(19130213), Ар-Рияд — 13 июнь 1982, АтІ-ТІаиф) — СагІудиязул
ГІарабиялъул ункъабилев хан 1975—1982 соназда.

Халид лъугьана валигІагьдлъун 1965 соналда, гьеб хъулухъалдаса гьесул вац амир
МухІаммадица инкар гьабун хадуб. ТахбакІалде гІагарлъизегІан хІалтІана Цолъарал
Миллатазул ГІуцІиялда.

Халид хвана 1982 соналда рекІел унтиялъул хІасилалда. Гьесул цІар кьун буго
Ар-Риядалъул халкъаздагьоркьосеб аэропорталъе.

Гьесда хадуб ханлъун вачІана гьесул вац Фагьд, Хадид чІаго вугеб заманаялъги
пачалихъ цебе бачине кумек гьабулев вукІарв.



https://av.wikipedia.org/wiki/%D0%A3%D0%BD%D0%BA%D1%8A%D1%80%D0%B0%D0%BA%D1%8C

Ункъракь — Дагъистаналъул ЦӀумада мухъалда бугеб офицалияб гуреб, тарихияб
бутӀа.

Ункъракьалда гьоркьоре уна ЦӀумада мухъалъул Къеди, Силди, Гьакъоб,
Гъоркьхъваршини, ТӀаса Хъваршини, Сасикь, Метрада, Цихалахъ ва Хушати росаби.
Районалъул цогидал росабазда данде ккун гьезул хаслъи буго - гьел киналго росаби
болмацӀалда кӀалъалел, ай жидерго цоги мацӀ гьечӀел рукӀин. Макъалаялъул авторас
бихьизабухъе, гьел росабазул хӀакъалъулъ цӀакъго дагьаб гурони материал
газет-журналазда хъваларо (гьениса хъвадарулел чагӀи гьечӀолъиги батила гьелъие
гӀилла). Кинниги гьел росабазул тарих цӀалдолезда, хасго гьел росабазул
гӀадамазда лъай мурадалда, СайгидахӀмад АхӀмаднабиевас батӀи-батӀиял
тӀахьаздаса, архивазда ругел хӀужабаздаса, гӀурусалдаса буссинабун хъван буго
гьаб макъала. Гьенирги цо-цо цоцазде дандекколарел бакӀалги руго, рукӀаниги
х1акъикъат лъаялъе мунпагӀат букӀинин гьел рахъулел руго.

«Ункъракь - цӀакъ борхалъуда буго, гьелдасан тӀадегӀан Аллагь вуго» - ян хъван
буго «Кавказ» журналалда 1849 сонадда. ЦӀакъго рикӀкӀад, цӀакъго борхалъуда
букӀиналъ Ункъракьалъул жамагӀат чияда бачӀеблъун ва жибго жинда чӀараблъун
букӀана. Борхалъуда Аллагьасда гӀагарда рукӀиналъ батилин гьез Ислам жидерго
г1умруялъул къанунлъун бищарабилан хъван буго добго журналалда. ХӀакъикъаталдаги
гьел росабазул гӀадамал церего рукӀана шаригӀатги тӀарикъатги лъикӀ лъалел,
гьелъул тӀалабалги кколеб куцалъ тӀуралеллъун, гьанжеги руго. Гьедин рикӀкӀад
рукӀиналъ гьел росабазул гӀадамал 1844 соналде щвезегӀан имамзабигун
гъазаваталда гӀахьаллъиялъулги цӀакъго мукъсанал гурони хӀужаби гьечӀо. Гьеб
соналъ, Къедиги Гьакъоги рукӀарал нуцалзаби тӀагӀинаридал, танила гьенив
Шамилица наиблъун Сасикьа Хатил МухӀамад. Гьесул 150 рекӀаравги 320 лъелавги
мурид вукӀанин хъван буго церегосел тӀахьазда.

Ункъракьалъул росабиги цоги бакӀалдаса рачӀун чӀарал магӀарулаздасан лъугьарал
руго. Гьезул гӀорхъаби: бакъбаккудасан хъвар щалгун ва тӀиндалгун, югалъул
бакъбакку дасан гуржиялгун ва цӀунтӀалгун, югалдасан ва югалъул бакътӀерхьудасан
гуржиялгун, севералдасан чачаналгун ва севералъул бакъ баккудасан ч1амалазулгун
руго. Гьездаго гъорлъ руго батӀияб миллаталъул лъугьарал тухумалги. Масала:
Цихалахъ росу Чачаналдаса бид виххун Цихалди росулъа вачӀарав чияс ккураб бугин
абула. Буго Сасикь Табасараналдаса вачӀарав чиясдасан лъугьараб тухумги, -
Гуржиялъа вачӀарав чиясдасан лъугьарабги, гьединго руго цогидал росабалъги.



https://av.wikipedia.org/wiki/%D0%A1%D1%83%D1%80%D0%B0_%D0%A2%D0%86%D0%B0_%D0%93%D1%8C%D0%B0

Сура ТІа Гьа буго Маккаялда жиб рештӀине гьабураб, жинда жаниб нусиялда
лъебералда щуго аят бугеб.

Гьаб сураталъул аслияб мурад буго диналъул аслаби рицин ва гьел рацӀцӀад гьари.
Аллагь вукӀин чӀезабиялъул далилал рицингун цадахъ гьев Аллагь жив цогояв вукӀин
гьесие гӀахьалав чи гьечӀеблъиги бицунеб буго. Аварагзабазул ва гьел ритӀиялъул
хӀикматги бицунеб буго. Ахират букӀин, хӀисаб мизан ва жазаъ букӀиналъулги
бицунеб буго.

Сураталда жаниб лъикӀго гӀатӀид гьабун бицунеб буго жив Аллагь вуго абун
хьвадулев вукӀарав пиргӀавнил ва гьесул къавмалъул. Муса авараг ТӀадегӀанав
Аллагьасда кӀалъаялъул, гьесда рисалат тӀад къаялъул ва Мусалги пиргӀавнилги
бахӀс бицун буго.

Адам аварагасул къисаялда бакка-бахъи гьабун буго, инсанасул ракӀ хӀинкъулеб
хӀалалъ къиямасеб къоялъул ва гьелъул захӀмалъабазул бицун буго:. Гьеб къиямасеб
къоялъ хӀисаб мизан гьабун Аллагьасда мутӀигӀаб халкъ алжаналда иналъул,
Аллагьасда гӀасилъарал гьев жидер БетӀергьан вукӀиналда инкар ккураб халкъ
жужахӀалда иналъулги бицун буго. Сураталда цӀар лъун буго «сурату ТӀа-гьа»-
абун. Гьеб ТӀагьа абураб цӀарги Аллагьасул свалат салам лъеяв аварагасул
цӀараздаса цо цӀар буго. Гьеб хирияв аварагасул цӀаралдалъун сурат байбихьиялда
жанибги аварагасул ракӀ парахат гьаби буго. Мушриказул къварилъабазда сабро
гьабизе гьесие квер бакъи гьабиги буго. Сура букІана рештІун Маккаялда ва гьелда
жаниб буго 7 аят.



https://av.wikipedia.org/wiki/%D0%A1%D0%B0%D0%BB%D0%B0%D1%85%D3%80%D1%83%D0%B4%D0%B4%D0%B8%D0%BD

Аль-Ма́лик ан-На́сир Сала́хӀ ад-Дунийа ва-д-Дин Абу́ль-Муза́ффар Ю́суф ибн Айю́б
(гӀар. الملك الناصر أبو المظفر يوسف بن أيوب‎‎), гӀурус ва магърибалъул
гӀадаталда рекъон - Салади́н (гӀар. صلاح الدين‎‎; 1138, Тикриталда — 4 март
1193, Димишкъалда) — Мисралъул, Сириялъул ва цогидал улкабазул султӀан, XII
гӀасруялъул махщел бугев рагъул цевехъан ва муъминзабазул лидер. Миллаталда
балагьун курдавлъун ккола. Гьединго гьев рикӀкӀуна Айюбиязул тухумалъе кьучӀ
лъуравлъунги.

Европаялда, гьеб гьесул цӀар гьечӀонаниги, гьев лъала гӀицӀго Саладин абун.
СалахӀудин — ккола лакъаб — «диналъул ритӀухъли»-абун магӀна кьолеб цӀар. Кин
бугонаниги, гьесул унго-унгояб цӀар буго — Юсуф ибн Айюб (Айюбил вас Юсуф).



https://av.wikipedia.org/wiki/%D0%A1%D0%B0%D0%B3%D0%86%D1%83%D0%B4_%D0%B8%D0%B1%D0%BD_%D0%93%D0%86%D0%B0%D0%B1%D0%B4%D1%83%D0%BB_%D0%93%D0%86%D0%B0%D0%B7%D0%B8%D0%B7_%D0%90%D0%BB_%D0%A1%D0%B0%D0%B3%D0%86%D1%83%D0%B4

СагІуд ибн ГІабдул ГІазиз Ал СагІуд (гӀар. سعود بن عبد العزيز آل سعود‏‎‎, 15
январь 1902 — 23 февраль 1969) — СагІудиязул ГІарабиялъул хан 1953—1964 сс.

Ханзабазул хъизан гІуцІарав ГІабдул ГІазиз Ал СагІудил кІиабилев вас. Жиндирго
вац Фейсалицаго гІадин, СагІудица кІвар бугеб асар гьабуна ханлъи бахъун
чІеялъе. СагІудиязул ГІарабия гІуцІун заман иналдего СагІуд тІамун вукІана
валигІагьдлъун. ГІабдул ГІазиз хун хадуб ханлъун вачІана СагІуд. СагІудица
гІуцІана гІемерал министерлъиял ва цогидал хІукмуялъул институтал, ва гьезул
бетІеразда лъуна жиндирго лъимал . Гьеб жоялда ццим бахъана СагІудил вацазул, ва
1964 соналъ гьев хисана, гІалимзабаз гьабураб инкъилабалъул хІасилалда. Гьесда
тІад гьабуна ханлъиялъул жавабчилъи жиндирго эбел-эмен цадахъав вац Фейсалихъе
кьез. Гьелдаса хадуб гьес гьижра гьабуна Женевалде, ва гьенисан — Грециялде,
гьенибин абуни рохалилаб гІумру тІамуна ва хвана 1969 соналда.



https://av.wikipedia.org/wiki/%D0%A1%D0%B0%D0%B3%D0%86%D1%83%D0%B4%D0%B8%D1%8F%D0%B7%D1%83%D0%BB_%D0%93%D0%86%D0%B0%D1%80%D0%B0%D0%B1%D0%B8%D1%8F%D0%BB%D1%8A%D1%83%D0%BB_%D1%88%D0%B0%D0%B3%D1%8C%D0%B0%D1%80%D0%B0%D0%BB

2010 соналда СагІудиязул ГІарабиялда гІага-шагарго букІана 100 чІейбугебакІал,
шагьаразул статусал жодое кьурал. Пачалихъалъул бищун кІудияб шагьарлъун ккола
гьелъул тахшагьар — Ар-Рияд, жинда жаниб гІага-шагарго 5 млн. чияс гІумру
гьабулеб. Пачалихъалда кинни 4 шагьар-миллионер буго — Ар-Рияд, Жидда, Макка ва
Мадина. Макка ва Мадина шагьаразда бусурбаби гурезе жанире лъугьине ва чІей
гьабизе гьукъараб буго исламалда.

СагІудиязул ГІарабиялда чІахІиял шагьараллъун рикІкІуна, 100 азаргоялдаса
цІикІкІун чияс жаниб гІумру тІамулеб шагьаралде. 2010 соналда пачалихъалда
гьединал шагьарзул къадар букІана 27.



https://av.wikipedia.org/wiki/%D0%A0%D0%B0%D0%BC%D0%B0%D0%B7%D0%B0%D0%BD_%D0%93%D0%86%D0%B0%D0%B1%D0%B4%D1%83%D0%BB%D0%B0%D1%82%D0%86%D0%B8%D0%BF%D0%BE%D0%B2

ГІабдулатІи́пов ХІажи́мурадил Рамаза́н (гь. 4 августалъ 1946 соналъул, Гъебгъуда
р., ЛъаратІа мухъ, Дагъистаналъул АССР, РСФСР) — россиялъул сиясатчи ва
пачалихъияв жигарчи, Дагъистан Жумгьурияталъул 3-ев БетІер.

2011 соналъул 4 декабралдаса бахъун 2013 соналъул 28 январалде щвезегІан
Пачалихъияб думаялъул 6 ракІариялъул депутат «Цолъараб Россия» партиялдасан.

Философиял гІелмабазул доктор, профессор, РТІГІА-ялъул академик, философиялъул,
маданияталъул, тарихалъул, геометриялъул, химиялъул ва миллатаздагьоркьосел
бухьеназул специалист ; дипломат.

Гьавуна ЛъаратІа мухъалъул Гъебгъуда росулъ 1946 соналъул 4 августалъ . Гьев
вукІана колхозалъул председатуласул хъизаналда ичІабилев лъимерлъун. Миллат —
магІарулав.

1963 соналъ анкьгосонил школа лъугІизабун хадуб, лъугьана цІализе Буйнакскалъул
медицинаялъул училищеялде, ва гьеб лъугІизабуна 1966 соналъ. Цюмилюх росдал
медпункталъул бетІерлъи гьабулевлъун хІалтІана, цинги ЛъаратІа мухъалъулаб
больницаялъул фельдшергун-акушерасул пункталъе бетІерлъи гьабуна. 1966-елдаса
1970 соназде щвезегІан хъулухъ гьабуна Советияб Армиялда, СССРалъул яргъид
гІуцІарал къуватазда.

1972 соналъ лъугьана КПССалде (нахъе ана 22 августалъ 1991 соналъул). 1974
-елдаса 1975 соназда вукІана ЛъаратІа райкомалъул комсомолазул секретарлъун.

1975 соналъ заочно лъугІизабуна Дагъистаналъул университеталъул тарихалъул
факультет. Хадуб цІалана А. А. Ждановасул цІаралда бугеб ЛПУ-ялъул философиялъул
факультеталъул аспирантураялда. 1978 соналъ цІунана кандидатасулаб диссертация
«Личность в системе национальных отношений развитого социалистического
общества».

Диссертация цІунаралдаса хадуб хІалтІана ЛПУ-ялъул философиялъул факультеталъул
ассистентлъун ва дарсал кьолевлъун. 1987 соналъ бетІерлъи гьабуна Дагъистаналъул
педагогикаялъул институталъул философиялъул кафедраялъе.

1988 соналъ ГІабдулатІипов ана Москваялде, ва гьенив лъугьана ЦК КПСС-алъул
миллиял бухьеназул бутІаялъул консультантлъун

1990 соналъ вищана РСФСРалъул халкъияв депутатлъун Буйнакскалъул
миллиябгун-бакIалъулаб рищиялъул № 93 бутIаялдасан ва лъугьана «Суверенитет и
равенство» абураб депутатазул къокъаялде. 1990 соналъул 13 июналъ вищана
РСФСРалъул ТІадегІанаб Советалъул Миллатазул советалъул председателлъун ва гьеб
хъулухъалда хутIана 1993 соналде щвезегIан.

2013 соналъул 27 январалъ гьес лъазабуна, сон «буюрухъ хъванин» Россиялъул
Президентас жив Дагъистаналъул бетІерасул ишал тІоралевлъун тезеян; гьебго
къоялъ Россиялъул президентасул администрациялъ гьеб хабар инкар гьабуна. Гьебго
соналъул 28 январалъ Кремлалъул пресс-хъулухъалъ къватIибе кьуна Россиялъул
президентасул хIукмо, гьебго къоялъул къо-моцI жинда хъвараб, Рамазан
ГІабдулатІипов Дагъистан Жумгьурияталъул ишал тIоралевлъун вихьизавураб.

2013 соналъул 8 сентябралъ гьев вищана Дагъистан Жумгьурияталъул президентлъун.
Гьесие гьаркьал кьуна Дагъистан Жумгьурияталъул халкъияб собраниялъул 88-ялдаса
86 депутатас.



https://av.wikipedia.org/wiki/%D0%A0%D0%B0%D0%B6%D0%B0%D0%B1_%D0%A2I%D0%B0%D0%B9%D0%B8%D0%BF_%D0%AD%D1%80%D0%B4%D0%BE%D0%B3%D1%8A%D0%B0%D0%BD

Ражаб ТIайип Эрдогъан ялъуни Реджеп ТIайип Эрдоган тур. Recep Tayyip Erdoğan
(1954 - ), - Турциялъул премьер-министр (2003 соналдасан байбихьун), исламияб
ритІухълъиялъул ва цебетІеялъул партиялъул цевехъан.

Ражаб ТIайип Эрдогъан гьавуна 1954 соналъул 26 февралалъ истамбулалъул Бейоглу
мухъалъул Къасымпаша абулеб бакІалда, чІегІер ралъдал рагІалда, ралъдал
хъаравуласул хъизаналда. Турказул «Миллиет» абулеб казияталъул баяназда рекъон,
жиндирго цо кІалъа-басаялда Эрдогъаница бицана, гьесул хъизан ГІачІаристаналдаса
Ризеялде рачІарал ругоян. ГІолохъанлъуда гьес шагьаралъул хІинкъи гьечІел
къватІазда рукІана лимонадал ва булкаби ричулев. 1965 соналъ Эрдогъаница
лъугІизабуна Пийале Паша абулеб байбихьул школа ва 1973 соналъ Истамбулалда
бугеб динияб имамзабазул ва хатІибзабазул лицей. Эйюп абулеб лицеялда экзаменги
кьун диплом щвана.

1976 соналъ гьев лъугьана Истамбулалъул Бейоглу абулеб мухъалда гІолохъанаб
халкъияб хвасаргьабиялъул партиялъул председателлъун. 1978 соналъ гьес лъадилъун
ячана Эмине Гюльбаран. 1980 сон щвезегІан Эрдогъан хІалтІана истамбулалъул
транспортазул организациязда. 1980 соналъул 12 сентябралъ пачалихъалда лъугьана
рагъулаб инкъилаб ва киналниги сиясатиял партиял гьукъун рукІана. 1981 соналъ
гьес лъугІизабуна Мармара Университеталъул икътисадалъул ва бича-хисиялъул
гІелмабазул факультет.

1984 соналда Ражаб ТІайип Эрдогъан лъугьана Бейоглуялда лъикІлъиялъул партиялъул
бутІаялъул председателлъун,ва 1985 соналъ — партиялъул истамбулалъул бутІаялъул
председателлъун, гьединго партиялъул советалъул тІадегІанав гІахьалчилъун.
Гьесул сиясатиял балагьиязе кІудияб асар гьабуна «сиясатияб ислам» абулеб партия
гІуцІцІарав Нежметтин Эрбаканица.

1994 соналъ Истамбулалъул мэрлъун вищана. 1996 соналъ ЛъикІлъи гьабиялъул
Партиялъ гІахьаллъи гьабуна исламияб цолъи гьабиялда, кинго рагъул
инкъилабалдаса хадуб 1997 соналъ гьеб гьукъана, живго Эрдогъан 4 моцІги цІан
туснахъ гьавуна, халкъазда гьоркьоб рагъ-муч багъаризабулеллъун хІукуматалъ
рикІкІарал пикрабазе гІоло.

2001 соналъул июлалда Эрдогъаница гІуцІцІана РитІухълъиялъул ва цебетІеялъул
партия, 2002 соналъ парламенталъулал рищиязда жиб бергьараб. Туснахъ гьавун
вукІиналъ Эрдогъание квал-квал гьабуна премьер-министрлъун вачІине, кинго
ГІиракъалда данде рагъ байбихьидал, АЦШялдехун гьетІараб турказул тІадчагІаз
изну кьуна пачалихъалъул аслиял законал хисизе ва гьелдалъун Эрдогъан вачІана
правительствоялъул бетІералде. Турциялъ хІукму гьабуна жиндирго рагъул къуватал
рехизе, аслияб куцалда курдаз гІумру гьабулеб ГІиракъалъул шималияб рахъалде.
Эрдогъан ккола Турция Евроцолъиялде лъугьиналъул рахъ кколевлъун.

2009 соналъ гІахьаллъана Давосалда букІараб Дунялалъулго икътисадалъул
данделъиялда, гьениб гьесде кутакалда гьужум гьабуна жугьутІазул президент
ШимгІон Пересица, ФилистІиналда данде ГІизраилалъ гьабулеб рагъул рахъги ккун..



https://av.wikipedia.org/wiki/%D0%9C%D0%B0%D0%B3I%D0%B0%D1%80%D1%83%D0%BB%D0%B0%D0%BB

Авараз гIумру гьабулеб буго Дагъистаналъул ракьалъул кIудияб бутIаялда.
МугIрузда, ва лъарагIлъиялда (Шурагьиб, Хасавюрт ва гь.ц. мухъазда).
Дагъистаналда гуребги авараз гIумру гьабулеб буго Буртиялъ, Гъалмугъалъ ва
цогидал россиялъул ракьаздаги, ва жеги Азарбижаналда (Билкан, Закатала ва
КъахIиб мухъазда), Хъизихъалда ва Туркиялда.

Закаталаялда нижеца бана кIиго анкьгIанасеб заман. Нижеда дандчIвана гIемерал
батIи - батIиял гIадамал. Ниж щвана гIемерал магIарул росабалъе - ЧIарихъе,
Лъебел-убаялде, КIатIихъе, МацIихъе, Динчиялде, Къабахчолибалде ва гь.ц. Нижеда
бицана гIицIго Закаталаялъулги Билканалъулги - кIиябго районалда 115 азариде
гIунтIун авар халкъ бугилан. Гьеб дагьаб халкъ гуро. Гьединлъидалги батизе
ккола, дир рекIее хIаталдаса ун асар гьабураб жо ккана гьезда жидерго магIарул
мацIги магIарул гIадатги бацIцIадго цIунизе кIун букин. ЦIали ва хъвай-хъвагIай
гьениб къажар мацIалда гурони гьечIо, школалда предмет хIисабалдацин авар мацIги
малъулеб гьечIо, рахьдал мацIалда газета, тIехь, радио гьаниб гьечIо, амма
рокъобги къватIибги бицунеб жо магIарул мацI буго.



https://av.wikipedia.org/wiki/%D0%9B%D1%8A%D0%B0%D1%80%D0%B0%D0%B3%D0%86_%D0%BC%D0%B0%D1%86%D0%86

ЛъарагӀ мацӀ (жедецаго абула къумукъ тил) — ЛъарагӀазул мацӀ. ТӀибитӀун буго
Дагъистаналде, Буртиялъул шималалда ва Шималияб Осетиялъул Моздок мухъалдаги.
Турк мацӀазул кыпчак группаялде (гьездасан ккола карачаевгун-балкар, ногъай ва
цогидал мацӀал) гъорлъ уна. Гьеб мацӀалде кӀалъалел чагӀазул къадар бахуна
450—500 азар чиясда (балагье. ЛъарагIал).

ЛъарагӀ мацӀ «литературиял мацӀаллъун» рикӀкӀунел Дагъистаналъул анлъго
мацӀаздасан ккола. Гьединго лъарагӀ мацӀалда басмаялда кьабула «Ёлдаш» газета.

1928 соналда швезегӀан лъарагӀаз гӀажам хъвай хӀалтӀизабулеб букӀан. Гьелдаса
хадуб 1938 соналда швезегӀан гьез хӀалтӀиизабулаан латин графика, гьанже —
кириллица.

Гьанжесеб лъарагӀ алипба: А а, Б б, В в, Г г, Гъ гъ, Гь гь, Д д, Е е, Ё ё, Ж ж,
З з, И и, Й й, К к, Къ къ, Л л, М м, Н н, Нг нг, О о, Оь оь, П п, Р р, С с, Т т,
У у, Уь уь, Ф ф, Х х, Ц ц, Ч ч, Ш ш, Щ щ, Ъ ъ, Ы ы, Ь ь, Э э, Ю ю, Я я.



https://av.wikipedia.org/wiki/%D0%9A%D1%8A%D0%B5%D0%B4%D0%B8

Къеди́ (гІурус. Кеди́) — ккола Дагъистан жумгьурияталъул ЦӀумада мухъалъул росу.
Ва гьединго гьеб рикӀкӀуна Ункъракьалъул офицалияб гуреб тахшагьарлъун.

Къеди буго Дагъистаналъул ва чачаназул гІорхъода аскоб. Росу бакьулъан чвахулеб
буго лъар (Саситлинка), ГІандигІоргун жиб жубалеб.

Къедиса гочарал гIадамал руго гьал хаду рехсарал росабалъ: Шава (Бабаюрт мухъ),
ХІажидада (Хъумторхъала мухъ), Коби (Буртиялъ, Шелковск мухъ), Акъсай (Хасавюрт
район). Росулъ гІемерисел руго магIарулал, Ислам-дин ккурал. Ахирисел соназ
гІадамазул къадар гьениб лъалаго цІцІикІана. Школалде ине заман щвечІел
лъималазул къадар Къедиб жакъа 70-80 чиясда бахун буго ва къедисел хІажаталлъун
ккун руго росулъ лъималазе ясли-ах рагьин тІалаб гьабун хІукуматалде гІарзгун
ине. Гьединго 90-ялдасаги тІаде санал рахарал гІадамалги Къеди дагьал гьечІо.
Дагъистаналда бищунго гІумру халатал гІадамаздасан ккола Къедиса 1905 саналда
жий гьаюрай Хизриева Арайчо.

Къеди росу бикьула лъабго авалалде: ТIасияб авал, Гъоркьияб авал ва Кванхи-авал
(лъар тун квегIаб рахъалда бараб росдал бутIа; гьениб тIоцебе рукъ бан букIун
буго Кванхи росулъа бидвиххун вачIарав чияс). Росулъ жаниб букIун буго кIиго
годекIан: ТIасияб годекIан (гьенире ракIарулаан гIолохъаби) ва Гъоркьияб
годекIан (гьенир рукIунаан чIахIиял чагIи ва гьарулаан росдал данделъаби).

Къеди ругел тухумазул къадар батIи-батIияб бицуна. Мисалалъе, М. ХIусейновас
Ункъракьалъул хIакъалъулъ хъвараб тIехьалда бицунеб буго Къеди пуланал 4 тухум
бугин: Нуцаби, Малалал, Къуйлял, ХIамсал (Гьамщал ратила, гьас мекъи хъварал).
ГIаммаб къагIидаялъ гьадинал тухумал руго гьенир:

Гьебго кIудияб ункъо тухум рикIкIинчIого, Къеди росулъ нахъа заманалда гьанире
гочарал чагIаздаса лъугьараб чанго рукъ букIана:

ГІемерисел къедисал руго боцІи-панз хьихьун бетІербахъи гьабулел гІадамал.
Гьезул цо-цоял Сочиялда, Анапаялда, Краснодаралда ва Россиялъул цоги-цогидалги
шагьаразде ун бакІал раялда хІалтІула, гьединго гьабула даран-базарги.
Руччабацаги лъималацаги риидал бакІарула лай, гІодобкару, гІинтІи, мучари ва
цоги-цогидал даруял, гьеб ракьалда жал гІемер рукІунел хурдулги. Хурзабахъ
хьалеб жоги гьезул гІемерисеб картошка, хъапуста, ламадур, пер букІуна. Сверухъ
ругел цогидал росабазул гІадамазе бокьула Къедисезул мугІрузда хьихьараб боцІул
гьанги, хІан-нахги. Къеди руго цІар рагІарал чанахъабиги, махшел камилал
гІияхъабиги.

Росулъ буго кІиго мажгит: кIудияб ва цо гьитIинабги ("авал мажгит"). Росдал
гIемерисел руччаби-ясаз ретІуна бусурбабазе хасаб ретІел.



https://av.wikipedia.org/wiki/%D0%98%D1%81%D0%BB%D0%B0%D0%BC%D0%B0%D0%BB%D1%8A%D1%83%D0%BB_%D0%B0%D0%B2%D0%B0%D1%80%D0%B0%D0%B3%D0%B7%D0%B0%D0%B1%D0%B8

Аллагьасул русулазда (илчизабазда) кин ракI чIезабилеб. Дуца ракI чIезабизе
ккола Аллагьас гIадамазда гьоркьоса тIасаги рищун, жидехъе вахIюги рещтIун,
халкъ Аллагьасул диналде ахIизе ритIарал Аллагьасул бищунго хириял лагъзал гьел
ругилан абун. Гьезул тIоцевесев Адам ккола, ахирисев МухIаммад ккола. Цересел
русулал хассал бакIазде, хассал гIадамазде, хассаб заманалда ритIарал рукIана,
МухIаммад Авараг тIолабго халкъалъухъе, киналго бакIазде къиямасеб къо чIезегIан
витIарав ахирисев Аварагги расулги ккола.

ЦIарцIар ккун ракI чIезабизе кколел аварагзаби руго гьал Къуръаналда цIарал
рехсарал аварагзаби:

Аллагьас халкъалдаса тIасаги рищарал, жидехъе вахIюги рещтIарал, халкъалъухъе
гьеб щвезабизе тIадги къарал Гьесул хассал лагъзадерида илчизабиян (русулал)
абула. Гьединго тIаса рищарал ва вахIюги рещтIарал, гьеб халкъалъухъе щвезабизе
тIад къачIел Гьесул лагъзал аварагзаби (анбияъал) ккола. Илчизаби гьединго
аварагзабилъунги ккола. Гьезул мухIканаб рикIкIен Аллагьасда лъала. Цоцояз 124
азарго авараг вукIанинги абула, ва гьезул 313 илчизаби рукIанинги абула.

Гьезие дурусал, ай рукIине бегьулел сифат ал: ГIадамазе рукIунел гIадатиял
сифатал гьезиеги рукIине бегьула: кванай, гьекъей, кьижи, руччаби рачин, ццин
бахъин, унти, хвейи, рохи, пашманлъи, свакай, рахIат, ва гь. ц. Амма гьездаса
гIадамазул ракI буссунел гьезул къадру гIодобе кколел гIузрабаздаса гьел
рацIцIадал руго.



https://av.wikipedia.org/wiki/%D0%93%D0%86%D0%B0%D0%BD%D0%B4%D0%B0%D0%B4%D0%B5%D1%80%D0%B8%D0%BB_%D1%80%D0%B0%D0%BB%D1%8A%D0%B0%D0%B4

ГІандадерил ралъад, ГІанди хІор, Кезено́йам, гІур. Голубое, Большое Форельное —
Дагъистаналъул Болъихъ мухъалъул ва Буртиязул Ведено мухъалъул гІорхъода бугеб
хІор.

Рорхатал мугІрузда бугеб ГІанди хІор ккола — Шималияб Кавказалдаго бищун кІудияб
ва бищун гъваридаб хІорлъун. Гьеб буго Дагъистаналъул Болъихъ мухъалъул ва
Буртиязул Ведено мухъалъул гІорхъода, ГІанди мугІрузул жанубияб хьибилалда,
ралъдал гьумералдаса 1869 метраялъ тІадегІан.ХІоралъул тІасияб рахъ — 2,4 км².
Гьеб лъугьана Харсум ва Кауха мугIрул расалъиялъул гIоразул лъим данде
бакIариялъул хIасилалда. Жаниб лъим бакIаризе гьениб сангар къанин чIезабулеб
буго, ракь багъариялъул хIасилалда ччукIун бачIараб кьуроялъ.

2011 соналъул 29 - 31 июлалъ ГІурус географиялъул гІуцІиялъ, Татаристан
Жумгьурияталъул лъедагъоркь спорталъул федерациялъ ва Россиялъул лъедагъоркь
спорталъул гIелмияб комитеталъ гьенир гьаруна комплексалъул цIех-рехал. Гьеб
проекталъе щвана «Кавказалъул бицанкIо — Рорхатал мугІрузул ГІанди хІор» -
абураб цIар.



https://av.wikipedia.org/wiki/%D0%93%D0%86%D0%B0%D0%B9%D0%BC%D0%B0%D0%BA%D0%B8%D1%81%D0%B0_%D0%90%D0%B1%D1%83%D0%B1%D0%B0%D0%BA%D0%B0%D1%80

ГІаймакиса Абубакар-хIажияв гьавуна, (гьав. 1711 соналъ) — цІар рагІарав
гIалимчи.

Абубакар-хIажияв гьавуна 1711 соналда ГІаймаки росулъ, лъикIаб хъизамалда жанив.
Гьесул вукIана кIиго вац – ГIабдуллагьги МухIамадаминги. Гьезие щун букIана доб
заманалда рекъараб лъикIаб бусурманаб лъайги, ва гIемераб заманалъ гьел
хIалтIана мударисаллъун.

Абубакар-хIажиясул умумул ккола БуцIра росулъа. Гьесул эмен МугIавия гочуна
БуцІраса ГIаймакиве. Гьев вукIана лъикIаб гIелму бугев чи, ва ГIаймакиб росулъ
гьес малълъулаан гIараб адабият. Абубакар-хIажиясул эбелалда цIар букIана Сарат.
Росасе мукIурай, гьесда хадуй йилълъарай, гьелъ хIаракат гьабулеб букIана
жиндирго лъималазе исламалъул кьучIалда тарбия кьезе. акIалъул гIараб-бусурман
маданияб ирс бакIарарал ва гьелъул цIех-рех гьабуразул цояв Гиничукьа
ХIайдарбегил Мансурица хъвавухъего, «Абубакар-хIажиясул тухумалъ жиндирго
байбихьи босула машгьураб Къурайш тухумалдаса, битIахъего Маккаялдаса, хадур
гьесул умумуз гьижра гьабуна Сириялде, ХIалаб шагьаралде ва гьелдаса хадуб
Дагъистаналде. Дагъистаналда Абубакар-хIажиясул тухумалъул кIудияв цин рещтIана
БуцIра росулъ, гьениса – ГIаймакив.

Кодоре щварал баяназда рекъон, Абубакар-хIажияс чанго нухалъ сапар бухьун буго
Бакъбаккул улкабазде хIаж борхиялъул ва лъай камил гьабиялъул мурадалда. Гьел
сапаразда вукIаго, гьев щола доб заманалда ГIусмани империялъул вилаяталлъун
рукIарал ГІиракъалдеги, Шамалдегии ва цоги батIи-батIиял бакIаздеги. Гьенив гьев
дандчIвала бакIалъул гIалимзабигун, лъай-хъвай гьабула гьел бакIазул
маданиятгун, гIелмиял марказалгун, гьенир рукIарал библиотекабигун.

ГIаймакиса Абубакар-хIажиясул цIарги, гIелмуги, гьунарги машгьураб букIана
Дагъистаналъул гIурхъаби рахунги. Баянаб буго цо гьадинаб интересаб хIужа
Абубакар-хIажиясул гIумруялдаса М.-С. Саидовас бицараб: Цо нухалъ иргадулаб
хIажалдаса Гуржиялъул ракьалдасан ватIаналде тIадвуссунев Абубакар-хIажияв,
ГьерекІли-ханас жиндихъего ахIун, чанго къоялъ гьесие кIудияб гьоболлъи гьабун
буго. Гьединаб хинаб, хIурматияб дандчIваялдаса нечарав ва тамашалъи гьабурав
магIарулас гьикъун буго гьалъул магIна щибилан. ГьерекIли-ханас гьесда абун буго
магIарулаз ЦІоралде гьарулел чабхъеназул кIудияб заралги балагьги бугин гуржиязе
ва гьикъун буго Абубакар-хIажиясда, гьесул диналъ къабул гьабулищан гьединаб иш.
Гьабуларин абун буго магIарул гIалимчияс, гьеб цIакъ какараб жо бугин исламалда.
Гьебмехалъ ГьерекIлица гьарун буго Абубакар-хIажиясда магIарулазда гьоркьоб
вагIза-насихIат гьабеян чабхъенал тезе, гьездаса инкар гьабизе. Гуржиязул
ханасул гьариги къабул гьабун, рокъове тIадвуссарав Абубакар-хIажияс чабхъеназде
дандечIун, гьел какун, гьезул бугеб мунагьалъул бицун, хвезегIан
вагIзаби-насихIатал гьарулел рукIун руго МагIарухъ.

Лъалеб жо буго, 1764–1767 соназда Абубакар-хIажияв жиндирго ГIаймаки росулъа
гочана мадугьалихъ бугеб ГьаракІуни росулъе. Гьеб иш ккана гьесул вас, гьунар
бугев гIалимчи, 25 сон барав МухIамад хун хадуб гIемер заманго балелдего.
Биценалда рекъон, МухIамадил вас, вукIинесев кIудияв гIалимчи СагIидил гьеб
мехалда букIун буго лъагIелгIанаб заман.

ГьерекIдерица цIакъ лъикI, ракI-ракIалъ къабул гьавула Абубакар-хIажияв, загьир
гьабула гьесдехун жидерго хIурматги квербакъиги. Гьеб заманалда
Абубакар-хIажиясул букIана 53 сон, гIалимчиясе гьеб ккола жеги гIолохъанлъиялъул
гъира-жан тIаса инчIеб, завалияб гIумру. Балагьараб мехалъ, чорхолъ витIарав,
рухIалда жан бугев чиги вукIун вуго гьев, гуревани кIиго росдада гьоркьоб бугеб
халатаб нухда лъагIел барав гIезегIан кIудияв васги ваччун инароан. Къадаралде
щвезе жеги гьесие букIана 26 сон, гьединлъидал гьесухъа бажарана цIидасан
жиндиргоги СагIидилги гIумру гIуцIизе, рес бугеб магIишат гьабизе, мадрасаги
рагьун, цIар рагIараб гIелмияб центр лъун гьеб лъугьинабизе. Гьесие кумекалъе
къо бахъанагIан гIун вачIунев вукIана кIудияв инсул бакI кквезе вугев СагIидги.

Гьесул асаразда гьоркьоса хъвараб заман бихьизабураб бищун некIсияб асарлъун
ккола, гьес ГІахъуша росулъ 1753 соналъ хъвараб «Васаил ал-лабиб гIала фадаил
ал-хIабиб» абураб хIалтIи.

Абубакарил гьунар букIун буго гIараб ва авар мацIазда шигIру сокIкIине. Гьев
ккола магIарулхъвавулаб адарбияталъе кьучI лъураздасан цояв. ГIажам алипалдаса
пайдаги босун, гьес гIезегIан насихIатиял асарал хъван руго. МагIарул мацIалда
хъвараб гьесул 13 вагIза-поэма бахъун буго, 1912 соналъ Темир-хан-Шураб
Мавраевасул басмаялда кьабураб, ЧIохъа ГIабдула-хIажияс данде гьабураб
«ВагIзабазул тIехьалда».

ШаргIалъул нухде халкъ ахIулел гьел вагIзаби, гьанже заманалъул къагIидаялъ
абуни, руго бусурбанчиясул гIамал-хасияталъул низамаллъун. Абубакар-хIажияс
гIажаибго гьваридго, цо-цо мехалъ гучаб лирикияб шавкъалъул асаргун, цо-цо
мехалъ ахIи балагун, гьарулагун, яги хIинкъи кьолагун, лъикIаб бицунагун,
малъарулагун халкъ ахIула шаригIаталъул динияб нухдасан ине. Гьесул
вагIзабаздасанги бихьула дин чучлъун, гIадамазул гIамал-хасият хун унеб букIин.
Гьес гIажаибаб тIадчIейгун, ракI унтигун халкъ ахIула Аллагьасде руссине, какал
разе, кIал кквезе, Къуръаналда божизе, ахираталъул, алжан-жужахIалъул пикругун
гIумру гьабизе. БакI ккун букIаго абун телин, Абубакар-хIажиясул ахIи къабул
гьабуразда гьоркьор рукIана, гьесдаса лъабкъоялда анцIгогIан соналъ хадуб
шаригIаталъул нухдасан ине халкъ ахIарал ва гIемерисел гIадамал хIал гьабун гьеб
нухдасан ине тIамурал, кIудиял имамзаби – ГъазимухIамад, ХІамзат-бег, Шамил.

Абубакар-хIажияс жиндаго цебе лъун букIараб Аллагьасул нухдасан ине халкъ ругьун
гьабиялъул гьайбатаб масъалаялъул ахIи, гьединаб къагIидаялъ, XIX гIасруялъул
байбихьуда ГIанди ва Авар гIорал журалеб хьиндаллъиялда гIумруялде бахъине
байбихьана. Абубакар-хIажиясул вагIзабазул ахIи, хIинцго бугониги, тIибитIана
тIадмагIаруллъиялда.

ГьаракІуниса СагІидица вагIзабазе гIараб мацIалда хъвана гIатIидал баянал,
вагIзабазда жаниб бицунеб кинабго жо Къуръан-хIадисалда данде кколеб букIинги
бихьизабун. Балагьараб мехалъ, квералъ хъван, цIаларал чагIаз, мутагIилзабаз
тIиритIиза-рулел рукIана гьел.

ЦIех-рехаз бихьизабулеб буго Абубакар-хIажиясул нилъ тIаде ккечIел, жеги квер
щвечIел, гIараб ва маг1арул мацIазда хъварал гIемерал асарал рукIин. Гьездаго
гьоркьоб буго 1757 соналъ ГІахъуша мажгиталъул имамлъун ва мударислъун
хIалтIулеб мехалъ хъвараб ва Институталъул квералъ хъварал тIахьазул фондалда
цIунун бугеб «Аварагасул тIадегIанлъи» абураб, 1505 соналъ хварав исламалъул
кІудияв гIалимчи Жалалудин СуютІиясул тIехьалъе хъварал баянал.

Динияб хIаракатчилъиялъулги, вагIзабазулги, магІарул мацІ цебетIезабиялъулги
рахъалъ бицине рагIи гIоларебгIан кIудияб кIвар буго Абубакар-хIажиясул
магIарулазул тарихалъе, маданияталъе ва адабияталъе. РакIбацIцIадго тIолабго
гIумру кьуна гьес бусурбан дин цIуниялъе, гьелдаса руссарал гьелде
руссинариялъе. ВагIзабиги, гьесул хIаракатчилъиялъул цо бутIа буго. ВагIзабаз
рагьана захIматал жалазул бицине, рекIел хIал, гIакълу, пикру загьир гьабизе
магIарул мацIалъул бугеб бажари.



https://av.wikipedia.org/wiki/%D0%90%D0%BB-%D0%92%D0%B0%D0%B4%D1%83%D0%B4%D1%83

Ал-Вадуду (гIараб мацIалда الودود). «Ал-Вадуд» ккола кинабниги халкъалъе
лъикIлъи букIине Жиндие бокьулев ва гьезие лъикIлъиги ва рец-бакъги гьабулев.

Лагъасул «Ал-Вадуд» абураб цIаралъул камиллъи букIуна цоги чагIаца жиндиего
гьабураб заралалъ ва гьезде ццим бахъиялъ гьезие лъикIлъи гьабиялдасаги гьел
жиндасаго тIаса рищиялдасаги жив нахъчIвангутIиялдалъун. Кафурзабаца жиндирго
цаги бекун гьумералдаса биги чвахизабун бугеб хIалалъ свалат-салам лъеяв
Аварагас абураб гIадин: «Я дир БетIергьан Аллагь! Гьаб дир къавм битIараб
нухдеги тIобитIун гьезул мунагьал чуре, гьезда хIакъикъат лъалеб гьечIо».
(Бухари, Муслим) Тушбабаца жиндийго гьабураб зарал-къварилъиялъ гьев гьезие
лъикIлъи бокьиялдаса нахъчIвачIо. Гьединго свалат-салам лъеяв Аварагас жиндаса
Аллагь разилъаяв ГIалиасхIабасда бицана абуна: «Аллагьасде гIагарлъараздаса цеве
ккезе бокьани, дудехун гьоркьоблъи къотIизабулев чигун хурхен гьабе, дуе кьечев
чиясе дуца кье, дуда зулму гьабурав чиясдаса мун тIасаги лъугьа», – ян. (АхIмад)



https://av.wikipedia.org/wiki/%D0%A5%D3%80%D0%BE%D1%86%D0%BE%D1%81%D0%B0_%D0%9D%D0%B0%D0%B6%D0%BC%D1%83%D0%B4%D0%B8%D0%BD

ХӀоцоса Нажмудин ялъуни Имам Нажмудин (гӀурус мацӀалда Нажмуд[д]ин Гоцинский ;
1859 - 1925), политик, гӀалим ва инсан.

Дагъистаналъул тарихалда ХӀоцоса Нажмудинил хӀакъалъулъ гӀадин жинда тӀасан
гӀемерал гьерсал рицарав, чорокал бугьтанал лъурав чи тӀокӀав батӀияв ватизе рес
гьечӀо. Дагъистаналъулги Чачаналъулги имам ХӀоцоса Нажмудин кидаго рикӀкӀунаан
ва жеги рикӀкӀуневги вуго жиндирго ватӀаналда хӀукуматалъулги халкъалъулги
кӀудияв тушманлъун.

Совет тарих гӀелмуялда ХӀоцосев рикӀкӀунаан гьересияв имамлъун, хъачагъазул
цевехъанлъун, хӀарамаб бечелъиялъул бетӀергьанлъун ва гь.ц.

1917 соналъул 5 ноябралда чачаназул гьариялда рекъон, ХӀоцоса Нажмудин вачӀуна
Гудермесалде, Чачанистаналда цӀакъго тӀибитӀун букӀараб хъачагълъиялдеги
зинаялдеги данде вагӀза гьабизе. Гьеб вагӀзаялда гьес абулеб букӀана:

Октябралъул инкъилабги Россиялда коммунистазул хӀакимият чӀезабиги ХӀоцоса
Нажмудиница къабул гьабичӀо, хӀатта гьелдехун гьесул букӀана тушманлъиялъулаб
бербалагьи.



https://av.wikipedia.org/wiki/%D0%A5%D3%80%D0%B0%D0%B6

Исламалъул щуабилеб аслу ккола нухалъул рахъалъ хӀал кӀварав чияс хӀаж гьаби.
ШаригӀаталда рекъон хӀаж абула КагӀбаялде къасд гьабиялда, гьаризе кколел хассал
гӀамалал гьаригун цадахъ.

ХӀажалъул бицун хӀал кӀоларебгӀан гӀемераб хиралъи буго, гӀемерал дунял
ахираталъул хиралъаби руго. Гьелъ черх лъикӀлъизабула, ракӀ сахавалъизабула,
гӀадамал ращад гьарула, бусурбабазда гьоркьоб вацлъи ва цолъи цӀикӀкӀинабула.
ХӀажалъ аварагзабазул, гьезул асхӀабзабазул тарих ракӀалде щвезабула, хириял
бакӀазде зияратал гьаризе рес кьола, ракӀалги рухӀалги рацӀцӀад гьарула.
«ХӀалкӀолебги букӀаго хӀаж гьаби-чӀого хварав чи, бокьани ягьудиявлъун хва абе,
бокьани насраниявлъун хва абе» – ян абуна Аллагьасул расулас . Гьединлъидал хӀаж
гьабулел къагӀидабиги лъазарун нухалъул рахъалъ хӀал кӀолев чияс, хӀаж борхизе
хӀаракат бахъизе ккола.

Гьединго руго исламалъ хӀарам гьарурал жалги, масала, гьездаса ккола чӀахӀиял
мунагьал: чи чӀвай, зина гьаби, цӀогь гьаби, гьекъолди, наркомания, рищватчилъи,
мацӀ гьаби, гъибат гьаби, бугьтанал лъей, хӀал хъублъи, хӀасад, тущманлъи, чидай
зарал гьаби кверазги мацӀалъги, чияр хӀарамаб боцӀи кванай, зулму гьаби ва гь.
ц. Гьездасаги цӀунизе ккола цебехун ккаралдаса тавбуги гьабизе ккола. Аллагь
тӀаса лъугьинчӀони гьездалъун кьолеб гӀазаб гӀакъуба бицун хӀал кӀолареб хӀехьон
бажарулареб буго.



https://av.wikipedia.org/wiki/%D0%A5%D0%B0%D1%81%D0%B0%D0%B2%D1%8E%D1%80%D1%82_%D0%BC%D1%83%D1%85%D1%8A

Хасавю́рт мухъ — административиябгун-ракьалъулаб цолъи ва муниципалияб гІуцІи
Дагъистан Жумгьурияталда жиб бугеб.

Административияб центр — шагьар Хасавюрт, жиб МахІачхъалаялдаса 82 км
бакътІерхьудехун кколеб.

Мухъ буго Дагъистаналъул северияб рахъалда, гьелъ гІурхъи цо гьабула Дибирил
мухъалъулгун севералдасан, Чачанистан Жумгьурияталъул Гудермес мухъалъулгун
бакътІерхьудасан, Гъизилюрт мухъалъулгун бакъбаккудасан, на юго-западе с
ЦІиябтумазул мухъалъулгун къиблаябгун-бакътІерхьудасан ва НахъбакІ мухъалъулгун
къиблаяб рахъалдасан. Мухъалъул ракьалъ тІубанго сверун жанибе бачуна мухъалда
гъорлъе инчІого, жибго жиндаго чІараб Хасавюрт шагьаралъул муниципалияб
гІуцІиялъул ракьал.

1939 соналъ тІобитІараб хъалкъазул хъвай-хъвагІаялъул баяназда рекъон, Хасавюрт
мухъалда гІумру гьабун рукІарал миллатаздаса бищун цІикІкІараллъун рукІана
чачанал, гьезда хадур лъарагІал ва гІурусал.

Гьаниб гъоркьехун кьун руго 2010 соналъ тІоритІарал ТІолгороссиялъул халкъазул
хъвай-хъвагІаялъул баяназда рекъон Хасавбрт мухъалда гІумру гьабулел миллатазул
баянал (Хасавюрт шагьарги малъичІого):

Мухъалда гъорлъе уна 42 муниципалияб гІуцІи (цо чанго гІумру гьабулеб бакІ бугеб
муниципалияб гІуцІиялда, кьариял хІарпаздалъун рихьизарун руго, гьеб гІуцІиялъул
административияб центр):



https://av.wikipedia.org/wiki/%D0%A4%D0%B5%D0%B9%D1%81%D0%B0%D0%BB_%D0%B8%D0%B1%D0%BD_%D0%93%D0%86%D0%B0%D0%B1%D0%B4%D1%83%D0%BB_%D0%93%D0%86%D0%B0%D0%B7%D0%B8%D0%B7_%D0%90%D0%BB_%D0%A1%D0%B0%D0%B3%D0%86%D1%83%D0%B4

Фейсал ибн ГІабдул ГІазиз Ал СагІуд (гӀар. فيصل بن عبدالعزيز آل سعود‎‎; гь. 14
апрель 1906 — 25 март 1975) — СагІудиязул ГІарабиялъул лъабабилев хан 1964 -
1975 соназде щвезегІан, СагІудиязул тухумалдаса.

Фейсал — ккола ГІабдул ГІазиз ибн СагІудил лъабабилев васлъун. ЧІахІиял
васаздаса вукІиналъ, кІвар бугев асар гьабуна инсул кодоб ГІарабистаналъул
хІукмо щулалъиялъе. 1925 соналъ гьесул бетІерлъиялда гъоркь сагІудиязул аскаралъ
кверщел гьабуна ХІижаз икълималда. Гьелъухъ, 1932 соналда, СагІудиязул
ГІарабиялъул цолъараб ханлъи гІуцІун хадуб, Фейсалие щвана къватІисел ишазул
министерасул хъулухъ. Цо заманаялъ гьев вакиллъун вукІана СагІудиязул
ГІарабиялъул ООНалда. 1930 соназда инсул тІадкъаялда рекъон гьев вачІана
Москваялде ва Ленинградалде. Эмен хун хадуб 1953 соналда Фейсал лъугьана
тахбакІалъул ирсилавлъун. Фейсал 1964 соналда лъугьана ханлъун, амма гьеб
хъулухъалъе гІоло гьевгун къацандулев вукІарав гьесул ва СагІуд нахъегІан къала
гІалимзабиги гьоркьоре лъугьун ва гьев пачалихъалдаса къватІизе ккезавун
Женевалде витІула. Фейсалил хІукмуялъул замана ракІалда чІола нарт бахъи
цІикІкІиналдалъун, жиб сабаблъун ккун ханлъиялъе цебе букІинчІеб бечелъи щвараб.
Гьедин бечелъи цІикІкІиндал, гьелъ рес кьуна пачалихъалда кьучІдасан бахъун
хиса-басиял гьаризе, цІияб инфраструктура гІуцІизе.

Фейсалил заманаялъ СагІудиялъул хурхенал «цІорона» Гъарбиял пачалихъазулгун, ва
хасс гьабун АЦШялъулгун, гьелъие сабаблъун ккана ГІизраилалъ гІараб пачалихъазда
данде гьабураб рагъ. 1973 соналъул 17 октябралъ Фейсалица ракІалда гьечІеб
бакІалдасан сагІудиялъул нарт нахъе босана дунялалъул базараздаса, букІаралдаса
гьелъул багьа бахинабуна 4 нухалъ, ва гьелъул хІасилалда баккана кІудияб
энергетикияб кризис.

1975 соналъул 25 марталъ жиндирго вацасул вас Фейсал ибн МусагІидица речІчІун
чІвана хан Фейсал, гьевуги вукІана америкаялъул университеталда цІалиги лъугІун
ватІаналде тІад вуссарав чи.

Цоги сагІудиялъул амирзабазда данде ккун Фкйсалил васазе щвана цебе тІураб
европаялъул лъай. Амир Турки ибн Фейсал Ал СагІуд цІалана Ню-Жерсиялъул
школалдав вв Жоржтаунил университеталда. Амир СагІуд ибн Фейсал цІалана
Принстоналъул университеталда.



https://av.wikipedia.org/wiki/%D0%A2%D0%B0%D0%B1%D0%B0%D1%81%D0%B0%D1%80%D0%B0%D0%BD_%D0%BC%D0%B0%D1%86%D0%86

Табасаран мацІ (Табасаран чӀал) — ккола Россия Федерациялда, хасго Дагъистаналда
гІумру гьабун бугеб табасаран миллаталъул мацІлъун . Гьеб ккола Дагъистаналъул
пачалихъазул мацІаздаса цояблъунги.

Гьеб гъорлъе уна Нахгун-дагъистаналъул мацІазул хъизаналъул лезги гІаркьелалда .
Бищунго табасаран мацІалде гІагараллъун ккола лезги ва, хасго, агъул мацІал,
жалгун цадахъ табасаран мацІалъ бакъбаккуллезги мацІазул гъоркьгІаркьел
гІуцІулеб.

1928 соналдасан бахъун хъвай-хъвагІай букІана латин алипбаялъул кьучІалда, 1938
соналдасан байбихьун — гІурус алипбаялъул кьучІалда.

Табасаран мацІалда къватІире риччала казиятал: «Табасарандин нурар», «Аку хяд»,
«Ас-Салам», «Табасарандин сес».



https://av.wikipedia.org/wiki/%D0%A1%D0%B0%D0%B4%D1%83%D0%BB%D0%B0%D0%B5%D0%B2,_%D0%91%D1%83%D0%BB%D0%B0%D1%87%D0%B8%D0%BB_%D0%93%D0%86%D0%B0%D0%B1%D0%B4%D1%83%D0%BB%D1%80%D0%B0%D1%88%D0%B8%D0%B4

Садула́ев Була́чил ГІабдулраши́д (6 октябралъ 1996 соналъул, ЦIуриб, ЧӀарада
мухъ, Дагъистан) — россиялъул эркенаб стилалъул гугарухъан, Россиялъул
халкъаздагьоркьосеб классалъул спорталъул мастер, дунялалъул ва Европаялъул
чемпион, гIемерал халкъаздагьоркьосел турниразда бергьенлъаби босарав,
гIолохъабазда гьоркьоб дунялалъул чемпион (2013), кадетазда гьоркьоб дунялалъул
чемпион (2012). Миллат - МагІарулав.

2014 соналъ бергьенлъи босана «Иван Ярыгин» турниралда. 2014 соналъул апрелалъ
Европаялъул чемпионлъун вахъана. 2014 соналъул сентябралда дунялалъул
чемпионлъун вахъана финалалда кубаялъулав Рейнерис Салас къвинавун.



https://av.wikipedia.org/wiki/%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0_%D0%9A%D0%B8%D0%BF%D1%80

Респу́блика Кипр (грек. Κυπριακή Δημοκρατία, тур. Kıbrıs Cumhuriyeti) —
Ракьдагьоркьосеб ралъадалъул бакътIерхьудехун кколеб чІинкІиллъиялъулаб
пачалихъ. 2004 соналъул 1 маялдаса байбихьун Евроцолъиялъул гIахьалчи-пачалихъ.

Официалияб куцалда Кипр Жумгьурияталъ жаниб бачун буго 98 % Кипр
чІинкІиллъиялъул ракьал (хутІараб 2 %-алда кверщел гьабун буго Акротири ва
Декелия абурал бритІаниялъул рагъул базабаз), гьединго аскІар ругел
чІинкІиллъаби Агиос Георгиос, Геронисос, Глюкиотисса, Кила, Киедес, Кордилия ва
Мазаки. ХІакъикъаталда 1974 соналдаса хадуб чІинкІиллъи бикьана лъабго
бутІаялде: чІинкІиллъиялъул ракьазул 60 % кверщел гьабула Кипр Жумгьурияталъул
тІалъиялъ (аслияб куцалда греказ гІумру гьабун бугеб), 38 % — Туркиялъул
Северияб Кипралъул Жумгьурияталъ (аслияб куцалда туркаца гІумру гьабун бугеб),
2 % — БритІаниялъул яргъид гІуцІарал къуватаз. ТСКЖ рикІкІун буго Абхазиялъ ва
Туркиялъ жибго жиндаго чІараб пачалихълъун.



https://av.wikipedia.org/wiki/%D0%A0%D0%B0%D0%BA%D1%8C%D0%B4%D0%B0%D0%B3%D1%8C%D0%BE%D1%80%D0%BA%D1%8C%D0%BE%D1%81%D0%B5%D0%B1_%D1%80%D0%B0%D0%BB%D1%8A%D0%B4%D0%B0%D0%B4%D0%B0_%D1%82%D0%86%D0%B0%D0%B4_Airbus_A320-%D1%8F%D0%BB%D1%8A%D1%83%D0%BB_%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0

Ракьдагьоркьосеб ралъдада тІад Airbus A320-ялъул катастрофа— авиациялъул
катастрофа, 2016 соналъул 19 маялъ, хамиз къоялъ жиб ккараб. Авиалайнер
авиакомпании EgyptAir авиакомпаниялъул авиалайнер Airbus A320-232-лъ
тІобазабулеб букІана рейс MSR804 Парижалдаса Каиралде ва гьеб тІагІана радаразул
экраназдаса Ракьдагьоркьосеб ралъдада тІад, гІага-шагарго Египеталъул ралъдал
рагІалабаздаса 200 км бугеб бакІалда. Гьелда тІад рукІана 66 чи — 56 рекІарав ва
10 экипажалъулал.

Airbus A320-232 (регистрациялъулаб номер SU-GCC, сериялъулаб 2088) къватІибе
биччана 2003 соналъ (тІоцебесеб роржен гьабуна 25 июлалъ). Гьебго соналъул 3
ноябралъ гьеб босана EgyptAir авиакомпаниялъ.

Самолёт къватІибе бахъана Парижалдаса 2016 соналъул 18 маялъ, къаси сагІат 23:09
CET. 02:30 EET гьеб тІагІана Ракьдагьоркьосеб ралъдада тІад, радаразул
экраназдаса. Гьеб бортараблъун чІезабуна, Грециялъул Карпатос чІинкІиллъиялдаса
250 км жанубияб рахъалдехун, Египеталъул гьаваялда, чІейи гьабизе унаго.
Грециялъул Генштабалда жеги гьеб магІлумат мухІкан гьабичІо.

Гьавадул гама тІагІанин хабар бачІарабго, EgyptAir авиакомапаниялъ хехаб куцалда
оперативияб штаб бакІарана, лъугьа-бахъиналда хадуб хал кквезе. Гьеб штабалда
гъорлъе ана киналниги авиациялъул хъулухъазул вакилзаби. [3]



https://av.wikipedia.org/wiki/%D0%9C%D1%83%D1%85%D0%86%D0%B0%D0%BC%D0%BC%D0%B0%D0%B4_%D0%A2%D0%86%D0%B0%D0%B3%D1%8C%D0%B8%D1%80_%D0%B0%D0%BB%D1%8C-%D0%9A%D1%8A%D0%B0%D1%80%D0%B0%D1%85%D0%B8%D0%B9

МухІа́ммад ТІагьи́р (гӀар. محمد طاهر‎‎) — дагъистаналъул машгьурав гIалимчи,
факъигь, Кавказалъул рагъул тарихчи ва имам Шамилил хъвадарухъан. Гьев ккола
авторлъун, фикъгьиялъул хъвараб «ШархІуль мафруз» абураб тIехьалъулги ва имам
Шамилил бетIерлъиялда гъоркь Кавказалъул халкъаз эркенлъиялъе гIоло ва дин
цIунун гьабураб рагъул лъугьа-бахъиназул бицунеб «Барикъату ссуйуфиль джабалийа
фи багIдиль гъазавати шшамилийа» —абураб тIехьалъулги. Миллат - магІарулав.

МухІаммад ТІагьир гьавуна 1809 соналъ, ЦІулда росулъ (гьанже ЧӀарада мухъ).
ЧIван къотIун гьев гьавураб къо-моцI лъадеб гьечIо. Гьавураб мехалда гьесие кьун
буго МухІаммадилав абун цIар. Хадуб ккун гьев жиндалъун халкъалда гьоркьов
лъараб цIар, гьесие кьун буго Имам Шамилица.



https://av.wikipedia.org/wiki/%D0%9C%D1%83%D1%85%D0%86%D0%B0%D0%BC%D0%BC%D0%B0%D0%B4_%D0%9C%D1%83%D0%B6%D0%B8%D1%80_%D0%B0%D0%BB-%D0%A5%D0%B0%D1%82%D0%86%D0%B8%D0%B1_%D0%B0%D0%BB-%D0%A5%D0%86%D0%B0%D1%81%D0%B0%D0%BD%D0%B8

МухІаммад Мужир ал-ХатІиб ал-ХІасани (гӀар. محمد مجير الخطيب الحسني‎‎) -
сириялъул агьлу суннаялъул гІалимзабаздаса цояв, хІадис гІелмуялъул гІалимчи,
Димашкъалъул шаргІиял институтазул мугІалим, мухІакъикъ ва чанго тІахьазул
автор.

Гьавуна Димишкъалда 1971 с./1390 гь., ГІали асхІабасул вас ХІасанил наслуялдасан
лъугьараб хъизамалда, гьединлъидал гьезул цІаразул ахиралда лъола "ал-ХІасани",
ай, ХІасанияв абураб цІар.

Гьев гІуна гІалимчиясул рокъов, гьесул эмен МухІаммад абу ал-Фараж ал-ХатІиб
ккола Димишкъалъул машгьурал гІалимзабаздаса цоявлъун ва хатІиблъун. Амма
кІодоэмен ГІабдулкъадир ал-ХатІиб ккола 24 соналъ Умавиязул мажгиталъув
хатІиблъи гьабурав, машгьурав шамалъул гІалимчилъун.



https://av.wikipedia.org/wiki/%D0%9C%D1%83%D1%85%D0%86%D0%B0%D0%BC%D0%B0%D0%B4%D0%BE%D0%B2,_%D0%9C%D1%83%D1%85%D0%86%D0%B0%D0%BC%D0%B0%D0%B4%D0%B3%D0%86%D0%B0%D0%BB%D0%B8%D0%BB_%D0%9C%D1%83%D1%85%D0%86%D0%B0%D0%BC%D0%B0%D0%B4%D1%81%D0%B0%D0%BB%D0%B0%D0%BC

МухІамадов МухІамадгІалил МухІамадсалам (гь. 1 июналъ 1964 сонлъул, Лаваша,
Дагъистаналъул АССР, РСФСР, СССР) — россиялъул сиясатчи ва пачалихъалъул
жигарчи, Дагъистан Жумгьурияталда батӀи-батӀиял нухмалъиялъул хӀалтӀаби гьаруна,
2010 - 2013 соназда — жумгьурияталъе бетӀерлъи гьабуна, 2013 соналдаса бахъун
хӀалтӀулев вуго Россиялъул Президентасул администрациялда. экономикиял
гӀелмабазул доктор, профессор, бетӀерлъи гьабуна Дагъистаналъул пачалихъияб
университеталъул экономикаялъул ва захӀматалъул социологиялъул кафедраялъе. Г.
В. Плехановасул цӀаралда бугеб Россиялъул экономикияб университеталъул
хӀурматияв гӀелмабазул доктор (2012). Дагъистаналъул нухмалъиялда вукӀарав
МухІамадгІали МухІамадовасул вас.

МухІамадсалам МухІамадов гьавуна 1964 соналъул 1 июналъ Лаваша росулъ. Миллат —
даргияв.

1981—1986 соназда — Дагъистаналъул пачалихъияб университеталъул экономикияб
факультеталъул студент.

1986—1990 соназда — Москваялъул Плехановасул цӀаралда бугеб халкъияб
магӀишаталъул институталъул стажгун-гӀелмиял цӀех-рехал гьабулев, аспирант.
Гьенибго захӀматалъул экономикаялъул кафедраялда цӀунана кандидатасулаб
диссертация.

1991—2001 соназда — Дагъистаналъул пачалихъияб университеталъул экономикаялъул
кафедраялъул ва захӀматалъул социологиялъул нухмалъулев, мугӀалим, доцент,
профессор.

1998 соналъул январалдаса 2001 соналъул октябралде щвезегӀан нухмалъи гьабуна
Дагъистаналъул ХӀукуматалъул Председателасухъ букӀараб комиссиялъул
эксперталъулаб хӀалтӀул къокъаялъе.

2001—2006 соназда бетӀерлъи гьабуна Дагъистаналъул ХӀукуматалъул нухмалъиялда
гъоркь Каспий ралъдал дагъистаналъул бутӀаялъул шельф лъазабулеб хӀалтӀул
къокъаялъе.

Дагъистан Жумгьурияталъул Халкъияб Шураялъул лъабабго ракӀариялъул депутатлъун
вищана.

2006 соналъул 20 февралалдаса 2007 соналъул 4 апрелалде щвезегӀан — Дагъистан
Жумгьурияталъул Халкъияб Шураялъул Председатель.

2010 соналъул февралалда Россиялъул Федерациялъул президент Дмитрий Медведевас
МухӀамадсаламил кандидатура лъуна Дагъистан Жумгьурияталъул Халкъияб Шураялда
цебе, гьесие Дагъистан Жумгьурияталъул Президентасул ихтиярал кьезе. 2010
соналъул 10 февралалъ Дагъистан Жумгьурияталъул Халкъияб Шураялъ гьев къавул
гьавуна Дагъистаналъул Президентасул хъулухъал тӀуразе.

2013 соналъул 28 январалъ гьев эркен гьавуна Дагъистаналъул Президентасул
хъулухъалдаса ва вихьизавуна Россиялъул президентасул администрациялъул нухмалъи
гьабулесул наиблъун.

2010 соналъ Президент МухӀамадовас борхана Исламалъул щубабилеб рукно — хІаж, ва
СагӀудиязул хан ГIабдуллагь ибн ГIабдул ГIазиз Ал СагIудил резиденциялда гьев
дандечӀвана СагIудиязул ГIарабиязул Ханлъиялъул хӀукуматалъул председателасул
наиб, жанисел ишазул министр, принц Наиф бин ГIабдул ГIазиз Ал СагIудгун.



https://av.wikipedia.org/wiki/%D0%98%D0%BD%D1%85%D0%BE%D1%81%D0%B0_%D0%93%D0%86%D0%B0%D0%BB%D0%B8%D1%85%D0%86%D0%B0%D0%B6%D0%B8%D1%8F%D0%B2

Инхоса ГІалихІажияв (1845 — 1889) — вуго аваразул литературияб мацI камилго
къачIарав кIудияв рагIул устар, хъвадарухъан, шагІир.

ГӀалихӀажияв цӀалулев вукӀана мутагӀиллъун ЧӀикӀаб, Миякьоб ГӀумархӀажида,
Гъадарив Къурбанов Къадида аскӀов. Гьесул букӀана лакайдул тӀажу, гурде ва
цебебухь, гьелда гъоркьан ретӀелги букӀунароан. Цо нухалда ЧӀикӀаса гьоболас
ГӀалихӀажиясухъе кьун pyro кьагӀазул тахтабазул гьабураб тӀимугъги чакмаялги
ретӀине, тӀад лъезе хъурайсинтӀагъурги. Гьесухъги балагьун, гьоболас цӀакь
рекъолин абун буго. Амма ГӀалихӀажияс гьеб ретӀел тӀаса бахъун буго, гьоболасе
кӀудияб баркалаги кьун, гьесухъе кьун буго, жиндие насиб гьечӀиланги абун.
Гьесул сахаватаб ракӀалдаги, чияр жо анищан кколареб гӀамалалдаги гьобол цӀакъ
бахиллъун вуго. ЧӀикӀаб цӀалулаго, дибирас цо-цо свера-тиризе гьазие изну кьолеб
букӀун буго. МутагӀилзаби лъел цӀeзe ясал рачӀунеб бакӀалде иццде унел pyкӀyн
pyгo. Лъимги цӀун, ячӀуней цо берцинай яс гьазда данде ккун йиго. Гьелдеги
валагьун, ГӀалихӀажияс гьадин абун буго:

АскӀор рукӀарал мутагӀилзабаз гьасда гьикъун буго, бегьилищ дуца ясалде гьединаб
кечӀ рикӀкӀинеян. ГӀалихӀажияс бегьилилан жаваб кьун буго, щай абуни, гъолъие
гъоб кечӀ рагӀизе цӀакъ бокьанилан. ГӀалихӀажияв кечӀ гьабизе гӀeмep ургъизе
кколарев вукӀун вуго. Вачун бихьизабураб, яги бицараб гӀолаанила кечӀ рикӀкӀине,
цебего гьеб ургъараб гӀадин. Миякьоса ГӀумархӀажица цо дарс кьурабго,
ГӀалихӀажияс кинабго peкӀeлъе тӀолаанила, цинги нахъияб къояль дарс кьураб
тӀехьалъул хӀасил гъос ГӀyмapхӀажие бицунаанила. Инхоса Лабазан-дибир абулев чи
ун вуго ГӀалихӀажиясде аскӀове цӀализе, дос цо дарс кьурабго рекӀелъе гӀелму
тӀолаанила. Жиндица гӀелму босизе ва жиндиль бугеб цогиясе кьезеги кӀудияб
гьунар, махщел букӀун буго гьесул.

Рузман сордояль жидеего нигӀматал кьеян гьаризе гӀадамазул рукъзабахъе унаго,
кинацаго цеве тӀамулаанила ГӀалихӀажияв. Гьев, хасаб макъанун, назмуялда
рекъезабун, хитӀаб гьабун кӀалъалаанила гӀaдамаздехун:



https://av.wikipedia.org/wiki/%D0%93I%D1%83%D1%81%D0%BC%D0%B0%D0%BD_I

ГІусма́н I Гъази́ (гІусм. عثمان غازي‎ — Aŝmâân Ğaazi, тур. Gazi Osman Paşa,
Birinci Osman) — ТІадегІанаб ГІусманияб пачалихъалъул Улубей, Эртогърул бейил
гъараваш ХІалимае (Хайме) гьавурав вас. Гьев гьавуна Сёгют шагьаралда 1258
соналъ.

1281 соналъ ГІусманихъе бачІана жиндирго инсудасан, Фригиялде гочарал турказул
ордабазда тІад ханлъи гьаби. Гьесде гІунтІизабун турказде ахІизе лъугьана
хадубккун гІусманиял туркал яги гІусманиял абун цІар.

1299 соналъ сельджуказдаса жиндирго гьитІинаб пачалихъ батІа-тІей лъазабуралдаса
хадуб ва султІан абураб титул къабул гьабун хадуб, ГІусман лъугьана ГІусманиязул
империялъе кьучІ лъурав султІанлъун. Заман инчІого гІусманияз рагъун бахъана
ГьитІинаб Азиялъул кинабниги бакътІерхьул рахъ.



https://av.wikipedia.org/wiki/%D0%93%D1%8C%D0%B8%D1%80%D0%B8%D1%81%D1%82%D0%B0%D0%BD

Жумгьурият Шималияб Осе́тия — Ала́ния (Шималияб Осетия, осет. Республикæ Цæгат
Ирыстон — Алани абулеб куц (баян)) — Россиялъул Федерациялда гъорлъе унеб
жумгьурият, Россиялъул Федерациялъул икълим, гъорлъе уна Шималияб Кавказалъул
федералияб округалда.

ГІорхъи цо гьарула: бакътІерхьудае — Къабарда-Балкъаралъулгун, севералда —
Ставропол улкаялъулгун, бакъбаккуда — Гъалгъаялъулгун ва Чачанистаналъулгун,
къиблаялда — Гуржиялъулгун ва Бакъда Гьиристаналъулгун.

Шаблон:Шималияб Осетия Шаблон:Шималияб Кавказалъул федералияб округ
Шаблон:Россиялъул Федерациялъул икълимал



https://av.wikipedia.org/wiki/%D0%93%D0%B0%D0%B7%D0%B0%D0%BB%D0%B0%D0%BB

Газалал ялъуни Рутулал , ай гьанже гIурус мацIалъ асар гьабун цо-цояз рутулалин
абулеб миллат. Аваразулгун кидаго лъикIал бухьенал рукIарана газалазул. Газалаз
аслияб къагIидаялъ гIумру гьабулеб буго Дагъистан жумхIурияталъул Газал (Рутул)
районалда. Гьенир гьезул къадар бащдалдаса цIикIун (60%), ай 11 азарго чи вуго.
Жеги Ахтиб районалда цо Хинав абураб росуги буго. Азарбижаналъул Нуха (Шеки)
районалда анцIгогIанасеб росулъги тIиритIун руго. Къадар Нуха районалда
газалазул 12-13 азаргоялде бахунин чIван-къотIун абизе кIола. НекIо аваразул
КахIиб районалда газалазул жеги цо росу (Хирсаб) буго.



https://av.wikipedia.org/wiki/%D0%93%D0%86%D0%B0%D0%B3%D0%B0%D1%80%D0%B0%D0%B1_%D0%9C%D0%B0%D1%88%D1%80%D0%B8%D0%BA%D1%8A

ГІагараб Машрикъ (гӀар. الشرق الاوسط‎‎, {{{2}}}, гІур. Бли́жний Восто́к, тур.
Yakın Doğu, падар. Yaxın Şərq, гурж. ახლო აღმოსავლეთი, осет. Æввахс
Хурыскæсæн) — Цебесеб Азиялда ва Шималияб Африкаялда бугеб икълималда цІар. Гьеб
икълималъе гьединаб цІар кьуна европаялъулаз жододехун гІагараб икълим
букІиналъ. Гьенир гІумру гьабун ругел аслиял халкъал ккола: гІарабал, персал,
армянал, туркал, курдал, падарал, жугьутӀал, хъузхъул ва ашуриял. ЦІикІкІунисеб
бутІа ккола — бусурбаби, гьединго гьенир руго ягьудияб ва христиан диналъул
вакилзабиги. ГІагараб Машрикъалдасан буго Европаялдасан ва Африкаялдасан аслияб
Азиялде унеб нух.



https://av.wikipedia.org/wiki/%D0%90%D1%80-%D0%A0%D0%B0%D0%BA%D1%8A%D0%B8%D0%B1%D1%83

Гьелдаса мурад ккола Жинда кинабго жо лъалев ва гьеб цIунулев абураб. Щив чи
вугониги жинца цониги жо цо лахIзаталъцин гьелдаса гъафуллъичIого, гьелъул
даимго халги ккун ва гьелда хадув лъугьарав чиясухъе гьеб щолареб куцалда
цIунун, гьесда абула «ракъиб» абун. Лагъасулъ «ракъибилан» абураб сипат
беццараблъун букIуна, гьесул хъаравуллъи жиндирго бетIергьанасдехунги ва
жиндирго ракIалдехунги бугеб мехалъ. Гьеб кинин абуни, ТIадегIанав Аллагь
жиндихъ кидаго балагьун ва хъаравуллъи ккун вукIин лъаялдалъун ва жиндирго
нафсги шайтIанги – тушбаби рукIин лъаялдалъун букlуна.



https://av.wikipedia.org/wiki/%D0%90%D0%BC%D0%B8%D0%BD%D0%B0_%D0%B1%D0%B8%D0%BD%D1%82_%D0%92%D0%B0%D0%B3%D1%8C%D0%B1

Амина бинт Вагьб (гӀар. آمنة بنت وهب‎‎; ?, Макка — 577 , аль-Абваъ) — МухІаммад
аварагасул эбел, Бану Зугьра тухумалъул цевехъан Вагьб ибн ГIабдул Манафил яс.

Амина бинт Вагьб гьаюна къурайшиязда гьоркьоб машгьураб ва хIурматияб
хъизаналда. Аминатил чIван-къотIараб гьаюраб къо-моцI лъалеб гьечIо .

Гьашимиязул тухумалъул цевехъан ГІабдул МутІтІалибица жиндирго вас ГІабдуллагьие
лъадилъун ячана Аминат. Аминат къинай заманалда, гьелъул рос ГІабдуллагьица
бича-хисиялъе сапар бухьана Шамалде, кинго Мадинаялде щвечIого гьев хвана.
ГІабдуллагь хун кIиго моцI индал Аминатие гьавуна вас, жинда МухІаммад абун цIар
лъурав. Гьеб заманаялъ къурайшиязул букIараб гIадаталда рекъон, гьитIинав
МухІаммад кьуна Бану СагІд къабилаялъул гIалхул гIарабазухъе, лъикIаб тарбия
щвезе ва пасихIаб мацIалда кIалъазе лъазе. МухІаммадил миллат гьабурай гIадан
йикIана ХІалима бинт Абу Зуайб.

Аварагас 5 сон бараб мехалъ Амина захIматго унтана ва гьей хвана аль-Абваъ
абулеб бакIалда. Амина хвана гIага-шагарго 577 соналъ.



https://av.wikipedia.org/wiki/%D0%90%D0%BB-%D0%9A%D1%8A%D0%B0%D0%B9%D1%8E%D0%BC%D1%83

Аллагьас рижанщинал жал кIиго батIиял руго, жиб букIине ккани жиндие бакI
хIажалъулебги, хIажалъуларебги. БакI хIажалъулел жал ккола сифатал ва ахIвалал.
Масала, хъахIлъи букIине ккани, гьелъие хIажалъула кагъат ва цогидал жал. Жиндие
бакI хIажалурареб жойин абуни, гьеб ккола жибго жиндаго чIараб жо, жиндие
черхалъул, гъалипалъул бугеб гIуцIиялда релълъун. Кинниги, гьеб жо бакIалде
хIажалъичIониги, жиндир бати даимлъизе ккани гьелъие чара гьечIого хIажалъула
цоги амраби. Гьединлъидал, бакIалде хIажалъичIониги цоги жалазде хIажалъи
халгьабун, гьелда кинабго рахъалъ жибго жиндаго чIараб жойин абуларо. Вужудалда
батани жинца жиндиего гIейги гьабулеб, жиндир батиги цоги жоялдалъун гьечIеб,
жиндир бати даимлъизе ккани цоги жо бати шартIлъулареб мавжуд, гьеб ккола
мутIлакъго жибго жиндаго чIараб мавжуд. Гьелдаго цадахъ цогидал мавжудатазул
ратиги гьесдалъун батани, гьев ккола «ал-Къайюм», ай киналниги жалазул бати
жиндалъун бугев. Гьединаб сифат ТIадегIанав Аллагьасул гурони гьечIо. Лагъасул
гьаб сифаталъулъ гIахьаллъи букIуна Аллагь гуресдехун гьесул хIажалъи
букIунгутIиялъул къадаралда.



https://av.wikipedia.org/wiki/%D0%90%D0%BB-%D0%9A%D0%B0%D1%80%D0%B8%D0%BC%D1%83

Ал-Кариму (гIараб мацIалда الكريم). Ай, рецIел босизе кIолевги вукIун, тIаса
лъугьун толев, жинца къотIи гьабураб мехалъ гьеб тIубазе гьабулев, жинца кьолеб
жо цIикIкIине гьабулев, лъие ва кигIан кьураб абун гьелъул ургъелги жиндие
гьечIев, хIажатаб жо жиндеги борхичIого цогияздаса тIалаб гьабуни (цогидасдаги
тIубазе кIолинги абун), гьелдаги жив разилъуларев.

Жиндехун хъачIлъи хIалтIизе гьабуни, гIайиб чIван гурого, гьелда тIаде
цIикIкIине гьабуларев. Гьаб кинабго жо жиндилъ данделъарав чи ккола мутIлакъав
«Ал-Карим». Гьеб кинабго буго ТIадегIанав Аллагьасулъ. Лагъасеги рес буго
жиндаго тIад хIалтIун гьал пишабаздалъун живго берцинлъизавизе, амма цо-цо
умуразулъ ва хIалицаго гIадин. Гьединлъидал гьесиеги каримилан сипат гьабизе
бегьула, амма гьев вукIуна мутIлакъав «Ал-Каримасде» дандеккун мукъсанавлъун.
Гьедин лагъасе сипат гьабизе кин бегьулареб ссалат-салам лъеяв Аварагас абунги
букIаго: «Нужеца цIолбол гъветIалда «Ал-Карамилан» абуге, «Ал-Карам» бусурманчи
ккола», – ян. (Бухари, Муслим). ЦIолбол гъветIалда «Ал-Карамилан» абиялъе гIилла
букIана гьеб хIеренаб, жиндир пихъ гьуинаб, бетIизеги кваназеги бигьаяб ва заз
гьечIеб букIин.



https://av.wikipedia.org/wiki/%D0%90%D0%B2%D0%B0%D1%80_%D0%BC%D0%B0%D1%86I

МагӀарул мацӀ ялъуни Авар мацӀ буго, Шималияб Кавказалда, Дагъистаналада гӀумру
гьабун ругел 800 азарго ва ЦӀоралда гIумру гьабун ругел - 130 азаргогӀан чиясул
мацӀ. Гьеб буго иберо-кавказияб мацӀ. Цебе заманаялда магӀарул мацӀ букӀун буго
магӀарухъ гӀумру гьабун ругел гьитӀинал тухумазул ва тайпабазул... жидедого
гьоркьоб бо (аскар) бакӀарараб мехалъ бицунеб цо мацӀ. Гьединлъидал гьелде
абулеб букӀана "болмацӀин" яги "бомацӀин" - абун.

Авар мацІ тIобитIун буго, Дагъистаналда, Азарбижаналъу шималияб рахъалда,
Грузиялъул шималиябгун-бакъбаккул рахъалда ва Турциялда гIумру гьабун ругел
магІарулазда гьоркьоб. Россиялда магIарул мацIалда кIалъалезул къадар ахуна —
715 297 чиясде (2010). Гьеб рикIкIеналда гъорлъе рачун руго гІандигун-цез
мацІазда кІалъалел цо чанго росабазул гІадамалги, жодоца кІиабилеб мацІлъун
магІарул мацІ хІалтІизабулеб букІиналъ. Рахьдал мацI бицунеб гIадин магIарул
мацI бицунезул къадар бахуна гIага-шагарго — 703 азар. чиясде (2010).

Гьел гьаракьаздасан байбихьулел цӀаразул предметал, яги гьезул суратал цере ран,
мугӀалимзабаз цӀалдохъабазда малъула битӀун фонемаби рахъизе, лафзал абизе.
ЦӀаразул магӀнаги къосинчӀого, гьел абизеги лъараб мехалъ, рачӀуна гьел
гьаракьазда «форма» ретӀиналде, ай хӀарпаздалъун рихьизариялде. ГӀурус
алфавиталда буго 32 хӀарп. Авар мацӀалъул буго 72 фонема. ЦӀакъго лъикӀ букӀуна
щибаб фонемаялъе цохӀо гӀаламаталдасан гӀуцӀараб гьаркьил халипа – хӀарп бугони.
Амма гьанжесеб нилъер алфавит гӀуцӀараб буго кириллицаялъул кьучӀалда. Гьелдаса
къватӀире раккизе жакъа нилъер рес гьечӀо. Гьединлъидал щибаб фонемаялъе цо
гӀаламаталъул хӀарп бахъизе рес гьечӀолъиялъ тӀамун руго кӀи-кӀи гӀаламатаздасан
13 хасаб хӀарп гӀуцӀизе: гъ, гь, гӀ; къ, кь, кӀ; лъ, тӀ, хъ, хь, хӀ, цӀ, чӀ.
Гьедин авар алфавиталда гӀун буго 44 хӀарп.

КӀирекъарал хӀарпаздалъун рихьизарулелъул, геминатал /къан рахъулел/ алфавиталде
росун гьечӀо. Гьале гьел: кк, кӀкӀ, лълъ /лӀ/, сс, хх, цц, цӀцӀ, чч, чӀчӀ. Гьел
гурелги, руго «в»-ялъул кумекалдалъун рихьизарулел лабиалиял /кӀутӀби
цӀутӀизарун рахъулел/ фонемаби: гв, гъв, гьв, дв, зв, кв, къв, кьв, кӀв, лъв,
св, тв, тӀв, хьв, хъв, хв, цӀв, чв, чӀв, кӀкӀв, чӀчӀв, ккв, ххв.

ХӀисаб гьабеха мугӀалимасда цере чӀарал захӀматал суалазул: алфавиталда ругелги
гьечӀелги гьелгуниял хасал фонемаби битӀун цӀализеги хъвазеги цӀалдохъаби ругьун
гьаризе ккеялъул. Гьезда гьоркьор руго лъабгоги /ккв/, ункъоги /лълъ/, щугоги
/чӀчӀв/ гӀаламатаздасан данде гьарурал хӀарпал. Гьел цӀализеги хъвазеги ругьун
гьаризе бигьалъула алфавиталде босараб 13 хасаб хӀарп хехго ва ургъичӀого битӀун
абизе лъазабун бугони. Гьеб буго шагьаразул школазда бищунго захӀматаб суал.
ЗахӀмалъаби дандчӀвала цо гӀурус хӀарпалъул кьучӀалда гӀуцӀараб авар мацӀалъул
лъаб-лъаб хӀарп букӀиналдалъун /гъ, гь, гӀ; къ, кь, кӀ; хъ, хь, хӀ/. ЛъикӀго
ракӀалдасан лъазегӀан, цӀалдохъаби къосаруна, гьел цӀалулелъул ва хъвалелъул.
Гъ-ялъул бакӀалда /гь/ абула, /гь/-ялъул бакӀалда /гӀ/ цӀалула. Гьедин къосаруна
цогидазулъги. Гьеб ичӀабго хӀарпалде кьезе ккола аслияб кӀвар.

МагӀарулазул гӀезегӀан чагӀи руго батӀи-батӀиял улкабазда. СССР биххун хадуб
гьезиеги нилъееги рес щвана бухьен кквезе, цоцазухъе гьоболлъухъ ине. Цо-цо
мехалда умумузул гӀадат-гӀамалги мацӀги нилъер гӀадамаздаса камилго цӀунунги
лъазабунги буго гьез. Гьаб заманалда интернеталъ цӀикӀкӀарал ресал кьолел
ругелъул, кӀудияб кумек гьабула гьелъ дунялалъул бокьараб бакӀалда гӀумру гьабун
ругел гӀадамазулгун бухьен гьабизе. Гьелъие санагӀалъи букӀине «вацлъиялъулазе»
бокьун буго, бокьарав чияс лъазабизе букӀине, латин алфавитги кьочӀое босун,
магӀарул алфавит гӀуцӀизе. Гьелъ рес кьезе буго бигьаго, киназдаго бичӀчӀулеб
хӀалалъ магӀарул мацӀалда хъвадаризе. Щайгурелъул Турциялда, гӀарабиязул
улкабазда ва цоги-цоги бакӀазда гӀумру гьабулел нилъер миллатцоязда гӀурус
алфавит лъаларо.

ГӀуцӀаралдаса лъагӀел гурони инчӀониги, гӀисинал, амма ракӀчӀарал галабиги
тӀамулаго цебе унеб буго «Вацлъи». Гьел хӀадур руго жидер кьеразулъе лъугьине
бокьарал къабул гьаризе, рагӀудалъун, малъа-хъваяздалъун кумек гьабизе
бокьаразухъ гӀенеккизе.



https://av.wikipedia.org/wiki/%D0%90%D0%B2%D0%B0%D1%80%D0%B0%D0%BB

Авараз гIумру гьабулеб буго Дагъистаналъул ракьалъул кIудияб бутIаялда.
МугIрузда, ва лъарагIлъиялда (Шурагьиб, Хасавюрт ва гь.ц. мухъазда).
Дагъистаналда гуребги авараз гIумру гьабулеб буго Буртиялъ, Гъалмугъалъ ва
цогидал россиялъул ракьаздаги, ва жеги Азарбижаналда (Билкан, Закатала ва
КъахIиб мухъазда), Хъизихъалда ва Туркиялда.

Закаталаялда нижеца бана кIиго анкьгIанасеб заман. Нижеда дандчIвана гIемерал
батIи - батIиял гIадамал. Ниж щвана гIемерал магIарул росабалъе - ЧIарихъе,
Лъебел-убаялде, КIатIихъе, МацIихъе, Динчиялде, Къабахчолибалде ва гь.ц. Нижеда
бицана гIицIго Закаталаялъулги Билканалъулги - кIиябго районалда 115 азариде
гIунтIун авар халкъ бугилан. Гьеб дагьаб халкъ гуро. Гьединлъидалги батизе
ккола, дир рекIее хIаталдаса ун асар гьабураб жо ккана гьезда жидерго магIарул
мацIги магIарул гIадатги бацIцIадго цIунизе кIун букин. ЦIали ва хъвай-хъвагIай
гьениб къажар мацIалда гурони гьечIо, школалда предмет хIисабалдацин авар мацIги
малъулеб гьечIо, рахьдал мацIалда газета, тIехь, радио гьаниб гьечIо, амма
рокъобги къватIибги бицунеб жо магIарул мацI буго.



https://av.wikipedia.org/wiki/TransAsia_%D0%B3%D1%8C%D0%B0%D0%B2%D0%B0%D0%BC%D1%83%D1%85%D1%8A%D0%B0%D0%B7%D1%83%D0%BB_235_%D1%80%D0%B5%D0%B9%D1%81

Тайбэялда ATR 72 самолеталъул катастрофа яги TransAsia гьавамухъазул 235 рейс —
ккола 2015 соналъул 4 февралалда тайваналъул TransAsia Airways авиакомпаниялъул
ATR 72 самолёталъул, Тайбэялда ккараб катастрофа. БакIалъулаб TransAsia Airways
авиакомпаниялъул ATR-72-600 самолет букIана, B-22816 борталъул номералда гъоркь,
Суньшань аэропорталдаса Цзиньмэнь аэропорталде жанисеб, 235 рейс гьабулеб.
Гьаваялде бахъун заманго иналде, гьеб мухъда хIалтIизабизе кIвечIо, ва хеккого
борхалъи дагьлъизе байбихьана. Ахиралда гьеб бортана автомобилалъул нухалда
аскIоб бугеб гIемераб гъваридаб гьечIеб Цзилун гIорулъе.



https://av.wikipedia.org/wiki/%D0%A8%D0%B8%D1%85%D1%81%D0%B0%D0%B3%D0%86%D0%B8%D0%B4%D0%BE%D0%B2,_%D0%A5%D0%B8%D0%B7%D1%80%D0%B8_%D0%93%D0%86%D0%B8%D1%81%D0%B0%D0%B5%D0%B2%D0%B8%D1%87

ШихсагІи́дов ГІиса́л Хизри́ (гь. 1 августалъ 1947, р. Буглен, Шурагьиб мухъ,
Дагъистаналъул АССР, РСФСР, СССР) — советияв ва россиялъул пачалихъияв жигарчи,
Дагъистан Жумгьурияталъул Халкъияб Данделъиялъул вакил.

Цеве гьев вукІана Пачалихъияб думаялъул V ва VI ракІариязул депутатлъун
«Цолъараб Россия» партиялдасан, Дагъистан Жумгьурияталъул ХІукуматалъул
вакиллъун (1997—2004).

Гьавуна 1947 соналъул 1 августалъ Шурагьиб мухъалъул Буглен росулъ. Миллат —
лъарагІав. 1970 соналъ ШихсагІиидовас лъугІизабуна Дагъистаналъул росдал
магІишаталъул институт, ва 1982 соналъ — Ростовалъул тІадегІанаб партиялъулаб
школа.

Гьесул вас, Даниял, вукІана Шурагьиб мухъ]]алъул бетІерлъун. 2015 соналъул
августанлъ Даниял ккуна низам цІунелел идарабалъулаз жиндирго инсул рокъов,
пачалихъалъул боцІи къанунияб гуреб куцалда хвезабулеб букІиналда щаклъи
букІиналъ.



https://av.wikipedia.org/wiki/%D0%A8%D0%B0%D0%B2%D0%B0

Шава́ (гІур. Шава́) — ккола Россиялъул Дагъистан жумгьурияталъул ЦӀумада
мухъалъул росу.

Шава буго Дибиросул мухъалда. Мухъалъул марказ, Бабаюрталдасан шималалъул
магърибалда ва гьелдаса 30 км рикІкІад буго гьеб. Шаваилан абула чамалиго данде
ракӀарарал ЦӀумада мухъалдасан гочарал росаби, гьездасан: Къеди (яги цо-цо
картабазда рекъон - Инко) - Шаваялъул марказ, Шугъури (ТӀинди), ТІисси,
Гьигьалъ, Гьадири, ЦІунтІа.

Шаваялда киналго руго магIарулал, амма къанагІатго цоги миллатазул чагІиги
рукІизе бегьула. ГІемерисел руго ЦӀумада мухъалдасан гочарал гІадамал.
ГӀадамазул къадар: 2433 чи.

ЦӀумада мухъалъул лъугьизегІан, жеги хIуригаталда цебе, Шава букІана бечедал
гІиял хьихьун рукІарал, лъарагІал, Яхсаевазул хъутан. Советияб хІукумат
бачІаралдаса гьеб кьуна ЦӀумада мухъалъул Къеди росдал, Ленинил цІаралда
букІараб колхозалъухъе. Гьелдаса хадубе гьенире ритІана цоги-цогидал
росабаздасан гІадамал.

Шаваялда руго бусурбаби, сунитал. Шаваялъул гIадамал сверухълъиялда динияллъун
рикIкIула.



https://av.wikipedia.org/wiki/%D0%A6%D3%80%D0%B0%D0%BC

Белъараб цӀам (натриялъул хлорид, NaCl; гьединго хӀалтӀирабула «хлористияб
натрий», «столовияб цӀам», «гамчӀил цӀам», «кванил цӀам» яги гьадинго «цӀам»
абурал цӀарал) — квенгун цадахъ хӀалтӀизабулеб продукт. ГӀисингьабураб куцалда
кьер гьечӀел кристаллал рукӀуна. ТӀабигӀатияб цӀам кидаго букӀуна батӀи-батӀиял
жубаязда гьоркьо (цӀцӀахӀилаб яги бурияб кьералъул). КъватӀи биччала
батӀи-батӀияб куцалда: чӀахӀияб, гӀисинаб помолалъул, бацӀцӀадаб яги йод
жубараб, ва цогидал. ЦӀаммалъул бацӀцӀалъиялда балагьун гьеб бикьула 3
тайпаялда: кванил, гамчӀил ва кормаялъулаб.



https://av.wikipedia.org/wiki/%D0%A5%D3%80%D0%B0%D0%BC%D0%B7%D0%B0%D1%82%D0%B8%D0%BB_%D0%A0%D0%B0%D1%81%D1%83%D0%BB

ХӀамза́тил Расу́л яги Расу́л ХӀамза́тов (гьавуна 1923 соналъул 8 сентябралъ -
хвана 2003 соналъул 3 ноябралъ) - ккола магӀарулазул шагӀир, Дагъистаналъул
АССРалъул Халкъияв шагӀир (1959), публицист ва сиясатчи. 1944 соналдаса нахъе
ВКП(б)-ялъул член.

Дагъистаниязулги турказулги маданиялгун адабиял бухьеназул буго кӀудияб ва
бечедаб тарих. Гьезул байбихьи уна хӀатта анцӀила лъабабилеб гӀасруялде
щвезегӀан. БатӀи-батӀияб къисмат букӀана гьезул: цин загӀиплъун, цинги
камиллъун, амма, сундухъго балагьичӀого, гьел кидаго церетӀолел рукӀана. Жакъа
гьел бухьенал рахана цӀияб даражаялде, цӀилъана гьезул хӀасилги хасиятги ва
гьениб кӀудияб, аслияб бутӀа лъугьана ХӀамзатил Расулил адабияб
хӀаракатчилъиялъ.

Араб гӀасруялъул 50-абилел соназда байбихьана магӀарул шагӀирасул бухьенал
Турциягун. Гьел соназда Расул вукӀана Дагъистаналъул хъвадарухъабазда гьоркьоса
Турциялде щварав тӀоцевесев шагӀир. Хадуб гьев гӀемер ана гьеб улкаялде
батӀи-батӀиял къокъабазда цадахъги живго хасаб сапаралъги.

Турциялда Расулил рукӀарал гӀемерал гьудулзабазда, лъале-хъвалезда гьоркьоб
хасаб бакӀ кколаан гьеб улкаялъул машгьурал хъвадарухъабаз: Назим ХӀикметица,
ГӀазиз Несиница, Яшар Кемалица, Демирташ Жейхуница ва цогидазги. Гьел ва гьел
гурел цогидалги турк миллияб адабияталъулги култураялъулги вакилзабазда лъикӀ
лъалаан Расул, ракӀ-ракӀалъ загьир гьабулаан гьесдехун букӀараб жидерго
гьоркьоблъи, кӀудияб къимат кьолаан гьев машгьурав магӀаруласул напсалъеги
гьесул хасаб гьунаралъеги. Гьелъие мисаллъун гьанир рачине бегьула хъвадарухъан
ва жамгӀияв хӀаракатчи, турк адабияталъул классик Яшар Кемалица Расулида абурал
гьал хадусел рагӀаби:

ХӀамзатил Расулил асарал турк мацӀалда басмаялда рахъи хутӀулароан тӀахьал
цӀалулез, адабият бокьулез, критиказ гьезда тӀасан жидерго пикру загьир
гьабичӀого. Гьезул рецензиябиги макъалабиги зама-заманалда раккулаан газетаздаги
журналаздаги. Хасго кӀудияб кӀвар кьуна турказул цӀалулез «Дир Дагъистан»
тӀехьалъе. Щай гурелъул гьениб авторасул адабияб гьунар рагьиялда цадахъ
турказда бихьизабуна Дагъистаналъул гӀажаибаб дунялги, гьелъул гӀадамалги,
нексияб тарихги, бечедаб култураги ва гь. ц. Адабияталъул гӀалимчӀужу Зарема
Казбековалъ абухъего, гьеб тӀехь лъугьана турказе «Дагъистаналъул
географиялдасанги тарихалдасанги бищунго лъикӀаб цӀалул тӀехьлъун».



https://av.wikipedia.org/wiki/%D0%A5%D1%8C%D0%B0%D1%80%D0%B3%D0%B0%D0%B1%D0%B8

Хьаргаби (гІур. Гергебиль), ккола Дагъистан пачалихъалъул Хьаргаби мухъалъул
росу, ва мухъалъул административияб центрлъун.

Росу ккола МахІачхъалаялдаса 106 км жанубгун-бакътІерхьул рахъалдехун,
Гъазигъумухъ Гъойсу Къарагъойсугун жубалеб бакІалда, 665 м борхатлъиялда ва
Шурагьиб маххул нухалъул станциялдаса 100 км жанубияб рахъалдехун.

Халкъалъул къадар 5195 чи(2010). Цо ккураб миллаталъул (99,4 %) магІарулазул
росу.

1842 соналъ генерал Фезица росулъ бана щулалъи, 1834 соналъул хаслихъ Шамил
Имамасул бетІерлъиялда гъоркь мугІрул халкъаз жиб бахъараб.



https://av.wikipedia.org/wiki/%D0%A2%D1%83%D1%80%D1%86%D0%B8%D1%8F%D0%BB%D1%8A%D1%83%D0%BB_%D1%82%D0%86%D0%B0%D0%B4%D0%B5%D0%B3%D0%86%D0%B0%D0%BD%D0%B0%D0%B1_%D0%BC%D0%B8%D0%BB%D0%BB%D0%B8%D1%8F%D0%B1_%D0%BC%D0%B0%D0%B6%D0%BB%D0%B8%D1%81

Турциялъул тІадегІанаб миллияб мажлис (тур. Türkiye Büyük Millet Meclisi —
TТІMM) — Туркия Жумгьурияталъул тӀадегӀанаб цопалатаялъул къанунал рахъулеб
гІуцІи (парламент), гӀемерисеб махалда гӀицӀго межлис -ан абунги тола (тур.
Meclis). Гьеб гӀуцӀана 1920 соналъул 23 апрелалъ тахшагьар Анкараялда
греказулгун-турказул рагъул заманаялъ.

Турциялъул тІадегІанаб миллияб мажлис данде бакӀарун букӀана 1920 соналъул
апрель моцӀалда Туркциялъул конституция къабул гьабиялъул мурадалда, кинго гьеб
къабул гьабичӀо 1921 соналъул январь моцӀалда гурого.

Парламенталъул 550 депутат вищула ункъго сонил болжалие гӀаммал рищияздалъун
партиялъул сияхӀалда данде кколеб куцалда 85 рищиязул округазда.

Халкъалъул рикӀкӀен цӀикӀкӀун букӀиналъ Истамбулалъе бихьизабун буго 3 рищиялъул
округ, амма Анкараялъе ва Измиралъе — кӀи-кӀи округал.

Жакъа къоялда жаниб Турциялъул парламенталъул спикерлъун вуго Исмет Йылмаз, 2015
соналъул 1 июлалъ жив вищарав.



https://av.wikipedia.org/wiki/%D0%A2%D0%B0%D1%80%D0%B0%D0%B2%D0%B8%D1%85%D3%80%D0%B0%D0%B7%D1%83%D0%BB_%D0%BA%D0%B0%D0%BA

ТаравихIазул как (гIараб мацIалда تراويح) ккола муаккадал, ай тIадчIун гьаризе
кколел суннатал каказул цояблъун. Гьеб бала рамазан моцIалъ. Гьелъул гIуж щола
боголил как бан хадуса, халат бахъула хъахIлъи биччазегIан. Гьелъул тIаса
бищараб гIуж байбихьула сардил ункъо бутIа гьабун цо бутIа аралдаса. Хасго
хирияб буго, кьижун хадув тIадеги вахъун, бараб.

Амма киса-кибего гIадат билълъун буго, боголил как бан лъугIарабго, ратибатги
бан таравихI базе байбихьулеб. Нилъер Дагъистаналда таравихIазул какил микьго
ракагIат бан тола, амма киналго тIахьазда гьелъул базе бихьизабураб къадар къого
ракагIат буго. Цогидал исламиял хIукуматаздаги къого ракагIат бала. ЛъикI
букIинаан нилъер Дагъистаналдаги гьедин гьабунани. Мажгиталда жамагIаталъ
гIицIго микьго ракагIат бан толеб бугони, гьелгун микьго ракагIат бала, хутIараб
анцIила кIиго ракагIат рокъове щвараб мехалъ бала, хасго лъикIаб буго кьижун
хадуса радакь тIадеги вахъун тIубазабуни. Ахиралде витруги ккезабила. Витруги
Рамазан моцIалъ, жинца жиндиего баралдаса жамагIатгун бараб хирияб буго,
мажгиталда бани, гьеб дагьабги лъикIаб буго.



https://av.wikipedia.org/wiki/%D0%A1%D0%B5%D0%B7%D0%B5%D1%80,_%D0%90%D1%85%D0%86%D0%BC%D0%B5%D1%82_%D0%9D%D0%B5%D0%B6%D0%B4%D0%B5%D1%82

АхІме́т Нежде́т Сезе́р (тур. Ahmet Necdet Sezer; 13 сентябрь 1941 сон,
Апйонкарагьисар) — Турциялъул анцІабилев президент. Турциялъул ТІадегІанаб
Миллияб Шураялъ Сезер президентлъун вищана 2000 соналъ, гьесда цеве вукІарав
Сюлейман Демирелил анкьго сонил болжал лъугІидал. 2007 соналъул 28 августалъ
гьев хисана ГІабдуллагь Гюлица.

АхІмет Неждет Сезер гьавуна 1941 соналъул 13 сентябралъ Апйонкарагьисар
шагьаралда.

Школа лъугІун хадуб 1958 соналъ, гьев цІалана Анкараялъул Университеталъул
къанунияб Факультеталда ва жиндирго хІалтІул нух байбихьана Анкараялда
къадилъун. Рагъул Академиялда хъулухъ гьабуралдаса хадуб, цин гьев хІалтІана
къадилъун, ва хадубккун тІаде валагьулев къадилъун Анкараялъул ТІадегІанаб
Апелляциялъул Судалда.

1983 соналъул марталда, гьев вищана ТІадегІанаб Апелляциялъул Судалъул
гІахьалчилъун. 1998 соналъул январалда, АхІмет Неждет Сезер вищула
Конституциялъулаб Судалъул бетІерав къадилъун.

АхІмет Неждет Сезер вищана президентлъун 2000 соналъ, гьа бай къабул гьабуна
2000 соналъул 16 маялъ.



https://av.wikipedia.org/wiki/%D0%9C%D1%83%D1%85I%D0%B0%D0%BC%D0%BC%D0%B0%D0%B4_%D0%B0%D0%B2%D0%B0%D1%80%D0%B0%D0%B3

МухІа́ммад (гІараб. محمد [mʊħɑmːæd] (i)), 571 соналъул 22 апрелалъ Маккаялда
гьавурав ахирисев авараг. Аллагьас гьесухъе рещтІана вахІйалдалъун Къуръан.
МухІаммад вукІана цеветІурав сиясатчилъунги, рагъул цевехъанлъунги ва гьединго
тІоцебе бусурбабазул умма жинца гІунцІцІаравлъунги. Гьев чІаго вугев мехалда,
тІолабго ГІарабазул бащадабчІинкІиллъи букІана исламалъул ракьлъун.

Исламалда цІаралъе кІудияб кІвар кьола. «МухІаммад» абураб цІаралъул магІна буго
«Жиндие рецц гьабулев», «Реццалъе мустахІикъав». Къуръаналда жаниб гьеб
цІаралдалъун аварагасул рхсей ункъго нухалъ гурони гьабун гьечІо. Къуръаналда
аварагасул бицен гьабун бицунеб бакІазда гьесде абулел руго батІи-батІиял
цІарал: (ан-Наби) - авараг, (Расул) - чапар, (ГІабд) - Аллагьасул лагъ, (Башир)
- рохел бицунев, (Назир) - хІинкъи кьолев, (Музаккир) - ракІалде щвезабулев,
(Шагьид) - нугІлъи гьабулев, (ДагІий) - Аллагьасда гьардолев ва гь.ц.

Аварагасул цІар бахъун хадуб, гьесде «Салла-л-Ла́гьу гІалайгьи ва саллам» (гӀар.
صلى الله عليه وسلم‎‎) -абун салават битІула.

Муъминзабаз аварагасде хитІаб гьабун кІалъалел маехалъ, Абуль-Къасим абун
тІокІцІар ахІун гьабулаан гьесде хитІаб ва авараг чІаго вугев мехалда цо гьесул
гурони букІинчІо гьединаб тІокІцІар. Гьесде данде тущманлъи гьабулел капурзабаз
гьесде Ибн Абу Кабша абун ахІулаан, гьелъул магІна буго Абу Кабшал вас абураб,
Абу Кабша вукІана аварагасул рахьдал эбел ХІалиматил бетІергьанчи.

ИсмагІил аварагасул гІалайгьи ссалам наслуялъул МухІаммад авараг, кутакалда
батІа вахъулев вукІана хутІарал гІарабаздаса, гьесул черхалъул хъахІаб
кьералдалъун. Гьесул заманаялъ рукІарал асхІабзабазул р.гІ. рагІабазда рекъон,
авараг вукІана кІигъажалъан гІебав, гьоркьохъеб халатлъиялъул, кверал ва угъдул
чІахІияв. Гьесул мегеж букІана ризаб, кІалги бералги гІатІидал. Гьодида
кІигъажада гьоркьоб букІана авараглъиялъул хатму (печать).. Гьесул рукІана
халатал берзул тІелхал, гургин ккарал кьунсрул ва халатаб габур.

Исламалъул кІудияв гІалим ва тарихчи Абу ЖагІфар МухІаммад атІ-ТІабарияс
жиндирго «Тариху атІ-ТІабари» абураб тІехьалда хъван буго аварагасул сипаталъул
хІакъалъулъ гьадин:

Аварагасе бокьулаан хъахІаб кьералъул ретІел ретІине. ГІемерисеб нухалда гьес
ретІунаан халатаб горде ва мухъахараб йеменалъул гужгат ва гьединго чалмаги
изарги (тІажуги). Квералда гьес хун букІана баргъич, жинда тІад «МухІаммад —
Аллагьасул авараг» - абун хъвараб. Гьев вукІана вацІцІадав, мискалъул махІ
гьабулаан ва мисвакалдалъун гІусал чурулаан Гьев кІалъаан пасахІатго, къокъго
баянго, цо-цо мехалда лъабго нухалъ такрар гьабулаан бицараб жо, гІадамазда
рекІелъ бессизегІан. Гьев гьоркьо-гьоркьов гьимулаан ва цо-цо нухалъ
велъанхъулаан ва гьесул ракьандаса гІусал рихьулаан.

МухӀаммад авараг Маккаялда гьавуна ГӀабдуллагь инсуе Аминат эбелалъе. Эбелалъул
ургьив вукӀаго гьесул эмен хвана, анлъго сон тӀубан хадуб эбелги хвана.
ХӀалиматица хахизавуна, эбел эмен хун хадув кӀудияв эмен ГӀабдулмутӀалибица
хьихьана, гьев хун хадуса инсул вац АбутӀалибица хьихьана. ГьитӀинаб къоялдаса
нахъе гӀамал тӀабигӀат берцинав, намус бацӀцӀадав, битӀараб гурого бицунарев,
киналго квешал гӀадатаздасаги рекъечӀеб хьвадиялдасаги вацӀцӀадав вукӀана.
КӀикъого сон барав мехалъ Аллагьас гьев Авараглъун гьавуна, расуллъунги витӀана.
Гьев Аллагьасул аварагги расулги вукӀин лъазе Аллагьас гьесие гӀемерал
мугӀжизатал кьуна: моцӀ хъвалхьи, лъималаз, рухӀ гьечӀел жалаз, хӀайваназ
Аллагьасул расул вугилан нугӀлъи гьаби, килщаздаса бодуе гӀураб лъим бакки ва
гь. ц. Гьесие кьурал мугӀжизатазул бищун кӀудияб мугӀжизат ккола хирияб Къуран.
Аллагьасул рахъалдаса Жабраилас босун бачӀун дагьдагь ккун къоло лъабго соналъ
гьесде рещтӀана Къуръан. Гьес Аллагь цо гьавиялде, ай Аллагьасул диналде къоло
лъабго соналъ халкъ ахӀана. Гьесул дин гьукъизеян абун мушрикиназги,
мунафикъзабазги, ягьудиязги, насраниязги гӀемераб дандечӀей гьабуна. Гьесги
гьесул асхӀабзабазги Аллагьасул диналъе гӀоло гӀемераб сабру гьабуна. Гьездаги
капурзабаздаги гьоркьор рагъал ккана. ГӀараб чӀинкӀиллъиялда Ислам тӀобитӀун
хадуб дунялалдаго тӀобитӀизе гьебги биччан камилаб куцалда гьеб дин халкъазда
малъун гӀумруялъул лъабкъоялда лъабго сон тӀубан хадуса гьев хвана, Мадинаялда
вукъизеги вукъана.

МухӀаммад авараг , гьесул эмен ГӀабдуллагь, цинги ГӀабдулмутӀалиб, Гьашим,
ГӀабдулманаф, Къусаййу (Къусай), Килаб, Муррат, КагӀбу, Луаййу (Луай), Гъалиб,
Фигьру (Фигьр), Малик, Назр, Кинанат, Хузаймат, Мудрикат, Ильяс, Музар, Низар,
МугӀад, ГӀаднан.

МухӀаммад аварагасул эбелалъухъан умумузул тартибалъул бицани, гьев ккола
Аминатил вас, Аминатги ккола Вагьбил яс, Вагьбу ккола ГӀабдулманафил вас, гьевги
– Зугьратил вас, Зугьратги – Килабил вас. Гьев Килабилъ хирияв Аварагасул
эбелалъулги инсулги кӀиябго насаб жубала. Гьаб ккола, тарихалъул гӀалимзабиги
насаб лъалел гӀалимзабиги – киналго тӀад рекъараб, гьесул умумузул тартиб.
Гьаниса тӀадехун рехсараб насабалда сверухъ хилаф буго. Амма киналго
тӀадрекъараб хӀукму ккола МухӀаммад аварагасул насаб Ибрагьим аварагасул вас
ИсмагӀил аварагасда хурхараб букӀиналда. Гьесул киналго умумул рукӀана
тавхӀидалда, ай, Аллагь цо гьавулеллъун, хъанчие лагълъи гьабулареллъун.
(«ФатхӀул гӀалам» т. 1, гьум. 152). Гьесул умумул, инсухъан рукӀа, эбелалъухъан
рукӀа, киналго рукӀана жидер заманалъул бищун къимат-къадру бугел, заманалда
рекъон, шаргӀияб магьари лъун гурого, жал данделъичӀел, зина гьаби гӀадал квешал
пишабаздаса жал цӀунарал. Хириясул хӀадисалда буго: «Дун загьирлъана
никахӀалдалъун, дун загьирлъичӀо зинаялдалъун, Адамидаса байбихьараб дир
эбел-инсухъе щвезегӀан дун, умумуз магьариги лъун, загьирлъана» - абун (Ибну
ГӀадди, ТӀабарани).



https://av.wikipedia.org/wiki/%D0%9C%D1%83%D1%85%D0%86%D0%B0%D0%BC%D0%B0%D0%B4-%D0%A1%D0%B0%D0%B3%D0%86%D0%B8%D0%B4_%D0%A8%D0%B0%D0%BC%D0%B8%D0%BB

МухIамад–СагIид Шамил яги СагІид-Бей (тур. Said Bey) (1901-1981) - Бергьарав
сиясатчи, имам Шамилил ахирисев ирсилав.

МухIамад–СагIид гьавуна 1901 соналъ Мадина шагьаралда, Шамил имамасул бищун
гьитIинав вас МухIамад–Камилилги черкесай Нажибатилги хъизамалда.
МухIамад–СагIид гуревги гьезул рукIана ясал–Нажабатги (I899–I983) Нажияги
(I9I6–I983) ва гьитIинго хварав вас Жамалудинги. ГІусманиязул Империя бихун
хадуб, МухIамад–Камил хъизангун цадахъ гочана Истамбулалде. Гьениб
МухIамад-СагIидица лъугIизабуна Галатасарай лицей.

Совет хIукуматалъул заманалда политиказул къиматазулъги, гIалимзабазул
хIалтIабазулъги, хъвадарухъабазул асаразулъги гьесда чIвачIеб бугьтанги,
гIунтIизабичIеб гIайибги, гьесие кьечIеб нагIанаги хутIичIо. «Хиянатчи»,
«къутуш», «базарган», «ингилисазулгун турказул жасус» ва гь.ц. «Антантаялъ
Дагъистаналъул мугIрузде рехараб ханида жаниса къватIиве вачIана Шамил имамасул
васасул василан чIарав, СагIид-бекилан цIар бугев, цо щивалиго лъаларев
гIолохъанчи. Гьев…къутIуш лъун вукIана Дагъистаналъул контрреволюционерас
(ХIоцоса Нажмудиница) жиндирго хIаракаталъул бетIерлъуда». Гьел бугьтанал
жакъагицин дандчIвала газетазда ва журналазда рахъарал цо–цо макъалабазда.

Амма хIакъикъаталдаги гьединав чи вукIинчо МухIамад–СагIид. Гьес киданиги рагIад
рехизе течIо жиндир ссилияб тухумалдеги кIудиял умумазул ишаздеги цIараздеги.
МухIамад–СагIидида цIакъ лъикI лъалаан жив лъил наслуялъул чи кколевали.
Гьединлъидал гьес гIумру тIамуна цIакъ ургъун, гьелъул щибаб рахъалъул хIисаб
гьабун, гIемер къадруяб къагIидаялда. «Черхалъулги гIамал-хасияталъулги рахъалъ
гьев цIакъ релълъарав вукIана жиндирго инсудаги кIудадаги. Къадруяв, аваданав,
чIухIи гьечIев гьев киназего вокьулаан ва киназго гьесул хIурматги гьабулаан.
Камилаб пикруги пасихIаб каламги букIарав СагIид Шамил гьебго заманалда вукIана
гIакъилчиги тарихчиги». Гьесие цIакъ бокьулаан Дагъистан. Гьелъул тархъанлъиги
эркенлъиги гьесда бихьулаан ва бичIчIулаан жиндирго умумазда бичIчIулебги
бихьулебги букIараб къагIидаялда ва гьеб мурадалъе гIоло къеркьана гьев тIолабго
гIумруялъ.

МухIамад–СагIидил лъимерлъиги балугълъиги бачIана Турциялъулги Шималияб
Кавказалъулги тарихалда жаниб кIудиял хиса–басиял ккараб заманалде. I9I4 соналъ
байбихьараб ТІоцебесеб дунялалъул рагъалъги, гьелъул асаралда гъоркь Россиялда
лъугьараб инкъилабалъги ва байбихьараб жанисеб рагъалъги Кавказалда кIудиял
лъугьа–бахъинал дунялалде ахIана. Гьезда гьоркьоб букIана I9I8 соналъул II
маялда Шималияб Кавказалъул халкъаз, Россиялдаса тархъанлъараб, жибго жиндаго
чIараб пачалихъ МугIрузулаб Республика лъазабиги. Амма Дагъистаналдаги
Кавказалъул цогидал бакIаздаги байбихьараб жанисеб рагъалъ цIияб пачалихъалъул
бутIрул: ХӀоцоса Нажмудин, Узун–хІажи, Хъайтмаз ГIалиханов ва гь.ц. тIамуна
тушбабазде, аслияб куцалда генерал Деникинил бетIерлъиялда гъоркь букIараб
ХъахIаб Аскаралдаги большевиказдаги данде къеркьей байбихьизе. Гьеб къеркьеялъул
идеологияб кьучIлъун букIана ислам, мурадлъун-ватIаналъул тархъанлъиги
эркенлъиги цIуни ва щула гьаби..

Шималияб Кавказ ва Дагъистан жибго–жиндаго чIараллъун рукIине гIоло гьабулеб
букIараб рагъ гьелъул идеологазги церехъабазги рикIкIунаан Шамил имамас гьабураб
рагъул, ай гъазаваталъул цIияб гьумерлъун. Гьединлъидалин гьезул
цоясул–Узун–хIажи шайихасул пикру ккараб Шамил имамасул хутIарав варис, гьесул
бищун гьитIинав вас МухIамад-Камил Дагъистаналде ахIизе ва гьев гъазаваталъул
бетIерлъуда тезе. I920 соналъул II маялда Веденоялда аскIоб бугеб Кайшиюрт
росулъ тIобитIун букIана Узун–хIажица ахIараб кIудияб мажлис. Гьелъул мурад
букIана ватIаналда лъугьараб ахIвал-хIалалда тIасан халкъалъул пикру лъазабизе
ва, гьебги хIисабалде босун, большевиказде данде къеркьей билълъинабизе. Гьеб
букIана Узун–хIажида хвалил унти чIвараб, гьев рагIалде вакIарараб заман. Гьеб
сабаблъун гьесда мажлисалда гIахьаллъизе кIвечIо. Жиндирго пикрабиги мурадалги
шайихас загьир гьаруна мажлисалде хъвараб кагътида. Гьениб гьес хъвалеб букIана
гъазават чIезе тезе бегьиларилан, миллияб хIаракат щула гьабизе ккелилан ва, жив
хун хадуб, гьелъул цевехъанлъун Турциялда вугев Шамил имамасул ахирисев вас
МухIамад–Камил вищизие бокьилаанилан ва гьесда сверухъ киналго цолъизеги
ккелилан. Мажлисалда гIахьаллъараз шайихасул пикраби къабул гьаруна.
МухIамад–Камил ахIизейилан, Турциялде битIизе цо къокъаги гIуцIана. Гьев
вачIинегIан гьесул вакиллъун Инхоса Дарбиш МухIамад–хIажиги вихьизавуна. Гьеб
заманалда МухIамад–Камил вукIана Сириялда. Жиндихъе хабар щвараб мехалъ, гьев
Истамбулалде тIад вуссана ва гьениб гьесда лъана Шималияб Кавказги Азарбижанги
БагIар Аскаралъул кверщаликье ккараллъи. Дагъистаналда бугеб ахIвал-хIалги
лъазабун, ва, жив кIодолъунги унгтунги вугин гьединаб кIудияб ва къадруяб вазипа
тIаде босизеян, гIиллаги бачун, жиндирго бакIалда гьес Дагъистаналде витIана
жиндир цохIо вугев вас, анIила ичIго сон барав МухIамад-СагIид.

I920 соналъул июнь моцIалда МухIамад–СагIид Шамил Тифлисалде вачIана ва
МугIрузулаб Республикаялъул бутIрузухъе рогьил битIана жив Кавказалде щванилан.
Гьел къояз Дагъистаналдаса Турциялде тIад вуссунев вукIарав турк офицер Мустафа
Бутбайица гьадин хъвалеб буго жинда Гуржистаналда дандчIварав МухIамад–СагIидил
хIакъалъулъ: "Гьеб мехалъ Тифлисалде вачIана Кавказалъул бахIарчи Шамилил
васасул вас СагIид–бейги гьесда цадахъ Сириялдаса кIиго чачанавги. Дун
СагIид-бейгун дандчIвана ва баянлъана гьев Дагъистаналде инев вукIин. Гьеб
мехалъ гьениб ахIвал-хIал цIакъ захIмалъун букIана. Дун божулароан гьесда
мугIруздаги магIарулаздаги гьоркьоб эркенго хIалтIи гьабизе кIвеялда, щай
гурелъул Дагъистанаги Чачанистанги большевиказул кодор рукIиндал...

Шайих Шамилил хIакъалъулъ жакъаги кIочон течIел бахIарчиял биценаз, гьай-гьай,
халкъалъулъ кIудияб рокьиги хIурматги бижизабуна гьесул лъималаздехунги гьезул
лъималаздехунги. Шамилил васасул вас магIарулазда жидерго цевехъанлъун
вихьаравани, щаклъи гьечIого, магIарулазулъ цIилъизе букIана гьезул бахьарчияб
таваккал...".

КIудияв Шамилил васасул вас Гуржистаналде щун вугилан рагIараб хабаралъ,
магIарулазда гьоркьоб кIудияб чIаголъиги рохелги бижизабуна. МухIамад–СагIидгун
дандчIвазейилан август моцIалъул ахиралда ГуржистаналъулЛагодехи шагьаралде уна
ХIоцоса Нажмудинил бетIерлъиялда гъоркь I5 чиясдаса гIуцIараб магIарулазул
къокъа. МухIамад–СагIидги вачIуна гьениве гьелгун дандчIвазе. Гьеб данделъиялда
гIахьаллъи гьабуна полковник Хъайтмаз ГIалихановасги ва цоги чанго офицерасги.

Дагъистаналде иналде цеве МухIамад-СагIид Шамил дандчIвана Гуржистаналъул
хIукуматулъул бетIергунги ва гьеб заманалда Тифлисалда букIараб Франсиялъул
рагъулаб делегациялъул бетIер полковник Кокгунги. Гьесие бокьун букIана лъазе
щиб даражаялъул ва къадаралъул кумек гьездаса щвезе бугебали МугIрузулаб
Республикаялъе. Хьуллъураб жаваб щола МухIамад–СагIидие полковник Кокихъа.
Гьезухъа щвараб рагъулаб сурсат мугIрузул нухаздасан Дагъистаналде рехизе гIоло,
гьес гьеб иш тIадкъала чачанав, полковник МуртазагIали Куриевасдаги, магIарулал,
полковник МухIамад Хандиевасдаги ва майор МикагIил Пираловасдаги.

I920 соналъул октябрь моцIалъ анцIила ичIго сон барав МухIамад–СагIид Шамил
вачIана Дагъистаналде. «Гьев вугоан гьанжего–гьанже михъил хIур чIвалев,
чIегIераб кьенсер–бералъул, чIурканаб лага–гIучIалъул, турказул офицеразул
формаги ретIарав, рази–ракияб гьумералъул гьитIинав гIолохъанчи». БатIи–батIиял
авторазул батIи-батIиял пикраби руго, МухIамад–СагIид Дагъистаналде вачIараб
мехалъ, гьес миллияб къеркьеялъулъ хIараб ролалда тIасан. Масала, Шерефеддин
Эрелица хъвалеб буго, магIарухъе щваравго, гьес жиндаго тIаде босанила рагъулаб
хIаракаталъул нухмалъи ва аскаралъул штабалъул бетIерлъун полковник ГIумар
Пираловги тIамунила. Ингилисазул тарихчи Александр Бенигсенил пикруялда рекъон,
МухIамад–СагIид вукIана гъазаваталъул формалияв лидерлъун. Гьелъул хIакъикъиял
церехъабилъунилан абуни рукIана Хунзахъа Хъайтмаз ГIалихановги, ХIоцоса Нажмудин
имамги, СалтIаса Узун–хIажи шайихги. Узухъда, гьеб суал, МухIамад–СагIидил
гIумруялда хурхарал гIемерал цогидал суалалго гIадин, рагIа-ракьанде щун мухIкан
гьабизе ккараб буго. Амма мухIканго лъала МухIамад–СагIидица Дагъистаналда
кинабниги 62 къо бараблъи ва гьев чанго кIвар бугел рагъазулъ гIахьаллъаравлъи.
Гьезул цоялъулъ лъукъунгицин вукIун вуго гьев.

Гьеб заманалда, ай I920 соналъул ахиралда Дагъистаналъул миллиял къуватазда
церечIарал аслиял масъалабазул цояблъун букIана магIарухъ, кIвар бугел бакIазда
гIуцIун рукIарал большевиказул горнизонал щущахъ риххизари. Амма кодоб букIараб
тIадагьаб ярагъгун гьеб масъала гьезие тIубазе бигьа букIинчIо. Гьедин, I920
соналъул 23 сентябралда цолъарал къуватаз гьабураб гьужумалъул хIасилалда щущахъ
биххизабуна Болъихъ букIараб большевиказул горнизон. БагIаразул цогидаб къокъа,
КIаратIа росда аскIоб сверун ккун, тIагIинабуна. Амма I920 соналда
Азербайжаналдаса Дагъистаналде бачIараб БагIар Аскаралъул кумекалдалъун
бакIалъул большевиказул къуватаз жанисеб рагъулъ бергьенлъи босана ва I92I
соналъ Дагъистаналда Совет хIукумат щулалъана.

МагIарухъ большевиказул хIукумат бергьун хадуб, МухIамад–СагIид Шамилица I92I
соналъул март моцIалда Дагъистан тезе ккана. Большевиказе бокьун букIана гьев
кквезе. Гьелъул мурадалда Муслим Атаевасул къокъацин битIун букIун буго гьесда
хадуб. Амма божарал гIадамазул кумекалдалъун, мугIрузул сухъмахъаздасан,
захIматаб, кIиго моцIалъ халат бахъараб сапаралъул ахиралда МухIамад–СагIид
Шамил Нахичеваналде щола ва гьенисан Турциялде уна.

ТIад вуссун хадуб МухIамад–СагIидица жигараб хIалтIи гьабуна Турциялдаги,
Сириялдаги, Иорданиялдаги ва цоги ГIагараб Бакъбаккул пачалихъаздаги рукIарал
мугьажирзабазда Кавказалда бугеб ахIвал–хIал, хасго гьеб эркен гьабиялъул
масъала бичIчIизабие ва гьелъие гIоло хIаракат гьабизе. Гьес хасаб кIвар кьолаан
гъурбаталда гIураб гIолохъанаб гIелалда умумазул ватIан–Кавказ кIочон течIого
букIине, гьезда гьеб бокьизабизе, гьелъул эркенлъи гьезул гIумруялъул аслияб
мурадлъун букIин бичIчIизабизе гIоло. «Миллияб асар чорхолъ бессараб нилъер
гIолохъанлъиялда лъазе ккола батIиял миллатазул мацIал, къватIисел улкабазда
цебе Кавказалъул суал чIалгIинчIого, свакачIого бичIчIизабизелъун».

20–абилел соназда Турциялъул президент Кемал Ататюркица, Совет пачалихъалъулгун
лъикIаб гьоркьоблъи цIунизе гIололъун, улкаялда жанир рукIарал Кавказалъул
диаспораялъул киналго бутIрул Турциялъул ватIанчилъиялдаса (гражданлъиялдаса)
махIрум гьаруна ва улка тун къватIире ритIана. Гьеб квеш букIарав
МухIамад–СагIидги I926 соналъул хаслихъ, цадахъ босун кIудияб библиотекагун,
Варшаваялде гочана. Гьелъул хIакъалъулъ гьес жинцаго цо кагътида хъвалеб буго
гьадин: «Дица Варшаваялде щвезабуна миллияб библиотека. Кавказалъул хIакъалъулъ
немец, венгр, франг, испан, итали, латин мацIазда хъварал гьел къиматал тIахьал
данде гьарун рукIана хIурматияв ХIусен Тосун–бейица. Гьенире дицаги цодагьал жал
кьуна. Гьезул къадар ункъо, щуго азаргоялдасаги цIикIкIунаан. Гьалмагъзабаз
гьениб жеги аза-азар тIехь гIурус ва поляк мацIаздаги жубана. Гьеб къагIидаялда
гIуцIун букIана къимат тIокIаб, тарихияб тIахьазул кIалгIа. ТIокIаб данде
гьабизе рес гьечIеб гьеб хазина, Варшаваялде тIаде бомбаби рехулаго, бухIун
тIагIана.

20–30–абилел соназда Европаялъул пачалихъазда, хасго Польшаялдаги
Чехословакиялдаги букIана Кавказалъул халкъазаул кIудияб диаспора. Гьел
пачалихъазул бутIрузеги хIукуматазеги цIакъ рихараб букIана Совет пачалихъги
гьелъие идара гьабулеб букIараб коммунистазул режимги. Гьединлъидал гьез
бажарараб материалиябгун моралияб кумек гьабулаан Совет пачалихъалдаса лъутун
рачIарал гIадамазе, гьезда гьоркьор Кавказалдаса мугьажирзабазеги.

Гьеб заманалда Польшаялда Кавказалъул мугьажирзабазул гIумруялъулъ кIудияб роль
хIалеб букIана "Прометей" абураб Азарбижаналъул, Гуржистаналъул, Шималияб
Кавказалъул, Туркистаналъул ва Украиналъул мугьажирзабазул организациябаз
гIуцIараб политикиябгун жамгIияб хIаракаталъ. Гьелъул хIалтIулъ гIахьаллъи
гьабулаан МухIамад–СагIид Шамилицаги. Амма гьесдаги гьевго гIадал Шималияб
Каказалъул мугьажирлъиялъул машгьурал гIадамаздаги бичIчIулеб букIана жидеда
церечIарал масъалаби гIумруялде рахъинаризе ккани, жидерго цо хасаб политикияб
гIуцIи букIине кколеблъи. Гьедин, I926 соналъул I8 ноябралда Варшаваялда
гIуцIана Кавказалъул магIарулазул халкъияб партия (КМХП) (I926-I940). Гьеб
букIана Шималияб Кавказалъул мугьажирлъиялъул тарихалда жаниб гIуцIараб
тIоцебесеб ва ахирисеб политикияб партия. Гьелъул Генералияв секретарлъун вищун
вукIана, гьеб гIуцIулаго кIудияб жигар бахъарав, МухIамад–СагIид Шамилги. Гьес
гьеб хъулухъ билълъинабуна I932 соналде щвезегIан. Партиялъул программаялда
рихьизарурал мурадазул аслияблъун букIана, I9I7 соналъул I8 сентябралда ГIандиб
тIобитIараб мажлисалъ къабул гьабураб хIукму гIумруялде бахъинаби, ай тархъанаб
Шималияб Кавказалъул Федеративияб Республика гIуцIи. Гьелдаго цадахъ партиялъ
цебелъун букIана масъала ВатIаналдаса рикIкIад, мугьажирлъиялда ругел
Кавказалъул магIарулазул маданиятги, культураги, тарихги, мацIги ва гь.ц.
цIунизе гIололъун хIажатал тадбирал гьаризеян; гIолохъанаб гIелалъе миллияб
кьучIалда лъай ва тарбия кьезеян; гIолилал васалги ясалги жигараб политикияб
гIумруялде гъорлъе рачине ва букIинисеб къеркьеялъе гьел хIадур гьаризеян.

Гьеб кIвар бугеб масъала гIумруялде бахъинабизе гIололъун I933 соналъул I6
апрелалда Варшаваялда гIуцIун букIана Шималияб Кавказалъул мацIазул комиссия.
Гьеб комиссиялда рукIана Кавказалъул батIи–батIиял халкъазулги поляказулги
вакилзабиги, гьезда гьоркьор магIарулал МухIамад–СагIид Шамилги Багьавудин
Хуршги. Комиссиялда тIадкъан букIана гIаммаб пачалихъияб мацI тIаса бищизеян
абураб масъала. Байбихьудасанго нахъчIвана гIурус, турк ва гIараб мацIал, щай
гурелъул, комиссиялъул пикруялда рекъон, гьел рукIана чияр мацIал. Гьезул
бакIалда комиссиялъул вакилзабаз халгьабуна лъарагI, абхаз, адиг, магIарул,
чачан, осетин мацIазул. Ахирги хIукму гьабуна букIинисеб Шималияб Кавказалъул
Федеративияб Республикаялъул пачалихъияб мацIлъун лъарагI мацI тасдикъ гьабизе.
Церелъурал мурадалги масъалабиги гIумруялде рахъинаризе, гьел мугьажирзабазда
ричIчIизаризе гIололъун 30–абилел соназда Варшаваялда Кавказалъул магIарулазул
халкъияб партиялъ, жиндирго органал хIисабалда, риччалаан батIи-батIиял
журналалги газеталги, масала, "Путь свободы" ("ХIурияталъул нух"), "Борьба"
("Къеркьей"), "Знамя народа" ("Халкъалъул байрахъ"), "Наша цель" ("Нижер
мурад"), "Горцы Кавказа" ("Кавказалъул магIарулал"), "Вольные горцы" ("Эркенал
магIарулал") ва гь.ц. Гьезда гьоркьоб бищун машгьураблъун букIана "Горцы
Кавказа" ("Кавказалъул магIарулал") абураб журнал. Гьелъул гьурмазда хасаб бакI
кколаан политикияб публицистикаялъ. Гьенир цогидал авторазул камилал
макъалабазда гьоркьор рукIунаан МухIамад–СагIид Шамилил макъалабиги.

30–абилел соназда МухIамад-СагIид Шамил щвана Европаялъулги (Англия, Алмания,
Франсия, Швейцария ва гь.ц.) ГIагараб Бакъбаккулги (Сирия, Иордания, Миср,
СагIудиязул ГIарабия ва гь.ц.) пачалихъазде. Гьес кIудияб хIалтIи гьабуна гьенир
ругел Кавказалъул жамагIатал данде гьаризе, мугьажирлъиялда церечIарал гIаммал
масъалаби гьезда ричIчIизаризе ва гь.ц. Гьедин, МухIамад–СагIидил жигараб
гIахьаллъигун, гIуцIун рукIана мугьажирзабазул жамагIатал: «Англия-Кавказ»
(Лондон, I93I), «Кавказ» (Сирия, I934), «Черкесазул вацлъи» (Египет, I934) ва
гь.ц.

Гьелдаго цадахъ гьев дандчIвана батIи–батIиял пачалихъазул бутIрулгунги
гIахьаллъана халкъаздагьоркьосел конференциябаздаги данделъабаздаги. Масала,
I93I соналъул 7 декабралда МухIамад–СагIид Шамил ун вукIана Иерусалималде
(Къудусалде), гьелъул муфти Амин ал–ХIусеница Исламияб Конференциялъул
мажлисалда гIахьаллъизеян ахIун. Гьенив гьев вищана гьеб организациялъул
идараялъул бищун гIолохъанав вакиллъунги. Гьеб киналъулго мурад букIана гьениб
Кавказ эркен гьабиялъул суал бичIчIизаби ва бусурман улкабазда гьоркьоб гьелъие
квербакъи бати.

I939 соналъ байбихьараб КІиабилеб дунялалъул рагъалъ ахир лъуна Польшаялдаги,
Чехословакиялдаги Европаялъул цогидал улкабаздаги рукIарал Кавказалъул
мугьажирзабазул жамгIиябгун политикияб ва культуриябгун рухIияб гIумруялъеги
гьезул партиялъул ва жамагIатазул хIаракаталъеги.

Алманиялдаги Совет пачалихъалдаги гьоркьоб ккараб рагъалъ Кавказалъул
диаспораялда цIилъизабуна ватIан эркен гьабизеян гьениб даим чIаго букIараб
хьул, ва мугьажирзабаз байбихьуда гьеб рагъ рохалида къабулги гьабуна. Амма
гьезда хехго бичIчIана Кавказалда тIасан жидер рукIарал планалги Гитлерил
пикрабиги дандекколареллъи.

Кавказги гьеб гурел цогидал бакъбаккул ракьалги жидерго кверщаликье рачине,
гьезие идара гьабизе гIололъун немцаз Розенбергил нухмалъиялда гъоркь гIуцIана
хасаб министерлъи. I942 соналъ Алманиялъул къватIисел ишазул министерлъиялъ,
Кавказалъул суалал тIадкъазеян, МухIамад–СагIид Шамил ахIана Берлиналде. Гьенив
гьев дандчIвана Алманиялъул бутIрулгун гьезда гьоркьов живго Гитлергунги. Амма
немцазул планалгун лъай–хъвай гьабураб мехалъ, МухIамад–СагIидида бичIчIана
гьезие жидеего бокьун букIин Кавказалда тIад кверщел гьабизе ва гьез киданиги
жиндир ватIаналъе тархъанлъиги эркенлъиги кьезе гьечIеблъи. Гьезулги жиндирги
планал данде кколареллъи бичIчIараб мехалъ, МухIамад–СагIид Шамил, немцазул
планаздаса инкарги гьабун, I942 соналъ Турциялде тIад вуссана.

50–абилел соназда МухIамад–СагIид Шамил цо–цо цевевахъунаан «Эркенлъи» ва
«Эркенаб Европа» радиоялдасан Совет пачалихъалде, коммунистазул режималде данде
пропагандаялъулаб гара-чIваригун. Европаялда Кавказалъул мугьажирзабаз риччалел
рукIарал бюллетеназдаги, журналаздаги, мажмугIаздаги рахъулаан гьесул гIемерал
макъалабиги. Гьелдаго цадахъ гьес жигараб гIахьаллъи гьабулаан мугьажирзабазул
батIи-батIиял организациябазги хIаракатазги ахIарал халкъаздагьоркьосел
симпозиумабазда, конференциябазда ва данделъабазда, дандчIвалаан дунялалъул
машгьурал политикалгун ва жамгIиял хIаракатчагIигун.

I95I соналъ Истамбулалда МухIамад–СагIид Шамилица Пшимахо Косокгун, Вассан–Гирей
Джабагъигун, Айтек Намитокгун, Къадиржан Кафлигун ва цогидалги Кавказалъул
диаспораялъул машгьурал гIадамалгун цадахъ гIуцIана «Шималияб Кавказалъул
кумекалъулаб ва культурияб цолъи» («Kuzey Kafkasya Yardım ve Kültür Derneğı»).
Гьеб гIуцIиялъе аслияб гIилла букIана КIиабилеб дунялалъул рагъдаса хадуб
Турциялдаги гьениб бугеб Шималияб Кавказалъул диаспораялдаги кIудиял хиса–басиял
ккей. ТIоцебесеб иргаялда гьел рукIана немцазул асирлъудаса хадур, Сталинил
режималдасаги хIинкъун, Кавказалде тIад руссинчIел цIиял мугьажирзаби. МацIги
хIалги лъаларел, лъалев чиги гьечIел гьел гIадамазе цIакъ захIмат букIана
апараглъиялда цIияб гIумру гIуцIизеги чияр жамагIаталда жаниб жидерго бакI
батизеги. Гьеб гуребги, хIажат букIана мугьажирлъиялда гIураб цIияб гIелалъе
тарбияги лъайги кьезе, гIолохъанал ясаздаги васаздаги Кавказалъул бахIарчияб
тарихги, бечедаб культураги, умумазул камилаб гIамал-хасиятги малъизе ва гьезда
гьеб бичIчIизабизе. Гьелъул мурадалда жамагIаталъ гIуцIун букIана «Кавказ»
абураб журналги. Гьенир рахъулаан диаспораялъул ва Кавказалъул гIумруялъул
батIи–батIиял темабаздасан хъварал макъалабиги, репортажалги, мугьажирзабазул
ракIалдещвеялги, фольклориялгун адабиял асаралги ва гь.ц.

Заман анагIан Турциялда бугеб Кавказалъул диаспораялда цере гIумруялъ лъолел
рукIана цIия–цIиял масъалабиги тIалабалги. Гьел тIалабазе кьолел жавабазул цояб
хIисабалда букIана МухIамад–СагIид Шамилил пикруялда рекъон ва гьесул кIудияб
хIаракаталдалъун I978 соналъ Истамбулалда рагьараб «Шамилил лъайкьеялъулаб ва
культурияб фонд» («Şamil Eğitim ve Kültür Vakfı»). ХвезегIан гьабуна гьес
гIахьаллъи гьеб фондалъул хIалтIулъ гьелъул нухмалъиялъул вакил хIисабалда.

Пайда щиб, цIалудехун букIараб хIасраталда цадахъ гьесул букIинчIо жиндирго
пикраби хъван загьир гьарулеб гъираги. Энциклопедияб лъайги, лъикIаб гIакълуги
ва мантIикъги букIаниги гьесие бокьулароан хъвадаризе, къалам кодобе босизе.
Амма кин букIаниги МухIамад–СагIидихъа хъван бахъана цо чанго тIехьги брошюраги:
«Кавказалъул магIарулал» (Париж, I930.–франг мацI), «Кавказалъул вакиласул
гара–чIвари» (Дамаск, I956.– гIараб мацI), «КъватIисел туркал ва социализм»
(Истамбул, I97I.–турк мацI). Гьел гурелги, I998 соналъ Истамбулалда турк
мацІалда басмаялда бахъана ЖахIпар Барласица данде гьабураб МухIамад–СагIидил
публицистикиял макъалабазул «ЖугьутIазул дагIбаги Палестинаялъул проблемаги»
абураб тIехьги.

1981 соналъ МухIамад–СагIид Шамил ана ХІежалде. Гьениб Зам–зам лъедухъ какие
чурулаго, гьев, лъавудаса ун, гIодове речIана ва цIакъ захIматго бетIер бекана.
КигIан квеш вугониги, СагIуди ГIарабистаналда хвезе бокьичIев МухIамад–СагIидица
тIалаб гьабуна жив хехавун Истамбулалде вачине. Рокъове тIад вуссун гьес бана цо
чанго къо ва 1981 соналъул 21 марталда Истамбулалъул больницаялда хвана.



https://av.wikipedia.org/wiki/%D0%9C%D1%83%D0%BB%D0%BB%D0%B0_%D0%9C%D1%83%D1%85%D0%86%D0%B0%D0%BC%D0%BC%D0%B0%D0%B4_%D0%93%D0%86%D1%83%D0%BC%D0%B0%D1%80

МухІаммад ГІумар, гьединго машгьурав вуго Мулла ГІумар абунги (пушту ملا محمد
عمر‎; гь. 1962 соналъ яги 1959 соналъ — хв. 23 апрелалъ 2013 соналъул) —
ТІалибан хІаракаталъе кьучІ лъурав, Исламияб Имарат Афгъанистаналъул амир.

ЧІван-къотІараб гьавураб къо-моцІ лъалеб гьечІо. Миллат - пуштун, Хотаки
тухумалъул чи. Гьавуна Къандагьаралъул Нодех абулеб бакІалда), мискинаб
векьарухъанасул хъизамалда. БакІалъулаб мадрасаялда байбихьул шаригІаталъул лъай
щварав гьев, эмен хун хадуб росдал дибирлъун вукІана.

1970-ел оназул бакьулъ МухІаммад ГІумар вачІана кІиго анкьалъ халат бахъун чІей
гьабиялъул мурадгун Пакистаналде, ва гьениб бугеб ХІакъкъания абураб Пешаваралда
аскІоб бугеб мадрасаялда диниял гІелмабазул курсазда гІахьаллъи гьабуна (цоги
хІужабазда рекъон, — Кветта шагьаралъул динияб школалда). 1979 соналдаса бахъун
жигарчияб гІахьаллъи гьабуна гьеб мехалъ советазулгун байбихьараб рагъулъ ва
гьезул низамалъул рахъ ккурал Кабулалда рукІарал хиянат чагІазулгунги:
мужагьидазда гъорлъе лъугьана.

Советиял рагъул къуватал нахъе ун хадуб, 1989 соналъ мулла ГІумар лъугьана
жинцаго кьучІ лъураб мажгиталъул имамлъун, Къандагьаралъул бакътІерхьуда бугеб
Майванд икълималъул Сангсар росулъ.

Гьев вукІана Афгъанистаналъул бетІерлъун (Исламияб Имараталъул заманаялда) 1996
- 2001 сс. Жиндир хІукмуялда вугеб гІанасеб заманаялъ МухІаммад ГІумар, гьеб
заманаялъ Афгъанистаналъул официалияб гуреблъун букІараб тахшагьар
Къандагьаралда букІараб резиденция бахун цІакъ къанагІат гурони къватІиве унев
вукІинчІо; Кабулалде гьев ваккана гІицІго ункъго нухалъ.

11 сентябралъул лъугьа-бахъиназдаса хадуб НАТОялъул къуватаз Афгъанистаналда
гьабураб рагъул хІасилалда ТІалибаназул хІукумат биххизабуна, ва мулла ГІумар
вахчана. Гьелдаса хадуб лъабго моцІалъ халат бахъун батІи-батІиял баянал кьолел
рукІана рагъул экспертаз, сиясатчагІаз ва газет-журналазул мухбирзабаз, киве ва
кинаб хІалалда Афгъанистаналъул бетІер ун ватизе бегьулеван. 2002 соналъул
январалда Пакистаналда «Newsweek» изданиялъул мухбирас интервью босана мулла
ГІумарил вукІарав шопера Кари Сахебихъ ва гьес бицана кинаб куцалда ТІалибазул
бетІер гьеб мухъалдаса вахчараван.

Сахебил рагІабазда рекъон, ахирисеб къо щкезегІан ГІумар дандечІун вукІун вуго
Къандагьар ьун иналда ва гІицІго америкаялъул рагъул къуватал шагьаралде
лъугьунеб къоялъ разилъун вуго гьениса цодагьабго цІодорлъи гьабизе рес рекъараб
бакІалдехун ине. Шоперасул рагІабазда рекъон, резиденциялдаса мулла вахъун вуго
рикшаялда рекІун, цинги гІадатияб шагьаралъул къайичалдаги рекІон гьев вахчун
вуго лъалареб бакІалда.

Исламияб Имарат Афгъанистаналъул вукІарав къватІисеб сиясаталъул идараялъул
бетІер Вакил АхІмад Мутаваккал, жив гІемерав мулла ГІумаргун дандечІварав, гьес
гьадин абуна ГІумарил хІакъалъулъ: «мулла ГІумарил бищун цІакъал хасияталлъун
ккола гьесул ритІухълъи, нич букІин, гьев вукІана рацІцІадал ниятазул чи.
Жигьадалда гьесул цояб бер бахъана. Гьев вушл лъикІав рагъухъан».

Мулла ГІумарил рукІана ункъго лъади ва ункъго лъимер: кІиго вас ва кІиго яс.
1999 соналъ гьесул цояй яс хвана, ТІалибаназул цевехъанасде иргадулаб гьужум
гьабизе гьесул рукъалда аскІоб лъун букІараб бомба кьвагьиялъул хІасилалда.
Согласно другой версии, у него было пятеро сыновей.

2011 соналъул 23 маялъ цо-цо информалатазда бачІун букІана, Пакистаналъул Кветта
шагьаралда аскІоб Мулла ГІумар чІванин абураб хабар.

2015 соналъул июлалда МухІаммад ГІумар хвей мухІканаб бугин загьир гьабуна
афгъаназул тІалъиялъ, гьев «чанго соналъ цеве» хун вукІаниги абун.

2015 соналъул 30 июлалъ ТІалибан хІаракаталъул мужагьидзабаз тасдикъ гьабуна
жодорго цевехъан хвеялъул хабар.



https://av.wikipedia.org/wiki/%D0%9C%D0%B0%D1%85%D0%86%D0%B0%D1%87%D1%85%D1%8A%D0%B0%D0%BB%D0%B0_(%D0%B0%D1%8D%D1%80%D0%BE%D0%BF%D0%BE%D1%80%D1%82)

Уйташ аэропорт яги МахІачхъала аэропорт ккола Советияб Союзалъул кІицІулго
бахІарчи Амет-Хан СултІанил цІаралда бугеб — Дагъистаналъул аслияб ва
халкъаздагьоркьосеб аэропортлъун.

Аэропорт буго Каспийскалдаса 4,5 км. рикІкІад ва МахІачхъалаялдаса 16,2
рикІкІад.

Уйташ аэродром — ккола тІоцебесеб классалъул, ай цІакъго цебетІечІеб
аэропортлъун. Гьенир гІодор чІезе бегьула самолётал Ил-76, Ту-154, Boeing 737)
гьединго гьездаса тІадагьал ва гІиссинал самолеталги киналниги тайпаби
вертолетазулги. ГІадамал роржине гурого гьеб хІалтІизабула ФСБялъул ва МВДялъул
гьаваялъул хъулухъал тІоразаризеги.

2011 соналде щвезегІан, аэропорталда чІей гьабураблъун букІана «Дагъистаналъул
гьавамухъал» абураб компаниялъ. Гьанжейин абуни гьениб чІей гьабун буго
«РусЛайн» абулеб, Россиялда ва гьеб бахун къватІибе гІемерал сапарал гьабулеб
компаниялъ.



https://av.wikipedia.org/wiki/%D0%9A%D1%8A%D1%83%D0%B4%D1%83%D0%BA%D1%8C%D0%B0_%D0%9C%D1%83%D1%85%D0%86%D0%B0%D0%BC%D0%B0%D0%B4

Къудукьа Мусал МухӀамад ялъуни Къудукьа Мусалав (ХӀажи МухӀаммад бину Муса бину
АхӀмад аль-Къудутли аль-Авари аль-Дагъистани) (гӀурус мацӀалда Мусалав из
Кудутли, Мухаммед Мусалав-Кудутлинский ; 1652 — 1717) гьавуна Къудукь росулъ
(гьанжесеб Хьаргаби сверухълъиялда) мискинав магӀарулав машгьурав гӀалимчи Мусал
хъизамалда. Гьев, къанагӀатаб бегӀераб пагьмуялъул, бергьун цӀакъ цӀодорав вас
цӀалана цин жиндирго эмен Мусахъ, цинги Дагъистаналъул бищунго лъикӀал
устарзабазухъ, хадув анкьго соналъ цӀалун вуго Маккаялда Йеменалдаса гьенив цӀар
рагӀарав гӀалимчи СалихӀил мадрасаялда. Бергьарав гӀалимчиги вахъун, Мусалав
вачӀун вуго Дагъистаналде ва тӀолабго гӀумру гьес кьун буго магӀарулазда
гьоркьоб лъай-гӀелму тӀобитӀизабиялъе. Гьес нахъе тараб бечедаб гӀелмуяб ирсалда
гьоркьоб руго ГӀарабалдаги Авар мацӀалдаги хъварал шигӀруял асарал. Гьев ккола
МагӀарулазул хъвавулаб адабияталъе кьучӀ лъурав тӀоцевесев рагӀул устар. Мусалав
хун вуго, Макка-Мадинаялде унаго, Халабала-Алеппо шагьаралда. Гьениб буго гьесул
хобги.

Гьадин хъван буго Къудукьа Мусалав абун нилъее машгьурлъарав, магӀарул бергьарав
гӀалимчияс жиндирго цӀар. ГьитӀинго инсуда цеве росулъ гӀелмуялъул аслабиги
цӀалун, Мусалав ана Ругъжаве, жиндирго вукӀинесев вакьад Абубакарида цеве
цӀализе. Гьелдаса хадуб кьучӀаб лъай щвана Мусаласе доб заманаялъ
Дагъистаналдаго лъикӀаллъун рикӀкӀарал Сугъралъ ГӀали Ризал ва ГӀободаса
ШагӀбан-Къадил мадрасабазда цӀалиялъ. Гьесул цӀалиялде бугеб гъираги,
пагьмуялъул бегӀерлъиги ва исламалде бугеб рокьиги жигарчилъиги бихьун,
мугӀалимзабазги цӀикӀкӀун кӀвар кьуна гьесул гӀалимчи вахъинавиялде. Гьениб гьес
аслияб къагӀидаялъ цӀалана Къуръаналъул гӀелму, тафсир, хӀадис гӀелму, гӀараб
мацӀ, фикъгьи ва мантӀикъ (логика). Гьеб цӀали камил гьабиялъул ва тӀадеги лъай
тӀалаб гьабиялъул мурадалда Мусалав ана Мисриялде, ХӀижазалде, Йеменалде. Цо-цо
мухӀканлъичӀел баяназда рекъон гьев щун вуго: Хъирим, Гъазан, Азарбижан, Иран,
Хорасан, Гьоркьохъеб Азия, Турция гӀадал исламиял хӀукуматазде мугӀалимзаби
ралагьун. ГӀагараб бакъбаккул хӀукуматазда гьес гъваридго лъазабуна фикъгьи,
хӀисаб гӀелму ва философия. Ахирги гьесда рагӀула Йеменалда вугин СалихӀ абун
бергьарав гӀалим. Гьенивеги ун Мусалас СалихӀида цебе анкьго соналъ гӀелму
цӀалана. Цо-цо баяназда рекъон, доб мехалъ Турциялъул султӀанас Мусалав
Мисриялда тана. Гьениб гӀезегӀан соналги ран руго гьес. 1697 абилеб соналъ
жиндирго мугӀалим СалихӀ хведал Мусалав Дагъистаналде тӀад вуссуна. Гьелде
щвезегӀанги кӀигониги нухалъ вачӀун вукӀун вуго гьев ватӀаналде. Жакъаги нилъее
нахъе хутӀарал хъвай-хъвагӀаяз ва кагътаз баян гьабулеб буго гьев кӀиясулго
цоцазде букӀараб адабалъул ва рокьиялъул.

Дагъистаналде тӀад вуссун хадуб Мусалас байбихьана, унго-унгоги гӀелму щула
гьабун, камил гьабун дагӀват гьабизе. Гьес цо заманаялда Къорода мадраса рагьун
гьеб хӀалтӀизабуна, хадубги Къудукье вахъана ва, лъикӀаб мадрасаги рагьун,
гьенир мутагӀилзаби цӀализариялда тӀад чӀана. Къудукь мадраса гӀицӀго гӀелму
цӀалиялда къокълъун течӀо гьес, гьениб Дагъистаналдаго тӀоцебесеб тӀахьазул
нусха (копия) бахъиялда кӀвар кьуна. Живго Мусалавги кӀвахӀ гьечӀого тӀахьал
хъвалев чи вукӀана. Кинабниги, дол соназ, Мусалас букӀа, гьесул мадрасаялда
ругез букӀа, нусха бахъун тӀибитӀизабун бугоан лъабнусгогӀан батӀи-батӀияб
тӀехь. Щибаб тӀехьалъулги чанго нусха гьабун бугоан.

Бергьун кӀудияб хӀалтӀи гьабуна Мусалас Дагъистаналда гӀараб мацӀ
тӀибитӀизабиялъе. 18 абилеб гӀасруялда тӀолго мадрасабазда бищун цӀакъ кӀвар
кьун малъулеб тӀехь букӀана Мусалас бахъараб «ХӀашияту гӀалал Чарпарди», ай
АхӀмад аль Чарпардица (хвана 1345 с) Ибн аль-ХӀажибал (хвана 1248 с.) «аш-Шафия»
абураб тӀохьое хъвараб баяналъе цӀи гьабураб баян. Гьеб буго гӀараб
грамматикаялъул тӀехь. Гьеб "ХӀашият" Дагъистан тун къватӀибги цӀакъ къиматаб
тӀехьлъун лъугьун букӀана. 1892 абилеб соналъ Турциялда кьабун къватӀибе биччан
буго гьеб, цеберагӀиялъе Къудукьа Мусаласул хӀакъалъулъ баяналги хъван. Мусалас
бахъана мугӀрузул ракьалда рекъараб рузнама, ай какил заманалъул календарь. Цоги
гьесул тӀахьал руго «ХӀисаб аль-Къудутли», «ШархӀу асмаиллагьул хӀусна»
абуралги.

Мусалас Дагъистаналъе нахъе тана жиндирго мутагӀилзабаздаса мугӀрул гӀадал
гӀалимзаби: МохӀоса Дамадан, Усишаялдаса ХӀажи Давуд, Убраялдаса МухӀаммад,
Ругъелдаса ГӀали-КӀули, КӀаратӀаса МухӀаммад, Харахьиса ТӀайгиб, БацӀадаса
МалламухӀаммад, Нукъушиса ХӀажи Давуд, Къудукьа ХӀажи ГӀумарил МухӀаммад,
Къудукьа БацӀилав МухӀаммад, МачӀадаса Багъучилав ва гӀемерал цогидалги.
Бергьарав гӀалимчи вукӀана Мусаласул вас Абубакарги. Бицен буго, гьес
гьикъарабила инсуда нилъер кинасул гӀелму цӀикӀкӀун бугебилан. Мусалас васасда
абун буго дуе дун гӀадав чи диеги ватун вукӀаравани, дир гӀелму жеги цӀикӀкӀун
букӀинаанилан.

Сириялъул ХӀалаб шагьаралда Мусалас кӀигониги сон банилан абула мугӀалимлъун
хӀалтӀулаго. Гьенив 1717 соналъ къадаралде щун, шагьаралъул хабалалъ вукъунги
вуго.



https://av.wikipedia.org/wiki/%D0%9A%D1%8A%D0%B8%D1%80%D0%B0%D0%BB_%D0%93%D0%86%D0%B0%D0%B1%D0%B4%D1%83%D0%BB_%D0%93%D0%86%D0%B0%D0%B7%D0%B8%D0%B7_(%D0%B0%D1%8D%D1%80%D0%BE%D0%BF%D0%BE%D1%80%D1%82)

Халкъаздагьоркьосеб аэропорт ГІабдул ГІазиз (гӀар. مطار الملك عبدالعزيز
الدولي‎‎) (IATA: DMM, ICAO: OEDF) Жидда (СагІудиязул ГІарабия) шагьаралдаса 19
километраялъ рикІкІад бугеб аэропорт. Гьеб рикІкІуна СагІидиязул ГІарабиялъул
бищун хІаракат цІикІкІараб аэропортлъун. Гьелъие цІар кьун буго ГІабдул ГІазиз
ханасул хІурматалда.

Гьелъ ккун буго 15 км² ракьул. Гьеб бана 1974—1980 соназда. Официалияб куцалда
рагьана 1981 соналъул апрелалда, гьебго соналъул 31 маялъ гьеб хІалтІизе
байбихьана.

2014 соналъ гьабураб цІех-рехалда гьекъон, «Хан ГІабдул ГІазиз» аэропорталъ ккун
буго кІиабилеб бакІ, дунялалъул бищун къадарал аэропортазул рейтингалда.

2006 соналъул сентябралда байбихьана аэропорт гІатІид гьабиялъул хІалтІаби, гьел
аххаде рахъинаризе ракІалда буго 2035 соналде. Гьелъул хІасилалда
аэропорталдасан рачІунел-унезул хъулухъ гьаби цІикІкІине ккола 13 - 80 миллион
чиясде щвезегІан.



https://av.wikipedia.org/wiki/%D0%9A%D0%B0%D1%85%D0%86%D0%B8%D0%B1_%D0%BC%D1%83%D1%85%D1%8A

КахІиб мухъ (падар. Qax rayonu, цІахур. Ках район) — Азарбижаналъул севералда
бугеб административияб бикьи. Административиябй центр КахІиб шагьар.

Район буго КIудияб Кавказалъул мицIиралда бакълъул рахъалда гIунтIун. Гьелъул
бакътIерхьул рахъалда буго Хъазахъ (Гуржистан) хIукумат ва Закатала район.
Бакъбаккул рахъалда Нуха район. Бакъдал рахъалда буго Алазан гIор,
ГьетIараб-гIор, ва хьунал рахъалда Рутулгун ва Ахдиб районал.

Районалда аслияб къагIидаялда гIумру гьабула падараз (63%). Жеги гьаниб гIумру
гьабулел миллатазда гьоркьор руго аварал (7-8%), хъалтагъал (цахурал) (11%) ва
хъазахъал-насраниял (инхилал) (16%).



https://av.wikipedia.org/wiki/%D0%9A%D0%86%D1%83%D0%B4%D0%B8%D1%8F%D0%B1_%D0%9A%D0%B0%D0%B2%D0%BA%D0%B0%D0%B7

КІудияб Кавка́з — ЧІегІер ва Каспий ралъадазда гьоркьоб бугеб мугІрузул гІуцІи,
ГьитІинаб Кавказгун цадахъ гьелъ гІуцІула Кавказалъул кьураби абураб мугІрузул
улка.

КІудияб Кавказ ккола тІадегІанаб кьурабазул гІуцІи. Гьелъул халалъи буго
1 150 км с севергун-бакътІерхьудаса къиблагун-бакъбаккудехун, Анапа мухъалдаса
ва Таманалъул бащдабчІинкІиллъиялдаса Апшерон бащдаб чІинкІиллъиялде щвезегІан
Каписялъул рагІалда, Бакуялда аскІоб. ГІеблъи бахуна 32 км-ялдаса
(Новороссийскалда аскІоса гІебеде) 180 км-лде щвезегІан (Элбрус сверун гІебеде)
ва 160 км-лде щвезегІан Дагъистаналда.



https://av.wikipedia.org/wiki/%D0%98%D1%85I%D1%81%D0%B0%D0%BD

ИхIсан ккола дуца дурго БетIергьанасе лагълъи гьаби дуда Гьев вихьулев гIадин,
дуда Гьев вихьичIониги, Гьесда мун вихьулев вугелъул. Гьединаб хIалалде инсан
вачIине ккани, кидаго Аллагь рехсон, Аллагь ракIалда чIезавун черхалъул
гьава-нафсалда данде къеркьон, батIи-батIиял гIибадат тIагIат гьабиялда тIад
чIей гьабун киналдаго инсан куцалеб тарбият букIине ккола. Гьеб тарбияталда
тасаввуфилан яги тIарикъатилан абула. Гьеб тарбият кьезе инсанасе рухIияв
устарги чара гьечIого къваригIуна. Гьеб тарбият гьечIони инсанасул иманги
исламги, жиндир хIакъикъатги гьечIеб цIараллъун хутIула. Гьеб тарбият тIадаб
букIиналъе нугIлъи гьабулел гIемерал Къуръаналъул аяталги Аварагасул хIадисалги
руго, гьелда агьлусуннаталъул киналго хIакъал имамзабиги гIалимзабиги тIад
рекъарал руго.



https://av.wikipedia.org/wiki/%D0%98%D0%BC%D0%B0%D0%BD

ТIоцебесеб – Аллагьасда ракI чIезаби; кIиабилеб – Гьесул малаикзабазда ракI
чIезаби; лъабабилеб – Гьесул тIухьдузда ракI чIезаби; ункъабилеб – Гьесул
илчизабазда ракI чIезаби; щуабилеб – Къиямасеб къоялда ракI чIезаби; анлъабилеб
– Гьесул къадаралда ракI чIезаби, лъикIаб букIа квешаб букIа кинабго Аллагьасул
рахъалдаса бугилан абун.

Аллагьасда кинха ракI чIезабилеб. Аллагьасда ракI чIезабула Гьесие къого тIадаб,
къого букIине рес гьечIел, цо дурусаб сифат бугилан абун.

Гьал гурелги Аллагьасул 99 берцинал цIаралги руго, Гьесда гурого хIакъикъат
лъаларел рикIкIун хIал кIоларел гIемерал камилал сифаталги руго Гьесул,
тIадегIанал цIаралги руго.

Аллагьасул малаикзабазда кин ракI чIезабилеб. Малаикзабазда ракI чIезабила
гIаммаб куцалдаги, цIарцIар ккунги, Къуръан-хIадисалъ абухъе, гьел рукIин
хIакъаб бугилан абун.

Аллагьасул тIухьдузда кин ракI чIезабилеб. Дур ракI чIезе ккола Аллагьасул
рахъалдасан (вахIю) Жабраил малаикас русулазухъе тIахьал, тIанчал, хъарщал
рещтIанилан. Гьезул бищун аслиял тIахьал ункъго руго: Таврат – Мусахъе, Забур –
Давудихъе, Инжил – ГIисахъе, Къуръан – МухIаммадихъе рештIарал ругилан абун.

Аллагьасул тIухьдуз халкъалда малъула хIакъаб дин, инсан дунялалда хьвадизе
кколеб битIараб нух. Къуръан ккола Аллагьасул ахирисеб тIехь, цересел тIахьазул
кинабго магIнаги жаниб лъураб, къиямасеб къо чIезегIан лъидаго хисизабизеги
кIолареб Аллагьасул бищунго кIудияб мугIжизат.

Аллагьасул русулазда (илчизабазда) кин ракI чIезабилеб. Дуца ракI чIезабизе
ккола Аллагьас гIадамазда гьоркьоса тIасаги рищун, жидехъе вахIюги рещтIун,
халкъ Аллагьасул диналде ахIизе ритIарал Аллагьасул бищунго хириял лагъзал гьел
ругилан абун. Гьезул тIоцевесев Адам ккола, ахирисев МухIаммад ккола. Цересел
русулал хассал бакIазде, хассал гIадамазде, хассаб заманалда ритIарал рукIана,
МухIаммад Авараг тIолабго халкъалъухъе, киналго бакIазде къиямасеб къо чIезегIан
витIарав ахирисев Аварагги расулги ккола.

ЦIарцIар ккун ракI чIезабизе кколел аварагзаби руго гьал Къуръаналда цIарал
рехсарал аварагзаби: Адам, Идрис, НухI, Гьуд, СалихI, Ибрагьим, ЛутI, ИсмагIил,
ИсхIакъ, ЯгIкъуб, Юсуф, ШугIайб, Аюб, Зулькифли, Муса, Гьарун, Сулайман, Давуд,
Ильяс, АльясагI, Юнус, Закаря, ЯхIя, ГIиса, МухIаммад, киназдаго Аллагьасул
салат салам лъеги.

Аллагьас халкъалдаса тIасаги рищарал, жидехъе вахIюги рещтIарал, халкъалъухъе
гьеб щвезабизе тIадги къарал Гьесул хассал лагъзадерида илчизабиян (русулал)
абула. Гьединго тIаса рищарал ва вахIюги рещтIарал, гьеб халкъалъухъе щвезабизе
тIад къачIел Гьесул лагъзал аварагзаби (анбияъал) ккола. Илчизаби гьединго
аварагзабилъунги ккола. Гьезул мухIканаб рикIкIен Аллагьасда лъала. Цоцояз 124
азарго авараг вукIанинги абула, ва гьезул 313 илчизаби рукIанинги абула.

Къиямасеб къоялда кин ракI чIезабилеб. Дуца ракI чIезабизе ккола хвараб
къоялдаса байбихьун хабалъ хIисаб-суал гьабиги, къиямасеб къоялъ халкъ тIаде
бахъинабиги, Исрафилас Суралъе пуйги, махIшаралда халкъ данде гьабиги, гьезул
гIамал бихьун гьенир гIетIулъ тIерхьинги (хассал гIадамал хутIун), Аллагьас
хIисаб-суал гьабиги, квараниса квегIиса гIамал хъварал кагътал кьейги, лъикIал
квешал гIамалал цIадирабазда лъейги, шафагIатги, сиратIги, жужахIги, гьелда
жанир ругел гIазабал гIакъубабиги, алжанги, гьелда жанир ругел нигIматалги,
хIавз-кавсарги, ва гьел гурел цогидалги Къуръан-хIадисалъ бицухъе хIакъаб
бугилан абун, гьениб хIакъаб гурого жо букIунарелъул. Ахираталда хвел абураб
жоги букIунаро, гьеб абадияб, тIаса ин гьечIеб рукъ буго.

Аллагьасул къадаралда ракI кин чIезабилеб. Дуца ракI чIезабизе ккола гьаб
гIаламалда кколеб щинаб жо, лъикIаб букIа квешаб букIа, кинабго жо Аллагьасул
бокьиирадаталда рекъон, азалалдаго Жинда лъараб, Жинца къадар гьабураб куцалда
кколеб бугилан абун. Амма инсанасухъ ихтияр буго, я лъикIаб, я квешаб тIаса
бищизе. Аллагьас лъикIабквешаб тIаса бищизе инсанасе гIакълуги кьуна, гьесде
лъикIаб гьабизе, квешаб тезе, нух малъизе аварагзабиги ритIана, тIухьдулги
рещтIана, лъикIаб гьабурасе ахираталда букIунеб киридаражаялъулги бицана, квешаб
гьабуни гьесие букIунеб гIазабгIакъубаялъулги бицана. Гьединлъидал, лъикIаб
гьабурасдаса Аллагь разилъула, квешаб гьабурасда Аллагьасул ццин бахъуна.

Аллагьас инсанасе кьурал нигIматазул бищунго кIудияб нигIматлъун ккола хIакъаб
иман лъей. Иман гьечIев капурчиясдаса талихI къараб жо дунялалъул
рухIчIаголъабазда жаниб щибниги гьечIо. Цогидал рухIчIаголъабазул унтиги,
балагьги, гIазабги, талихI къейги хвараб къоялъго тIаса уна, иман гьечIев
капурчиясул абуни, хIакъикъияб унтиги, балагьги, гIазабги, талихIкъейги хвараб
къоялда байбихьула ва абадиялъ тIаса инчIого хутIула.



https://av.wikipedia.org/wiki/%D0%94%D0%B8%D0%B1%D0%B8%D1%80%D0%BE%D1%81%D1%83%D0%BB_%D0%BC%D1%83%D1%85%D1%8A

Дибиросул мухъ (гІур. Бабаюртовский район ; лъар. Бабаюрт район) —
Дагъистаналъул район. ГIадамазул къадар бахуна 45 073 чиясда

Магъриб рахъалдасан буго Буртиялъ, Машрикъияб рахъилан абуни Каспий ралъадалда
шола. Ракьалъул площад — 3420 км².

ГӀадилросу (Адиль-Янгъиюрт) * ГохӀросу (Алимпашаюрт) * Бабаюрт * ГамагохӀ
(Геметюбе) * Гьиндухъ (Герменчик) * Татаюрт * Туршунай * ХӀажилросу (Мужукъай) *
ЦӀиябкъара (Новокъара) * Буцур (Люксембург) * ХамухӀамалросу (Хамаматюрт) *
ХӀасанилросу (Хасанай) * Жаккиб (Янгъилбай) Гьединго Дибирил мухъалда руго цоги
мухъазул росаби, мисалалъе, Шава (ЦӀумада мухъ), Зило (Болъихъ мухъ), ЦІатІанихъ
(Унсоколо мухъ).



https://av.wikipedia.org/wiki/%D0%94%D0%B5%D1%80%D0%B1%D0%B5%D0%BD%D0%B4_%D0%BC%D1%83%D1%85%D1%8A

Мухъ ккола Дагъистаналъул къиблаяб рахъалдехун, ва севералдасан гІурхъаби цо
гьарула Гъаякент мухъалъулгун, къиблаяб рахъалдасан — МухІарамхур мухъалъулгун,
къиблаябгун-бакътІерхьудасан — СтIал-Сулайманил мухъалъулгун, бакътІерхьудасан —
Табасаран мухъалъулгун ва Хайдакъ мухъалъулгун, бакъбаккудасанхун Каспий
ралъадгун. Мухъалъул ракьаз сверун жанире рачун руго мухъалда гъорлъе унарел
Дербенд ва Дагъистаналъул цIаял шагьаразул ракьал.

2010 соналъ тІоритІарал ТІолгороссиялъул халкъазул хъвай-хъвагІаялъул баяназда
рекъон Дербенд мухъалда гІумру гьабулел миллатал:



https://av.wikipedia.org/wiki/%D0%93%D1%8A%D0%B8%D0%B7%D0%B8%D0%BB%D1%8E%D1%80%D1%82_%D0%BC%D1%83%D1%85%D1%8A

Гъизилюрт мухъ (1944 с. щвезегӀан Кумторхъала мухъ) — Дагъистаналъул
муниципалияб мухъ.

Мухъ буго Дагъистаналъул централияб бутӀаялда ва гьелъ гӀорхъи цо гьарула
Хасавюрт , Бабаюрт, Хъумторкала, Казбек ва Шурагьиб мухъазулгун. Ракьалъул
къадар — 524 км².

Мухъ гӀуцӀана 1944 соналъул 5 июлалъ ДАССР-аялъул ТӀадегӀанаб Советалъул
Президиумалъул хӀукмоялдалъун Хъумторхъала мухъалда цӀарги хисун, Гъизилюрт
росулъе мухъалъул центрги бахъун. 1863 соналъул 1 февралалъ РСФСР-ялъул
ТӀадегӀанаб Советалъул Президиумалъул амруялдалъун мухъ биххизабуна, гьелъул
ракьал кьуна Хасавюрт мухъалъе. 1966 соналъул 30 декабралъ кьураб амруялдалъун
цӀидасан гӀуцӀана. 1992 соналъул 18 сентябралъ ДАССР-аялъул ТӀадегӀанаб
Советалъул Президиумалъул хӀукмоялдалъун, мухъалъул бакъбаккул рахъалда ругел
ракьаздалъун гӀуцӀана Хъумторхъала мухъ.

2010 соналъ тӀобитӀараб тӀолгороссиялъул халкъазул хъвай-хъвагӀаялъул хӀасилалда
мухъалда руго (Гъизилюрт шагьар рикӀкӀинчӀого):



https://av.wikipedia.org/wiki/%D0%93%D0%86%D1%83%D0%BC%D0%B0%D1%80_%D0%A5%D1%83%D0%BB%D1%83%D1%81%D0%B8_%D0%90%D0%BF%D0%B0%D0%BD%D0%B4%D0%B8_%D0%94%D0%B0%D0%B3%D1%8A%D0%B8%D1%81%D1%82%D0%B0%D0%BD%D0%BB%D0%B8

ГІумар Хулуси Апанди Дагъистанли (тур. Ömer Hulusi Efendi Dağıstanlı) (1857
Дагъистан - ? Истамбул) - ГІусманияб империялъул сиясатчи, гІалимчи,
шайхулислам.

Дагъистан халкъазул гIараб мацIалда букIараб адабияталъул гIелмияб цIех-рех
гьабурав, гьелъие тIадегIанаб къимат кьурав академик И.Ю. Крачковскиясул руго
гьадинал рагIаби:

Гьел рагIаби ритIухъ гьарулел мисалал магIарул тарихалдаса рачине бегьула
гIемерал. Масала, Къудукьа Мусаласул, Гьидалъа Ибрагьим-хІажиясул, Хунзахъа
Дибир-къадил, ГІаймакиса Абубакарил, имам Шамилил, Миякьоса ГIумар-хIажи
Зиявудинил, ХӀоцоса Нажмудинилги гьесул вац ГIабдулатIипилги ва гьел гурел
гIемерал цогидазулги гIумру ва гIелмияб хIаракат абадиялъ лъугьана миллияб ва
исламияб тарихалде жанибе.

ГIумар Хулуси-апанди гьавуна 1857 соналда Дагъистаналда, Гьидалъ жамагІаталъул
росабазул цоялда МухIамад-ГIали абурав гIалимчиясул хъизамалда. ГIараб
гIелмуялъул байбихьияб лъай гьесие щвана ватIаналда.

ХIХ гIасруялъул 70-абилел соназда ГIумар гочана Турциялде, амма гьечIо баянал
живгойищ гьев гьениве арав, ялъуни гIагарлъи-хъизангун цадахъищали.

Турциялда ГIумарица камил гьабуна жиндирго лъай-гIелму, хасаго гьес цIалана
фикъгьи. Гьениб гьесие щвана ижазаги. Гьелдаго цадахъ Бурса шагьаралда ГIумарица
лъугIизабуна педагогикияб училищаги. Хадуб гьев цIалана Судиябазул школалдаги.
Гьедин гьес цадахъ бачана мугIалимасулги судиясулги хIалтIи.

ЛъикIаб лъайги бажариги бугев ГIумар Хулуси 1912 соналда тIамуна ГІусманияб
империялъул Диниял ишазул цIех-рех гьабулеб комиссиялъул бетIерлъун. Гьелдаса
хадуб гьев вищана Анатолиялъул ТIадегIанаб рагъулаб судалъул членлъун.

1917 соналда ГIумар Хулуси-апанди тIамуна ГІусманияб империялъул Кассациялъулаб
судалъул шаргIалда рекъон судалъулал ишал тIуралеб комитеталъул нухмалъулевлъун.

Гьеб букIана турказул пачалихъалъе цIакъ захIматаб заман. Улкаялъе нухмалъи
гьабулеб букIараб гIолохъантурказул «ИттихIад ва тIаракъи» абураб партиялъ
ГIусманияб империя жигараб куцалда цIан букIана ТIоцебесеб дунялалъул рагъулъе.
Турказул пачалихъ Алманиягун ва Италиягун цадахъ багъулеб букIана Антантаялъул
къуватазде данде. Империялъул ахIвал-хIал букIана цIакъ захIматаб бакIалде ккун:
чIунтараб экономика, хIалтIи гьечIого хутIарав аза-азар чи, биххун инеб
пачалихъ, къойилго гIадин хисулел хIукуматал ва гь. ц.

Гьедин, цIи гIуцIараб иргадулаб АхІмад Иззет-пашал кабинеталде улкаялъул
шайхулисламасул хъулухъ тIубазе ахIана ГIумар Хулуси-апандиги. Гьеб хъулухъалда
гьев цIакъ дагьаб болжалалъ гурони хутIичIо – 1918 соналъул 14 октябралдаса 1918
соналъул 8 ноябралде щвезегIан.

Хадусеб, Карзег СалихІ-пашал хIукуматалда ГIумар Хулуси-апанди тIамуна
вакъпабазул ишазул министрлъун. Гьенивги гьев халат хутIичIо, щай гурелъул гьев
дандечIарав вукIана доб мехалъ турказул ракьалда рукIарал Антантаялъул къуватаз
Ататюркил нухмалъиялда гъоркь миллиябгун эркенлъиялъул хIаракаталде данде рагъ
гьабиялда. Гьеб сабаблъун ГIумар Хулуси-апанди кабинеталъул бетIер Карзег
СалихI-пашагун цадахъ хIукуматалдаса нахъе ана.



https://av.wikipedia.org/wiki/%D0%91%D0%B8%D0%BB%D0%BA%D0%B0%D0%BD_%D0%BC%D1%83%D1%85%D1%8A

Билкан район (падар. Balakən rayon) — Азарбижаналъул бакътIерхьул рахъалда бугеб
район. Алазан гIурул мекъаб рахъалда буго гьеб. БакътIерхьулеб рахъалда буго
некIого аваразул букIараб Лагадухъ район.

Район буго КIудияб Кавказалъул мицIиралда бакъдал рахъалда гIунтIун.
БакътIерхьул рахъалда гьелъул буго Хъизихъ хIукумат. Бакъбаккул рахъалда
Закатала мухъ. Бакъдал рахъалда буго Алазан гIор, ва хьунал рахъалда Газалгун
ЛъаратIа мухъал.

Районалда аслияб къагIидаялда гIумру гьабула магIарулаз (78%). Жеги гьаниб
гIумру гьабулел миллатазда гьоркьор руго падарал (азарбижанал - суннаял) (18%)
ва хъазахъал-бусурбал (инхилал) (3%).



https://av.wikipedia.org/wiki/%D0%90%D1%8D%D1%80%D0%BE%D0%B4%D1%80%D0%BE%D0%BC

Аэродро́м (грек. αέρος — гьава ва δρόμος — нух, къватI рагIабаздаса) ккола —
ракьул яги лъел бутIа, жинда тIад гьавадул эркенаб бакІгун, рорженал гьаризе
къваригIараб тIагIел-къайигун цадахъ бугеб, жинца рес кьолеб эхеде бахъин,
рещтІин, роржунел объектал рачин, самолётал, вертолётал ва планёрал сукIизе ва
гьезие хъулухъ гьабизе жиб бихьизабураб.

Аэродром хІадурун букІуна цо яги цІикІкІун эхеде бахъингун-гІодобе рещтІиналъул
чІалаздасан.

Аэродром гІуцІун букІуна роржанхъиялъул авлахъалдасан ва гьавадулаб багъа-бачари
билълъинабулеб комплексалдасан.

ИКАОялъул нухмалъи гьабулеб документалда рекъон, аэродромазул классификация
тІобазабула кодалъул гІаламатазда рекъон.

Мисал: Самолёт Ил-62М тІабигІияб рорженал гьаризе рес бугеб гьава-бакъалъул
заманаяла, жиндир рорженалъул халалъи 3 280 метраялде бахунеб, куркьбузул
хьвагIи 43,2 метраялде ва аслияб шассиялъул къватIисел бурдузда гьоркьоб бугеб
манзил 8,0 метраялде бахунеб самолёт, данде ккола аэродромалъул классификациялда
рекъон 4D-ялда.



https://av.wikipedia.org/wiki/%D0%90%D1%88-%D0%A8%D0%B0%D0%BA%D1%83%D1%80%D1%83

Аш-Шакуру (гIараб мацIалда الشكور). Жинца дагьа-макъал тIагIатазухъ гIемерал
даражаби кьолев, дунялалда рикIкIарал къояз гьабураб дагьа-макъаб гIамалалъухъ
ахираталда гIорхъи гьечIел нигIматал кьолев.

Цо лъикIлъиялда данде гьелдасаги цIикIкIаралдалъун жазаъ гьабурав чиясда абула
гьес гьеб лъикIлъиялъе щукру гьабунин абун. Гьединго жинца лъикIлъи гьабурав
чиясе жиндие гьабурас рецц-бакъ гьабуни, гьесдеги абула щукру гьабунин абунин.
ЛъикIлъиялде данде гьелдасаги цIикIаралдалъун жаза гьаби халгьабуни, мутIлакъав
«шакур» Аллагь гурони ватуларо. Щайин абуни, Гьес гьабулеб жазаялъе, ай жиндие
ахир гьечIел алжаналъул нигIматазе гIорхъи-рикIкIен гьечIелъул. ЛъикIлъиялъухъ
рецц-бакъ гьаби, баркала кьей хал гьабуни, нилъеда лъала, гьеб рецц букIуна цоги
чияс гьабураб пишаялъухъ. Амма ТIадегIанав Аллагьас Жиндирго лагъзадерил
пишабазухъ рецц-бакъ гьабураб мехалъ, гьеб ккола Жиндирго пишаялъе гьабураб
рецц, гьезул пишабиги Гьес рижарал ругелъул. Цонигияс жиндие щиб букIаниги жоги
кьун, гьелъухъ рецц-бакъ, баркала загьир гьабурав чи шакурлъун вукIунев ватани,
жинцаго кьезеги кьун, жинцаго рецц-бакъ гьабулев чи дагьавги рекъарав вуго
шакурлъун вукIине. Къуръаналда гIемерал аятал руго, ТIадегIанав Аллагьас
Жиндирго лъикIал лагъзадерие, аварагзабазе рецц-бакъ гьабулел, гьезул лъикIаб
гIамал Жинцаго кьураб букIингун цадахъ.

Лагъги вукIине рес буго щукру гьабулевлъун цогидав лагъасе, цо мехалъ гьабураб
лъикIлъиялъухъ рецц-бакъ гьесие гьабиялдалъунги, цоги мехалъ гьес гьабуралдасаги
цIикIкIун данде гьесие лъикIлъи гьабиялдалъунги. Гьеб ккола лъикIал, реццарал
пишабаздасан цо пиша. Свалат-салам лъеяв Аварагас абулеб буго: «ГIадамазе щукру
гьабичIев чияс Аллагьасеги щукру гьабуларо», – абун. Лагъас Аллагьасе гьабулеб
щукруйин абуни, гьеб мажазалда гурони, хIакъикъаталда букIунаро. Щайин абуни,
гьес Аллагьасе кигIан рецц гьабуниги, гьеб гьабун бахъунаро, мукъсанаб букIуна.
Жив гьесие мутIиглъиялдалъун щукру гьабулеб бугони, мутIигIлъиги Аллагьас гьесие
кьураб цойги нигIмат ккола. НигIматалъухъ жибго щукруги – Аллагьас гьесие тIаде
кьураб цойги нигIмат ккола. Лагъасе ТIадегIанав Аллагьас кьурал нигIматазухъ
щукру гьабиялъул бищунго лъикIаб нух ккола, гьел нигIматал Аллагьасе
гIасилъиялъе хIалтIизаричIого, тIагIаталъе хIалтIизе гьари. Гьебги Аллагьасул
тавфикъалдалъун букIуна.



https://av.wikipedia.org/wiki/%D0%90%D0%BB-%D0%9C%D1%83%D0%BD%D1%82%D0%B0%D0%BA%D1%8A%D0%B8%D0%BC%D1%83

Ай, квешал, къосарал, гӀасиял чагӀазе жинца кутакаб гӀазаб-гӀакъуба кьолев,
гьезул мугъал рекулев. Гьеб кинабго жо букӀуна гьезие хӀинкъи кьун, гьезул
гӀузраби къабул гьарун, квешлъиялдаса руссине гьезие заманги кьун хадуб. Лагъасе
беццараб рецӀел боси ккола, гьес ТӀадегӀанав Аллагьасул тушбабаздаса рецӀел
боси. Бишунго кӀудияб тушманги ккола гьесул жиндирго нафс. Гьелъ гӀасилъи
гьабунщинахъе, гӀибадаталъе тохлъунщинахъе гьелдаса рецӀел босизе ккола. Жинда
Аллагь гурхӀаяв Абу Язид Ал-БастӀамияс абунилан бицунеб буго: «Цо сордоялъ
кӀвахӀаллъун дир нафсалъухъа вирд гьоркьоб хутӀана. Гьеб сабаблъун дица гьелъие
гӀакъубаги гьабун лъагӀалица гьекъезе лъин кьечӀого тана», – абун. Гьадинаб
къагӀидаялда букӀине ккола лагъзадерил рецӀел боси.



https://av.wikipedia.org/wiki/%D0%90%D0%BB-%D0%9C%D1%83%D0%B6%D0%B8%D0%B1%D1%83

Гьев ккола гьарулел чагIазул гьари жинца къабул гьабулев, дугIа гьабулезул
дугIаялъе жинца жаваб гьабулев, чара-рес къотIаразул хIажат жинца тIубалев,
хIатта гьаризегIанго жинца нигIматал кьолев чи. Гьеб кинабго жо ТIадегIанав
Аллагьасул гурони букIунаро, щайгурелъул Гьесда лъала гьел гьаризегIанго
хIажатал чагIазул хIажат. Гьесда гьеб авалалдаго лъазеги лъан, гьелъие сабабал
рекъезарула квен-тIех бижун, гьелъие къваригIунел алатал ва цогидабщинаб
къваригIунел жал рижун. Лагъги вукIине рекъола мужиблъун. ТIоцебесеб иргаялда
жиндирго БетIергьанасе, Гьес гьабураб амрунагью тIубазабун, Гьесул ахIиялъе
жаваб гьабун. Хадуб Гьесул лагъзадерие, Алагьас гьесие кьурал нигIматаздаса
гьезиеги кьеялдалъун, кумек гьараравщинав чиясе, бажарулеб бугони, кумек
гьабиялдалъун, бажарулеб батичIони, берцинаб жаваб гьесие кьеялдалъун.
Свалат-салам лъеяв Аварагас абулеб буго: «Цониги чияс гIиялъа жоялъул бох
кваназе ахIаницин, жинца гьесие жаваб гьабилаан. Цониги чияс гIиялъажоялъул
ратIа жиндие сайгъат гьабуни, гьебги жинца къабул гьабилаан», – абун (Бухари).
Авараг ахIараб бакIалде вачIинги, лъица ахIун ватаниги, гьес кьураб сайгъат
къабул гьабиги ккола, цогидал кIодо гьариги гьезие жаваб гьабиги. Чан вугев
чIухIарав чи жиндир къадараб гIамал бугев, бокьабокьараб сайгъатги жинца къабул
гьабизеги, ахIаравщинав бакIалде инеги жив чIухIулев ва ахIарав чиясда квеш
букIиналъул жинца ургъелги гьабуларев. Гьединав чиясе гьаб цIаралдаса щибго
бутIа гьечIо.



https://av.wikipedia.org/wiki/%D0%90%D0%BB-%D0%93%D3%80%D0%B0%D1%84%D1%83%D0%B2%D0%B2%D1%83

Ал-ГIафувву (гIараб мацIалда العفو). Жинца гIадамазул квешлъаби рацIцIунев,
гIасилъаби тIаса лъугьун толев.

«Ал-Гъафур» абураб цIаралъул магIнаялдаго бугеб цIар ккола гьаб, жеги гьелдасаги
рагIа-ракьанде швараб. Щай абуни, «гъуфранилан» абула мунагьал рахчиялда,
«гIафвуйилан» абула гьел хъвараб бакIалдаса рацIцIиналда. Рахчиялдаса рацIцIин
магIнаялъул рахъалъ рагIа-ракьанде щвараб буго. Лагъасе гьаб цIаралдаса бугеб
бутIа балъгояб жо гуро. Гьес жинда зулму гьабуравщинав чиясдаса гIафву гьабун
тезе ккола ва гьезул квешлъиялде данде лъикIлъиги гьабизе ккола, ТIадегIанав
Аллагьас кафурзабазе ва гIасичагIазе дунялалда гьабулеб гIадин. ХIатта гьез
тавбу гьабун хадуса гьезул квешлъаби лъикIлъабилъунцин сверизе гьарула
ТIадегIанав Аллагьас.



https://av.wikipedia.org/wiki/%D0%90%D0%BB%D1%8C-%D0%A5%D0%B0%D0%B1%D0%B8%D1%80%D1%83

Аль-Хабиру (гIараб мацIалда الخبير). Гьелъул мугIна ккола жиндаса батIиниял жал
балъго хутIуларев.

Зобракьалда цониги жо лъугьунаро ва цониги зарра шуруларо ва чIоларо Гьесда лъан
гурого. «ГIалим» абураб цIаралъулго магIна буго гьалъулги, кинниги батIиниял ва
балъгоял жалазде гIунтIизабураб мехалъ гьелда «хибрат» абун абула ва гьеб
жиндилъ бугев чиясдаги абула «хабир» абун. Гьаб цIаралдасан лагъасе бугеб
бутIаги ккола жиндирго гIаламалда лъугьунебщинаб жо гьесда лъалеб букIин. Гьесул
гIаламги ккола гьесул ракIги черхги, ва гьединго гьесул рекIелъ рахчарал
сифатал: рекIкI, хиянат, дунял бокьи, квешлъиги балъго гьабун лъикIлъи загьир
гьаби, ихлас букIунгутIигун цадахъ бугевлъун хIай гIадал. Гьеб кинабго жоялда
хадувгъун вахъунаро жинца жиндирго нафсалъул хIалги бихьарав, гьелъул макруги
гуккиги жинда бичIчIарав, «хибрат» бугев чи гурони, ва гьелдехун тушманлъиги
гьабун гьелдасаги жив цIунарав. Лагъзадерида гьоркьосан гьединав чи ккола жинда
«хабирилан» абизе мустахIикълъарав чи.



https://av.wikipedia.org/wiki/Grozny_Avia

Grozny Avia — Сунж-хъалаялда аслияб чІей бугеб Россиялъул гьавамухъал.
Авиакомпаниялъ раччула гІадамал, къайи ва гьединго почта, жанисел ва къватІисел
сапаразда, гьелъул буго кинабниги къваригІунеь сертификатал ва лицензияби. Гьеб
хІалтІизе биччан буго Россиялда, СНГялда, Европаялда, Африкаялда ва ГІагараб
Машрикъалда.

«Грозный Авиа» авиакомпания гІуцІцІана 2007 соналъ Чачан жумхІурияталъул
тІалабалда рекъон. ТІоцебесеб коммерческияб роржен гьабуна 2008 соналъул 15
июналъ.

Киналго самолетал хІадурун руго BRNAV, TCAS, EGPWS, RVSM - яздалъун ва гьезие
изну буго Россиялда жаниб ва гьеб бахун къватІибги рорженал гьаризе.



https://av.wikipedia.org/wiki/%D0%A8%D0%B0%D0%BC

Шам (Сирия) яги Шамалъул ГIарабазулаб ЖумхIурият (гIараб мацIалда:الجمهورية
العربية السورية; аль-Джумгьури́йя аль-ГIараби́йя ас-Сури́йя), ккола Бакъбаккуда
бугеб г1арабазул пачалихъ. Шамалъул гIорхъода руго, Ливан, Гlизраил, Иордания,
ГIиракъ ва Турция хIукуматал. Жакъа къоялда жаниб, Шамалъул гIадамазул къадар
бахуна 20,2 миллион чиясде. Гьезул бащдаялдаса цIикIкIарал чагIи бусурбаби -
суннитал руго. ХутIараб бащдаб халкъ буго батIи-батIиял диназда, гьездаса руго:
шигIитал, гIалавиял, ва насраниял. Шамалъул тахшагьар - Димишкъ буго. Гьеб буго
дунялалдаго, бищун некIсияб тахшагьар.

Шам бикьула 14-гомухIафазаялде, щибаб мухIафазаялъул бетIер вищула, жанисел
ишазул министерас.Щибаб мухIафазаялъул бук1уна жодоего хассаб парламентги.
МухIафаза КъунейтIра рагъул гучалдалъун ГIизраилалъ 1973 соналъ бахъана
Шамалъухъа.



https://av.wikipedia.org/wiki/%D0%A5I%D0%B0%D0%BC%D0%B7%D0%B0%D1%82%D0%B8%D0%BB_%D0%A0%D0%B0%D1%81%D1%83%D0%BB

ХӀамза́тил Расу́л яги Расу́л ХӀамза́тов (гьавуна 1923 соналъул 8 сентябралъ -
хвана 2003 соналъул 3 ноябралъ) - ккола магӀарулазул шагӀир, Дагъистаналъул
АССРалъул Халкъияв шагӀир (1959), публицист ва сиясатчи. 1944 соналдаса нахъе
ВКП(б)-ялъул член.

Дагъистаниязулги турказулги маданиялгун адабиял бухьеназул буго кӀудияб ва
бечедаб тарих. Гьезул байбихьи уна хӀатта анцӀила лъабабилеб гӀасруялде
щвезегӀан. БатӀи-батӀияб къисмат букӀана гьезул: цин загӀиплъун, цинги
камиллъун, амма, сундухъго балагьичӀого, гьел кидаго церетӀолел рукӀана. Жакъа
гьел бухьенал рахана цӀияб даражаялде, цӀилъана гьезул хӀасилги хасиятги ва
гьениб кӀудияб, аслияб бутӀа лъугьана ХӀамзатил Расулил адабияб
хӀаракатчилъиялъ.

Араб гӀасруялъул 50-абилел соназда байбихьана магӀарул шагӀирасул бухьенал
Турциягун. Гьел соназда Расул вукӀана Дагъистаналъул хъвадарухъабазда гьоркьоса
Турциялде щварав тӀоцевесев шагӀир. Хадуб гьев гӀемер ана гьеб улкаялде
батӀи-батӀиял къокъабазда цадахъги живго хасаб сапаралъги.

Турциялда Расулил рукӀарал гӀемерал гьудулзабазда, лъале-хъвалезда гьоркьоб
хасаб бакӀ кколаан гьеб улкаялъул машгьурал хъвадарухъабаз: Назим ХӀикметица,
ГӀазиз Несиница, Яшар Кемалица, Демирташ Жейхуница ва цогидазги. Гьел ва гьел
гурел цогидалги турк миллияб адабияталъулги култураялъулги вакилзабазда лъикӀ
лъалаан Расул, ракӀ-ракӀалъ загьир гьабулаан гьесдехун букӀараб жидерго
гьоркьоблъи, кӀудияб къимат кьолаан гьев машгьурав магӀаруласул напсалъеги
гьесул хасаб гьунаралъеги. Гьелъие мисаллъун гьанир рачине бегьула хъвадарухъан
ва жамгӀияв хӀаракатчи, турк адабияталъул классик Яшар Кемалица Расулида абурал
гьал хадусел рагӀаби:

ХӀамзатил Расулил асарал турк мацӀалда басмаялда рахъи хутӀулароан тӀахьал
цӀалулез, адабият бокьулез, критиказ гьезда тӀасан жидерго пикру загьир
гьабичӀого. Гьезул рецензиябиги макъалабиги зама-заманалда раккулаан газетаздаги
журналаздаги. Хасго кӀудияб кӀвар кьуна турказул цӀалулез «Дир Дагъистан»
тӀехьалъе. Щай гурелъул гьениб авторасул адабияб гьунар рагьиялда цадахъ
турказда бихьизабуна Дагъистаналъул гӀажаибаб дунялги, гьелъул гӀадамалги,
нексияб тарихги, бечедаб култураги ва гь. ц. Адабияталъул гӀалимчӀужу Зарема
Казбековалъ абухъего, гьеб тӀехь лъугьана турказе «Дагъистаналъул
географиялдасанги тарихалдасанги бищунго лъикӀаб цӀалул тӀехьлъун».



https://av.wikipedia.org/wiki/%D0%A5%D0%B0%D0%B4%D0%B8%D0%B6%D0%B0_%D0%B1%D0%B8%D0%BD%D1%82_%D0%A5%D1%83%D0%B2%D0%B0%D0%B9%D0%BB%D0%B8%D0%B4

Хадижа бинт Хувайлид (гӀар. خديجة بنت خويلد‎‎; 555—619, Макка) — МухІаммад
аварагасул тIоцеесей ва хвезегIан жинда тIаде гIадан ячинчIей чIужу. Гьей
йикIана бечедай къоролайлъун (гьелъие бечедлъи хутIун букIана хварав
росасдасан), борхатаб лагаялъул, гІакъилай, хъахІаб кьералъул, кутакалда
берцинай, беркъай гьечIей гIадан. Авараггун дандечIвазегIан гьелъ тIокIав
бихьинчи къабул гьавичIо. Гьелъул букIана мукъсанлъи гьечIеб хасият. Гьей
хваралдаса хадуб, аварагасул цонигияй лъадиялда кIвечIо гьелъ ккураб бакI
аварагасул рекIелъ кквезе.

Аварагасе лъадилъун иналда цее Хадижа йикIана Бану Усайд тухумалдаса Абу Гьала
ибну Маликил лъадилъун, гьесие гьавуна вас Гьинд ибну Абу Гьала ва яс Зайнаб
бинт Абу Гьала. Абу Гьалада цеве гьелъул рослъун вукIана ГІатикъ ибн ГІабид ва
гьесиеги гьаруна васги ясги, ГІабдуллагь ва Жария. Жиндаса Аллагь разилъаялъ
кидаго квер чIвалаан гIагарлъиялда, кумек гьабулаан мискиназе, ва хъизан ячине
ресалда гьечIезе гьелъие квер бакъулаан. Гьей гьарун гIемерал жодор
къадру-къимат бугел, тIубараб ГІарабазул бащадабчІинкІиллъиялдаго цIар
тIобитIарал бечедал гIадамал рачIун рукIана, амма гьелъ киназего инкар гьабуна.

Киналго васал хвана лъимерлъуда яги гIолохъанаб гIумруялдаго, киналго ясалин
абуни хутIана аварагасухъе авараглъи кьезегIан, кинацаго Ислам босана ва
Маккаялдаса Мадинаялде гьижра гьабуна. Гьел киналго хвана авараг хвелалдего.



https://av.wikipedia.org/wiki/%D0%A5%D0%86%D0%B0%D0%B4%D0%B8%D1%81%D0%BE%D0%B2,_%D0%9C%D0%B0%D0%BC%D0%B0%D1%82%D1%85%D0%B0%D0%BD%D0%B8%D0%BB_%D0%93%D0%86%D0%B0%D0%B1%D0%B4%D1%83%D1%81%D0%B0%D0%BB%D0%B0%D0%BC

ХІадисов Маматханил ГІабдусалам (26 марталъ 1989, МахІачхъала, Дагъистаналъул
АССР, РСФСР, СССР) — россиялъул эркенаб стилалъул гугарухъан, дунялалъулго
чемпион (2014), кIицIулго Европаялъул чемпион, Европаялъулал хІаязда приз
щварав. Гугаризе вахъуна 96 килоялде щвезегIан цIайиялъул категориялда.
Россиялъул халкъаздагьоркьосеб классалъул спорталъул мастер

Гьавуна 26 марталъ 1989 соналъул МахІачхъалаялда. Миллат - магІарулав. Эркенаб
гугариялда вуго 13 сон баралдаса. ТIоцевесев тренер вукIана Х. ХIажиев.
ЛъугIизабуна МахІачхъалаялъул филиал Ростовалъул пачалихъалъул экономикияб
университеталъул. Гугаризе вахъуна МахІачхъалаялъул «Динамо» спортшколалъул
цIаралда. Тренерал: Иманмурза ГIалиев, ХIайдар ХIайдаров. Жиндир заманаялда
кутакалда тIад чIун къаркъала куцулев вукIана тренажеразул залалда, кинго гьесда
бичIчIана, гугаризе кканани гIицIго къуваталъул хIадури гуреб, гугари лъайги
къваригIунеб букIин.



https://av.wikipedia.org/wiki/%D0%A3%D0%BD%D1%81%D0%BE%D0%BA%D0%BE%D0%BB%D0%BE_%D0%BC%D1%83%D1%85%D1%8A

Мухъ ккола Дагъистаналъул централияб бутІаялда ва гьелъул гІорхъалаби цояллъун
ккола: Шурагьиб, Лаваша, Хьаргаби, Хунзахъ ва Гъумбет мухъал. Ракьалъул
кІодолъи — 560 км².

Унсоколо мухъ гІуцІцІана 23 январалъ 1935 соналъул, Авар округ ва
Гъойсубулаялъул мухъ гІуцІцІиялъул хІасилалда.

2011 сон рикІкІуна, криминалалъул рахъалъ кутакалда хІалуцараблъун ва тІубараб
мухъго рикІкІуна Дагъистаналъул цогиял мухъазда данде ккун бищун хІалуцараблъун.
Чанго соналъ мухъалъул ва жумгьурияталъул хъулухъчагІазе рахІат толеб букІинчІо
Ибрагьим ХІажидадаевас ва гьесул жамагІаталъ. 2009 соналъул феврал моцІалъ
чІвана мухъалъул бетІер Генуса Казимбег АхІмадов, 2011 соналъул августалъ
захІматго лъукъана цІияв бетІер МухІамадхІажи ТІагьиров (гьесул вас чІвана).
Гьединго гьужумал гьаруна цоги-цоги хІукуматалъул хІалтІухъабазде, бизнесменазде
ва къуваталъул идарабазул чагІазде.. Гьебго соналъул августалъул авалалда ярагъ
гьоркьоб хІалтІизабураб тунка-гІуси ккана мухъалъул кІиго кІудияб Генуб ва
Унсоколо росабазул гІолохъабазда гьоркьоб, гьелъул хІасилалда чІвана анкьго чи:
цо Унсоколоса, цо ЧІиркъатІаса ва щуго Генуса. Гьединго чІваразда гьоркьое ккана
Генуса лъабго сон барай яс, чІвай-хъвеялъул би тІада бугевлъун ккола Унсоколо
росдал бетІер ГІабдулмажидил МухІамад.

Мухъалъул аслияб экономика бараб буго — росдал магІишаталда. мухъалда буго 4
ПКЗ, 4 колхоз, 5 совхоз ва ччугІил магІишат.



https://av.wikipedia.org/wiki/%D0%A3%D0%BD%D0%BA%D1%8A%D0%BE_%D0%B0%D1%85%D0%BB%D0%B0%D1%82%D3%80

ГӀарабазул, таджиказул, индиялъул тӀиб гӀелмуялдалъун унти чӀезабизе ва дару
хӀалтӀизабиялъе руго жиндирго хаслъаби. Гьез тӀабигӀаталъул ункъго батӀияб хӀал:
гьава, лъим, цӀа ва ракь хал гьабун гьелда релълъинарула инсанасул чорхолъ
рукӀунел тӀабигӀатал (хӀалал). Аварагас абуна: Аллагьас инсанасул чорхолъ лъун
буго ункъго жо: лъим, хӀарщ, цӀа ва гьури. Гьелда релълъун инсанасул чорхолъги
руго ункъго ахлатӀал (материя) жубаял.

Гьал ункъалго ахлатӀал щивав чиясулъ батӀа-батӀаго рукӀуна, ай киналго цадахъ
гурел, щивасулъ цо хилтӀ – жубай букӀуна. Гьездалъун буго инсанасул чорхол
унтиги, гьелда рекъон гьабула гьесие даруги. Гьел ахлатӀазул кинаб чорхолъ
цӀикӀкӀун батаниги, гьелда рекъон букӀуна инсанасул мизадж (натура,
темперамент). Инсанасулъ гьел тӀабигӀиял темпераментал ращадго ккун рукӀунаро,
цоясулъ бухӀи цӀикӀкӀуна, цоясулъ цӀорой биччи ва бакъвайгун цадахъ цӀикӀкӀуна.
Гьединлъидал гӀалимзабаца бихьизабулеб буго щуго батӀияб тӀабигӀат-хасият
(темперамент).

Гьелда рекъон гьабула унтарасе даруги. Щибаб чӀахӀ-хералъул, кванил
нигӀматазулги букӀуна жиндиего хасаб тӀабигӀат. Гьеб тӀабигӀаталъул халги гьабун
дару малъизе лъазе ккола тохтурасда. Масала: чорхолъ бухӀи цӀикӀкӀарав чиясе
кьезе ккола цӀорораб тӀабигӀат бугел дараби, гӀаксалда бегьуларо, гьелъ
къаркъала дагьабги бухӀизабула ва унти цӀикӀкӀинабула, ай гӀаксалда гьабула.
Риччел ва цӀороялдалъун ккараб унтуе бухӀараб ва бакъвараб тӀабигӀат бугеб дару,
чӀахӀ-хер ва пихъ кьола гьелда релълъун.



https://av.wikipedia.org/wiki/%D0%A2%D1%83%D1%80%D0%BA%D0%B5%D1%8F

Ту́рция яги Ту́ркия (тур. Türkiye), официалияб куцалда Турциялъул Жумгьурият
(тур. Türkiye Cumhuriyeti) — аслияб куцалда Къиблаябгун-БакътІерхьул Азияялда,
ва цо-цо бутІа (гІага-шагарго 3 % ракьалъул, 20 % халкъалъул) —
Къиблаябгун-Бакъбаккул Европаялда бугеб пачалихъ. ГІуцІана 1923 соналъ
ТІоцебесеб дунялалъул рагъда ГІусманиязул империя къун хадуб ва гьеб бикьиялъул
хІасилалда, ва турк миллаталъул гІадамаз гІумру гьабун ругел ракьал хасаб
турказул миллияб пачалихъалде сверизабун хадуб. 2015 соналда жаниб халкъалъул
къадар бахунеб буго 77 695 904 чиясде, ракь — 783 562 км². Дунялалда гьелъ ккола
18-еб бакІ халкъалъул къадаралъул рахъалъ ва лъебералда налъабилеб бакІ
ракьалъул рахъалъ. Пачалихъалъулаб майІ — турк.

Турция ккола динамикияб куцалда цебетІолеб экономикаялъул къайи-матахІ гьабулеб
индустриалияб пачалихъ. Бича-хисиялъул бажари буголъиялъул баршалъиялде (БББ)
данде ккун халкъалъул цо чиясе ГІЖП-лъул къадар бахуна 19 6100 долларалде
лъагІалида жаниб (2014). 2014 соналда БББ-ялъул рахъалъ Турциялъул ГІЖП бахана
1508 млрд долларалде.

Улкаялъул ракьазул цІикІкІунисеб бутІа ккола Анатолиялъул бащадаб
чІинкІиллъиялде ва Эрменистаналъул мугІрузул тІалъиялде[прим 1], дагьаб —
Балканалъул бащадаб чІинкІиллъиялде ЧІегІер ва Ракьдагьоркьосеб ралъадазда
гьоркьоб. Турциялъ гІурхъи цо гьарула бакъбаккудасан Гуржиялъулгун,
Эрменистаналъулгун, Азарбижаналъулугн[прим 2] ва Ираналъулгун; къиблаялдехун —
ГІиракъалъулугн ва Сириялъулугун; бакътІерхьудахун — Грециялъулгун ва
Болгариялъулгун. Улкаялъул рагІалда буго ункъго ралъад: ЧІегІер,
Ракьдагьоркьосеб, Эгей ва Мармар ралъадал.

2000 соналъ Турциялъул Жумгьурияталъе щвана Евроцолъиялъул
гІахьалчи-пачалихълъун лъугьине кандидат-пачалихъалъул официалияб статус. Турция
ккола НАТО-ялъул гІахьалчи-пачалихъ 1952 соналдаса бахъун.

Шаблон:Балканалъул бащадаб чІинкІтллъиялъул пачалихъал Шаблон:Ракьдагьоркьосеб
ралъдал рагІалда ругел пачалихъал Шаблон:ЧІегІер ралъдал рагІалда ругел
пачалихъал Шаблон:НАТО Цитированиялъул гъалатӀ: Для существующих тегов <ref>
группы «прим» не найдено соответствующего тега <references group="прим"/> или
пропущен закрывающий тег </ref>



https://av.wikipedia.org/wiki/%D0%A1%D0%B0%D0%BB%D0%BC%D0%B0%D0%BD_%D0%B8%D0%B1%D0%BD_%D0%93I%D0%B0%D0%B1%D0%B4%D1%83%D0%BB_%D0%93I%D0%B0%D0%B7%D0%B8%D0%B7_%D0%90%D0%BB%D1%8C_%D0%A1%D0%B0%D0%B3I%D1%83%D0%B4

Салман ибн ГIабдул ГIазиз Аль СагІуд (гӀар. الأمير سلمان بن عبد العزيز آل
سعود‎‎; гь. 31 Декабралъ 1935 соналъул, Ар-Рияд) — СагІудиязул ГІарабиялъул хан,
кІиябго хІарамалъул хъулухъчи ва Ал СагІудазул наслоялъул бетIер. Ханасул
ханбакIалде вачIана 2015 соналъул 23 январалъ жиндирго вац, хан ГIабдуллагь хун
хадуб.

Салман — ккола СагӀудиязул ГӀарабиялъул тIоцевесев хан ГІабдул ГІазиз ибн
ГІабдуррахІман Ал СагІудил вас, гьев вукIана Фагьд ханасул бищун божарав
гIакълочилъун. ХанбакIалде вачIишалда цебе гьев вукIана тущман нахъе чIвалеб
министерлъун (2011—2015) ва Ар-Рияд провинциялъул гъубернатIорлъун (1963—2011).

Гьавуна 1935 соналъул 31 декабралъ Ар-Риядалда, СагIудил хъизамалда 25-ев
лъимерлъун, ХІасса бинт АхІмад Ал Судайрие. Байбихьул лъай гьесие щвана ибну
СагIудица жиндирго лъималазе бан букІараб Ар-Риядалъул ханзабазул школалда.
Салманица тІалаб гьабуна динияб ва дунявияб гІелмаби.

Салманил 18 сон букІараб мехалъ, гьесул эмен, хан ГIабдул ГIазизица, 1953
соналъул март моцІалда гьев вихьизавуна жиндирго вакиллъун ва Ар-Риядалъул
амирлъун.

1963 соналъул февралалда Салман тІамула Ар-Рияд провинциялъул амирлъун. Гьес
гьеб хъулухъалда бана 48 сон, 1963-са байбихьун 2011-елде щвезегІан. Амир
хІисабалда, гьес гІемераб хІалтІи гьабуна, гьоркьохъеб шагьаралдаса Ар-Рияд
кІудияб мегаполисалде сверизабизе. Гьес гІемераб кІвар кьуна туристал ва
инвесторал пачалихъалде цІаялъе.

2011 соналъул ноябралда амир Салман тІамана тущманасдаса цІуниялъул министрасул
хъулухъалде. Гьеб хъулухъалда гьес хисана жиндирго хварав вац, СултІан. Салман
гьединго гъорлъе лъугьана Миллияб хІинкъибукІунгутІиялъул шураялде.

Жиндирго вац Наиф ибн ГІабдул ГІазиз хун хадуб, 2012 соналъул июналда амир
Салман тІамана СагІудиязул ГІарабиялъул ирсилав амирлъун, ва гьединго
премьер-министрасул наиблъунги.

2015 соналъул 23 январалъ, жиндирго вац, хан ГІабдуллагь хун хадуб, Салман
вачІана СагІудиязул ГІарабиялъул ханлъун ва КІиябго хІарамалъул хъулухъчилъун.

Живго хІукмуялде вачІиналъул хІурматалда Салманица кІиго моцІил харж бикьана
пачалихъиял хъулухъчагІазе, пенсионеразе ва цІалдохъабазе, тІаса лъугьун тана
500 азарго жамгІиял ишазухъ жанир ккарал ва 133 азарго долларалде бахараб
магъалоялги.



https://av.wikipedia.org/wiki/%D0%A1%D0%B0%D0%B3%D0%86%D1%83%D0%B4%D0%B8%D1%8F%D0%BB%D1%8A%D1%83%D0%BB_%D1%85%D0%B0%D0%BD%D0%B7%D0%B0%D0%B1%D0%B0%D0%B7%D1%83%D0%BB_%D1%81%D0%B8%D1%8F%D1%85%D0%86

СагІудиязул ГІарабиялъул Къирал ккола пачалихъалъул ва СагІудиязул ханлъиялъул
Рукъалъул бетІерлъун. СагІудиязул ГІарабиялъул тІоцевесев ханлъун вукІана Нажд
ва ХІижазалъул хан ГІабдул-ГІазиз ибн СагІуд; киналго хадур ккун рачІарал
ханзаби ккола гьесул лъималлъун. СагІудиязул ГІарабиялъул аслияб къануналда
рекъон сагІудиязул тахбакІиде рахине изну буго гІицІго ГІабдул ГІазизил
лъималазе ва лъималазул лъималазе, амма тартиб бачн гьабун гьечІо. 1986
соналдасан байбихьун сагІудиязул ханасул тІокІцІар буго КІиябго хІарамалъул
хъулухъчи абураб.



https://av.wikipedia.org/wiki/%D0%A0%D1%83%D1%82%D1%83%D0%BB%D0%B0%D0%BB

Газалал ялъуни Рутулал , ай гьанже гIурус мацIалъ асар гьабун цо-цояз рутулалин
абулеб миллат. Аваразулгун кидаго лъикIал бухьенал рукIарана газалазул. Газалаз
аслияб къагIидаялъ гIумру гьабулеб буго Дагъистан жумхIурияталъул Газал (Рутул)
районалда. Гьенир гьезул къадар бащдалдаса цIикIун (60%), ай 11 азарго чи вуго.
Жеги Ахтиб районалда цо Хинав абураб росуги буго. Азарбижаналъул Нуха (Шеки)
районалда анцIгогIанасеб росулъги тIиритIун руго. Къадар Нуха районалда
газалазул 12-13 азаргоялде бахунин чIван-къотIун абизе кIола. НекIо аваразул
КахIиб районалда газалазул жеги цо росу (Хирсаб) буго.



https://av.wikipedia.org/wiki/%D0%A0%D0%B0%D1%81%D1%83%D0%BB_%D0%A5%D3%80%D0%B0%D0%BC%D0%B7%D0%B0%D1%82%D0%BE%D0%B2

ХӀамза́тил Расу́л яги Расу́л ХӀамза́тов (гьавуна 1923 соналъул 8 сентябралъ -
хвана 2003 соналъул 3 ноябралъ) - ккола магӀарулазул шагӀир, Дагъистаналъул
АССРалъул Халкъияв шагӀир (1959), публицист ва сиясатчи. 1944 соналдаса нахъе
ВКП(б)-ялъул член.

Дагъистаниязулги турказулги маданиялгун адабиял бухьеназул буго кӀудияб ва
бечедаб тарих. Гьезул байбихьи уна хӀатта анцӀила лъабабилеб гӀасруялде
щвезегӀан. БатӀи-батӀияб къисмат букӀана гьезул: цин загӀиплъун, цинги
камиллъун, амма, сундухъго балагьичӀого, гьел кидаго церетӀолел рукӀана. Жакъа
гьел бухьенал рахана цӀияб даражаялде, цӀилъана гьезул хӀасилги хасиятги ва
гьениб кӀудияб, аслияб бутӀа лъугьана ХӀамзатил Расулил адабияб
хӀаракатчилъиялъ.

Араб гӀасруялъул 50-абилел соназда байбихьана магӀарул шагӀирасул бухьенал
Турциягун. Гьел соназда Расул вукӀана Дагъистаналъул хъвадарухъабазда гьоркьоса
Турциялде щварав тӀоцевесев шагӀир. Хадуб гьев гӀемер ана гьеб улкаялде
батӀи-батӀиял къокъабазда цадахъги живго хасаб сапаралъги.

Турциялда Расулил рукӀарал гӀемерал гьудулзабазда, лъале-хъвалезда гьоркьоб
хасаб бакӀ кколаан гьеб улкаялъул машгьурал хъвадарухъабаз: Назим ХӀикметица,
ГӀазиз Несиница, Яшар Кемалица, Демирташ Жейхуница ва цогидазги. Гьел ва гьел
гурел цогидалги турк миллияб адабияталъулги култураялъулги вакилзабазда лъикӀ
лъалаан Расул, ракӀ-ракӀалъ загьир гьабулаан гьесдехун букӀараб жидерго
гьоркьоблъи, кӀудияб къимат кьолаан гьев машгьурав магӀаруласул напсалъеги
гьесул хасаб гьунаралъеги. Гьелъие мисаллъун гьанир рачине бегьула хъвадарухъан
ва жамгӀияв хӀаракатчи, турк адабияталъул классик Яшар Кемалица Расулида абурал
гьал хадусел рагӀаби:

ХӀамзатил Расулил асарал турк мацӀалда басмаялда рахъи хутӀулароан тӀахьал
цӀалулез, адабият бокьулез, критиказ гьезда тӀасан жидерго пикру загьир
гьабичӀого. Гьезул рецензиябиги макъалабиги зама-заманалда раккулаан газетаздаги
журналаздаги. Хасго кӀудияб кӀвар кьуна турказул цӀалулез «Дир Дагъистан»
тӀехьалъе. Щай гурелъул гьениб авторасул адабияб гьунар рагьиялда цадахъ
турказда бихьизабуна Дагъистаналъул гӀажаибаб дунялги, гьелъул гӀадамалги,
нексияб тарихги, бечедаб култураги ва гь. ц. Адабияталъул гӀалимчӀужу Зарема
Казбековалъ абухъего, гьеб тӀехь лъугьана турказе «Дагъистаналъул
географиялдасанги тарихалдасанги бищунго лъикӀаб цӀалул тӀехьлъун».



https://av.wikipedia.org/wiki/%D0%9E%D1%80%D1%85%D0%B0%D0%BD_%D0%86

Орха́н I Гъази́, Урхан (гІусм. أورخان غازي‎ — Orhân Gâzî, тур. Orhan Gazi,
Birinci Orhan; 1288—1359) — ГІусманиязул тухумалдаса ТІадегІанаб ГІусманияб
пачалихъалъул Улубей[прим 1], гІусманиязул империялъул кIиабизев цевехъан, 1326
соналдаса 1359 соналде щвезегIан хIукмуялда вукIарав. Орханица хIукму гьабулеб
заманаялъ гIуцIцIана гIемерал шартаIал, гьитиIинаб букIараб гІусманияз кверщел
гьабулеб ракь гучаб пачалихъалде сверизабиялъе. 1327 соналъ кьабана тIоцебесеб
гІусманиязул гIисинаб гIарац (акче), власть османов в Анатолиялда гІусманиязул
кверщел гьаби лъалебго гучлъана, пачалихъияб гIуцIцIи ритIухълъана, гьединго
армия букIаралдаса гIемерго гучлъана. Гьединго Орханица тIоразаруна осуществил
первые турецкие завоевания в Европаялда тIоцересел ракьазда кверщел гьаби.

Цитированиялъул гъалатӀ: Для существующих тегов <ref> группы «прим» не найдено
соответствующего тега <references group="прим"/> или пропущен закрывающий тег
</ref>



https://av.wikipedia.org/wiki/%D0%9C%D1%83%D1%85%D3%80%D0%B0%D0%BC%D0%B0%D0%B4_%D0%9A%D1%8A%D0%B5%D0%B1%D0%B5%D0%B4%D0%BE%D0%B2

Дир талихӀ ккана- цадахъ вукӀана чанго нухалъ Турциялде, Шамалде щварав
«Кавказалъул гьумер» абураб журналалъул бетӀерав редактор Сабир НурмухӀамадов.
Гьес гӀезегӀан хӀаракат бахъана шагьаралъул балъголъаби дие рагьизе. Щвана
тарихиял бакӀазде. РакӀалде кколаан дунялалъулго халкъазул вакилзаби Стамбулалде
данделъун ратилилан. Гьениб рагӀизе рес букӀана бокьараб мацӀ: гӀараб, ингилис,
гӀурус, узбек, чачан… Гьай-гьай, нилъерго магӀарул мацӀалда гаргадулелги
дандчӀвазе хӀасрат букӀана. Гьелъухъ балагьун гӀадин чанго сагӀаталъги хутӀана.



https://av.wikipedia.org/wiki/%D0%9C%D1%83%D1%85%D0%86%D0%B0%D0%BC%D0%BC%D0%B0%D0%B4_%D0%90%D0%BB-%D0%93%D0%86%D0%B0%D1%80%D0%B8%D1%84%D0%B8

ГӀабдурахӀманил МухІаммад Ал-ГІарифи (гӀар. محمد العريفي‎‎) (гьавуна 1970
соналъул 15 июлалъ) - исламалъул дагӀватчи ва шаргӀияб гӀелмуялъул устар.
Гьединго гьев вуго СагӀуд Ханасул ЖамигӀалъул профессор ва СагӀудиялъул
ралъдалгун-рагъул къуваталъул Фагьд Ханасул академиялъул мажгиталъул имам.
ГӀалимчи Ибн Базихъ цӀаларав вуго.

2015 соналъул 15 маялда Ал-ГІарифил Фейсбукалда бугеб гьумералъ бакӀарана 16
миллион лайк, ва гьединго Твиттералда 11.9 миллион чияс подписка гьабун буго
гьесухъе. Гьединлъидал, гьесул аккаунт уна гӀаламалдаго 100 бищун машгьурал
аккаунтазда гьоркьоб ва гьелъ тӀоцебесеб бакӀ ккола Гьоркьохъеб Бакъбаккул
аккаунтазда гьоркьоб.

Шаблон:BLP unsourced section In July 2013, Al-Arefe was arrested by the Saudi
authoritiesШаблон:Clarify for what is believedШаблон:By whom to be an
interrogation on the basis of his political, moral, and religious positions
regarding the coup d'état in Egypt. It was speculatedШаблон:By whom that the
arrest was in response to a complaint filed by the Egyptian Ministry of Foreign
Affairs to its Saudi counterpart. The complaint claimed that Al-Arefe was
intervening in Egyptian domestic affairs.Шаблон:Verify-inline Before his
release, he signed a pledge not to interfere in Egyptian affairs and was
released afterwards but placed under house arrest. He was also banned from
traveling to Doha, where he was scheduled to deliver a religious lecture there.
The Saudi authorities never announced the reason behind Al-Arefe's arrest.

In June 2013, an article in the British newspaper The Independent said "He has
in the past accused Shias of being responsible for kidnapping, cooking and
skinning children before placing their remains outside the family home for their
parents to find."

His official web site said he rejects "right-wing media allegations that he may
have contributed to the radicalization of three British born Muslims seen in a
recently released video by ISIS." It quotes him as saying "I have a positive
working relationship with many government institutions around the world
including Saudi Arabia where I am a member of an academic body specializing in
discrediting terrorist ideology. My position vis-à-vis ISIS is very clear as I
am vehemently opposed to the brutal methods employed by many of their fighters
and categorically condemn their extremism. I have personally published a number
of academic works highlighting the numerous fallacies in their pernicious and
divisive ideology."

A June 2013 article in The Independent said that the Al Khoei Foundation, "a
leading mainstream Muslim group" of Shiites in the UK, expressed concern about
"divisive and sectarian personalities" after his arrival there, noting the prior
ban from entering Switzerland and saying he has frequently preached against
"evil Shiites". In March 2014, he was banned by the Home Office from returning
to Britain after a series of sermons in Cardiff, Birmingham and London. A Home
Office spokesperson said: "We can confirm Mohammad Al-Arefe has been excluded
from the United Kingdom. The Government makes no apologies for refusing people
access to the UK if we believe they represent a threat to our society. Coming
here is a privilege that we refuse to extend to those who seek to subvert our
shared values."



https://av.wikipedia.org/wiki/%D0%9C%D0%B0%D1%85%D0%86%D0%B0%D1%87%D1%85%D1%8A%D0%B0%D0%BB%D0%B0_%28%D0%B0%D1%8D%D1%80%D0%BE%D0%BF%D0%BE%D1%80%D1%82%29

Уйташ аэропорт яги МахІачхъала аэропорт ккола Советияб Союзалъул кІицІулго
бахІарчи Амет-Хан СултІанил цІаралда бугеб — Дагъистаналъул аслияб ва
халкъаздагьоркьосеб аэропортлъун.

Аэропорт буго Каспийскалдаса 4,5 км. рикІкІад ва МахІачхъалаялдаса 16,2
рикІкІад.

Уйташ аэродром — ккола тІоцебесеб классалъул, ай цІакъго цебетІечІеб
аэропортлъун. Гьенир гІодор чІезе бегьула самолётал Ил-76, Ту-154, Boeing 737)
гьединго гьездаса тІадагьал ва гІиссинал самолеталги киналниги тайпаби
вертолетазулги. ГІадамал роржине гурого гьеб хІалтІизабула ФСБялъул ва МВДялъул
гьаваялъул хъулухъал тІоразаризеги.

2011 соналде щвезегІан, аэропорталда чІей гьабураблъун букІана «Дагъистаналъул
гьавамухъал» абураб компаниялъ. Гьанжейин абуни гьениб чІей гьабун буго
«РусЛайн» абулеб, Россиялда ва гьеб бахун къватІибе гІемерал сапарал гьабулеб
компаниялъ.



https://av.wikipedia.org/wiki/%D0%9C%D0%B0%D0%B3I%D0%BB%D0%B8%D0%B1

Мухъалъул марказ Хьаргаби росдадаса 12 км жанубгун-бакътІерхьул рахъалдехун
ккола.

2010 соналъ гьабураб халкъазул хъвай-хъвагІаялда рекъон, росулъ гІумру гьабулев
вукІана 2923 чияс. Цоккураб миллаталъул магІарул росу.

БоцIуе базе бугеб рагIи-хер магIладерица цIунулеб букIун буготIахазда ва
гьорохъ. Гьелдалъун гIемерал цIаял кколел рукIун руго. ХIукму гьабун буго
“хъилаб” абулеб бакIалда цIунизе гьеб рагIи-хер. Гьеб букIун буго малиги чIван
рахине кколеб бакIалда. Гьелдасан бачIарабилан абула росдада цIарги-МагIлиб
абун. Гьеб цIар росдада рекIинеан Куделдерица магIладерида “ Кулал” абун абулеб
букIун буго. Бекьулеб букIун буго ролъ, бугIа, гьохъ, луч ва гонег. Гьелъие
нугIлъун руго гьаб сагIатги росдал къотIнахъ ругел лал тIамулел, гьоцIабаз
рачунел рукIарал чIахIиял ганчIил махрабаз. ЦIоросаролъ ва багIаргьоло бекьизе
ругьунлъаралдасан тIубанго культураби рекьи тIубанго рехун тун буго. Хьихьулеб
букIун буго гIи, боцIи. ЦIакъго захIмат баччун гIезарун руго ахал. Бищунго кIвар
кьун гIезабулеб букIун буго цIибил, хадубин абуни пурчIун бугел пихъал. ЛъикIго
бижулеб букIун буго цIоросаролъ. Гьелдалъун магIладерида гьитIинаб чачан-инанги
абулеб букIун буго. Бищунго магIладириеги магIлалги рокьулел чагIи рукIун руго
хьергеб. Щаялего П. Каримовас чIунтараб росу хьергедерие кумекалъе СалтIа
сверухълиялдаса гIадамал рачIанилан абураб бакIалда магIладерил цIар рехсон
гьечIо. (Шамилил штабалда “ Церехун” газета I7 январь I989 с) гьеле гьенир
унго-унго хьергебдерие хIалае ратарал ккола магIлал. Гьикъе хьергебдерил
хутIаразда. Цоги мисал: хъахIазул аскар хьагабиреги кIанцIун бахъараб гIемераб
бечелъи гьез цIунун букIун буго солдерил кьода жаниб. Гьезухъа гьеб бахъун буго
магIладерица ва МагIлибеги баччун щибго течIого хьергебдерие нахъ бусинабун
буго, I9I9аб сон 22 сентябрь. ГIадат букIун буго БецIкъварилъухъе нух къачIазе
росаби рахъинарулеб. Хьергеб рачIине нух къачIазе рачIине ругеб цебехун къоялъ
МагIлиб гIакIа ахIулеб букIун буго “ нухтIе хьергеб рачIине рагIула гьезие
гьоболлъи гьабизе къачIай. Гьел пихъ кваназе ахазукье раче”-ян. Гьедин абулебги
букIун буго. Хьергеб МагIлиреги, магIлал хьаргабиреги гьоболлъухъ хьвадулел
рукIун руго. Гьабулеб букIун буго квана-гьекъей хасго тIоритIулел руIкун руго
спорталъулал къецал, гамачI рехи вагугар. Гьанже гьудуллъи киналго росабазул
щулияб буго.

Шамил имам ккун хадуб, Жифрисалде аманатхIисабалда къадру къимат бугел
магIарулазул чанго чи вачун вуго. Гьезда гьоркьов МагIлиса генху абурав чиги
вукIун вуго. (Историялда хъван буго Инхо Хавала абурав чи абун). Гьеб тIехь
МагIладерил росу бакьулъан буго чабхил кIкIал. Гьеб кIкIал букIун гьечIо. Гьенир
букIун буго ахал ва хурзал. КIкIал бакьулъ букIана кIудияб цIулакьодул гъветI.
Гьелда абулаан хIайидал икил гъветIабун. ГьедигIан кIудияб цIулакьодул гъветI
кибниги бижун батиларин абуни гьереси ккеларо. Росого берцин гьабун букIараб
гьеб бухIизе цIулал чIоло 1930 абулел соназ къотIун буго. Дарада рагIала
букIараб кутакаб рохь къотIаралдасан дагь-дагь ккун ихал рачIун руго гьез бачун
чабахги бачIун буго. Шамилил болъ гIезегIанго магIлал рукIун руго ахIул гохIда
ккараб рагъулъ бахIарчиго вагъарав ХIажидада абулев чиясул гурони цар нахъе
хутIун гьечIо ревалюция ккезегIан росулъ букIана 6 мажгит ва цо мадрасаги. Гьел
къан рукIана 1930 аб соназ. БатIи-батIиял соназ хIеж борхизе Меккаялде ун вуго
МагIлиса 35 гIанасев чи. Цояв нахъ вусун вачIунаго унтиги чIван хун вуго ва
Стамбулалда гIагарлъухъ вукъун вуго. 1905 соналъ букIараб гIурусазулги
япониялъулги рагъулъ гIахьаллъи гьабун буго лъабго чияс: Сайпулагьил ХIасаница,
Гъамбулатил Хажил МухIамаца ва КъурахIмал Мусаца. Гьел гъая гьечIого нахъ русун
руго. ТIоцебесеб дунялалъул рагъулъ( МагIарулаз гьелда австриялъул рагъилан
абулаан) магIладерил I4 чияс гIахьаллъи гьабун буго. Гьел рукIун руго Тунзиса
МуртазагIали абулев царасул армиялъул афицер-камандирлъун вукIарав. Гьезул
цо-цоял нахъ русун гбечIо. Рагъулъ бихьизабураб гьунаразе гIоло гьел рагъазулъ
МагIлиса ХIажиясул ГIумар абулев МагIлисесе махул орден кьун буго. Рагъулъ ХIахI
МухIамадил лъикIав гьалмагъ вукIун вуго МагIлиса Муртазал вас МухIамад.
Ревалюциязул соназ цониги магIлисес гIолохъанаб советияб власталде данде
бахъулеб букIараб цониги армиялда яги къукъаялда гьоркьоб гIахьаллъи гьабун
буго. Гьединго цониги магIлиса чияс советияб власталде данде рагъизе гIадамалги
ахIун гьезул къукъаги гIунцIун гьечIо.



https://av.wikipedia.org/wiki/%D0%94%D1%8E%D0%BC%D0%B5%D0%B7%D0%B8%D0%BB,_%D0%96%D0%BE%D1%80%D0%B6

Жорж Эдмон Дюмези́л (Georges Edmond Dumézil; 4 марталъ 1898 Париж Франциялъул
республика — 11 октябралъ 1986 Париж Франциялъул республика) — францяилъул
мифолог ва филолог-компаративист, лъабго функциялъул теориязул автор (балагье
гъоркьегIан).

Гьев гьавуна франгазул армиялъул капитанасул хъизаналда. Жорж гьавураб мехалъ,
гьесул эмен вукIана колониалиял аскаразда хъулухъ гьабулев Тунисалда.

Кавказалъул мацІазда тIад хIалтIарал къватIиса пачалихъазул гIалимзабазул кьерда
мустахIикъаб бакI ккола машгьурав франгав гIалимчи-филолог, фольклорист Жорж
Дюмезилицаги (1898–1986). Амма Кавказалде вачIун гуреб гьес гьел мацIазул
гIелмияб цIех-рех гьабураб. ГIалимчияс жиндирго гIумруялъул цIикIкIарасеб заман
бана Турциялда ва гьенире гочарал Кавказалъул мугьажирзабаздасан лъазаруна
гьезул мацIалги, гIадаталги, кIалзул гьунарги, хъвана гьезул хIакъалъулъ
гIелмиял хIалтIабиги.

ТIоцебесеб нухалъ Жорж Дюмезил Турциялде вачIана Турциялъул тIоцевесев президент
Мустапа Кемал Ататюркил гьариялда рекъон. ГIолохъанаб турк пачалихъалъул
президентасе къваригIун букIана жидерго университетазул цоялда диназул
тарихалъул дарсал кьезе. Гьелъул мурадги букIана жамагIаталда жаниб диналъул
асар загIип гьаби. Гьединлъидал гьесда лъикIаблъун бихьана Истамбул
университеталда цIи рагьараб кафедраялъул бетIералда цо франгав гIалимчи тезе.
Жорж Дюмезилица Истамбул университеталда гьеб хъулухъ билълъинабуна 1926
соналдаса 1931 соналде щвезегIан.

1930 соналда Дюмезил байбихьана Кавказалъул мацIал лъазаризе. Байбихьуда гьес
рагIа-ракьанде щун лъазабуна эрмени мацI, хадуб гIалимчияс хIукму гьабуна
диаспораялда ругел асатиназдаса гьезул рахьдал мацI, ай гьинд-европаялъул
батIияб мацIлъун жиб кколеб асатин мацI лъазабизе. Амма, Шималияб Кавказалъул
диаспораялда гIемерал мацIал рукIин лъараб мехалъ, Дюмезил, асатин мацІги тун,
батIиял мацIаздехун машгъуллъана.

ТIоцебесеб иргаялда гуржи, хадуб убих мацIал лъазаруна машгьурав гIалимчияс.
Гьелдаса хадуб, лъабго Кавказ мацIалъул группаялдаса (картвел, абхаз-адиг ва
нах-дагъистан) батIи-батIиял мацIазул цIех-рех гьабулаго, системаяб къагIидаялда
жиндирго хIалтIаби рилълълъинаруна.

Адиг мацIалъул гIаркьеллъун кколеб кабардин мацІ гIалимчияс лъазабуна Айдемир
Ашкинидаса, шапсуг мацI – ХIусейн Шеми Тюмеридаса, убих –Тевпик Эсенчидаса.

1927 ва 1937 соназда гьоркьоб Дюмезилил кIиабилеб гIелмияб мурад букIана
Кавказалъул мацIал дандеккураб цо грамматикияб хIалтIи хъвазе. Гьелъие гIоло
гьес байбихьана тIахьаздасан лъазаризе цере жинда лъаларел рукIарал цогидал
Кавказалъул мацIалги: бацби, гІанди, агъул, рутул, удин, арчи, цIахур. 30-абилел
соназде гьев гIалимчиясда лъалаан 25 Кавказалъул мацІ.

1934 соналда Дюмезил тIадвуссана Франсиялде, амма Бакъбаккулал маданиятазул
институталъул кавказологиялъул отделениялда гьесие хIалтIи кьечIо. ГIалимчиясул
хIалтIабиги цIиял рагьиялги цогидал кавказоведазе рекIее гIечIо. Профессионал
хIисабалда къого соналъ рехун гьес тана кавказология.

Шарашидзе вукIана, Франциялъул кавказологиялъул кIудияв авторитет хIисабалда,
Дюмезилил ирсилавлъун. Санаца, жиндирго мугIалим киниги, Турциялда ругел
кавказалъулазул росабазда гIелмиял цIех-рехал гьаруна гьесги. Гьедин, чанго
соналъ Турциялда ругел Гюней, Эсадия ва Султания абурал магIарул росабалъги
хIалтIун, гьес 1980 соналда Парижалда басмаялда бахъана «МагIарул мацIалъул
грамматика» («Grammaire de la langue Avar») абураб монография.



https://av.wikipedia.org/wiki/%D0%93I%D1%83%D0%BC%D0%B0%D1%80-%D1%85I%D0%B0%D0%B6%D0%B8_%D0%97%D0%B8%D1%8F%D0%B2%D1%83%D0%B4%D0%B8%D0%BD_%D0%94%D0%B0%D0%B3%D1%8A%D0%B8%D1%81%D1%82%D0%B0%D0%BD%D0%B8

ГIумар-хIажи Зиявудин Дагъистани (1849 Дагъистан - 1921 Истамбул) - гІалимчи,
вагІзачи, хъвадарухъан ва накъшубандияв шайих.

ГIумар-хIажи гьавуна 1849 соналда Дагъистаналда Миякьоб росулъ. Гьесул эмен
ГIаду (Ал-ХIажи-ГIабдуллагь-ад-Дагъистани-ал-Авари) вукIана кIудияв,
Дагъистаналда, МагIарухъ машгьурав гIалимчи. Эбелалда цIар букIана ПатIимат.
Гьезул хъизамалда букIана микьго лъимер, ГIумар вукIана гьезда гьоркьоса
анкьабилевлъун.

ГIараб гIелмуялъул хIакъалъулъ тIоцересел баянал ГIумарие щвана Дагъистаналда,
жиндирго инсудаса. Гьелдаса хадуб гьев цIалана росдал мадрасаялда акъадия абураб
гIелмияб даражаялде щвезегIан, хадуб Аваристаналъул батIи-батIиял росабалъ
гIалимзабазда цеве. Масала, ГIумар-хIажие дарасал кьурал мугIалимзабазда
гьоркьов вукIана ЧIикIаса ХIанзахIажияв абурав машгьурав гIалимчиги.

Гьев ккола жинца бечедаб гIелмиябгун адабияб ирс нахъе тарав гIажаибав
инсанлъун. ГIумар-хIажи машгьурав вуго Турциялда, Мисриялда ва цогидалги
бусурман улка-ракьазда. Гьев гIалимчиясул гIумруялъги гIелмияб хIаракаталъги
цIакъ ритIухъ гьарула академик Ю.И. Крачковскиясул гьал рагIаби:

Амма жиндирго инсул ватIаналда, Дагъистаналда ГIумар-хIажил цIарги гIелмуги
нахъа заманалдаги цIакъ дагьал гIадамазда гурони лъалароан. Октябралъул инкъилаб
ккелелде цебе ГIумар-хIажил диниял хIалтIабиги шигIриял асаралги рахъулаан
Турциялдаго гIадин Дагъистаналдаги, ва гьел гIатIидго тIиритIун рукIана
халкъалда гьоркьор. Гьесул «КIудияб мавлид», «МугIжизат анбия», «МигIраж
ан-наби», «Къасидадт ал-ажир», «Къисас анбия» гIадал диниял асарал лъаларев чи
магIарулазда гьоркьов къанагIатги вукIинчIо ва гьанжеги гьечIо.

Совет хIукуматалъул заманалда ГIумар-хIажил гIумруги бечедаб ирсги букIана «тIад
ракь хъван тун» ва кинабго гьабуна гьев жиндирго халкъалда кIочон тезавизе.
Квералъ хъварал мавлидазул тексталги гIумруялъул хIакъалъулъ цо чанго мукъсанаб
хIужжаги гурони гьесул хIакъалъулъ тIокIаб щибниги лъалеб жо букIинчIо
магIарулазда.

Амма XX гІасруялъул ахиралда ккарал хиса-басияз рес кьуна ГIумар-хIажил асарал
басмаялда рахъизе гуребги, гьесул адабияб ирсалъул гIелмияб цIех-рех гьабизе
байбихьизеги, гьесул цIар кIодо гьабизеги.

XIX гІасруялъул 60-абилел соназул ахиралда ГIумар-хIажи гочана Турциялде ва
гьенив, Шамил имамасул вас ГъазимухIамадил нухмалъиялда гъоркь Дагъистаналъул
мугьажирзабазул полкалъул кьеразда гъорлъ гIахьаллъи гьабула ГІурус-турк рагъулъ
(1877–1878).

Рагъдаса хадув гьев вачIана Истамбулалде ва гьенив лъугьуна накъшбанди
тIарикъаталъул халиди абураб жамагIаталъул кIудияв шайих Гюмюшханаялдаса АхIмад
Зиявудин-апандил муридлъун. Гьев муршидас кьураб буго магIаруласе Зиявудин
абураб цIарги.

Истамбулалда ПатІма СултІан мажгиталда аскIоб букIараб мадрасаялда
ГIумар-хIажица цIалана тапсирги, хIадисги, усул-пуругІги ва мантІикъ гIелмуги.
Гьелъул хIасилалда гьев вахана тасавуп (супизм) гIелмуялъул тIадегIанаб
даражаялде. Гьеб даражаялде вахарав гьесие шайих АхIмад Зиявудиница ижазаги
кьуна.

1879-1880 соназда ГIумархIажи Зиявудиница Эдирне шагьаралда 14 полкалъул
муптиясул хъулухъ гьабула. 1880 соналда, гIусманиязул падишагьасул амруялда
рекъон, гьев аскаралъул хъулухъалдаса нахъе вачуна ва Истамбулалъул мударрислъун
тIамула.

1906 соналда ГIумар-хIажи тIамуна Текирдагъ абураб шагьаралъул къадилъун ва
гьениб гьес бана кIиго сон. Гьелдаса хадув гьев вачIана Истамбулалде.

ГIусманиязул цIияб конституция лъазабураб мехалъ (1908), ГIумар-хIажица хъвана
«ХIадис-и АрбагІин пи ХIукъукъис-СалатІин» абураб падишагьасул хIукъукъ (право)
цIунараб тIехь. Гьеб сабаблъун, цIияб гIолохъантурказул хIукуматалъ, тамихI
хIисабалда, гьев витIана Мадинаялде. Гьениб гьес бана анкьго моцI.

Мадинаялда ГІумар-хIажил лъай-хъвай ккола гьеб мехалъ гьениве вачIарав
Мисриялъул (Египеталъул) бетIер Хидив ГIабас ХІилми-пашалгун. ХІилми-пашаца
гIалимчи ахIула Мисриялде. ГIумар-хIажица гьеб ахIи къабул гьабула ва
«Мунтазагь» абураб кIалгIаялда хъизангун цадахъ рештIуна. Гьениб гьес гьабула
имамлъиги мударислъиги. Мисриялда гIага-шагарго ГIумар-хIажица бана анцIго сон.

1914 соналда ГIумар-хIажи жиндирго хъизангун цадахъ тIадвуссана Истамбулалде.
Гьеб мехалъ хола накъшубанди тIарикъаталъул шайих, халидия жамагIаталъул
цевехъан ИсмагIил Нажати-апанди. Гьесул бакIалда Гумушханаялдасесул муридзабазда
гьоркьоса тола бищунго лъикI тасавуп гIелму лъалев, гьунар тIокIав ГIумар-хIажи
Зиявудин. Истамбулалда ГIумар-хIажица байбихьула муридзабазе шаригIаталъулги
тасавупалъулги дарсал кьезе. Гьеб ишалда вукIаго, гьев тIамула «Мадраса-т-ул
мутахIасис» абураб мадраясалъул мударрислъунги. Гьениб гьес байбихьула кьезе
хIадис ва мазгьаб гIелмабазул дарсал.

ГIумар-хIажи вукIана кIудияв гIалимчи. Гьесда лъалаан магІарул, гІараб, лъарагІ,
парс, турк, гІурус мацІалги. ГIолохъанаб заманалдаго, Дагъистаналда цIалулеб
мехалъ, гьес анлъго моцIида жаниб рекIехъе лъазабуна хирияб [[Къуръан. Гьелдаго
цадахъ ГIумар-хIажица, цогияздаса тIокIаб даражаялда, рекIехъе лъазабуна хIадис
гIелмуги. Хасияталъулги тIабигIаталъулги рахъалъ ГIумар-хIажи вукIана тархъанаб,
лъиданиги бачIеб пикруялъул, бахIарчияб гIамал-хасияталъул инсан. Жиндирго
пикру, ахIвал-хIал загьир гьабизе, хIакъаб жо бицине гьев хIинкъулароан, хIатта
живго падишагьасдасагицин.

ГІусманиязул империя биххун унел соназда, турказул ахирав султIан МехIмед VI
(ВахIидуддин) вачIуна ГIумар-хIажихъе мадрасалде ва гьесда гьарула империялъул
шайхул-исламасул хъулухъ тIаде босеян. Гьелъие шайихас кьола гьадинаб жаваб:

ГIумар-хIажи Зиявудин хвана 1921 соналъул 18 ноябралда рузман сордоялъ. Гьев
вукъана Истамбулалда Сулеймания мажгиталъул азбаралда, султIан Сулейманил
агьлуялъул хабалазда.

ТIадехун абухъего, ГIумар-хIажица нахъе тана гIараб ва турк мацІазда хъвараб
бечедаб гIелмуги рахьдал мацIалда хъварал пасихIал, магIна гъваридал, ислам
диналде халкъалъул ракI буссинабулел мавлидалги туркабиги. Гьеб къиматаб
ирсалъул сурат цебечIезабизе кумек гьабула гIалимчиясул гIелмиялгун адабиял
хIалтIабазул гьаб сияхIалъ:



https://av.wikipedia.org/wiki/%D0%93%D3%80%D0%B8%D1%81%D0%B0_%D0%B0%D0%B2%D0%B0%D1%80%D0%B0%D0%B3

Ма́рьямил вас ГІиса Ал-Маси́хІ (гӀар. عيسى ابن مريم‎‎ — Марямил вас ГІиса) —
жиндир Исламалда жаниб цІакъ адаб-хІурмат гьабулев авараг (наби). ЦІияб
Заветалда рехсолев Иисус Христосгун цого чи ккола. Къуръаналда жанив масихІ
(мессия), Ибн Марьям (Марьямиял вас), ГІабдуллагь (Аллагьасул лагъ) абурал
цІараздалъун 25 нухалъ рехсон вуго гьев. ТІадегІанав Аллагьас гьесие гьадинал
цІарал кьолел руго: расулюллагь (Аллагьасул расул), салихІ (ритІухъав), калима
([Аллагьасул] рагӀи), къавлул хӀакъ (хӀакаб рагӀи) ва цогидал.

ГӀиса авараг витӀун вукӀана бану исраилалъухъ Таврат (Тора) тасдикъ гьабун цӀияб
Мукъадасаб тӀехь — Инжил (Евангелие) босун. ГӀиса вуго Аллагьасул авараг, илчи
(расул) ва цӀияб къануналъе кьучӀ лъурав чи.

ГӀисал гӀажаибаб гьавиялъул Къуръаналда цӀакъ мухӀканго бицун буго. Малаикас
лъазабула Марьямида, Аллагьасул рагӀиялдалъун, жинца караматал жал гьаризе
кӀолев вас гьавизе вукӀи. Къуръаналда ГӀиса авараг Адамида релъизавун вуго,
щайгурелъул гьел кӀиялго рукӀана Аллагьас эмен гьечӀого гьарурал.

Гьавун хадуб ГӀисаца абула жиндирго эбелалда, Аллагьас дуе гӀакъуба бигьа
гьабулеб бугин аскӀоб бугеб гъотӀода чамастак бижизабун ва ицц баккизабун.
ГӀисаца сихӀтун йикӀеян абула эбелалда, гӀадамал гьелда гьикъа-бакъи гьабизе
лъугӀараб мехалъ. ГӀадамаз гъибат-бугьтан гьабизе байбихьараб мехалъ, лъимералъ
абула, жив Аллагьасул авараг вугин. Гьеб букӀана гьесул тӀоцебесаб карамат.
Ягьудал уна румазул бетӀерасухъе Марьям эмен гьечӀого вас гьавиялъ чӀваеян
гьарун. Гьеб сабаблъун Марьям васги вачун Мисралда лъутизе ккун йикӀана. ГӀисае
анцӀилакӀиго цон тӀубараб мехалъ гьел Ягьудиялда нахъруссун рачӀуна ва
Назареталда чӀчӀола (Насир).

Бану Ираилалъ ГӀиса авараглъун къабул гьавичӀо, тӀадежоялъе, гьел гьесда данде
рахъана ва гьев чӀвазе хӀукму гьабуна. Ягьудиял ун руго Румалъул кесарихъ, гьез
абун буго гьесда, ГӀисае нужер хӀукумат бокьун гьечӀин букӀизе ва гьев
Ягьудиялда жиндирго ханлъи гӀуцӀизехъин вугин. Гьезул мацӀалдаги божун, гьес
ГӀиса кквезеги ккун, таслиб гьабун, чӀвазе буюрухъ кьун буго. Гьеб гьесул амру
тӀубазе цо ягьудиязул къокъа яргъилалгун уна ГӀисахъе. ЦӀар арав тарихчи ва
къуръаналъул тафсирчи Ибн Касирица Ибн ГӀаббасил рагӀабаздаса хъвала буго:

Цогидал аварагаздасанги цІикІкІун хъван буго Къуръаналда ГІиса аварагасул
хІакъалъулъ. 25 нухалъ рехсон буго гьениб гьесул цІар. Биценалда рекъон,
«Марьям»-абураб сура мугьажираца Эфиопиялъул негусасда цебе цӀалула букӀун буго
христианлъиялъулги МухӀаммад аварагас гьабулеб дагӀваталъулги ругел релъенлъаби
рихьизарун.

Къуръаналъ цо лъабго аллагь вугин - живго Аллагьги, ГӀисаги гьесул эбел Марьямги
- абулеб Троицаялъул идеяби нахъчӀвала. Къуръаналъ чӀезабула, ГӀиса кинавнги
аллагь гьечӀин ва Аллагьасул вас гьечӀин, гьев вугилан, киналго гӀадамал гӀадин,
цохӀого-цо вугев Аллагьасул лагъ.



https://av.wikipedia.org/wiki/%D0%93%D0%86%D0%B8%D1%81%D0%B0_%D0%B0%D0%B2%D0%B0%D1%80%D0%B0%D0%B3

Ма́рьямил вас ГІиса Ал-Маси́хІ (гӀар. عيسى ابن مريم‎‎ — Марямил вас ГІиса) —
жиндир Исламалда жаниб цІакъ адаб-хІурмат гьабулев авараг (наби). ЦІияб
Заветалда рехсолев Иисус Христосгун цого чи ккола. Къуръаналда жанив масихІ
(мессия), Ибн Марьям (Марьямиял вас), ГІабдуллагь (Аллагьасул лагъ) абурал
цІараздалъун 25 нухалъ рехсон вуго гьев. ТІадегІанав Аллагьас гьесие гьадинал
цІарал кьолел руго: расулюллагь (Аллагьасул расул), салихІ (ритІухъав), калима
([Аллагьасул] рагӀи), къавлул хӀакъ (хӀакаб рагӀи) ва цогидал.

ГӀиса авараг витӀун вукӀана бану исраилалъухъ Таврат (Тора) тасдикъ гьабун цӀияб
Мукъадасаб тӀехь — Инжил (Евангелие) босун. ГӀиса вуго Аллагьасул авараг, илчи
(расул) ва цӀияб къануналъе кьучӀ лъурав чи.

ГӀисал гӀажаибаб гьавиялъул Къуръаналда цӀакъ мухӀканго бицун буго. Малаикас
лъазабула Марьямида, Аллагьасул рагӀиялдалъун, жинца караматал жал гьаризе
кӀолев вас гьавизе вукӀи. Къуръаналда ГӀиса авараг Адамида релъизавун вуго,
щайгурелъул гьел кӀиялго рукӀана Аллагьас эмен гьечӀого гьарурал.

Гьавун хадуб ГӀисаца абула жиндирго эбелалда, Аллагьас дуе гӀакъуба бигьа
гьабулеб бугин аскӀоб бугеб гъотӀода чамастак бижизабун ва ицц баккизабун.
ГӀисаца сихӀтун йикӀеян абула эбелалда, гӀадамал гьелда гьикъа-бакъи гьабизе
лъугӀараб мехалъ. ГӀадамаз гъибат-бугьтан гьабизе байбихьараб мехалъ, лъимералъ
абула, жив Аллагьасул авараг вугин. Гьеб букӀана гьесул тӀоцебесаб карамат.
Ягьудал уна румазул бетӀерасухъе Марьям эмен гьечӀого вас гьавиялъ чӀваеян
гьарун. Гьеб сабаблъун Марьям васги вачун Мисралда лъутизе ккун йикӀана. ГӀисае
анцӀилакӀиго цон тӀубараб мехалъ гьел Ягьудиялда нахъруссун рачӀуна ва
Назареталда чӀчӀола (Насир).

Бану Ираилалъ ГӀиса авараглъун къабул гьавичӀо, тӀадежоялъе, гьел гьесда данде
рахъана ва гьев чӀвазе хӀукму гьабуна. Ягьудиял ун руго Румалъул кесарихъ, гьез
абун буго гьесда, ГӀисае нужер хӀукумат бокьун гьечӀин букӀизе ва гьев
Ягьудиялда жиндирго ханлъи гӀуцӀизехъин вугин. Гьезул мацӀалдаги божун, гьес
ГӀиса кквезеги ккун, таслиб гьабун, чӀвазе буюрухъ кьун буго. Гьеб гьесул амру
тӀубазе цо ягьудиязул къокъа яргъилалгун уна ГӀисахъе. ЦӀар арав тарихчи ва
къуръаналъул тафсирчи Ибн Касирица Ибн ГӀаббасил рагӀабаздаса хъвала буго:

Цогидал аварагаздасанги цІикІкІун хъван буго Къуръаналда ГІиса аварагасул
хІакъалъулъ. 25 нухалъ рехсон буго гьениб гьесул цІар. Биценалда рекъон,
«Марьям»-абураб сура мугьажираца Эфиопиялъул негусасда цебе цӀалула букӀун буго
христианлъиялъулги МухӀаммад аварагас гьабулеб дагӀваталъулги ругел релъенлъаби
рихьизарун.

Къуръаналъ цо лъабго аллагь вугин - живго Аллагьги, ГӀисаги гьесул эбел Марьямги
- абулеб Троицаялъул идеяби нахъчӀвала. Къуръаналъ чӀезабула, ГӀиса кинавнги
аллагь гьечӀин ва Аллагьасул вас гьечӀин, гьев вугилан, киналго гӀадамал гӀадин,
цохӀого-цо вугев Аллагьасул лагъ.



https://av.wikipedia.org/wiki/%D0%93%D0%86%D0%B8%D1%81%D0%B0

Ма́рьямил вас ГІиса Ал-Маси́хІ (гӀар. عيسى ابن مريم‎‎ — Марямил вас ГІиса) —
жиндир Исламалда жаниб цІакъ адаб-хІурмат гьабулев авараг (наби). ЦІияб
Заветалда рехсолев Иисус Христосгун цого чи ккола. Къуръаналда жанив масихІ
(мессия), Ибн Марьям (Марьямиял вас), ГІабдуллагь (Аллагьасул лагъ) абурал
цІараздалъун 25 нухалъ рехсон вуго гьев. ТІадегІанав Аллагьас гьесие гьадинал
цІарал кьолел руго: расулюллагь (Аллагьасул расул), салихІ (ритІухъав), калима
([Аллагьасул] рагӀи), къавлул хӀакъ (хӀакаб рагӀи) ва цогидал.

ГӀиса авараг витӀун вукӀана бану исраилалъухъ Таврат (Тора) тасдикъ гьабун цӀияб
Мукъадасаб тӀехь — Инжил (Евангелие) босун. ГӀиса вуго Аллагьасул авараг, илчи
(расул) ва цӀияб къануналъе кьучӀ лъурав чи.

ГӀисал гӀажаибаб гьавиялъул Къуръаналда цӀакъ мухӀканго бицун буго. Малаикас
лъазабула Марьямида, Аллагьасул рагӀиялдалъун, жинца караматал жал гьаризе
кӀолев вас гьавизе вукӀи. Къуръаналда ГӀиса авараг Адамида релъизавун вуго,
щайгурелъул гьел кӀиялго рукӀана Аллагьас эмен гьечӀого гьарурал.

Гьавун хадуб ГӀисаца абула жиндирго эбелалда, Аллагьас дуе гӀакъуба бигьа
гьабулеб бугин аскӀоб бугеб гъотӀода чамастак бижизабун ва ицц баккизабун.
ГӀисаца сихӀтун йикӀеян абула эбелалда, гӀадамал гьелда гьикъа-бакъи гьабизе
лъугӀараб мехалъ. ГӀадамаз гъибат-бугьтан гьабизе байбихьараб мехалъ, лъимералъ
абула, жив Аллагьасул авараг вугин. Гьеб букӀана гьесул тӀоцебесаб карамат.
Ягьудал уна румазул бетӀерасухъе Марьям эмен гьечӀого вас гьавиялъ чӀваеян
гьарун. Гьеб сабаблъун Марьям васги вачун Мисралда лъутизе ккун йикӀана. ГӀисае
анцӀилакӀиго цон тӀубараб мехалъ гьел Ягьудиялда нахъруссун рачӀуна ва
Назареталда чӀчӀола (Насир).

Бану Ираилалъ ГӀиса авараглъун къабул гьавичӀо, тӀадежоялъе, гьел гьесда данде
рахъана ва гьев чӀвазе хӀукму гьабуна. Ягьудиял ун руго Румалъул кесарихъ, гьез
абун буго гьесда, ГӀисае нужер хӀукумат бокьун гьечӀин букӀизе ва гьев
Ягьудиялда жиндирго ханлъи гӀуцӀизехъин вугин. Гьезул мацӀалдаги божун, гьес
ГӀиса кквезеги ккун, таслиб гьабун, чӀвазе буюрухъ кьун буго. Гьеб гьесул амру
тӀубазе цо ягьудиязул къокъа яргъилалгун уна ГӀисахъе. ЦӀар арав тарихчи ва
къуръаналъул тафсирчи Ибн Касирица Ибн ГӀаббасил рагӀабаздаса хъвала буго:

Цогидал аварагаздасанги цІикІкІун хъван буго Къуръаналда ГІиса аварагасул
хІакъалъулъ. 25 нухалъ рехсон буго гьениб гьесул цІар. Биценалда рекъон,
«Марьям»-абураб сура мугьажираца Эфиопиялъул негусасда цебе цӀалула букӀун буго
христианлъиялъулги МухӀаммад аварагас гьабулеб дагӀваталъулги ругел релъенлъаби
рихьизарун.

Къуръаналъ цо лъабго аллагь вугин - живго Аллагьги, ГӀисаги гьесул эбел Марьямги
- абулеб Троицаялъул идеяби нахъчӀвала. Къуръаналъ чӀезабула, ГӀиса кинавнги
аллагь гьечӀин ва Аллагьасул вас гьечӀин, гьев вугилан, киналго гӀадамал гӀадин,
цохӀого-цо вугев Аллагьасул лагъ.



https://av.wikipedia.org/wiki/%D0%93%D0%86%D0%B8%D0%B4%D0%B0%D0%BB%D1%8A%D1%83%D0%BB_%D0%BA%D0%B0%D0%BA

ГІидалъул как (гӀар. صلاة العيد‎‎‎ — байрамалъул как) — ккола бусурбабаз Къурбан
ва Къал биччан гІидаз балеб как, жибги машгьураб ал-гІидайн абун (гӀар.
عيدين‎‎). ГІидалъул как балеб кІиго байрам буго исламалда:

Исламалъул мазгьаабазда бан гІидалъул как бай букІуна суннатаблъун яги
тІадаблъун. ХІанафияз гІидалъул как бай важиблъун (тІадаблъун) рикІкІуна[прим.
1]. Маликил ва шафигІил мазгьабазда гІидалъул как ккола суннату-муаккадалъун,
ай, гьабизе цІакъго лъикІаблъун, амма хІанбалил мазгьабалда — фарзлъун.

ГІидалъул как балеб замана байбихьула, бакъ баккаралдаса 30 минут араб мехалда.
Гьеб ккола зухІадул какил заман. ГІидалъул какил заман лъугІула къалъул какил
заман щварабго.



https://av.wikipedia.org/wiki/%D0%93%D0%86%D0%B0%D0%B1%D0%B4%D1%83%D0%BB%D0%BB%D0%B0%D0%B3%D1%8C_%D0%B8%D0%B1%D0%BD_%D0%93%D0%86%D0%B0%D0%B1%D0%B4%D1%83%D0%BB_%D0%9C%D1%83%D1%82%D0%86%D1%82%D0%86%D0%B0%D0%BB%D0%B8%D0%B1

ГІабдулла́х ибн ГІабд аль-МутІтІа́либ аль-Курайши́й (гӀар. عبدالله بن عبد
المطلب‎‎; 545(0545), Макка — 570, Мадина) — МухІаммад аварагасул эмен ва ГІабдул
МутІтІалибил вас.

ГІабдуллагь вукIана ГІабдул МутІтІалибие кутакалда вокьулев васлъун. Гьев гьедун
вукIана, жиндие 10 вас гьавуни цояв къурбаналъе гьавизе вугоян. Цо чанго
соналдасан, васал кIудиял гIедал гьесда ракIалда щола жиндицаго кьун букIараб
къотIи. Гьев анцIасулго кинав вас къурбаналъе хъвезе вугеван можоро рехидал,
гьеб ккола ГІабдулллагьиде. Къурайшиязул гIакълуялда нахъ вилълъун ГІабдул
МутІтІалиб нахъ вуссуна жиндицаго гьабун букIараб къотIиялдаса ва жиндирго
васасул бакIалда гьес къурбаналъе хъола 100 варани.

Цогиязда данде ккун ГІабдуллагь батIа вахъулев вукIана гIажаибаб
берцинлъиялдалъун, лъикIаб, берцинаб тIабигIаталдалъун. Гьединлъидал гIемерисел
руччабаз нахъе чIвазе вукIинчIо гьев ригьинги босун вачIун вукIаравани.. 569
соналъ Абдуллагьица ячана цIар рагIарай яс Амина бинт Вагьб ва гьел кIиязего
гьавуна хирияв МухІаммад авараг . Кинго вас гьавилалдего ГІабдуллагь хвана.

Холеб мехалда ГІабдуллагь ибн ГІабдул МутІтІалибил букIана 25 сон. ТарихчагIазул
баяназда рекъон, ГІабдуллагь вахъун вукIан бича-хисиялъе Шамалдехун, гьенивеги
щвечIого нухда захIматго унтун, Мажинаялде щвараб мехалъ хвана гьев.Цоги
баяназда рекъон ГІабдуллагь холеб мехалъ аварагасул букIанин хъвалеб буго 2
моцI.



https://av.wikipedia.org/wiki/%D0%91%D0%B8%D0%BB%D0%BA%D0%B0%D0%BD_%D1%80%D0%B0%D0%B9%D0%BE%D0%BD

Билкан район (падар. Balakən rayon) — Азарбижаналъул бакътIерхьул рахъалда бугеб
район. Алазан гIурул мекъаб рахъалда буго гьеб. БакътIерхьулеб рахъалда буго
некIого аваразул букIараб Лагадухъ район.

Район буго КIудияб Кавказалъул мицIиралда бакъдал рахъалда гIунтIун.
БакътIерхьул рахъалда гьелъул буго Хъизихъ хIукумат. Бакъбаккул рахъалда
Закатала мухъ. Бакъдал рахъалда буго Алазан гIор, ва хьунал рахъалда Газалгун
ЛъаратIа мухъал.

Районалда аслияб къагIидаялда гIумру гьабула магIарулаз (78%). Жеги гьаниб
гIумру гьабулел миллатазда гьоркьор руго падарал (азарбижанал - суннаял) (18%)
ва хъазахъал-бусурбал (инхилал) (3%).



https://av.wikipedia.org/wiki/%D0%90%D1%85%D0%86%D1%83%D0%BB%D0%B3%D0%BE%D1%85%D0%86

АхІулгохІ — Дагъистаналъул Унсоколо мухъалда бугеб мегІер, Кавказалъул рагъул
аслиял къеркьеяздаса цо къеркьей жинда тІад ккараб.

Шамилил щулалъилъун букІараб гьеб гІохІалда тІад, Кавказалъул рагъда
1817—1864,Шамилил бетІерлъиялда гъоркь мугІрузул халкъаз, 1839 соналъул 13
июналдасан бахъун 22 августалде щвезегІан, къвакІун чІун рагъ бачана генерал
Граббел бетІерлъиялда гъоркь букІараб пачаясул аскаразда данде. ГІицІго 22
августалъ, кутакалда хІалуцараб ва вахІшияб къеркьеялдаса хадуб гІурус аскараз
бахъана АхІулгохІ, амма гьеб мухъалда аскІоса гІебеде жеги чанго къоялъ халат
бахъарал къеркьеял рукІана. Шамилги муридзабиги гьениса рахъун Чачанистаналдехун
ана.



https://av.wikipedia.org/wiki/%D0%90%D0%BB-%D0%91%D0%B0%D1%80%D1%80%D1%83

ТIадегIанав Аллагь ккола кинабниги махлукъаталъе жинца лъикIлъи ва пайда
гьабулевлъун. Лагъги вукIуна жинца лъикIлъи гьабулевлъун, гьес халкъалъе
гьабулеб лъикIлъиялъул къадаралда, хасго жиндирго эбел-инсуе, мугIалимасе,
шайихасе. ХIадисалда бицунеб буго: Муса авараг (гI.с.) БетIергьан Аллагьгун
кIалъарав мехалъ, гьесда цо чи вихьанила гIаршалъул хIобода аскIов вахъунги
чIун. Гьес Аллагьасда цIеханила: «Я Дир БетIергьан ! Сундалъун гьав чи гьаб
даражалде вахарав?» – абун. Аллагьас абунила: «Гьев вукIана Дица Дирго
лагъзадире кьурал нигIматал сабаблъун цонигиясдехун жинца хIасад гьабуларевлъун.
Гьединго гьев вукIана жиндирго эбелинсуе лъикIавлъун»? – абун. Гьаб ккола лагъас
лъикIлъи гьаби. Амма Аллагьас Жиндирго халкъалъе гьабулеб лъикIлъийин абуни,
гьелъул бицун рагIалде бахъунаро.



https://av.wikipedia.org/wiki/Indonesia_AirAsia_%D0%BA%D0%BE%D0%BC%D0%BF%D0%B0%D0%BD%D0%B8%D1%8F%D0%BB%D1%8A%D1%83%D0%BB_8501_%D1%80%D0%B5%D0%B9%D1%81

Indonesia AirAsia 8501 рейс — Indonesia AirAsia enav авиакомпаниялъул низамалда
гьабулеб, Сурабая—Сингапур маршруталъул гІадамал раччулеб рейс. 2014 соналъул 28
декабралъул шамат сордояъ гьеб рейс гьабулеб букІараб самолет Airbus A320-216
тІагІана Джуанда аэропорталдаса боржаралдаса хадуб. Гьелда тІад рукІана 155
рекІаравги 7 экипажалъулавги.

Самолет къватІибе бахъана Джуанда аэропорталдаса 5:35 бакІалъул заманалда
(UTC+7) ва гьеб рещтІине кколаан 8:30 SST (UTC+8). БакІалъул заманалда рекъон
07:24 (SST) самолеталъулгун бухьен тІагІана. Гьеб заманаялда гьеб букІана Ява
ралъадалда тІад Калимантаналдаги Яваялдаги гьоркьоб.

Airbus A320-216 заводалъул номер 3648 гъоркь, тІоцебесеб роржин гьабуна 2008
соналъул 25 сентябралъ ва заводалъ хІалбихьиял гьарулебгІанаб заманаялъ гьеб
букІана хъвай-хъвагІаялъул номер F-WWBZ гъоркь. Гьелъул кІиябго къватІибехунисеб
турбовентиляториял двигателал рукІана CFM International CFM56-5B6/3 моделалъул,
ва салоналъул пассажирал жанире унеб къадар — 180 бакІ эконом-классалъул
(конфигурация Y180). 2008 соналъул 16 октябралда авиалайнер лъугьана
индонезиялъул авиакомпаниялде Indonesia AirAsia enav, цІияб хъвай-хъвагІаялдаса
хадуб — PK-AXC номерги щвана.. Кинабниги самолёталъ гьабураб хІалтІи бахана 23
азарго сагІтиде ва 13,6 азарго къотІел «боржин-гІодобчІей».

Самолёталъ роржен гьабизе кколеб букІана Сурабая — Сингапур — Семаранг —
Сингапур — Сурабая маршруталда. Щибаб этапалъул рейсазда данде кколел номерал
рукІана AMQ8501, AMQ663, AMQ662 ва AMQ8502. 8501 рейс боржине кколаан планалда
рекъон Джуанда аэропорталдаса (Сурабая) 27 декабралъул къаси сагІат 22:20 UTC,
ва рещтІине кколаан 28 декабралъул къаси сагІат 00:30 UTC Чанги аэропорталда
(Сингапур). Къаси сагІат 22:35 UTC (05:35 бакІалъул заманалда рекъон), ай
расписаниялдаса 15 минуталъ кватІун, 155 пассажиргун (138 чІахІиял, 16 гІиссинал
ва 1 лъимер) ва 7 экипажгун, къватІибе бахъана 8501 рейс Джуанда аэропорталъул
10 чІолоялдаса, цинги квегІиса свериги гьабун гьелъ ккуна 329° курс, Ява
ралъдалъехун балагьун.

СагІат 22:54 самолёт бахана 320 рорженалъул уровеналде (9,8 км) ва дагьабго
свери гьабуна квегІисехун, 319° курсги ккун. Цинги 10 минуталдасан цоги нухалъ
квегІисехун свери гьабуна, гьелъул хІасилалда курс хисана 310°. 23:12 (06:12
бакІалъул заман) экипажалъ бухьен гьабуна Джакартаялда бугеб гьаваялъул
багъа-бачариялъул бетІерлъи гьабулеб централъулгун ва бицана пиригун бугеб
чвахун цІадалдаса лъутун сверун унаго рорженалъул маршруталдаса квегІисехун
сверараллъи. Гьединго гьез изну тІалаб гьабуна 380 рорженалъул уровеналде (11,6
км) рахине изну. самолеталъулгун ахирисеб радиохурхен букІана сагІат 23:16 минут
араб мехалда. СагІат 23:18 UTC (06:18 бакІалъул заман) 8501 рейс тІагІана
индонезиялъул гьаваялъул багъа-бачариялъул бетІерлъи гьабулеб хъулухъалъул
радиолокаторазул экраналдаса, ва 23:24 итнут араб мехалда экипажалъулгун
тІубанго бухьен тІагІана. Flightradar24 сайталъул баяназда рекъон, 8501 рейс
гьеб заманалда букІана Ява ралъдада тІад 320 рорженалъул уровеналда, кутакалда
гучаб пиригун чвахун цІад бугеб бакІалдас аскІоб. Самолеталдасан ракьалде
къварилъи ккеялъул кинабгІаги сигнал бачІинчІо.

Баяназда рекъон, 28 декабрь 2014 соналъул щвезегІан самолет бугеб бакІ яги
гьелъул хутІелал ругеб бакІ чІезабун гьечІо.



https://av.wikipedia.org/wiki/Avar_ma%C3%B0h

МагӀарул мацӀ ялъуни Авар мацӀ буго, Шималияб Кавказалда, Дагъистаналада гӀумру
гьабун ругел 800 азарго ва ЦӀоралда гIумру гьабун ругел - 130 азаргогӀан чиясул
мацӀ. Гьеб буго иберо-кавказияб мацӀ. Цебе заманаялда магӀарул мацӀ букӀун буго
магӀарухъ гӀумру гьабун ругел гьитӀинал тухумазул ва тайпабазул... жидедого
гьоркьоб бо (аскар) бакӀарараб мехалъ бицунеб цо мацӀ. Гьединлъидал гьелде
абулеб букӀана "болмацӀин" яги "бомацӀин" - абун.

Авар мацІ тIобитIун буго, Дагъистаналда, Азарбижаналъу шималияб рахъалда,
Грузиялъул шималиябгун-бакъбаккул рахъалда ва Турциялда гIумру гьабун ругел
магІарулазда гьоркьоб. Россиялда магIарул мацIалда кIалъалезул къадар ахуна —
715 297 чиясде (2010). Гьеб рикIкIеналда гъорлъе рачун руго гІандигун-цез
мацІазда кІалъалел цо чанго росабазул гІадамалги, жодоца кІиабилеб мацІлъун
магІарул мацІ хІалтІизабулеб букІиналъ. Рахьдал мацI бицунеб гIадин магIарул
мацI бицунезул къадар бахуна гIага-шагарго — 703 азар. чиясде (2010).

Гьел гьаракьаздасан байбихьулел цӀаразул предметал, яги гьезул суратал цере ран,
мугӀалимзабаз цӀалдохъабазда малъула битӀун фонемаби рахъизе, лафзал абизе.
ЦӀаразул магӀнаги къосинчӀого, гьел абизеги лъараб мехалъ, рачӀуна гьел
гьаракьазда «форма» ретӀиналде, ай хӀарпаздалъун рихьизариялде. ГӀурус
алфавиталда буго 32 хӀарп. Авар мацӀалъул буго 72 фонема. ЦӀакъго лъикӀ букӀуна
щибаб фонемаялъе цохӀо гӀаламаталдасан гӀуцӀараб гьаркьил халипа – хӀарп бугони.
Амма гьанжесеб нилъер алфавит гӀуцӀараб буго кириллицаялъул кьучӀалда. Гьелдаса
къватӀире раккизе жакъа нилъер рес гьечӀо. Гьединлъидал щибаб фонемаялъе цо
гӀаламаталъул хӀарп бахъизе рес гьечӀолъиялъ тӀамун руго кӀи-кӀи гӀаламатаздасан
13 хасаб хӀарп гӀуцӀизе: гъ, гь, гӀ; къ, кь, кӀ; лъ, тӀ, хъ, хь, хӀ, цӀ, чӀ.
Гьедин авар алфавиталда гӀун буго 44 хӀарп.

КӀирекъарал хӀарпаздалъун рихьизарулелъул, геминатал /къан рахъулел/ алфавиталде
росун гьечӀо. Гьале гьел: кк, кӀкӀ, лълъ /лӀ/, сс, хх, цц, цӀцӀ, чч, чӀчӀ. Гьел
гурелги, руго «в»-ялъул кумекалдалъун рихьизарулел лабиалиял /кӀутӀби
цӀутӀизарун рахъулел/ фонемаби: гв, гъв, гьв, дв, зв, кв, къв, кьв, кӀв, лъв,
св, тв, тӀв, хьв, хъв, хв, цӀв, чв, чӀв, кӀкӀв, чӀчӀв, ккв, ххв.

ХӀисаб гьабеха мугӀалимасда цере чӀарал захӀматал суалазул: алфавиталда ругелги
гьечӀелги гьелгуниял хасал фонемаби битӀун цӀализеги хъвазеги цӀалдохъаби ругьун
гьаризе ккеялъул. Гьезда гьоркьор руго лъабгоги /ккв/, ункъоги /лълъ/, щугоги
/чӀчӀв/ гӀаламатаздасан данде гьарурал хӀарпал. Гьел цӀализеги хъвазеги ругьун
гьаризе бигьалъула алфавиталде босараб 13 хасаб хӀарп хехго ва ургъичӀого битӀун
абизе лъазабун бугони. Гьеб буго шагьаразул школазда бищунго захӀматаб суал.
ЗахӀмалъаби дандчӀвала цо гӀурус хӀарпалъул кьучӀалда гӀуцӀараб авар мацӀалъул
лъаб-лъаб хӀарп букӀиналдалъун /гъ, гь, гӀ; къ, кь, кӀ; хъ, хь, хӀ/. ЛъикӀго
ракӀалдасан лъазегӀан, цӀалдохъаби къосаруна, гьел цӀалулелъул ва хъвалелъул.
Гъ-ялъул бакӀалда /гь/ абула, /гь/-ялъул бакӀалда /гӀ/ цӀалула. Гьедин къосаруна
цогидазулъги. Гьеб ичӀабго хӀарпалде кьезе ккола аслияб кӀвар.

МагӀарулазул гӀезегӀан чагӀи руго батӀи-батӀиял улкабазда. СССР биххун хадуб
гьезиеги нилъееги рес щвана бухьен кквезе, цоцазухъе гьоболлъухъ ине. Цо-цо
мехалда умумузул гӀадат-гӀамалги мацӀги нилъер гӀадамаздаса камилго цӀунунги
лъазабунги буго гьез. Гьаб заманалда интернеталъ цӀикӀкӀарал ресал кьолел
ругелъул, кӀудияб кумек гьабула гьелъ дунялалъул бокьараб бакӀалда гӀумру гьабун
ругел гӀадамазулгун бухьен гьабизе. Гьелъие санагӀалъи букӀине «вацлъиялъулазе»
бокьун буго, бокьарав чияс лъазабизе букӀине, латин алфавитги кьочӀое босун,
магӀарул алфавит гӀуцӀизе. Гьелъ рес кьезе буго бигьаго, киназдаго бичӀчӀулеб
хӀалалъ магӀарул мацӀалда хъвадаризе. Щайгурелъул Турциялда, гӀарабиязул
улкабазда ва цоги-цоги бакӀазда гӀумру гьабулел нилъер миллатцоязда гӀурус
алфавит лъаларо.

ГӀуцӀаралдаса лъагӀел гурони инчӀониги, гӀисинал, амма ракӀчӀарал галабиги
тӀамулаго цебе унеб буго «Вацлъи». Гьел хӀадур руго жидер кьеразулъе лъугьине
бокьарал къабул гьаризе, рагӀудалъун, малъа-хъваяздалъун кумек гьабизе
бокьаразухъ гӀенеккизе.



https://av.wikipedia.org/wiki/%D0%AD%D0%BC%D0%B8%D0%BD%D0%B5_%D0%AD%D1%80%D0%B4%D0%BE%D0%B3%D1%8A%D0%B0%D0%BD

Эмине Эрдогъан тур. Emine Erdoğan, гь.1955) — Турциялъул 12-ев президент Ражаб
Эрдогъанил лъади.

Гьей гьаюна Сиирталда, щуго лъимер бугеб кІудияб хъизамалда бищун гьитІинайлъун
йикІана. КІудияй гІуна Истамбулалда, цІалана махщелазул Mithat Paşa Akşam
школалда, кинго цІали аххаде бачинчІо. Ражаб Эрдогъание лъадилъун ана 1978
соналъул 4 июлалъ. Эрдогъан рос-чІужуялъул ункъго лъимер буго: васал АхІмет
Бурак ва Нежмеддин Билал, ва ясал Эсра ва Сюмеййе.

2010 соналъул 7 декабралъ Пакистаналъул премьер-министр Юсуп Раза Гиланица Эмине
Эрдогъание кьуна Гьилал-и-Пакистан абураб шапакъат, лъим кІанцІиялъул хІасилалда
зарал ккараб Пакистаналъул халкъалъе кумек гьабизе гьелъ бахъараб жигаралъухъ.
2010 соналъул октябралъ Э.Эрдогъан ана лъим кІанцІун заралал ккарал
Пакистаналъул мухъазде ва гІуцІана зарал ккаразда кверчІвазелъун гІарац
бакІаризе кампания.

2011 срналъул 16 февралалъ Эмине Эрдогъание кьуна Брюсселалда тІобитІараб
церемониялда Кранс Монтана Форум фондалъул приз..



https://av.wikipedia.org/wiki/%D0%A7%D0%B5%D1%87%D0%B5%D0%B2%D0%B8%D1%86%D0%B0

XX гӀасруялъул пиргӀавназул цояв ИстӀалинил буюрухъалдалъун, 1944 соналъул 23
февралалда чачаналги ингушалги Гьоркьохъеб Азиялде гочинариялъул «Чечевица»
абураб операция байбихьана. СССРалъул жанисел ишазул нарком Лаврентий Берияца
жинцаго нухмалъи гьабуна гьеб вахӀшияб тадбиралъе. ЧИАССРалъул 650-азарго чи
хӀалгьабун гъуна Казах ССРалъул ва Киргиз ССРалъул гӀицӀал авлахъазде.
«Спецконтингент» абун цӀарги лъун, къайи баччулеб 180 поездалда, квана-гьекъезе
жоги кьечӀого, тӀубанго лъугӀизаризелъун ватӀаналдаса хъамуна нилъер
мадугьалзаби. ГӀемераб заманаялъ чӀагоязда гьоркьор хутӀулаанила поездалъур
хваразул жаназаби. Поезд лъалхъараб къокъал, къанагӀатал лахӀзатазда жанир
гъоркье рахъизе толел рукӀун руго гьел. Амма рукъизе риччалел рукӀинчӀо. Маххул
нухда аскӀоре рехун тезарулаанила.

Цо-цояз абула Гитлерил рахъалде инчӀого рукӀине гочинарунин халкъалилан.
ЛахӀчӀегӀераб гьереси. 1944 соналда фюрерил рухӀ щокъробе щун букӀана. Чачаналги
ингушалги КӀудияб ВатӀанияб рагъдаги бахӀарчиго рагъана. Чачаназул багьадурасул
хӀакъалъулъ гьадинал рагӀаби руго ЦӀадаса ХӀамзатил: «Азариде гӀунтӀун гӀалхул
бандазе Бидулаб хвел кьурав Ханпаша киса?» - абун. Улкаялъул цойги миллатазулги
рукӀана асиралги хияналъаралги. Би гьекъон гӀорцӀуларев, бетӀер сверарав
ИстӀалинил хӀай букӀана 1944 соналда чачанал, ингушал, балкарал, калмыкал,
карачаевал, Крымалъул татарал, туркал-месхетинал ватӀан тун къватӀире къотӀи.



https://av.wikipedia.org/wiki/%D0%A7%D0%B0%D0%BF%D0%B5%D0%BB-%D0%A5%D0%B8%D0%BB%D0%BB%D0%B0%D0%BB%D0%B4%D0%B0_%D0%BA%D1%8C%D0%B2%D0%B0%D0%B3%D1%8C%D0%B4%D0%B5%D0%B9

Чапел-Хиллалда кьвагьдей — АЦШазул Шималияб Каролина штаталъул Чапел-Хилл
шагьаралда гІагарда бугеб университеталъул цІалдохъабаз гІумру гьабулеб бакІалда
аскІоб, 2015 соналъул 10 февралалъ ккараб тунка-гІуси. ГІайиб гьечІел бусурбаби
чІваялда щаклъи ккарав Крейг Стивен Хикс ккуна штаталъул полициялъ.

Теракталъул къурбаналлъун ккана лъабго бусурманчи (гьездаса кIигоял рукIана
цIалдохъабилъун), кIиго яцги ва цоялъул росги:

2015 соналъул 12 февралалъ америкаялъул штат Шималияб Каролинаялъул тахшагьар
Ролиялда, тIобитIана чIварал рукъи. Жаназадул как бана къалъул какдаса хадуб
Роли шагьаралъул кIудияб мажгиталда. Гьел рукъизе рачIаразул къадар цIикIкIараб
букIиналъ, как базе ккана футболалъул авлахъалда.



https://av.wikipedia.org/wiki/%D0%A5%D1%8A%D0%B0%D1%85%D3%80%D0%B0%D0%B1%D1%80%D0%BE%D1%81%D0%BE%D0%BB%D1%8A%D0%B0_%D0%9C%D0%B0%D1%85%D3%80%D0%BC%D1%83%D0%B4

Файл:Махмуд из Кахабросо.jpg|МахIмудил хIакъикъияб сурат МагӀарулазул гьунар
тӀокӀав шагӀир, литератураялда жаниб жиндир цӀар меседил хӀарпаздалъун хъварав,
МахӀмуд гьавуна, гьанжесеб Унсоколо районалъул, ХъахӀабросолъ. Мискин -
къварилъиялда жанив гӀурав чи вукӀана гьев. Гьесул эмен Анасил МухӀамад вукӀана
рохьоб тӀурччи бухӀун гьеб Хунзахъ базаралда бичизе хьвадулев чи. Жиндир чара -
гьунаралда балагьун МухӀамадица пикру гьабула вас мадрасалде цӀализе кьезе.
МутагӀиллъиялда уна гӀумруялъул чанги сонал шагӀирасул. Цогидал мутагӀилзабазда
цадахъ гьевги щола росулъа росулъе. Амма МахӀмуд вукӀана гьитӀинаб
заманалдасанго цӀакъго кочӀода варав чи, гьев жиндир динияб гӀумруялъ, исламияб
цӀалиялъ, кӀвечӀо ватӀа гьавизе кечӀ ахӀиялдаса. Мадрасаялда цӀалулев вукӀаниги
камулароан гьев кеп - ихтилаталъул мажлисазда. ТӀоцере чидал кучӀдул ахӀулев
вукӀаниги хаду - хадуб живго кучӀдул гьаризе ва гьел ахӀизе лъугьана гӀолохъанав
шагӀир. Абухъе, гьес 14 сон тӀубаралдаса гьаруна кучӀдул.

Муилги МахӀмудидехун балъгояб балай букӀаниги нухал къана гьелъие кьолбол
гӀадамаца. Къо бахъанагӀан цӀикӀкӀун йокьана шагӀирасе жиндир рокьи ккарай. Амма
Муи йикӀана чидал лъади. Рос хварай лъади йикӀана Муи, лъималги рукӀана гьелъул.
Гьей кӀочон телилан росулъа къватӀиве ана МахӀмуд. Щвана гьев ЦӀоралде,
Бакуялде, Тифлисалде. Хадувги гьев ана Карпаталде. Гьеб заманалъ букӀана
тӀоцебесеб дунялалъул рагъ. МахӀмуд гьениве щвана Дагъистаналдаса гьенибе
битӀараб магӀарулазул полкалда цадахъ. Амма, къо бахъанагӀан жеги цӀикӀкӀун
ракӀалде къан гурони, кӀочон течӀо гьесда росулъ тарай йокьулей. Гьеб гуребги
росу - ВатӀаналдаса рикӀкӀад вукӀин захӀмалъана гьесие. Карпаталда вукӀарабшинаб
заманалъ МахӀмуд щибаб минуталъ урхъана росу - авлахъалъухъги, ракӀ - ракӀалъ
хирияй Муихъги.

МахӀмуд чӀван хвана 1919 соналъ. Цо - цо чагӀаца чӀезабулеб буго МахӀмуд чӀванин
гьесул гьоболас. Цогидацаги далил бачулеб буго гьев, МахӀачил тӀадкъай тӀубазе
унаго нухда ХӀоцоса Нажумудинил къокъаялъ чӀезавун, Игьалив туснахъалда вукӀаго
гьебго росулъа Магьдил МухӀамад абурав чияс чӀванилан. Амма кӀиябго рахъ ккурал
чагӀазул рекъон кколеб рахъ МахӀмуд Игьалиса Магьдил вас МухӀамадица чӀванилан
аби буго. МахӀмудица, абизе бегьула, хъванин кучӀдул жеги авар адабияталда
цониги чияс хъвачӀел ва хъвазеги гьечӀел. Кинаб кечӀ гьесул босаниги буго щивав
рокьи ккарасул рекӀелъа бачӀунеб, щивав гӀашикъасул пикру гӀахьал гьабун хъвараб
гӀадаб. Абизе бегьула МахӀмудица церего ккун хъванин щивавго рокьи ккарасул
рекӀел анищал, мурадал, гьесул каранзул хӀалал. Гьедин, жиндир рокьул цебего
хъван батанилан абуна МахӀмудил рахъалъ гьабураб кочӀолъ Расул ХӀамзатовасги,
гьесие кӀудияб къимат кьолаго. Гьелдаги буго шагӀирасул кочӀол къуват,
пасихӀлъи, камиллъи. Гьебги щивав шагӀирасе насибаб жо гуро.



https://av.wikipedia.org/wiki/%D0%A4%D0%B0%D1%82%D0%B8%D1%85%D0%86_(%D0%BC%D1%83%D1%85%D1%8A)

ФатІи́х (тур. Fatih), гьединго Тарихияб центр яги Тарихияб бащдабчІинкІиллъи —
Истамбул илалда гъорлъе унеб мухъ (Турция), Истамбул шагьаралъул бутІа,
КъустІантІиниялъул рукІарал къадазда жанибе кколеб рахъалда жиб данде кколеб.
Мухъалда гІемерал аслиял тарихиял ва маданиял къадру тІокІал бакІал руго,
гьездаса ккола: Айя София, Топкапи кІалгІа султІанасул хІаримгун, Сулеймание ва
СултІанахІмет мажгитал, Хора килиса ва Истамбулалъул археологияб музей. Жакъасеб
Истамбулалда ФатихІ рикІкІуна мискІинаб мухълъун.

КъустІантІиния бахъун хадуб, султІан МехІмед II византиязул Апостолазул килиса
букІараб бакІалда бана шагьаралда тІоцебесеб мажгит - ФатихІ, хадубккун жив
жанив вукъараб.



https://av.wikipedia.org/wiki/%D0%A2%D1%83%D1%80%D1%86%D0%B8%D1%8F%D0%BB%D1%8A%D1%83%D0%BB_%D0%BC%D0%B0%D0%B3%D3%80%D0%B0%D1%80%D1%83%D0%BB%D0%B0%D0%BB

150-200 соналъ цере Туркиялде гочарал магIарулал руго жидерго мацIги цIунун,
нилъеда цIунизе кIолеб гьечIеб маданияталъул цIех-рехги гьабун.

Узухъда, Туркиялъул магIарулал ккола батӀияб пачалихъалъул гӀадамал. Гьезул
гӀемерисезда жидер тарихияб ватӀан – Дагъистан – бихьичӀо. Гьезда ватӀаналъул
хIакъалъулъ лъала умумузул биценаздасан, гьезул рекӀел угьиялдалъун, берзул
магӀуялдалъун. Дагъистан тун батӀияб бакӀ гьез ватӀанлъун рикӀкӀинчӀо.
КъватӀисеб улкаялда гӀумру гьабун рукӀаниги магӀарулаллъун дол гьарула мацӀ
цӀунун букӀиналъ, жидерго тӀабигӀаталъ, чорхолъ бугеб магӀарул рухӀалъ.

ХӀакъикъаталдаги гьеб кканилан абизе бегьула Туркиялде гьабураб сапаралда, - ян
бицана кочӀохъанас. – Гьениб чанго батӀияб миллаталъул (лъарагIал, магIарулал,
даргиял…) дагъистанияз бицунеб букӀана цохIо магӀарул мацӀ. БитӀахъе бицани,
авар мацӀалда кечӀ ахӀулеб мехалъ гьезул бадиб магӀу хулулеб букӀана. Туркиялда
ругел нилъер дагъистаниязе нижер церерахъиназ кӀудияб асар гьабуна.



https://av.wikipedia.org/wiki/%D0%A2%D0%BE%D0%BB%D1%81%D1%82%D0%BE%D0%B9,_%D0%9D%D0%B8%D0%BA%D3%80%D0%B0%D0%BB%D0%B0%D0%B8%D0%BB_%D0%9B%D0%B5%D0%B2

НикIала́ил Лев Толсто́й (гьавуна 1828 соналъул 28 августалъ, Ясная Поляналда,
Тульск губерния, ГIурус империя — хвана 1910 соналъул 7 ноябралъ, Астапово
станциялда, Рязан губерния, ГIурус империя) — бищун машгьурал гIурус
хъвадарухъабаздасан ва философаздасан цояв, дунялалдаго къуватав махшелалъун
хъвадарухъанлъун жив рикIкIулев. Севастопалалда ккараб рагъалъул гIахьалчи.
Публицист, динияв дагIватчи, толстовствоян абураб динияб гIаркьел баккиялъул
гIилалъун ккарав философ. Петербургалъул гIелмабазул академиялъул гIахьалчи
(1873), бацIадаб мацIалъул къиматав академик (1900).

ГIурус адабияталъул бетIерлъун рикIкIунев хъвадарухъан. Лев Толстойил
творчествоялъ байбихьана гIурус ва дунялалъул реализм цебе тIеялъул этап.



https://av.wikipedia.org/wiki/%D0%A1%D1%83%D0%BB%D1%82%D0%86%D0%B0%D0%BD%D0%B0%D1%85%D0%86%D0%BC%D0%B5%D1%82

СултІанахІме́т (тур. Sultanahmet) — Истамбулалъул европаялъул рахъалда бугеб
тарихияб бутІаялда кколеб мухъ, Меседил лълъар ралъдал моцІоялда, Босфорил
ралъдал къварилъиялда ва Мармар ралъадалда гьоркьоб кколеб. Мухъалъул цІар
бачІана гьебго цІаралъул СултІанахІмет мадгиталдасан, туристазда гьоркьоб
ХъахІилаб мажгит абун жиндир цІар араб ва гьеб мухъалъул централда жиб кколеб.

Мухъ ккола шагьаралъул тарихияб центрлъун, некІсияб акрополлъун ва КІиабилеб
Рималъул тІоцебесеб гохІлъун. 1985 соналда мухъалъул тарихияб рахъ босана
ЮНЕСКОялъул тІолгодунялалъул ирсалъул сияхІалде.

Мухъалда руго цІакъ машгьурал, дуниялалъулго архитектураялъул памятникал,
гьездаса ккола: Айя София мажгит, ХъахІилаб мажгит, Топкапи кІалгІа, Сагьриж
Базилик ва ц.



https://av.wikipedia.org/wiki/%D0%9C%D0%B8%D0%BD%D0%B0%D1%80%D0%B0

Швейцариялда гьабураб референдумалъ гьеб улкаялда минараби разе гьукъана. Абизе
ккола гьенир ругел нусгогIан мажгитазул ункъоялъул гурони гьечIин минара.
ХутIаразе, батIи-батIиял гIиллаби ургъун, гьукъун рукIана. ГIакълу бугел чанги
политикас гьеб какана ва цеве Германиялъул вукIарав канцлер Герхард Шрёдерица
Швейцариялда гIайиб чIвана. Гьеб законалъ бусурбаби гIаммаб халкъалдаса батIа
гьарулел ругила ва кир-кирниги диналъул тIалабал тIуразаризе тIамулилан абуна
гьес. Ислам, политикияб идеология гуреб, ракълилаб дин бугин ва Къуръаналъ
гьелде ахIулелги ругилан ракIчIун буго Шрёдерил.



https://av.wikipedia.org/wiki/%D0%9C%D0%B0%D1%85I%D0%B0%D1%87_%D0%9C%D1%83%D1%80%D1%82%D0%B0%D0%B7%D0%B3I%D0%B0%D0%BB%D0%B8%D0%B5%D0%B2

МуртазгIалиев ТIалхIатил МахIач (гь. 1984 соналъул 4 июналъ Къеди росулъ) —
россиялъул эркенаб стилалъул гугарухъан, 2004 соналъ Грециялда, Афинабазда
рукIарал XXVIII Олимпиялъул хIаязул лъабабилев призёр, кIиго нухалъ гIаламалъул
чемпион ва ва ункъо нухалъ Европаялъул чемпион. Россиялъул мустахIикъав
спорталъул устар. 15 тIубараб мехалъ гьев бергьана "ГIали ГIалиевский"
турниралда (54 кг). Гьединго гьев вуго бищунго махщел тIокIав ва дунялалъул
бищун техгикияв гугарухъан. ЗахIматаб ругъунги шун, жиндир гугарухъанасул
карьера хехгого лъугIизабизе ккана.

Миллат — магIарулав. Гьавуна ЦІумада мухъалъул Къеди росулъ. Школа лъугIинабуна
Хасавюрталда. Гьесул эмен, ТIайгибил ТIалхIат Хасавюрталъул цо училещалда
устарлъун хIалтIулев вукIана. Гугаризе байбихьана 9 сон тIубаралдаса нахъе.
ТIоцевесев тренер — ГIабдурахIман Мирзоев. Гьесдасан хадув гьесул гугариялъул
махщелал камиллъизаруна машгьурав Россиялъул тренер МухIамад ХIусейновас. Гьесул
буго кIиго тIадегIанаб образование — лъугIизабуна ДГПУялъул физкультурнияб
факультет ва ДГУялъул юридическияб факультет. 2004 соналъул Россиялъул
гугарухъбазул командаялда гьоркьов бищунго гІолохъанав спортчи.



https://av.wikipedia.org/wiki/%D0%9A%D3%80%D1%83%D0%B4%D0%B8%D1%8F%D0%B2_%D0%93%D3%80%D1%83%D0%BC%D0%B0%D1%85%D0%B0%D0%BD

КӀудияв ГIумахан (гьавуна 1761 соналда Хунзахъ росулъ — хвана 22 марталъ 1801
соналда Билканалда) —Аваристаналъул хан.

Гьесул эмен вукIун вуго МухӀамад-нуцал IV, эбел – Хайдакъуцуми ХанмухIамадил яс
Баху. МухIамаднуцалица Баху ячун Йиго Хайдакъалъул ханзаби Надиршагьасдаса
тIурун Хунзахъе рачIараб мехалъ. 1741–1743 соназ магIарулаз авалияб кьабгIен
швезабун буго «дунялго жиндасан хIинкьулеб» Надирида. Надирица 1742 соналда
Хунзахъе ритIун рачIун руго Сурхайханги Хаспулатшамхалги. Гьез абун буго:
«Надирииа гьарулеб буго жиндихъе гъоркь – лъалие цо чанго чи кьеян, жив гьелдаса
хадув Дагъистаналдаса нахъе инила». МухIамаднуцалица жаваб кьун буго: «Дица
гIадамалги кьеларо. Надирида данде тIарамагъадисеб гамачIги багъизабила», – ян.

ГIумаханасул талихIаб лъимерлъи халатбахъун гьечIо. 1772 соналъ ЦӀоралда чIван
руто гьесул имгIал МухIамадмирзаги гьесул вас Булачги.

1774 соналъ гьезул рецIел босизе арав МухIамаднуцал рекIкI гьабун чIван вуго
ФатагIали–ханасул чадпралда жанив. ГIумаханасда тIаса гьитIинго ун буго инсул
кваркьи. Гьев гьитIииго кIудияв гIун вуго, 15 сон байдал. гьесне гьабун буго
хвалчен бухьи – вас гIеялъул байрам. ГIумаханас дагьал чагIиги цадахъ рачун
сверун (С.55) буго кинабго улка, щун вую киналго кIудиял ро – сабалъе. Гьев
рещтIунев вукIун вуго мажгиталда. Гьес магIарулазул росабалъ абулеб букIун буго:
«Дун вуго нужер росдал гьобол. Нужеда лъала дида тIад бугеб налъи, дица рецIел
босизе ккола ФатагIалиханасдаса дир инсулги, имгIаласулги, вацгIаласулги, цойги
гьезда цадахъ чIварал гIагаразулги. Нужеца кумек кьечIони, дида гьеб босизе
кIоларо», – ян. ГIумаханас церехъабазе, гIалимзабазе кьолел рукIун руго
сайгъатал. Гьес абулеб букIун буго: «ГIадамасе сайгъат къохьое нах гIадинаб жо
буго. Инсан гьелъ тамах гьавулаян».

КIиабилев вазир вукIун вуго Хъазантидада. Гьесде гIурус документазда Дадайин
абун букIуна. КIиабилев вазирасда тIадаб букIун буго магъало бакIариги, дулугъ
бахъинги, бегиги, ханзабазул хъалаялъул гIадлуги. Хунзахъа Дибиркъади вукIун
вуго Аваристаналъул къадиги. ГIумаханасул мирзаги (секретар). Гьесда лъалеб
букIун буго лъабго мацI: гIараб, фарс, турк. Дибиркъадица гьел мацIазул
словарьги гьабун буго. ГIумахан хведал Днбиркъадица гIараб мацIалда поэмаги
гьабун буго. Гьел гурелги, ГIумаханасда аскIор киназго рикIкIунел чагIи рукIун
руго Гушу (Гунаш), ГIадалав, ГIали, Гари.

Гьеб хазина ГIумаханас сахаватаб квералъ бикьулеб букIун буго бесдалазе,
ятимазе, къорол руччабазе. Бахумеседо имам ХIамзатица чIвайдал гьабураб
магIуялъулъ руго гьадинал рагIаби: «ГIарцул лал тIамурав шагь ГIабасил яс...»
ГIумахан данде кколев вуго ираназул цIар рагIарав шагь ГIабасида. Щиб жоха
«гIарцул лал?» ТIоцебе дида гьелъул магIна лъачIо, дагь – дагьккун хадув гъуна
гьел рагIабазул магIнаялда.

ГIумаханас кIвар кьолеб букIун буго росдал магIишаталдеги. ЦIоралдаса ккурал
лагъзалерида гъорлъа ралагьун руго церет пиринчI бекьулел рукIарал чагIи.
Гьолокь росдал АваргIурул рагIалда бугеб Ахалахада абураб бакIалда бекьун буго
пиринчI. Гьеб гьениб барщулебги букIун буго. Гьолокь ГIумаханасул букIун буго
кIудияб ракьги, рукIун руго рукъзалги. 1795 соналда Ираналъул шагь
АгъамухIамадханасдаса лъутун рачIун руго Ибрагьимханги, Бахтикаги, лъималги.

Гьел нуцаласул Гьолокь ругел рукъзабахъ тун рукIун руго дунял хинлъизегIан.
Жиндирго ракьалда Гьолокьги ЛъагIилухъги бекьизабун буго самсаму (цIоросаролъ).

Гьолокьги ЛъагIилухъги букIараб ханзабазул ракь имам Шамилица байтулмалалде
хъван буго. Гьелдаса хадуб гIурусаз къазнаялде босун, жидее хъулухъ гьабурал
офицерзабазе кьолеб букIун буго. ЦIоралдаса ГIумаханасе ритIулел рукIун руго
пихъил гъутIби (нуцабазул кокон, сабудаса гIеч). Къоло шуго соналъ гьабун буго
ГIумаханас нуцаллъи. Гьес чIвазе къотIун буго цо чиясе – гьелдаги гьесул ракI
бухIун букIун буго. ГIумаханасул буюрухъалда рекъон пачалихъалда гьабун буго
халкъалъул хъвай – хъвагIайги. Гьеб хIалтIи тIадкъан буго дибирзабазда. Хадуб
данде босун буго къадар.

Халгьабураб мехалъ, аваразул пачалихъалда вукIун вуго нусазарго чи. ГIумаханасул
заманаялда цIикIкIун букIун буго магIарулазул жанисан гъунки. Киназдаго бичIчIун
буго жал цо чагIи рукIинги, ГIумахан нуцал вукIинги, цо тахшагьар букIинги. Гьеб
цокIаллъиялъги гъункиялъги магIарулазе квербакъула Надиршагь щушахъ
виххизавизеги. Гьев нуцаласул рагIи Кавказалъе къанунлъун лъугьун буго. Жанисан
гъункичIеб хIукуматалъ къватIире кьалбалги риччаларо. Гьелъие нугIлъи гьабулел
кочIол мухъал нахъеги хутIун руго:

1800 соналъ Тифлисалде бачIуна инаралзаби Лазарев ва Гуляковасул бетIерлъиялда
гIурусазул аскар. Гьеб аскаралде мугъги чIван, гуржияз магъало кьоларо. ГIумахан
аскарги бакIарун Тифлисалде тIаде ун вуго. Цо бутIа гуржиязул магIарулазул
рахъалда букIун буго. ГIурусазул аскаралъ нух ккун буго магIарулазе. Нуцалас
буюрухъ кьун буго, гIурус аскарги рештIаралъуб тун, цере аян. МагIарулазул бо
сордо базе рештIун буго. Сордоялъ рилъун гIурусаз нахъойги нух ккун батун буго.
МагIарулаз рагъ гьабун гьечIо, ругелъур гIурусалги тун Тифлисалдехун ун руго.
Лъабабизеги Иори гIурул рагIалда гIурусаз нух ккун батун буго. Гьеб мехалъ
нуцалас (С.57) буюрухъ кьелалдего, АхIмадхан юрталъул боги бачун гIурусазде
тIаде кIанцIун вуго, рагъ гьабун буго. ГIурусал нахъе къан руго. Вазир
ГIалискандица кьаби щвезабун буго гуржиязда, гьел лъутун руго. ГӀалисканди богун
гIурус аскаралде нахъе лъугьун вуго.

Гьел тIуридал, живго тIаде ун вуго тушманасде. Гьесда сверун ругел Гушу,
ГIалибулат, гьесул гIагарал чагIи – дайтилазул анлъгояв гIарададул сачмаялъ
гъурун руго. АскIор хутIараз ГIумахан нахъеун вуго. Боги нахъе биччан лъукъарав
живго ЧӀарахъ чIун вуго гьев. ТалихIкъосараб гьеб рагъ ккун буго 1800 соналъул 7
ноябралда.

ГIумахан хун вуго 1801 соналъул апрелалда. Бицен букIуна гьесие загьру кьун
бугилан. Гьеб хIалтIи гьабун бугин абула гьобол ХIалаж ГIабдулагьицаги гьесул
рагьтIател АхIмадил ГIашибицаги. ГIумахан вукъун вуго ЧӀарахъ росдал мажгиталъул
азбаралда.



https://av.wikipedia.org/wiki/%D0%9A%D0%B0%D1%85%D3%80%D0%B8%D0%B1_%D1%80%D0%B0%D0%B9%D0%BE%D0%BD

КахІиб мухъ (падар. Qax rayonu, цІахур. Ках район) — Азарбижаналъул севералда
бугеб административияб бикьи. Административиябй центр КахІиб шагьар.

Район буго КIудияб Кавказалъул мицIиралда бакълъул рахъалда гIунтIун. Гьелъул
бакътIерхьул рахъалда буго Хъазахъ (Гуржистан) хIукумат ва Закатала район.
Бакъбаккул рахъалда Нуха район. Бакъдал рахъалда буго Алазан гIор,
ГьетIараб-гIор, ва хьунал рахъалда Рутулгун ва Ахдиб районал.

Районалда аслияб къагIидаялда гIумру гьабула падараз (63%). Жеги гьаниб гIумру
гьабулел миллатазда гьоркьор руго аварал (7-8%), хъалтагъал (цахурал) (11%) ва
хъазахъал-насраниял (инхилал) (16%).



https://av.wikipedia.org/wiki/%D0%9A%D0%B0%D0%B1%D0%B0%D1%80%D0%B4%D0%B8%D1%8F%D0%BB

Кабарди́нал яги Микма́кал (кабард.-черк. адыгэ) — адыгазул субэтнос,
Кабардин-Балкариялда бугеб миллат, гьединго руго Краснодарскалъулаб ва
Ставрополалъулаб краязда, Карачаевгун-Черкесиялда, Адыгеялда ва Шималияб
Осетиялда. Кабардин-Балкар [[жумгьурият]алда 2010 саналъул хӀисабалда халкъалъул
57 % ккола гьел.

Россиялда кабардиназул къадар 2010 соналда гьабураб хъвай-хъвагӀазда рекъон
бахуна 517 азар чиясда.

1825 соналъ гӀурусаздасанги къун, кабардиназул ракь Россиялъул империялда гъорлъ
ана.

Додинги гьадинги XIX гӀасру щвезегӀан кабардиназул кӀудиял хъизанал рукӀана.
Гьезул гӀадатазда рекъон хъизаналъул бетӀер вукӀине ккола эмен, гӀисинал
чӀахӀиязухъ гӀенеккизе ккола, ва руччаби бихьиназухъги.



https://av.wikipedia.org/wiki/%D0%98%D0%BC%D0%B0%D0%BC_%D0%93%D1%8A%D0%B0%D0%B7%D0%B8%D0%BC%D1%83%D1%85%D3%80%D0%B0%D0%BC%D0%B0%D0%B4

Генуса имам Гъази-МухӀаммадил тарихалдасан макъсуд буго гьес кафурзабазулгун
рагъги гьабун дагъистаналъул ва чачаналъул бусурбабазда гьоркьоб дин аль-ислам
кинаб къагӀидаялда билъанхъизе гьабулеб букӀарабали лъай.

Гьаб соналъул – 1369-леб гьижрияб – авалалда, дица генуса ГӀалил ГӀабдуллагьан
абулев, лъикӀав, хутӀаразул хутӀарав, иман щулияв, жиндаса баракат щолев
гӀалимчи, гьев имамасул цебесеб наслуялъул чи, гьесда ГьаракӀуниб кьезеги
гьабун, босун гьениб ккун дица гьеб кинабго насху гьабун хъвана, ГьаракӀуниса
дир гӀагарал чагӀазул цояв, нижер дибир жакъасев ГьаракӀунив вугев нижер кӀудияв
имам, ва дир устарасул Фахруддин-афандил кваранаб квер Хабсури абулев чиясул
кумекалдалъун.



https://av.wikipedia.org/wiki/%D0%97%D0%B0%D0%BA%D0%B0%D1%82%D1%83%D0%BB_%D1%84%D0%B8%D1%82%D0%86%D1%80%D0%B8

Закатул фитІри яги КІал биччаялъул закагІат(гӀар. زكاة الفطر‎‎‎) — ккола
бусурманчиясда кьезе тIадаб закагІаталдаса цо тайпалъун. Гьеб кьезе тIалъула
кIалбиччан къоялъул гIидалъул как балелда цебе.

Закатул фитІри - ккола щибав бусурманчиясда жиб кьезе тIадаб садкъалъун,
байрамалъул къоялъги сордоялъги жиндиего ва жиндица напакъат кьезе кколел
чагIазе кваназе гIолеб жо бугони. Рукъалъул хважаинас кьола жиндир напакъаялда
гъоркь ругел щиназдаса закагIат. Нагагьлъун лъимер гьабуни, Рамазан моцIалъул
ахирисеб къоялъ бакъ тIерхьун хадуб, гьеб лъимадудаса закагIат бахъизе
тIалъуларо. Гьединго закатул фитІри кьезе тIалъула бусурманав гурев чиясдаги
(капур) жинца напакъа кьезе кколел бусурбаби ругони (эмен, лъимал, лагъзал ва
гь.ц.).

Закатул фитІри кьола хIажатав, мискинав чиясе. Гьелъул цо чиясдаса кьезе тIадаб
къадар буго цо сахІ, гьеб кьолеб ракьалда жиндалъун бетIербахъи гьабулеб
тIагIамалдалъун. Масала, Европаялда ругел гIадамаз кьола ролъул яги пурчІинадул
цо сахІ, Жанубиябгун-Бакъбаккул Азиялда ругел бусурбабаз кьола - гьула,
ГIарабазул пачалихъазда ругеца кьола - чамасдак. СахІ (гІар. صاع) — ккола
цIайидул роцен, 4-го огъохъаталда жаниб унеб жоялда жиб ращадаб, цIайиялдалъун
борцани 3,300 граммалда бащадаб (хІанафил мазгьабалда рекъон), ялъуни 2,176
грамм (хутIарал сунниязул мазгьабазда рекъон). Закатул фитІри кьезе лъикIаб буго
кванидалъун, аварагасул заманаялъ букIараб куцалда. Амма гьелъул къадар
гIарцудеги сверизабун, гIарцудалъун закагIат бахизе бегьизабун гьечIо гIицIго
Іханафил мазгьабалда гурого. ГIемерисел бусурбабазул кIвар гьечIолъиялда бан,
закагIат кьезе кколел гIадамазухъе ккезабичIого хутIула гIидалъул какдаса
рахъинегIан, гьединаб хIалалда гьеб закагIатлъун рикIкIунаро, гIадатияб
садакъалъун гурони. Закатул фитІри кьезе мустахIикълъула гIадамазул микьго
тайпа, Аллагьас Къуръаналда закагІат кьезе рихьизарурал.

КІал биччан моцI лъугIидал закагIат кьеялъул хIикматлъун ккола, гьеб моцIалъ
кIалал кколаго ккарал гъалатIал рацIцIунеб (капаратлъун) букIине, гьединго
байрамалъул къоялъ роххел загьир гьабизе мискинал, пакъиразеги рес щвезе.



https://av.wikipedia.org/wiki/%D0%96%D0%B0%D0%BC%D0%B0%D0%BB%D1%83%D0%B4%D0%B8%D0%BD_%D0%93%D1%8A%D0%B0%D0%B7%D0%B8%D0%B3%D1%8A%D1%83%D0%BC%D1%83%D0%BA%D1%8A%D0%B8

Саййид Жамалудин ал-ХIусайни ал-Къибуди ал-Гъазигъумухъи ад Дагъистаниян хъвала
гьесул хIакъалъулъ тарихалъул тIахьазда. Гьавуна Жамалудин 1792 (1788) соналъ
Гъазигъумекив. Хвана Стамбулалда 1866 соналъ. Гьев вукIана, Дагъистаналда
гуребги, бусурбабазул улкабаздаги цIар рагIарав, накъшубандияб тIарикъаталъул
устар, жамгIияв хIаракатчи, кIудияв гIалим. Гьесул эмен Макъабуттаца жиндаса
бажарараб гьабуна доб заманалда рекъон васасе лъикIаб лъай щвеялъе. ЛъикIаб
лъай-гIелму щвана Жамалудиние Гъуме-кибги, Кавказалдаги, ГIусманиязул
ракьалдаги. Щвана гьесие кьучIаб лъайги. ЛъикI лъалаан турказул, персазул,
гIараб ва Дагъистаналъул чанги мацIал. Лъалаан гIараб адабият, мантIикъ, фикъгьи
ва гь. ц.. Гъазигъумекдерил Аслан-ханасул хъулухъалда гьесул иш тIубалев
чилъун-гицин хIалтIана гьев гIолохъанаб мехалда. ГIемер заман иналдего гьеб
хIалтIи рехун тана Жамалудиница ва, тIарикъаталдеги лъугьун, тIуванго диналде
вуссана.

КIудияб асар гьабуна Жамалудиние 20-50-абилел соназ кIудияв гIалим, устар
МухIамад Ярагъиясулгун (1771–1839) ккараб лъай-хъваялъ. Хадубккун гьес
накъшубандияб тIарикъаталъе ижазаги кьуна Жамалудинихъе. Жамалудин-шейхас
тIарикъаталъул нухде тIоритIана имам ГъазимухIамад, имам Шамил. Гьез кутакалда
хIурмат гьабулаан жидерго мугIалим, шейх Жамалудинил. Доб Кавказалъул рагъул
соназда Имаматалъул Диваналде гъоркье унел гIалимзабазул кьерулъ вукIана
Жамалудинги. Шамил имамас гьабулеб ишалъулъ кидаго гIакълу цIехолаан жиндирго
шейхасда. Гьеб гуребги, гьезда гьоркьоб гIагарлъиги букIана. Имамат биххаралдаса
нахъе 1861 соналда Жамалудин-шейх Стамбулалде гочана.



https://av.wikipedia.org/wiki/%D0%93%D1%8C%D0%B8%D0%B3%D1%8C%D0%B0%D0%BB%D1%8A%D0%B0_%D0%A5I%D0%B0%D0%B6%D0%B8%D0%BC%D1%83%D1%85I%D0%B0%D0%BC%D0%B0%D0%B4_%D0%A5I%D1%83%D1%81%D0%B5%D0%B9%D0%BD%D0%B8%D1%8F%D0%B2

АнцIила ичIабилеб гIасруялъул ахиралда, ва къоабилелъул авалалда МагIарулазда
дин исламалъул балъголъаби мухIканго, камилго, гIатIидго лъазариялда, халкъалъе
мустахIикъаб рухIаният ва жамгIиябгун напсияб тарбия кьеялда тIад машгъуллъун,
ракI бацIцIадго, кIудияб пайдаяб хIасилалдалъун хIалтIулев вукIарав гIалимчи,
динияв хIаракатчи, шагIир, таржумачи, катиб ккола Гьигьалъа ГъазимухIаммадил вас
ХIажимухIаммад ХIусейнияв.

Жиндирго цIаралда ХIусейинияв абун тIаде жубаялъе гIилла ккола, гьесие жив
МухIаммад аварагасул (с.т.гI.в.) яс ФатIиматил вас ХIусейнил кьибилалъул вукIин
загьир гьабизе бокьи, ай жив сайидазул вукIин. ХIакъикъаталда гьеб гьединги
букIун буго. Гьигьалъ росулъа гIолохъанав гIелмияв хIалтIухъан Шамхалдибир
ГIисаевасул баяназда рекъон, гьесин абуни кьочIчIое босун буго Шамил имамасул
дурц ГIабдурахIманил вас Шамилица гIуцIараб жиндир тухумалъул силсилат. 1721
соналъ Гъазигъумекдерил хан квер гьечIев Сурхайица лезгиназул Курах росулъ
къадилъун тIамун вуго Мазамма абурав чи. Гьесул вас, гъумекиса тIарикъаталъул
устар Джамалудинил вацгIал, ГъазимухIаммад Гьигьалъе гочун вуго, анцIила
микьабилеб гIасруялъул кIиабилеб бащалъиялда. МухIканал чIванкъотIарал сонал
чIезариIзе захIмат буго. Гьелъие гъваридаб цIех-рех къваригIуна, гьеб жеги
гьабун гьечIо. ГъазимухIаммад, Жамалудин устарго гIадин, кколев вуго ХIусейнил
микьабилеб наслуялъул вакил. Гьеб сиясиялда чIезабун буго.



https://av.wikipedia.org/wiki/%D0%93%D1%8A%D0%B0%D0%B7%D0%B8%D0%BC%D1%83%D1%85%D3%80%D0%B0%D0%BC%D0%B0%D0%B4_%D0%98%D0%BC%D0%B0%D0%BC

Генуса имам Гъази-МухӀаммадил тарихалдасан макъсуд буго гьес кафурзабазулгун
рагъги гьабун дагъистаналъул ва чачаналъул бусурбабазда гьоркьоб дин аль-ислам
кинаб къагӀидаялда билъанхъизе гьабулеб букӀарабали лъай.

Гьаб соналъул – 1369-леб гьижрияб – авалалда, дица генуса ГӀалил ГӀабдуллагьан
абулев, лъикӀав, хутӀаразул хутӀарав, иман щулияв, жиндаса баракат щолев
гӀалимчи, гьев имамасул цебесеб наслуялъул чи, гьесда ГьаракӀуниб кьезеги
гьабун, босун гьениб ккун дица гьеб кинабго насху гьабун хъвана, ГьаракӀуниса
дир гӀагарал чагӀазул цояв, нижер дибир жакъасев ГьаракӀунив вугев нижер кӀудияв
имам, ва дир устарасул Фахруддин-афандил кваранаб квер Хабсури абулев чиясул
кумекалдалъун.



https://av.wikipedia.org/wiki/%D0%93%D1%83%D1%80%D0%B6%D0%B8%D1%8F

Хъизихъ (гурж. საქართველო) хIукумат буго Дагъистаналдаса бакътIерхьул рахъалда.
Гьеб хIукуматалъул 70 азарго кв. км. ракьги ва 4,5 млн. гIадамазул къадарги
буго. Аслияб хIалалда гьаниб гIумру гьабула хъузхъуз, цIамгIалаз, къажараз,
гьирияз, падараз, буртияз ва магIарулаз. Хъизихъалда гъорлъе уна ГIачIаристан,
Бакъда Гьиристан ва Абхаз автономиял улкаби. ТIадежоялъе Кахет улкаялда гIумру
гьабула магIарулаз. МагIарулазул росаби руго Алазан гIоралъул мекъаб рахъалда.
Гьел ккола Гургинросу (Тиви), Росохъ (Чантлискуре) ва Хъаладухъ (Сарусо) росаби
ва Лагадухъ шагьаралъул цо авал.



https://av.wikipedia.org/wiki/%D0%93%D0%B5%D0%BD%D1%83%D0%B1_%D1%80%D0%BE%D1%81%D1%83_%D0%B1%D0%B0%D1%85%D1%8A%D0%B8

Генуб росу бахъи — ккола генерал Вельяминовасул бетІерлъиялда гъоркь,
Дагъистаналъул тІоцевесев ва лъабабилев имамзабазул ГъазимухӀамадил ва Шамилил
росу Генуб бахъиялъул мурадалда, 1832 соналъул 17-18 октябралъ гІурусаз росдаде
гьабураб гьужум.

1828 соналдасан байбихьун ГъазимухІамад лъугьана дагъистаналъул мугІрузул
халкъал шаригІаталде ахІизе. Дагьабго заманаялда жаниб гьесда нахъ рилълъаразул
къадар бахана 9 азарго чиясде ва ГъазимухІамадихъе къуват щвана, Россиялъул
императорасе мутІигІлъиялъе байгІат кьурал мугІрузул халкъазда жинда дандечІей
гьабун бажарулареб. Цо-цо росаби ва жамагІатал дагь-дагьккун ГъазимуІамадил
рахъалдехун рачІине лъугьана. 1831 соналъ гьес къвенабуна гІурус пачаясул аскар
Атлы-буюн росдада аскІоб. Хадуб ГъазмухІаммадица тІаде кІанцуІн бахъан Параул —
Таргъоялъул шамхалил резиденция. 1831 соналъул 25 маялъ гьес сверунккуна
«Бурная» щулалъи. 1831 соналъул 20 августалъ ГъазимухІаммадица сверунккуна
Дербенд. Дербендалъулаб гарнизоналъе кумекалъе вахъана генерал Каханов, ва тІаде
кІанцІиялъе битІккечІо.. 1831 соналъул ноябралда ГъазимухІаммад вачІана
Гъизляралъухъе мугІрулги сверун. Гьесул аскараз гьеб ккуна ва гьениса гьезие
давлаги щвана.

Гьеб кинабго лъугьа-бахъин лъарав, ва ГъазимухІаммад Генуб щулалъулев вукІин
бичІарав, барон Розеница 10 октябралъул къаси, Генуве витІана генерал
Вельяминов.

Жиндир кверщаликь 2 лъелго унезул полк (Москваялъул ва Бутыралъул), 41 -еб
Егералъул полкалъул батальон, 2 рота саперазул, Гуржи полкалъул рекІарал ва 11
гІарадагун Вельяминов къокъана Темир Хан Шураса Генувехун хъерендерил нухдасан
БатІияб нухдасан, Эрпелисан Генуре рачІунеб, къватІиве вахъана подполковник
Клюгенау Апшероналъулл лъелго унезул полкалъун ботальонгун, ва лъабго
гІарадагун. Барона Розенил амруялдалъун Мехтулиса АхІмад ханас бакІарана
жиндирго мутІигІаздасан данде гьабураб бодулаб резерв, ва гьев къватІиве вахъана
Рихьунибехун, гьеб росдал гІадамал гендерие кумекалъе риччачІого рукІиналъул
мурадалда.

Генерал Вельяминовасул рапорталда рекъон ГъазимухІамадил кверщаликь букІун буго
бищун дагьабги 3 000 муридасдасан гІуцІараб аскар.

Калуялда ссылкаялда вугев мехалда, гьеб лъугьа-бахъиналъул бицунаго Имам
Шамилица чІванкъотІун абулаан Генуб росу цІунун гьеб къоялъ гІага-шагарго 600 чи
гурони вукІинчІоян.

Генуб росо буго АваргІорул кваранаб рахъалда, гІорул рагІалдаса дагьаб
манзилалда. Росу сверунккун руго рорхатал, рахине захІматал кьурабаз. Росулъе
рачІунеб кьурабазда гьоркьоб къараб къварилъи бугеб лъабго бакІалда бан букІана
ганчІил къадал, жинда чІорал ва тункІал речІчІулел картІалги ругел.



https://av.wikipedia.org/wiki/%D0%93%D0%86%D0%B0%D1%88%D0%BA%D1%8A%D0%B0%D0%B1%D0%B0%D0%B4

ГІашкъаба́д (туркм. Aşgabat) — Туркменистаналъул тахшагьар, пачалихъалъул бищун
кӀудияб административябгун-сиясияб, гІелмиябгун-маданияб центр. ГІашкъабад ккола
Туркменистаналъул цогидазда бачӀеб аминистративиябгун-ракьалъул цолъилъун.

2013 соналъул 25 маялъ шагьар щуабилеб нухалъ Гиннесил рекордазул тІехьалде ана
дунялалдаго бищун цӀикӀкӀараб хъахӀаб мармаралъул шагьар хӀисабалда (543 цӀияб
мина, хъахӀаб мармаралъ тӀасан къачӀараб).

Шагьаралъул цІар бачІана персиязул рагІабаздасан عشق' (гІишкъ — «рокьи») ва آباد
(абад — «гІумру гьабулеб бакІ», «шагьар»).

Россиялъул империялъ Туркменистан бахъаралдаса хадуб, шагьар официалияб куцалда
Россиялда гъоркье ана 1881 соналъул 21 сентябралъ Персиялъулгун гьабураб
Ахалалъул къотІи-къаялда рекъон, ва гьелда цІар букІанаАсхабад. Гьеб цІар
хутІана 1919 соналде щвезегІан.

1919 соналъ шагьаралда цебе букІараб хисун цІияб Полторацк абун цІар лъуна,
революциялъул жигарчи ва Туркестаналъул Жумгьурияталъул совнархозалъул
председатель П. Г. Полторацкий кІодо гьавун.



https://av.wikipedia.org/wiki/%D0%93%D0%86%D0%B0%D0%BB%D0%B8%D0%B5%D0%B2,_%D0%9C%D1%83%D1%85%D0%86%D0%B0%D0%BC%D0%B0%D0%B4%D0%B8%D0%BB_%D0%93%D0%86%D0%B0%D0%B4%D0%B0%D0%BB%D0%BB%D0%BE

ГІадалло ГІалиев (гь. 1932 соналъул 15 февралалъ, Шамилил мухъалъул ГІурада
росулъ - хв. 2015 соналъул 30 августалъ МахІачхъалаялда) - Дагъистаналъул ва
магӀарул шагӀир, хъвадарухъан. Прозаик ва публицист. Дагъистаналъул ва
Ичкериялъул халкъазул конгрессалда Шамил Басаевасул наиб.

Машгьурлъана магӀарул шигӀруялъул классик ва гьанжесеб Дагъистаналъул сиясатияб
гІуцІиялъул критик гӀадин. Гьесул хӀисабалда гьелъ дагъистаналъул халкъалда тӀад
босун буго деэтнизациялъул ва деисламизациялъул курс. КъахІибалъул гьоркьохъеб
школа лъугІизабун хадуб (1949 с.), гьев Дагъистаналъул педагогияб институталъул
заочнияб бутӀаялде лъугьуна. Байбихьулелал классазул мугІалимлъун хӀалтӀана.
Черхалъе захӀматал ругънал ккезарунилан 5 соналъ жанивги тӀамуна.
Амнистиялдалъун (Сталин хвеялъул хӀисабалда) къватӀиве виччана. Школалъул
гӀелалда байбихьана кучӀдул ва асарал хъвазе. «БагІараб байрахъ» газеталде
хӀалтӀизе ахӀун вукӀана. 1957 соналъ Москваялда М.Горькиясул цӀаралда бугеб
адабияталъулаб институталде лъугьана цӀализе. Гьеб лъугӀизабун хадуб, 1965 с.
«Знание» ЖамагӀаталъул референтлъун, «Лачен», «Гьудуллъи» журналазул,
«Исламалъул нух», «Кьоял» газетазулги редакторлъун хӀалтӀана. 1990 соналъ
Дъагъистаналъул Хъвадарухъабазул Союзалъул магӀарул секциялъе бетӀерлъи гьабуна.
1992 соналъ сиясатиял гӀиллабаздалъун СССРалъул Хъвадарухъабазул Союзалдасан
къватӀив ана ва Дъагъистаналъул Хъвадарухъабазул Союзалда хӀалтӀи тана.



https://av.wikipedia.org/wiki/%D0%93%D0%86%D0%B0%D0%B1%D0%B4%D1%83%D0%BB%D0%B0%D0%B5%D0%B2,_%D0%A5%D0%86%D0%B0%D0%B6%D0%B8%D0%BB_%D0%9C%D1%83%D1%85%D0%86%D0%B0%D0%BC%D0%B0%D0%B4

ГІабдулаев ХІажил МухІамад, гьев вуго МухІаммад абу Дуджана ал-Гимравий (гь.
1984 соналъ, Генуб, Унсоколо мухъ, Дагъистаналъул АССР, РСФСР, СССР — хв. 2015
соналъул 17 августалъ, гьебго бакІалда) — дагъистаналъул мужагьид, 2015 соналъул
30 сентябралдаса бахъун «вилайят Дагъистаналъул» «МугІрузул бутІаялъул» амир.
МухІамад Сулайманов чІван хадуб гьев вачІана Имарат Кавказалъул ункъабилев
амирлъун ва гьеб хъулухъалда анлъго къо гурони бачІо.

2003 соналдасан байбихьун шаргІиял гІелмаби цІалан Сириялда, 2010 соналъ
лъугІизабуна Димишкъалъул Тагьзиб ва ТагІлим абураб шаргІиял гІелмабазул
институт, цинги Дагъистаналде тІад вуссана.

2013 соналдасан бахъун вукІана дагъистаналъул мужагьидзабазул къокъабазда
гъорлъ.

2013 соналъ Сириялде ана Башар Асадил пачалихъибя армиягун вагъиялъул мурадалда
ва гьебго соналъ Сириялъул шималияб рахъалде щвейгун «Шайх Сулейман» абулеб
ХІалаб шагьаралъул бакътІерхьуда бугеб лагералда рагъул гьунарал лъазаруна.
ГІахбаллъи гьабуна Асадил армиялде данде гьарурал чанго рагъазулъ

2014 соналъул бакьулъ заманаялда Дагъистаналде тІад вуссана лъикІаб рагъул
гьунарги щун ва заманго инчІого Абу ГІусманил бетІерлъиялда гъоркь бугеб
«Гендерил жамагІат» абулеб жигьад гьабулезда гъорлъе лъугьана. 2015 соналъ
байгІат кьуна дагъистаналъул мужагьидзабазул амир ГьаракІуниса СагІидие.

2015 соналъул 17 августалъ Генуб росдал парсазда гІурусазулгун ккараб рагъул
хІасилалда шагьидлъана.



https://av.wikipedia.org/wiki/%D0%91%D0%B8%D0%BB%D0%BA%D0%B0%D0%BD_%D1%88%D0%B0%D0%B3%D1%8C%D0%B0%D1%80

Билкан (падар. Balakən, 1991 соналде щвезегӀан Белокан) — Азарбижаналъул Билкан
мухъалъул административияб центр, КӀудияб Кавказ мугӀрузул хӀатӀакь Белакенчай
гӀорул рагӀалда (Алазаналъул гӀаркьел), Евлах — Лагодехи нухда, Евлах маххул
нухалдаса 178 км севергун-бакътӀерхьуда бугеб. Гьеб ккола Азарбижаналда гъоркь
бугеб аваразул шагьарлъун.

Билкан рехсон буго XII гӀасруялдаго, гьанир рукӀарал халкъал христианлъи диналде
ахӀизе къеркьолев вукӀарав гуржиязул миссионер Пимен Блаженний сабаблъун.

Шагьаралда цӀунун буго XVII—XIX гӀасрабазул гӀажаибаб мажгит халатаб михӀмаргун.
Музеялда ракӀарун руго гьаб икълималъул гӀадатиял кверзул махщалил тӀагӀелал,
батӀи-батӀиял археологиялъул ракьулъ ратарал тӀагӀелалги.

Билканалда буго кӀудияб шагьаралъул парк 17,5 гектаралъул кӀодолъиялъул ва
кварил нухгун.



https://av.wikipedia.org/wiki/%D0%91%D0%B0%D0%B4%D1%80%D1%83%D1%8F%D0%BB%D1%8A%D1%83%D0%BB_%D0%B3%D1%8A%D0%B0%D0%B7%D0%B0%D0%B2%D0%B0%D1%82

Гьеб букIана бусурбабазде данде рагъулел капурзабазул боцIиялда бетIерлъи
гьабизе бугеб ихтияралда рекъон ва бусурбабазухъа бахъун араб яги Маккаялда тезе
ккараб боцIиялъул бакIалда букIине гьабураб сапар. Хадубккун БетIергьанас гьеб
сверизабуна жеги тIадегIанаб амруялде. Ай Аллагьасул нухда дагIват гьабиялде ва
дин тIибитIизабиялде.

Гъазават гьабилелде, нилъеда бихьулеб буго, Аварагас (жинда ссалат-салам лъеяв)
асхIабзабазулгун мушавара (гIакълу дандбай) гьабураб куц. Жидер хIакъалъулъ
вахIю бачIинчIел киналниги ишазулъ ТIагьаяс (жинда ссалат-салам лъеяв)
асхIабзабазулгун гIакълу дандбалаан.

Гьелъие гIоло бусурбаби тIадрекъана киналниги, жидер хIакъалъулъ
Къуръан-хIадисазулъ хIукму бачIинчIел ишазулъ, мушавара гьабизе ккей шаргIияб
кьучI букIиналда. Бадруялде мушрикуналгун рагъизе иналде Абубакр-асхIабасулгун
ГIумар-асхIабасул рахъалъан разияб жаваб щваниги, гьелдаги гIей гьабичIого,
ансаразул пикру гьикъана Аварагас (жинда ссалат-салам лъеяв).

Гьелъул хIикматги букIана ТIагьаясе ансарияз, Мадинаялда жанив гьев вугони,
цIунизе къотIи гьабун букIин гIакъабаталда.

Расуласе (жинда ссалат-салам лъеяв) лъазе къваригIун букIана гьеб къотIиги
ккунищ гьел чIолел ялъуни гьезул кидаго исламги Аварагги (жинда ссалат-салам
лъеяв) цIунизе БетIергьанасе гьабураб къотIийищ бугебали. Ансарияз кидаго
БетIергьанасе ва Гьесул Расуласе (жинда ссалат-салам лъеяв) мутIигIлъизе
хIадурал жал рукIин лъазабуна.



https://av.wikipedia.org/wiki/%D0%90%D0%BB%D0%BC%D0%B0%D1%85%D1%8A

«Алмахъ» абураб цIар гъелъул кидагособ тIоцебесеб цIар горо. Гъелдаса цебе
гъелде букIараб цIар лъидаго лъазе кIоларо. Гъеб росаялде «Алмахъ» абун цIар
абизе байбихъана гъанжеялдаса 585 – соналъ цебе \1395 сон - Г.Г.Р.\ , Монголазул
воевод Ахъсахъ–Темир гъеб росо бахъизе вачIаралдаса нахъе. ЦIикIарал росаби ва
шагьаралги росулаго Ахъсахъ-Темир гъеб росдада тIаде щвана. Росдал бахIарчияб
халкъалъ гьев росолъе виччачIо ва к1вараб куцалда яргъидалъун гъесде данде
чIана. Чанго нухалда Воеводас росо бахъизе тIаде гьужумалъ ритIарал гъесул
рагъухъаби бахIарчияб росдал халкъалъ гъурун, лъукъун, пасат гъарун нахъе лъутун
унаан.

Ахъсахъ–Темурилаца гъеб лъел бетIер балагъана. Бухъун тIаде рехизабуна ва
цогидаб рахъалде чвахизе тIамуна лъим. Росдада жаниб цогидаб лъин букIинч1о.
«Ахъташ», «АхъгIин» абурал росдал кIиябго рахъалъул гъварилъудасан чвахулеб
лъаразде унел цо-цо горого гъечIел нухал Ахъсахъ–Темурилаца ккуна. Гъеб мехалъ
лъин гъечIого хутIараб росдал гIадамада халат хIехъезе кIвечIо. Гъедин гъел
Ахъсахъ–Тимурилазде кверде ана. Воеводасул аскар росолъе кIанцIана. Росдал
халкълдасан къиссас босана. Щибаб азбаралда во росдал къватIахъ бидул ихал
чвахизе гъаруна.



https://av.wikipedia.org/wiki/%D0%90%D0%BB%D0%BB%D0%B0%D0%B3%D1%8C%D0%B0%D1%81%D1%83%D0%BB_%D0%B1%D0%B5%D1%80%D1%86%D0%B8%D0%BD%D0%B0%D0%BB_%D1%86I%D0%B0%D1%80%D0%B0%D0%BB

Аллагьасул берцинал цІарал (гІараб мацІалда أسماء الله الحسنى ) - ккола
ТІадегІанав Аллагьас Къуръаналда рещтІун яги МухІаммад аварагас хІадисалдалъун
нилъеда рицарал Аллагьасул рецц-бакъалъул, хІамд-санаалъул, Аллагь ТІадегІан
гьавиялъул цІарал. Аллагьасда ва Гьесул цІаразда релъараб щибго ва кинабниги
цІар гьечІо, гьезул камилаб, рагІа-ракьанде щвараб мурадгун-магІна цохІо Вати
ТІадав Аллагьасда гурони лъаларо. Гьелда иман лъун, божизе тІадаб буго ва дугІа
гьабулелъул гьел цІараздалъун Аллагьасде ахІи байги беццараб буго.

Гьал гурелги Аллагьасул 99 берцинал цІаралги руго, Гьесда гурого хІакъикъат
лъаларел рикІкІун хІал кІоларел гІемерал камилал сифаталги руго Гьесул,
тІадегІанал цІаралги руго.



https://av.wikipedia.org/wiki/%D0%90%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD

Азарбижан хIукуматалъул ракьул 86 азарго кв км буго. ГIадамазул къадар
хIукуматалъул хъулухъчагIаз бихьизабухъе буго 8 миллионгун бащдаб, амма унгояб
къадар лъалел гIадамаз (гIалимзабаз) бицухъе 4-гун бащдалде гурони бахулеб
гьечIин абула. Гьезда гьоркьоса аваразул бутIа 3% бахизе дагьаб хутIун буго.
Къадарин абуни кидаго ЦIоралдаго чIаразул 130 азаргоялда бахула, къватIисел
хIукуматазда гIумру гьабулелги рикIкIани 180-190 азарго ккола. Цинги
Азарбижаналда гIумру гьабулел миллатазда гъоркь руго: азарбижанал, куралал,
гIурусал, цIамгIалал, талишал, аварал.



https://av.wikipedia.org/wiki/Daghistan

Дагъистан Жумгьурият яги Дагъистаналъул Республика яги МагIарухъ Жумгьурият
(гІур. Республика Дагестан, тур. Dağıstan) — Россиялъул Федерациялда гъорлъ унеб
пачалихъ.

Дагъистаналъул гIорхъалабазда руго: Азарбижан - къиблаялда, Гуржи -
къиблаялъулгун-бакътІерхьуда, Чачанистан - бакътІерхьуда, гьединго Ставропол
улка - севералъулгун-бакътІерхьуда ва Гъалмугъ жумгьурият - севералда.

Цо-цо тарихчагIаз, Жанубияб Дагъистаналде цебе букIараб цIар «Албания»
хIалтIизабула. ГIарабазул тарихчи Ал-Куфица, X гІасруялъ Дагъистан рехсон буго
«Ард ас-Сарир» абун, нилъер мацIалда «Тах-бакIалъул Ракь» абураб магIнаялда
бугеб. Гуржияца Дагъистаналда цIар «Лекетия» абун хIалтIизабула.

«Дагъистан» абун цIар машгьурлъана XVII гIасруялдаса байбихьун ва гьелъул магIна
ккола «мугIрузул улка» абураб (турк мацIалдаса дагъ — мегIер, пурс мацIалдаса
стан — улка, ракь). Василий Бартольдил рагIабазда рекъон, «Дагъистан» абураб
цIар баккана гIицIго X/XVI гIгI..

«Дагъистан» абураб цIар хIалтIизаби битIараб буго гIицIго тарихияб
къагIидаялдалъун, щайгурони Дагъистаналъул АССРалда (гьанже Жумгьурият
Дагъистан) гъорлъе Гъизляралъул лъарагIлъи ва нугъаязул авлахъги бачиндал,
мугIрузул бутIа гIицIго 56 % кколеб буго кинабниги гьелъул ракьалдаса.

Тарихияб Дагъистаналъул ракь букIана апшерон бащадаб чІинкІиллъиялде щвезегIан
(гьанже Азарбижаналъухъ бугеб ракь).

Дагъистан буго Кавказалъул шималиябгун бакъбаккул рахъалда, Кафпий ралъдал
рагIал ккун эхедехун. Жумгьурияталъул шималияб рахъалда буго — гIодоблъи,
жанубияб рахъалда — мугIрузул ракьанлъаби ва КIудияб Кавказалъул мугIрул.
Шималияб рахъалдаса жанубияб рахъалде щвезегIан ракьалъул халалъи бахуна
гIага-шагарго 400 км, бакъбаккул рахъалдаса бакътIерхьул рахъалдехун —
гIага-шагарго 200 км. Дагъистаналъ шималияб рахъалдасан гIурхъи гIахьал гьабула
Ставропол краялъулгун ва Гъалмугъалъулгун, бакътIерхьул рахъалда Буртиялъулгун
ва Гуожиялъулгун, жанубияб рахъалда Азарбижаналъулгун. Ракъдадасан ва
ралъдадасан Дагъистаналъул гIорхъода буго щуго пачалихъ - Азарбижан, Гуржи,
Хъазахъистан, Туркменистан ва Иран. Азарбижаналъулгун гIорхъода буго —
Россиялъул бищун ахирисеб тIанкI (41°10' с. ш.).

Бакъбаккул рахъалда Дагъистаналъул ракьал чурула Каспий ралъдал лъималъ.
Жанубияб ва гьоркьохъеб рахъалда руго КIудияб Кавказалъул мугIрул, шималияб
рахъалдасан бабихьула Каспиялъухъ гІодоблъи.

Жумгьурияталъул гьоркьохъеб бутIаялдасан чвахула Терек ва Сулахъ гIорал. ГIаммаб
куцалда Дагъистаналдалъул ракьалда чвахула 6255 гIор (гьелдаса 100 кIвар бугел,
25 км цIикIкIун халъаи бугел ва 100 км цIикIкун лъим бакIарулеб площад бугел,
185 гIиссинал ва 5900 цIикIкIун цIакъго гIиссинал), гьездаса бищун чIахIияллъун
ккола Терек, Сулахъ, Самур ва Рубас гIорал. Киналго гIорал Каспий ралъдал
бассейналда хурхараллъун рикIуIуна, кинго гьенире чвахулел 20 гIор гурони
гьечIо.

Бакъвараб гьаваялда бан, Дагъистаналъул шималияб рахъ мискинаб буго гIоразул
рахъалъан. Ругел гIоралги риидал хур-ахал лъалъазе хIалтIизарун, ралъдалъе
раккуларо..

Бищунго лъим цIикIкIараллъун ккола мугIрузул гIорал, хехаб чвахи сабаблъун
хасалоцин жал цIороларел..

Самур ккола Дагъистаналъул кIиабилеб кIудияб гIорлъун. Гьелъул бассейналъул
площад ккола 7,3 азарго км². Баккулеб бакI буго Газал мухъалда. Самур гIорул
лъималъул цIикIкIунисеб бутIа хIалтIизабула мадугьалихъ бугеб Азарбижан
Жумгьурияталъ.

Сулахъ гIор лъугьуна, АваргІор, ГIандигIор ва Гъази-Гъумухъ гъойсу жубаялдалъун.
Гьелъул бассейналъул площад буго 15,2 азарго км².

Дагъистаналъул административиял цолъабазул (мухъазул ва шагьаразул) гIадамазул
къадар тIолго

Щибаб соналъ эсие рачӀунел харжазул баян: Къарахъ жамагӀатал – щунусго гӀиялъажо
ва цо гӀала; Кусрахъ жамагӀаталъ – лъабнусго гӀиялъажо ва цо гӀала; Гъирим –
ункънусго гӀиялъажо ва цо гӀала; ЧӀамалал – цо нусго гӀи; ТӀиндиб – къого оц;
ГӀурчуб – нусиялда лъеберго гӀиялъажо; Хундерил агьлоялдасан – анкьнусго къали
ролъулги, анкьнусго гӀиги, лъабго къали гьацӀдалги; ГӀандадеридаса – цо оцги
анкьго буртинаги; Гъадариса ва ГьаракӀуниса – хундерил бугелъул бащадаб; Тумал –
рукъалдаса цо-цо ккуйги, цо-цо къали ролъулги; Михахич – гьебго; Костек –
рукъалдаса цо-цо ччугӀа; Таргъу – рукъалдаса кӀиго сахӀ пиринчӀул; Губдан –
нусго кви; Хайдакъ – нусиялда лъабкъого гамуш; Ускушиб ва ГӀахъушиб – нусго оц;
ХӀурахъ – рукъалдаса гӀабаси; ЦӀадахӀариса – кӀикъоялда анцӀго оц; ГьамчукъотӀи
– анлъго хӀама; Бакълъулал – лъеберго оц; РицгӀор ва Мукракь – лъабкъоялда
анцӀго кви; Кудалиса – нусго гӀалаги нусго чуги. Гьал киналго харжал щибаб
соналъ ХӀамзатилги ГӀаббасилги лъималада гьоркьоб бикьулаан. Гьелдаса хадуб цо
дагьаб заман ингун, дов Тушалде лъутун вукӀарав Суракъатил вац Байар вачӀана
ЦӀунтӀаса бахъараб ГӀарчубе щвезегӀан боялги ракӀарун. Цо бецӀаб сордоялъ
Хунзахъе лъугьана. РакӀал бусурманлъичӀого энир хутӀун рукӀарал чиязул
рукъзабахъ боялги живгоги вахчун чӀана жудойго сверел, рес рекъезегӀан. Гьеб
сордоялъ Абулмуслим шайхасул вас Абулмуслимида макьилъ бихьана капурзаби бергьун
Хунзахъ ва гьениб пасалъиги ккун. Гьеб макьу бокьичӀогун эв радал вахъун
Гъумекиве лъутана. КӀиабилеб сордоялъ капурзабаца эзул хан Амир АхӀмадги чӀвана.
МагӀлумбекил вацасул васги чӀван эсул бетӀерги хъаладул къеда бан батун буго.
Гьеб къоялъ киналго бусурбабазул къокъадул гӀемерав чи гъурана. Элги хадур
мурадалде щвана, Баярги жиндирго инсул тахида гӀодов чӀана.

XVII–XVIII гIасрабаз Дагъистаналда рахъана, Кавказалда гуребги, тIолалго
бакъбаккул бусурбабазул улкабазда машгьурал исламиял гIалимзаби. Гьединаздасан
кколаан Гъолодаса Малла-МухIаммад, Къудукьа Мусал МухІамад (Мусалав), Кьохъа
Салман, ГІободаса ШагІбан къади, ГІаймакиса Абубакар, Усищиса Давуд, Убраялдаса
МухІамад, МачІадаса ХІадис, ГІурадаса Ибрагьим-хІажи ва гьел гурел гIемерал
цойгидалги. Гьезул щивас хъварал гIелмиял хIалтIабиги руго, бакIалда, гIадамазда
рекъарал, мазгьабалда жанир рахъарал хIукмабиги руго. ХIасил, гьел цого-цо цере
арал гIалимзабазул хIалтIабиги цIалун, гьелги малъун чIечIо, гьез жеги тIаде
щибаб гIелму гIатIид гьабуна, гъварилъуде раккана.



https://av.wikipedia.org/wiki/Batasuna

Батасуна (баск мацIалда "Цолъиялъе гIоло") ккола "Herri Batasuna" ("Халкъалъул
Цолъи") партиялъул рахъ ккурал чагIазул гIуцIцIи. Батасуна Испаниялда бугеб
Басказул улкаялда 1978 соналда, диктатор Франко (Franco) хун хадуб гIуцIцIун
букIана. Batasuna 2001 соналъ гIуцIцIана ва 2003 соналда Испаниялда гьукъана.
Амма гьеб гьукъиги хIисабалде босичIого Батасуна Басказул улкаялдаги, Наварра
вилаяталдаги рикIкIуна активияб партиялъун. Гьединго Ипранджиялдаги Батасунаялъ
цо легалияб партия гIадин жиндирго сиясияб хIаракатчилъи тIобитIулеб буго. Гьеб
гIуцIцIи гIемерисез гъоркьан хIалтIулеб ЭТА-ялъе квербакъулеб цо гьелъулго
сиясияб бутIалъунги рикIкIуна.



https://av.wikipedia.org/wiki/%D0%AD%D1%80%D0%B4%D0%BE%D0%B3%D1%8A%D0%B0%D0%BD%2C_%D0%A0%D0%B0%D0%B6%D0%B0%D0%B1_%D0%A2%D0%86%D0%B0%D0%B9%D0%B8%D0%BF

Ражаб ТIайип Эрдогъан ялъуни Реджеп ТIайип Эрдоган тур. Recep Tayyip Erdoğan
(1954 - ), - Турциялъул премьер-министр (2003 соналдасан байбихьун), исламияб
ритІухълъиялъул ва цебетІеялъул партиялъул цевехъан.

Ражаб ТIайип Эрдогъан гьавуна 1954 соналъул 26 февралалъ истамбулалъул Бейоглу
мухъалъул Къасымпаша абулеб бакІалда, чІегІер ралъдал рагІалда, ралъдал
хъаравуласул хъизаналда. Турказул «Миллиет» абулеб казияталъул баяназда рекъон,
жиндирго цо кІалъа-басаялда Эрдогъаница бицана, гьесул хъизан ГІачІаристаналдаса
Ризеялде рачІарал ругоян. ГІолохъанлъуда гьес шагьаралъул хІинкъи гьечІел
къватІазда рукІана лимонадал ва булкаби ричулев. 1965 соналъ Эрдогъаница
лъугІизабуна Пийале Паша абулеб байбихьул школа ва 1973 соналъ Истамбулалда
бугеб динияб имамзабазул ва хатІибзабазул лицей. Эйюп абулеб лицеялда экзаменги
кьун диплом щвана.

1976 соналъ гьев лъугьана Истамбулалъул Бейоглу абулеб мухъалда гІолохъанаб
халкъияб хвасаргьабиялъул партиялъул председателлъун. 1978 соналъ гьес лъадилъун
ячана Эмине Гюльбаран. 1980 сон щвезегІан Эрдогъан хІалтІана истамбулалъул
транспортазул организациязда. 1980 соналъул 12 сентябралъ пачалихъалда лъугьана
рагъулаб инкъилаб ва киналниги сиясатиял партиял гьукъун рукІана. 1981 соналъ
гьес лъугІизабуна Мармара Университеталъул икътисадалъул ва бича-хисиялъул
гІелмабазул факультет.

1984 соналда Ражаб ТІайип Эрдогъан лъугьана Бейоглуялда лъикІлъиялъул партиялъул
бутІаялъул председателлъун,ва 1985 соналъ — партиялъул истамбулалъул бутІаялъул
председателлъун, гьединго партиялъул советалъул тІадегІанав гІахьалчилъун.
Гьесул сиясатиял балагьиязе кІудияб асар гьабуна «сиясатияб ислам» абулеб партия
гІуцІцІарав Нежметтин Эрбаканица.

1994 соналъ Истамбулалъул мэрлъун вищана. 1996 соналъ ЛъикІлъи гьабиялъул
Партиялъ гІахьаллъи гьабуна исламияб цолъи гьабиялда, кинго рагъул
инкъилабалдаса хадуб 1997 соналъ гьеб гьукъана, живго Эрдогъан 4 моцІги цІан
туснахъ гьавуна, халкъазда гьоркьоб рагъ-муч багъаризабулеллъун хІукуматалъ
рикІкІарал пикрабазе гІоло.

2001 соналъул июлалда Эрдогъаница гІуцІцІана РитІухълъиялъул ва цебетІеялъул
партия, 2002 соналъ парламенталъулал рищиязда жиб бергьараб. Туснахъ гьавун
вукІиналъ Эрдогъание квал-квал гьабуна премьер-министрлъун вачІине, кинго
ГІиракъалда данде рагъ байбихьидал, АЦШялдехун гьетІараб турказул тІадчагІаз
изну кьуна пачалихъалъул аслиял законал хисизе ва гьелдалъун Эрдогъан вачІана
правительствоялъул бетІералде. Турциялъ хІукму гьабуна жиндирго рагъул къуватал
рехизе, аслияб куцалда курдаз гІумру гьабулеб ГІиракъалъул шималияб рахъалде.
Эрдогъан ккола Турция Евроцолъиялде лъугьиналъул рахъ кколевлъун.

2009 соналъ гІахьаллъана Давосалда букІараб Дунялалъулго икътисадалъул
данделъиялда, гьениб гьесде кутакалда гьужум гьабуна жугьутІазул президент
ШимгІон Пересица, ФилистІиналда данде ГІизраилалъ гьабулеб рагъул рахъги ккун..



https://av.wikipedia.org/wiki/%D0%A5I%D1%83%D1%81%D0%B5%D0%BD%D0%B8%D0%BB_%D0%9C%D1%83%D1%85I%D0%B0%D0%BC%D0%BC%D0%B0%D0%B4_%D0%90%D1%84%D0%B0%D0%BD%D0%B4%D0%B8

ГIуриса ХIусенил МухIаммад Апанди, — (гІур. Шейх Хусенил Мухаммад афанди), (1862
- 1967), ГIуриб, Дагъистан — шафигӀил мазгьабалъул гӀалимчи, тӀарикъаталъул
устар, муршид.

Гьавуна 1862 соналъ ГӀуриб росулъ, Шамилил районалда, Дагъистан жумгьурияталда.
Исламалъул гӀалимчи, Дагъистаналъул бусурбабазул рухІияв цевехъан, Накъшубандияб
ва Шазалияб тӀарикъатазул муршид.

ГIуриса ХІусеница лъеберго соналъ бахчун буго ХIасан апандияс жиндихъе 1920
соналъго кьураб ижаза, кидалъизегIан гьеб бахчун толеб, - абун 1950 соналъ
ХIумайд апандиясул рахъалдасанги ижазаялъул амру тIаде бачIинегIан.

1944 - 1957 соназ ГIуриб росу Чачаналде гочараб мехалъ, ХIусенил МухIаммад
Апандица гIумру гьабуна Гъогъолъ росулъ. Къого гIанаб соналъ Гъарданущив
масжидалъул будунлъун вукIун вуго. Жиндилъ бугеб гIелмуги бахчун гьенив вукIарав
дибирасухъ гIелму цIалулев вукIунаанила гьев, гьоркьо-гьоркьоб дарс бицунаго
гъалатI ккезеги биччалаанила живго тIатинаредухъ. Гьединан Гъарданущив вукIарав
Сайпуллагь Къадиясдасан балъго пайда босулев вукIарав гьесда Сайпуллагь Къадияс
хирияв ГIали асхIабасул букIараб халгIатги ретIанила[мухІкан гьабизе ккола].

2011 соналъул май моцIалда МахІачхъала шагьаралда рагьана ХIусенил МухIаммад
Апандил цIаралда бугеб мажгит. 2011 соналъул июл моцIалда букIараб
Дагъистаналъул гIалимзабазул данделъиялда хIукму гьабуна Гъогъолъ росулъ гьесул
цIаралда мадраса базе.



https://av.wikipedia.org/wiki/%D0%A5I%D0%BE%D1%86%D0%BE%D1%81%D0%B0_%D0%9D%D0%B0%D0%B6%D0%BC%D1%83%D0%B4%D0%B8%D0%BD

ХӀоцоса Нажмудин ялъуни Имам Нажмудин (гӀурус мацӀалда Нажмуд[д]ин Гоцинский ;
1859 - 1925), политик, гӀалим ва инсан.

Дагъистаналъул тарихалда ХӀоцоса Нажмудинил хӀакъалъулъ гӀадин жинда тӀасан
гӀемерал гьерсал рицарав, чорокал бугьтанал лъурав чи тӀокӀав батӀияв ватизе рес
гьечӀо. Дагъистаналъулги Чачаналъулги имам ХӀоцоса Нажмудин кидаго рикӀкӀунаан
ва жеги рикӀкӀуневги вуго жиндирго ватӀаналда хӀукуматалъулги халкъалъулги
кӀудияв тушманлъун.

Совет тарих гӀелмуялда ХӀоцосев рикӀкӀунаан гьересияв имамлъун, хъачагъазул
цевехъанлъун, хӀарамаб бечелъиялъул бетӀергьанлъун ва гь.ц.

1917 соналъул 5 ноябралда чачаназул гьариялда рекъон, ХӀоцоса Нажмудин вачӀуна
Гудермесалде, Чачанистаналда цӀакъго тӀибитӀун букӀараб хъачагълъиялдеги
зинаялдеги данде вагӀза гьабизе. Гьеб вагӀзаялда гьес абулеб букӀана:

Октябралъул инкъилабги Россиялда коммунистазул хӀакимият чӀезабиги ХӀоцоса
Нажмудиница къабул гьабичӀо, хӀатта гьелдехун гьесул букӀана тушманлъиялъулаб
бербалагьи.



https://av.wikipedia.org/wiki/%D0%A5I%D0%B0%D0%B6

Исламалъул щуабилеб аслу ккола нухалъул рахъалъ хӀал кӀварав чияс хӀаж гьаби.
ШаригӀаталда рекъон хӀаж абула КагӀбаялде къасд гьабиялда, гьаризе кколел хассал
гӀамалал гьаригун цадахъ.

ХӀажалъул бицун хӀал кӀоларебгӀан гӀемераб хиралъи буго, гӀемерал дунял
ахираталъул хиралъаби руго. Гьелъ черх лъикӀлъизабула, ракӀ сахавалъизабула,
гӀадамал ращад гьарула, бусурбабазда гьоркьоб вацлъи ва цолъи цӀикӀкӀинабула.
ХӀажалъ аварагзабазул, гьезул асхӀабзабазул тарих ракӀалде щвезабула, хириял
бакӀазде зияратал гьаризе рес кьола, ракӀалги рухӀалги рацӀцӀад гьарула.
«ХӀалкӀолебги букӀаго хӀаж гьаби-чӀого хварав чи, бокьани ягьудиявлъун хва абе,
бокьани насраниявлъун хва абе» – ян абуна Аллагьасул расулас . Гьединлъидал хӀаж
гьабулел къагӀидабиги лъазарун нухалъул рахъалъ хӀал кӀолев чияс, хӀаж борхизе
хӀаракат бахъизе ккола.

Гьединго руго исламалъ хӀарам гьарурал жалги, масала, гьездаса ккола чӀахӀиял
мунагьал: чи чӀвай, зина гьаби, цӀогь гьаби, гьекъолди, наркомания, рищватчилъи,
мацӀ гьаби, гъибат гьаби, бугьтанал лъей, хӀал хъублъи, хӀасад, тущманлъи, чидай
зарал гьаби кверазги мацӀалъги, чияр хӀарамаб боцӀи кванай, зулму гьаби ва гь.
ц. Гьездасаги цӀунизе ккола цебехун ккаралдаса тавбуги гьабизе ккола. Аллагь
тӀаса лъугьинчӀони гьездалъун кьолеб гӀазаб гӀакъуба бицун хӀал кӀолареб хӀехьон
бажарулареб буго.



https://av.wikipedia.org/wiki/%D0%A5%D1%83%D1%88%D0%B0%D1%82%D0%B8

Хушáти яги Хушет — ккола Россиялъул Дагъистан жумгьурияталъул ЦӀумада мухъалъул
росу.

Хушати гӀумру гьабула гӀага-шагарго 200 хъизаналъ. Гьезда гьоркьо уна
магӀарулалги цӀунтӀалги.

Хушати буго тӀадмагӀарухъ, ГӀандигъойсуялдаги гӀурхъи ккун добехун бугеб
гуржиязул Тушетиялдаги аскӀоб. Мухъалъул центр - Агъвалиялдасан 96 километралъ
рикӀкӀад буго, гьеб нухлул 37 км ккола Хушатиса Метрада росулъ щвезегӀан —
гьебги машина унарел лабаллъаби.

1944 соналъ гьезул гӀадамал Ведено мухъалъул Агъишбатой росулъе. 1957 соналъ
чачаналъан нахъе руссун рачӀараб мехалъ, гӀемерисел гӀадамал МахӀачхъалаялъул
Пригородныялда гочине гьаруна, хаду-хадуб гьеб Пригородныялда цӀар бачӀана ЦӀияб
Хушатиян.



https://av.wikipedia.org/wiki/%D0%A3%D1%86%D1%83%D0%BC%D0%B8%D0%BB%D1%80%D0%BE%D1%81%D1%83

Уцумилросу яги Уцимюрт (гІурус. Уцмиюрт) — ккола Дагъистан жумгьурияталъул
Бабаюрт мухъалъул росу.

Росу буго Терекалъул кваранаб рахъалде, Бабаюрталдасан къилабгун магърибалда.
Буртиялъулги Дагъистаналъул гӀорхъода аскӀоб.

Сверухъ ругел росаби: шималгун-магърибалда — Воскресеновское росу (Буртиялъ),
шималгун-машрикъалда — ГӀадил-Янгъиюрт, къилабгун-машрикъалда — Дзержинское ва
ХӀариб росаби, къилабгун-магърибалда — Шелковская ва Гребенская (Буртиялъ)
станицал (росаби).

ЛъарагӀазул букӀараб росу. «Додрас»-абураб бакӀалда Арсланхан Уцмиевасул
дачаялдасан лъугьараб буго гьеб. Цогидаб версиялда рекъон росу гӀуцӀана чачанав
къоцой тайпаца. Чачаназул депортация гьабилалде росулъ гIумру гьабулел рукIана
лъарагIал ва чачанал.



https://av.wikipedia.org/wiki/%D0%A3%D0%BD%D1%81%D0%BE%D0%BA%D0%BE%D0%BB%D0%BE_%D1%80%D0%B0%D0%B9%D0%BE%D0%BD

Мухъ ккола Дагъистаналъул централияб бутІаялда ва гьелъул гІорхъалаби цояллъун
ккола: Шурагьиб, Лаваша, Хьаргаби, Хунзахъ ва Гъумбет мухъал. Ракьалъул
кІодолъи — 560 км².

Унсоколо мухъ гІуцІцІана 23 январалъ 1935 соналъул, Авар округ ва
Гъойсубулаялъул мухъ гІуцІцІиялъул хІасилалда.

2011 сон рикІкІуна, криминалалъул рахъалъ кутакалда хІалуцараблъун ва тІубараб
мухъго рикІкІуна Дагъистаналъул цогиял мухъазда данде ккун бищун хІалуцараблъун.
Чанго соналъ мухъалъул ва жумгьурияталъул хъулухъчагІазе рахІат толеб букІинчІо
Ибрагьим ХІажидадаевас ва гьесул жамагІаталъ. 2009 соналъул феврал моцІалъ
чІвана мухъалъул бетІер Генуса Казимбег АхІмадов, 2011 соналъул августалъ
захІматго лъукъана цІияв бетІер МухІамадхІажи ТІагьиров (гьесул вас чІвана).
Гьединго гьужумал гьаруна цоги-цоги хІукуматалъул хІалтІухъабазде, бизнесменазде
ва къуваталъул идарабазул чагІазде.. Гьебго соналъул августалъул авалалда ярагъ
гьоркьоб хІалтІизабураб тунка-гІуси ккана мухъалъул кІиго кІудияб Генуб ва
Унсоколо росабазул гІолохъабазда гьоркьоб, гьелъул хІасилалда чІвана анкьго чи:
цо Унсоколоса, цо ЧІиркъатІаса ва щуго Генуса. Гьединго чІваразда гьоркьое ккана
Генуса лъабго сон барай яс, чІвай-хъвеялъул би тІада бугевлъун ккола Унсоколо
росдал бетІер ГІабдулмажидил МухІамад.

Мухъалъул аслияб экономика бараб буго — росдал магІишаталда. мухъалда буго 4
ПКЗ, 4 колхоз, 5 совхоз ва ччугІил магІишат.



https://av.wikipedia.org/wiki/%D0%A2%D3%80%D0%B0-%D0%B3%D1%8C%D0%B0_(%D1%81%D1%83%D1%80%D0%B0)

Сура ТІа Гьа буго Маккаялда жиб рештӀине гьабураб, жинда жаниб нусиялда
лъебералда щуго аят бугеб.

Гьаб сураталъул аслияб мурад буго диналъул аслаби рицин ва гьел рацӀцӀад гьари.
Аллагь вукӀин чӀезабиялъул далилал рицингун цадахъ гьев Аллагь жив цогояв вукӀин
гьесие гӀахьалав чи гьечӀеблъиги бицунеб буго. Аварагзабазул ва гьел ритӀиялъул
хӀикматги бицунеб буго. Ахират букӀин, хӀисаб мизан ва жазаъ букӀиналъулги
бицунеб буго.

Сураталда жаниб лъикӀго гӀатӀид гьабун бицунеб буго жив Аллагь вуго абун
хьвадулев вукӀарав пиргӀавнил ва гьесул къавмалъул. Муса авараг ТӀадегӀанав
Аллагьасда кӀалъаялъул, гьесда рисалат тӀад къаялъул ва Мусалги пиргӀавнилги
бахӀс бицун буго.

Адам аварагасул къисаялда бакка-бахъи гьабун буго, инсанасул ракӀ хӀинкъулеб
хӀалалъ къиямасеб къоялъул ва гьелъул захӀмалъабазул бицун буго:. Гьеб къиямасеб
къоялъ хӀисаб мизан гьабун Аллагьасда мутӀигӀаб халкъ алжаналда иналъул,
Аллагьасда гӀасилъарал гьев жидер БетӀергьан вукӀиналда инкар ккураб халкъ
жужахӀалда иналъулги бицун буго. Сураталда цӀар лъун буго «сурату ТӀа-гьа»-
абун. Гьеб ТӀагьа абураб цӀарги Аллагьасул свалат салам лъеяв аварагасул
цӀараздаса цо цӀар буго. Гьеб хирияв аварагасул цӀаралдалъун сурат байбихьиялда
жанибги аварагасул ракӀ парахат гьаби буго. Мушриказул къварилъабазда сабро
гьабизе гьесие квер бакъи гьабиги буго. Сура букІана рештІун Маккаялда ва гьелда
жаниб буго 7 аят.



https://av.wikipedia.org/wiki/%D0%A2%D1%83%D1%80%D1%86%D0%B8%D1%8F%D0%BB%D1%8A%D1%83%D0%BB_%D0%BC%D0%B0%D0%B3I%D0%B0%D1%80%D1%83%D0%BB%D0%B0%D0%BB

150-200 соналъ цере Туркиялде гочарал магIарулал руго жидерго мацIги цIунун,
нилъеда цIунизе кIолеб гьечIеб маданияталъул цIех-рехги гьабун.

Узухъда, Туркиялъул магIарулал ккола батӀияб пачалихъалъул гӀадамал. Гьезул
гӀемерисезда жидер тарихияб ватӀан – Дагъистан – бихьичӀо. Гьезда ватӀаналъул
хIакъалъулъ лъала умумузул биценаздасан, гьезул рекӀел угьиялдалъун, берзул
магӀуялдалъун. Дагъистан тун батӀияб бакӀ гьез ватӀанлъун рикӀкӀинчӀо.
КъватӀисеб улкаялда гӀумру гьабун рукӀаниги магӀарулаллъун дол гьарула мацӀ
цӀунун букӀиналъ, жидерго тӀабигӀаталъ, чорхолъ бугеб магӀарул рухӀалъ.

ХӀакъикъаталдаги гьеб кканилан абизе бегьула Туркиялде гьабураб сапаралда, - ян
бицана кочӀохъанас. – Гьениб чанго батӀияб миллаталъул (лъарагIал, магIарулал,
даргиял…) дагъистанияз бицунеб букӀана цохIо магӀарул мацӀ. БитӀахъе бицани,
авар мацӀалда кечӀ ахӀулеб мехалъ гьезул бадиб магӀу хулулеб букӀана. Туркиялда
ругел нилъер дагъистаниязе нижер церерахъиназ кӀудияб асар гьабуна.



https://av.wikipedia.org/wiki/%D0%A1%D1%83%D0%BB%D1%82%D0%86%D0%B0%D0%BD_%D0%90%D0%B9%D1%8E%D0%B1%D0%B8%D0%BB_%D0%BC%D0%B0%D0%B6%D0%B3%D0%B8%D1%82

СултІан Айюбил мажгит (тур. Eyüp Sultan Camii) буго Истамбулалъул европаялъул
рахъалда Эюп районалда, Меседил Лълъаралдаса рикIкIад гьечIого,
КъунстІантІиниялъул къадал рахун къватIибехун.

Мажгит бана 1458 соналъ султІан МехІмеде II-лесул заманаялда. Гьеб буго 1453
соналъ КъунстІантІиния рагьаралдаса хадуб, тIоцебе турказ бараб мажгит.

СултІан Айюбил мажгит буго, МухІаммад аварагасул байрахъилав, Абу Айюб
аль-Ансари асхIабасул хобалда аскIоб, гьевги шагьидлъана 674—678 соназда
КъунстІантІиния сверун ккураб бакIалда. Гьесул хобалъул кутакалда адаб-хIурмат
гьабула бусурбабаз, ва гьенибе зиярат гьабун гIемерал хIажизаби рачIуна.
Гьединго гьесул хобалда аскIоб цIунун руго, аварагасул рукIанин чIезарулел цо-цо
асаралги.



https://av.wikipedia.org/wiki/%D0%A1%D1%83%D0%BB%D0%B0%D0%B9%D0%BC%D0%B0%D0%BD%D0%BE%D0%B2,_%D0%93%D0%86%D0%B0%D0%BB%D0%B8%D0%BB_%D0%9C%D1%83%D1%85%D0%86%D0%B0%D0%BC%D0%B0%D0%B4

Сулайманов ГІалил МухІаммад, гьев вуго МухІаммад Абу-ГІусман ал-Гимравий (гь.
1977 соналъул 29 февралалъ, Генуб, Унсоколо мухъ, Дагъистаналъул АССР, РСФСР,
СССР — хв. 2015 соналъул 11 августалъ, гьебго бакІалда) — дагъистаналъул
муджагьид, вилайят Дагъистаналъул МугІрузул бутІаялъул амир, 2010 соналъул 20
октябралдаса бахъун - Вилайят Дагъистаналъул муджагьидзабазул къади. ГІалиасхІаб
Къебекъов хун хадуб гьев вищана Имарат Кавказалъул лъабабилев амирлъун.

1992 соналдаса бахъун цІалана Сириялда, лъугІизабуна Димашкъалъул шаргІияб
университет ФатхІ аль-Ислами, гьеб лъугІун хадуб, ай 2005 соналъ тІад вуссана
Дагъистаналде, Генуб росдал бол мажгиталда вагІзаби гьаруна, дарсал кьуна.

2007 соналдаса бахъун лъугьана муджагьидзабазул къокъаялда гъорлъе. 2008 соналъ
гьесие амнистия кьун букІана ва гьелдаса хадуб лъугьана бакІалъул шаргІиял
масъалаби къотІулев къадилъун.

2015 соналъул 11 августалъ Генуб росдал парсазда гІурусазулгун ккараб рагъул
хІасилалда шагьидлъана, Вилайят Дагъистаналъул амир Камилов СагІидгун ва Генуса
ГІабдулаев ГІабдулагьгун ва Сулейманов ГІумаргун.



https://av.wikipedia.org/wiki/%D0%A0%D0%B8%D1%82%D0%86%D1%83%D1%85%D1%8A%D0%BB%D1%8A%D0%B8%D1%8F%D0%BB%D1%8A%D1%83%D0%BB_%D0%B2%D0%B0_%D1%86%D0%B5%D0%B1%D0%B5%D1%82%D0%86%D0%B5%D1%8F%D0%BB%D1%8A%D1%83%D0%BB_%D0%BF%D0%B0%D1%80%D1%82%D0%B8%D1%8F_(%D0%9C%D0%B0%D1%80%D0%BE%D0%BA%D0%BA%D0%BE)

РитІухълъиялъул ва цебетІеялъул партия (гӀар. حزب العدالة والتنمية‎‎, фр. Parti
de la Justice et du Développement) — Мароккоялъул чІахІиял политикиял
партияздаса цояб, исламияб балагьиялда жинца кІвар кьолеб. Баккана 1960-ел
соназул бакьулъ, Вацал-бусурбабазул политикияб кваркьи хІисабалда, амма жакъасеб
цІаралда гъоркь машгьурлъана 1998 соналъ.

ГІабдулилагь Бенкиранил нухмалъиялда гъоркь 2011 соналъул рищиязда бергьана цебе
лъураб исламияб программагун, политикияб къанунал рахъи демократиялдалъун гьаби,
лъай кьеялъул реформаби гьари ва жамгІияб политика консерватизмаялда рекъон бачи
гІадал цебеккун хІисаб гьабун лъурал программабигун.



https://av.wikipedia.org/wiki/%D0%9C%D1%83%D0%B3%D3%80%D0%B0%D0%B7_%D0%B0%D0%BB-%D0%A5%D0%B0%D1%82%D3%80%D0%B8%D0%B1

МугӀаз ал-ХатӀиб гӀар. أحمد معاذ الخطيب‎‎‎ — сириялъул хӀукуматалъул
хӀаракатчи-сиясатчи, 2012 соналъул 11 ноябралдаса байбихьун гьев ккола Сириялъул
халкъияб дандечӀеялъул бетӀерлъун.

Гьавуна 1960 соналъ Димишкъалда. Сириялда хӀуригаталъе гӀоло рагъ байбихьизегӀан
Димишкъалъул Омавиязул мажгиталъул хатӀиблъун вукӀана.

Гьесул эмен вук1ана шайих МухӀаммад Абу ал-Фараж цӀаларав гӀалимчилъун ва
Димишкъалдаго цӀар рагӀарав вагӀзачилъунги, гьевги ккола "ал-ХӀасаний"
тухумалъул чилъун, ай аварагасул с.гӀ.в. ясалъул вас ХӀасан бин ГӀалил
тухумалъул чилъун.

Гьесул руго кӀиго вацги цо яцги: яц йиго Массуна абурай (шаригӀаталъул къанунал
гӀелмуялъул мугӀалим), вац ГӀабдул Къадир (Омавиязул мажгиталъул вагӀзачи -
Тафсиралъул ва шаригӀаталъул къанунал гӀелмуялъул профессор) ва МухӀаммад Мужир
(ХӀадис ва хӀадис гӀелмуялъул профессор - гӀемерал тӀахьазул муалиф).

2012 соналъул ноябрь моцІалъ гьев вищана был Сириялъул инкъилабалъул ва
дандечІеялъул къуватазул миллияб цолъиялъул президентлъун.

2013 соналъул 30 январалъ кІалъазе вахъана, жигараб байбихьиялдалъун Сириялъул
хІукуматалъул вакилзабазулгун гьоркьоб кІалъай гьабизе кколин «би тІей
лъугІиялъул ва ракълилал гІадамазул нус аза-азар напсал цІуниялъул
мурадалда»-ян.

2013 соналъул 24 марталъ хъулухъалдаса гІодов чІана. Среди причин, побудивших
его принять такое решение, называл возрастающее вмешательство иностранных стран
вроде Саудовской Аравии и Катара в деятельность сирийской оппозиции.



https://av.wikipedia.org/wiki/%D0%9C%D0%B0%D1%85%D3%80%D0%B0%D1%87%D1%85%D1%8A%D0%B0%D0%BB%D0%B0

МахIачхъала (гІур. Махачкала́, лезг. Магьачкъала, таб. Мягьячгъала, дарг.
ГIянжи-Къала, МяхIячкъала, лъар. Анжикъала, Магьачкъала, лак. МахІачкъала, Анжи,
падар. Маһачгала) — ккола Россиялъул жанубалда бугеб шагьар, Дагъистан
жумгьурияталъул тахшагьар, халкъалъул рикIкIеналъул рахъалъ Шималияб Кавказалъул
регионалда лъабабизе иргаялда бугеб ва Шималияб Кавказалъул федералияб
округалъул чIахIиял шагьараздаса цояб.

Жакъа шагьар бугеб бакI гIуцIцIана 1844 соналъ, гIурусазул рагъул щулалъиялъул
мурадалда ва гьелда цIар букIана Петровское. 1857 соналъ гьеб бакI кIодолъана ва
гIадамал цIикIкIана, цинги гьелъие шагьаралъул статус щвана, ва цIарги кьуна
порталъул шагьар Петровск абун, гьедин цIар кьеялъеги гIиллалъун лъугьана
1722—1723 соназда Персиялде кIанцIизе унаго, Пётр I-сесул аскариял гьанир
чIеялда бан.

1918 соналъул 15 ноябралъ, гьеб заманаялъ вукIарав Дагъистаналъул бетIер
Тарковскиялдаса НухI-Бегил амруялдалъун, шагьаралъул цIар хисун гьелъие кьуна
Шамилил Хъала шагьар абураб цIар. Гьебги букIана кIудияв имам Шамил халкъазул
рекIелъа инчIого вукIиналъул мурадалда гьабураб хIалтIи..

1921 соналъул 14 маялъ Дагъистаналъул савраталъул комимтеталъул амруялдалъун
МахIачхъала лъугьана ДАССРалъул тахшагьарлъун ва цIарги хисана МахIачхъала абун,
Унсоколоса савратчи МахIач ДахIадаевги кIодо гьавун.. Жакъа къоялда жаниб шагьар
бугеб бакI, мугIрузул халкъазда гьоркьоб лъалеблъун букIана Гьоркьохъел
гIасрабазул заманаялдасанго, Анжи-Хъала абураб цIаралда гъоркь — гьелъул
магIнаги ккола «луълуъалъул хъала» - абураб, лъарагI мацIалдаса буссинабуни.

МахIачкала — ккола бищун гIадамал жанир цIикIкIараб шагьарлъун Шималияб
Кавказалъул Федералияб Округалда, ва гьединго хеккого гIолел Россиялъул чIахIиял
шагьараздасаги.

Шагьаралда руго, киналниги дуниялалда ругелщинал динал ккурал гIадамал, цого-цо
буддизмалъул гьечIо. ЦIикIкIунисеб бутIа (90 %) ккола бусурбаби суннитал.
Шагьаралда буго, Европаялдаго бищун кIудияблъун рикIкIунеб ЖумгIа мажгит.
Гьединго шагьаралда буго христианазул — Свято-Успенил кафедралияб килиса. Гьанже
бан бахъана, Ермошкина къотIноб жугьутIазе магIбадги.



https://av.wikipedia.org/wiki/%D0%9C%D0%B0%D1%85%D0%86%D0%BC%D1%83%D0%B4_%D0%96%D0%B0%D0%BB%D0%B0%D0%BB%D1%83%D0%B4%D0%B8%D0%BD-%D0%B0%D0%BF%D0%B0%D0%BD%D0%B4%D0%B8_%D0%B0%D0%B4-%D0%94%D0%B0%D0%B3%D1%8A%D0%B8%D1%81%D1%82%D0%B0%D0%BD%D0%B8

МахІмуд Жалалудин-апанди Дагъистани (тур. Mahmud Celaleddin Efendi Dağıstanlı,
гьав. 1750 соналъ) — турк каллиграфиялъул устар, хатIатІ, гIалимчи.

Гьев Турциялде вачIана жиндирго эмен накъшубандияб тIарикъаталъул шайих
МухIамад-­апандигун цадахъ. ва гIумру гьабизе тIаса бищула ГIусманиязул
империялъул тахшагьар Истамбул. Рокъоб ислам диналъул гIелмаби цIаларав, гIараб
хатIалдехун гIишкъу ккарав ва пагьму бугев МахIмуд Жалалудиница хIукму гьабула
доб заманалъул машгьурал хатIатал Ахъ Малла ГIумар­апанди, МухIаммад
Расим­апандил тIалиб ГIабдулатIип­апанди, Ямакзаде СалихI­апанди ва Абубакар
Рашид­апанди гIадал устарзабазухъа дарс босизе. Амма, цо биценалда рекъон,
хъачIаб гIамал­-хасияталъул, согIаб тIабигIаталъул чи вукIиналъ, гьез МахIмуд
восун гьечIо жидедаго цеве цIализе. Сабур гьабунгутIиялъе гIиллалъун магIаруласе
хасиятаб гIамалкIодолъиялъул асар жиндилъ букIиналъ, цониги устарасул дарс,
бетIералдаса байбихьун аххаде щвезегIан бачун, тIадкъарал хIалтIаби тIуран,
кколеб ижаза босун гьечIо МахIмуд Жалалудиница. Гьединлъидал, живго хIалтIун,
доб заманаялъул турказул машгьурал хатIатал шайих ХIамдуллагьил ва хIапиз
ГIусманил асаразухъ балагьун, хъвадаризе ругьунлъиялъ, жинцаго жиндирго махщел
цебетIезабун ва устарасул даражаялде вахун, цо хасаб стилалъул бетIергьанасул
даражаялде щола МахIмуд Жалалудин.

Устар гьечIого, живго жинцаго гIезавун, бищун машгьурав хатIатлъун вахъарав
МахIмуд Жалалудин­апанди, шайих ХIамдулагьил ва хIапиз ГIусманил
хъвай­хъвагIаязда тIад халатаб заманалъ хIалтIулаго, гьес жиндирго хасаб "Жалали
ХатI" абураб машгьураб цо къагIида ургъула ва гьелъул хIасилалда, "насхI"
хатIалъул школалъул бетIерасул даражаялда гьайбатаб цо къагIидаялъул
бетIергьанлъун лъугьуна гьев.

Истамбулалда, Босфоралъул рагIалда бугеб Иставроз районалда хъизангун цадахъ
гIумру гьабулев вукIарав МахIмуд Жалалудин­апанди ад­-Дагъистани хвана 1829
соналда (гьижрияб 1245) ва вукъун вуго шайих МахIмудил дергахIалъул хабалазда.
Гьанже гьев кIудияв гIалимчиясул ва хатIатасул хоб бугеб бакI лъалеб гьечIо,
амма гьесул жибго зани цIунун буго гьеб дергахIалда. Гьеб зонода гІусманиязул
мацІалда хъван руго гьадинал рагIаби: Huvel­Hayyul­Baki. Meєayih­i hattatinden
Cennetmekan merhum ve mağfur Mahmud Celalledin Efendinin Ruh için el- Fatiha.
Sene 1245, гьелъул магIна буго гьадинаб: Абадияв гIицIго Дов вуго. ХатIат
шайихзабаздаса Алжаналда бакI щварав, рахIмат насиблъарав ва БетIергьан
тIасалъугьарав МахIмуд Жалалудин­ апандил рухIалъе гIоло ал­ПатихIа. Сон 1245
(1829).



https://av.wikipedia.org/wiki/%D0%9C%D0%B0%D0%B3%D0%86%D0%B0%D1%80%D1%83%D0%BB_%D0%BC%D0%B0%D1%86I

МагӀарул мацӀ ялъуни Авар мацӀ буго, Шималияб Кавказалда, Дагъистаналада гӀумру
гьабун ругел 800 азарго ва ЦӀоралда гIумру гьабун ругел - 130 азаргогӀан чиясул
мацӀ. Гьеб буго иберо-кавказияб мацӀ. Цебе заманаялда магӀарул мацӀ букӀун буго
магӀарухъ гӀумру гьабун ругел гьитӀинал тухумазул ва тайпабазул... жидедого
гьоркьоб бо (аскар) бакӀарараб мехалъ бицунеб цо мацӀ. Гьединлъидал гьелде
абулеб букӀана "болмацӀин" яги "бомацӀин" - абун.

Авар мацІ тIобитIун буго, Дагъистаналда, Азарбижаналъу шималияб рахъалда,
Грузиялъул шималиябгун-бакъбаккул рахъалда ва Турциялда гIумру гьабун ругел
магІарулазда гьоркьоб. Россиялда магIарул мацIалда кIалъалезул къадар ахуна —
715 297 чиясде (2010). Гьеб рикIкIеналда гъорлъе рачун руго гІандигун-цез
мацІазда кІалъалел цо чанго росабазул гІадамалги, жодоца кІиабилеб мацІлъун
магІарул мацІ хІалтІизабулеб букІиналъ. Рахьдал мацI бицунеб гIадин магIарул
мацI бицунезул къадар бахуна гIага-шагарго — 703 азар. чиясде (2010).

Гьел гьаракьаздасан байбихьулел цӀаразул предметал, яги гьезул суратал цере ран,
мугӀалимзабаз цӀалдохъабазда малъула битӀун фонемаби рахъизе, лафзал абизе.
ЦӀаразул магӀнаги къосинчӀого, гьел абизеги лъараб мехалъ, рачӀуна гьел
гьаракьазда «форма» ретӀиналде, ай хӀарпаздалъун рихьизариялде. ГӀурус
алфавиталда буго 32 хӀарп. Авар мацӀалъул буго 72 фонема. ЦӀакъго лъикӀ букӀуна
щибаб фонемаялъе цохӀо гӀаламаталдасан гӀуцӀараб гьаркьил халипа – хӀарп бугони.
Амма гьанжесеб нилъер алфавит гӀуцӀараб буго кириллицаялъул кьучӀалда. Гьелдаса
къватӀире раккизе жакъа нилъер рес гьечӀо. Гьединлъидал щибаб фонемаялъе цо
гӀаламаталъул хӀарп бахъизе рес гьечӀолъиялъ тӀамун руго кӀи-кӀи гӀаламатаздасан
13 хасаб хӀарп гӀуцӀизе: гъ, гь, гӀ; къ, кь, кӀ; лъ, тӀ, хъ, хь, хӀ, цӀ, чӀ.
Гьедин авар алфавиталда гӀун буго 44 хӀарп.

КӀирекъарал хӀарпаздалъун рихьизарулелъул, геминатал /къан рахъулел/ алфавиталде
росун гьечӀо. Гьале гьел: кк, кӀкӀ, лълъ /лӀ/, сс, хх, цц, цӀцӀ, чч, чӀчӀ. Гьел
гурелги, руго «в»-ялъул кумекалдалъун рихьизарулел лабиалиял /кӀутӀби
цӀутӀизарун рахъулел/ фонемаби: гв, гъв, гьв, дв, зв, кв, къв, кьв, кӀв, лъв,
св, тв, тӀв, хьв, хъв, хв, цӀв, чв, чӀв, кӀкӀв, чӀчӀв, ккв, ххв.

ХӀисаб гьабеха мугӀалимасда цере чӀарал захӀматал суалазул: алфавиталда ругелги
гьечӀелги гьелгуниял хасал фонемаби битӀун цӀализеги хъвазеги цӀалдохъаби ругьун
гьаризе ккеялъул. Гьезда гьоркьор руго лъабгоги /ккв/, ункъоги /лълъ/, щугоги
/чӀчӀв/ гӀаламатаздасан данде гьарурал хӀарпал. Гьел цӀализеги хъвазеги ругьун
гьаризе бигьалъула алфавиталде босараб 13 хасаб хӀарп хехго ва ургъичӀого битӀун
абизе лъазабун бугони. Гьеб буго шагьаразул школазда бищунго захӀматаб суал.
ЗахӀмалъаби дандчӀвала цо гӀурус хӀарпалъул кьучӀалда гӀуцӀараб авар мацӀалъул
лъаб-лъаб хӀарп букӀиналдалъун /гъ, гь, гӀ; къ, кь, кӀ; хъ, хь, хӀ/. ЛъикӀго
ракӀалдасан лъазегӀан, цӀалдохъаби къосаруна, гьел цӀалулелъул ва хъвалелъул.
Гъ-ялъул бакӀалда /гь/ абула, /гь/-ялъул бакӀалда /гӀ/ цӀалула. Гьедин къосаруна
цогидазулъги. Гьеб ичӀабго хӀарпалде кьезе ккола аслияб кӀвар.

МагӀарулазул гӀезегӀан чагӀи руго батӀи-батӀиял улкабазда. СССР биххун хадуб
гьезиеги нилъееги рес щвана бухьен кквезе, цоцазухъе гьоболлъухъ ине. Цо-цо
мехалда умумузул гӀадат-гӀамалги мацӀги нилъер гӀадамаздаса камилго цӀунунги
лъазабунги буго гьез. Гьаб заманалда интернеталъ цӀикӀкӀарал ресал кьолел
ругелъул, кӀудияб кумек гьабула гьелъ дунялалъул бокьараб бакӀалда гӀумру гьабун
ругел гӀадамазулгун бухьен гьабизе. Гьелъие санагӀалъи букӀине «вацлъиялъулазе»
бокьун буго, бокьарав чияс лъазабизе букӀине, латин алфавитги кьочӀое босун,
магӀарул алфавит гӀуцӀизе. Гьелъ рес кьезе буго бигьаго, киназдаго бичӀчӀулеб
хӀалалъ магӀарул мацӀалда хъвадаризе. Щайгурелъул Турциялда, гӀарабиязул
улкабазда ва цоги-цоги бакӀазда гӀумру гьабулел нилъер миллатцоязда гӀурус
алфавит лъаларо.

ГӀуцӀаралдаса лъагӀел гурони инчӀониги, гӀисинал, амма ракӀчӀарал галабиги
тӀамулаго цебе унеб буго «Вацлъи». Гьел хӀадур руго жидер кьеразулъе лъугьине
бокьарал къабул гьаризе, рагӀудалъун, малъа-хъваяздалъун кумек гьабизе
бокьаразухъ гӀенеккизе.



https://av.wikipedia.org/wiki/%D0%9B%D1%8A%D0%B8%D0%BA%D0%86%D0%B0%D0%B7%D1%83%D0%BB_%D0%9C%D0%B0%D0%BB%D0%BB%D0%B0%D0%BC%D1%83%D1%85%D0%86%D0%B0%D0%BC%D0%B0%D0%B4%D0%B8%D0%BB_%D0%9C%D0%B0%D0%BB%D0%BB%D0%B0%E2%80%93%D0%A5%D0%86%D0%B0%D1%81%D0%B0%D0%BD

ЛъикІазул МалламухІамадил Малла–ХІасан ялъуни МалламухІамадил Малла–ХІасан, -
магІарулазул шагІир ва гIалимчи.

Гьев гьавуна ЦІоралда машгьурав гIалимчи МалламухIамадил хъизаналда ва гьев
ккола ЧІар росулъа «ЛъикIал» абураб тухумалъул вакиллъун.

Гьесдаги ХІасан Алкъадариясдаги гьоркьоб гьудуллъи букIана ва цоцазде гIараб
мацIалъ хъварал кучIдулги кагъталги нахъе цIунун хутIун руго. Гьел кучIдул
Алкъадарица рахъун руго жиндирго «Диван ал-Мамнун» абураб тIехьалда. Живго
Малла–ХIасанги вахъана гьесдасаги бергьарав гIалимчилъун ва бажариги гьунарги
бугев шагIирлъун.

МагIарулазул машгьурав журналист ва тарихчи, Маркъо ШагӀбановас гьадин хъвалеб
буго Малла–ХІасанил хІакъалъулъ:

Малла–ХIасанил йикIана кIиго лъади, кIияйго гьей ккана гьесде советазул букIараб
рокьукълъиялъул къурбаналлъул. ТIоцеесей чIужу Малла–ХIасанил йикIана Динчиб
росулъа ИсмагIилил яс ХIуру (1894 соналда гьаюрай). Гьелъ Малла–ХIасание гьабуна
щуго лъимер – васал НурмухIаммад (1916 с.гь.), СаидахIмад (1920 с.гь.),
ГIабдулгIазиз (1923 с.гь.), ГIабдурахIман (1929 с.гь.) ва яс ХIалимат (1927
с.гь.). КIиабилей чIужу – къоролайлъун хутIун йикIарай Рамазанил яс ГIайшат
(1887 с.гь.). Гьелъ гьабуна кIиго лъимер – вас МухIаммадги (1921 с.гь.) яс
Шумайсатги (1925 с.гь.).

Закатала районалъул ЧК–ялъ 1931 соналъул 19 марталда хIукму къотIана гьел
Гъазагъстаналде хIал гьабун гочинаризе. Гьеб кIиябго хъизан динияв цевехъанасул,
ай пачалихъалъул тушманасул руччаби ва лъимал хIисабалда, ритIун ана
Гъазагъстаналде. Цониги чи нахъе щвечIо гьев ичIго чиясул – къеч ва ракъи ккун
хун ратизе руго гъазахъул салул авлахъазда. Малла–ХIасанил кIудияв вац
АхIмадвали хвана 1936 соналда, жеги цеве гьесул васги хун хадув. Гьелдалъун гьеб
рукъалъул цониги чи нахъе хутIичIо.

Закатала мухъалъул ЧІар росдал мажгиталъуб батана даптар, жаниб магIарул мацIалъ
гIажамалда лъабго кечI, цо–цо дугIаби ва тIарикъаталъул силсила бугеб. Гьелъул
мусанип (автор) лъазе кIвана тIоцебесеб кочIол (1863 соналда гIурусазда данде
рахъарал ЧIар росулъа магIарулазул цевехъан Занки–апандиде гьабураб
марсияталъул) ахиралда ругел мухъаздасан:

Гьеб тарихалъул бицани, тIоцебе абизе ккела МухIаммадгIали гьев чиясул
унго-унгояб цIар букIанин, Занки–апанди абуни – тIокIцIар. КIиабизе – гьев
Занки–апанди, Закатала хъала (битIун – ЧIар–хъала) бахъулаго лъукъун, гIурусаз
асир гьавун, туснахъалдеги рехун, нахъа кварида ван гъанкъана 1863 соналда,
ялъуни гьижрияб 1280 соналда. Гьеб сон хъван буго Занки–апандил зонодаги, гьебго
хIужа рехсолеб буго тарихиял тIахьаздаги. ТIадехун рехсарал мухъазда абуни
хъвалеб буго 1329 («анцIила лъабнусида къоло ичIилаб») соналъул рамазан
моцIалъул 27 къоялъ гьев хванин абун. Гьеб ккола, гьанжесеб (бакъул)
календаралда рекъон, 1911 соналъул 20-абилеб сентябер. Гьеб заман букIине
бегьула гьел мухъал хъвараб къо. Гьелдаго цадахъ даптаралда жаниб хъван буго
кIиго сон: 1327 (1909) ва 1337 (1918–1919). Гьеб заманалдайищ гьел кучIдул хъван
рукIарал ялъуни 1911 соналъищали лъазабизе дида жеги кIвечIо.

Амма Малла–ХIасанил аслияб рухIияб хазина жеги 1910 соналдаго Шурагьиб
МухIамадмирза Мавраевасул басмаханаялда къватIибе биччан букIана. Гьеб ккола
кIудияб мавлид («Мавлид акбар») ва цо чанго динияб шигIру. Гьениб хъвалеб буго
гьеб тIехь хIадурарав чи вугила «гIалим Малла–МухIаммадил вас Малла–ХIасан
ал–ЧIари, ал–Кинтарийи» (Кинтар ккола Динчи росулъ гьес гIумру тIамураб ва гьев
вукъараб авалалъул цIар, жибго Динчиги буго 1830 соналда ЧIар росулъа гочарал
гIадамаз бараб росу). Живго Малла-ХIасаница тIехь хъваялъул хIакъалъулъ гьадинаб
баян кьолеб буго: «Дие амруяб ишара гьабуна Малла–МухIаммад устарас гьаб тIехь
хъвазе ва гьелъие хиянатлъи гьабизе бегьулеб букIинчIо». Гьелдаго цадахъ
Малла–ХIасаница хъвалеб буго «гьаб тIехь гIалимзабазе гьабураб гуро, гIадатиял
гIадамазе хъвараб буго, гьединлъидал гIайиб гьабуге гьаб тIадегIанаб даражаялда
хIадурлъичIоян».

Малла–ХIасанил къисмат ккана цIакъго пашманаб. 1929 соналда, ЧК–ялъул яргъилаз
асирги гьавун, Закатала шагьаралъул тIасияб авалалда бан букIараб хъалаялда
жанив чIван вуго. Лъабго къоялъ гьесул жаназа хъалаялда жаниб хутIун буго, нахъа
Динчиб росулъ букъана. Гьесул хоб буго Кинтар–уба абураб авалъул хабалалъ.



https://av.wikipedia.org/wiki/%D0%9B%D0%B5%D0%B2_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87_%D0%A2%D0%BE%D0%BB%D1%81%D1%82%D0%BE%D0%B9

НикIала́ил Лев Толсто́й (гьавуна 1828 соналъул 28 августалъ, Ясная Поляналда,
Тульск губерния, ГIурус империя — хвана 1910 соналъул 7 ноябралъ, Астапово
станциялда, Рязан губерния, ГIурус империя) — бищун машгьурал гIурус
хъвадарухъабаздасан ва философаздасан цояв, дунялалдаго къуватав махшелалъун
хъвадарухъанлъун жив рикIкIулев. Севастопалалда ккараб рагъалъул гIахьалчи.
Публицист, динияв дагIватчи, толстовствоян абураб динияб гIаркьел баккиялъул
гIилалъун ккарав философ. Петербургалъул гIелмабазул академиялъул гIахьалчи
(1873), бацIадаб мацIалъул къиматав академик (1900).

ГIурус адабияталъул бетIерлъун рикIкIунев хъвадарухъан. Лев Толстойил
творчествоялъ байбихьана гIурус ва дунялалъул реализм цебе тIеялъул этап.



https://av.wikipedia.org/wiki/%D0%9A%D1%8A%D1%83%D0%B4%D1%83%D0%BA%D1%8C%D0%B0_%D0%9C%D1%83%D1%85I%D0%B0%D0%BC%D0%B0%D0%B4

Къудукьа Мусал МухӀамад ялъуни Къудукьа Мусалав (ХӀажи МухӀаммад бину Муса бину
АхӀмад аль-Къудутли аль-Авари аль-Дагъистани) (гӀурус мацӀалда Мусалав из
Кудутли, Мухаммед Мусалав-Кудутлинский ; 1652 — 1717) гьавуна Къудукь росулъ
(гьанжесеб Хьаргаби сверухълъиялда) мискинав магӀарулав машгьурав гӀалимчи Мусал
хъизамалда. Гьев, къанагӀатаб бегӀераб пагьмуялъул, бергьун цӀакъ цӀодорав вас
цӀалана цин жиндирго эмен Мусахъ, цинги Дагъистаналъул бищунго лъикӀал
устарзабазухъ, хадув анкьго соналъ цӀалун вуго Маккаялда Йеменалдаса гьенив цӀар
рагӀарав гӀалимчи СалихӀил мадрасаялда. Бергьарав гӀалимчиги вахъун, Мусалав
вачӀун вуго Дагъистаналде ва тӀолабго гӀумру гьес кьун буго магӀарулазда
гьоркьоб лъай-гӀелму тӀобитӀизабиялъе. Гьес нахъе тараб бечедаб гӀелмуяб ирсалда
гьоркьоб руго ГӀарабалдаги Авар мацӀалдаги хъварал шигӀруял асарал. Гьев ккола
МагӀарулазул хъвавулаб адабияталъе кьучӀ лъурав тӀоцевесев рагӀул устар. Мусалав
хун вуго, Макка-Мадинаялде унаго, Халабала-Алеппо шагьаралда. Гьениб буго гьесул
хобги.

Гьадин хъван буго Къудукьа Мусалав абун нилъее машгьурлъарав, магӀарул бергьарав
гӀалимчияс жиндирго цӀар. ГьитӀинго инсуда цеве росулъ гӀелмуялъул аслабиги
цӀалун, Мусалав ана Ругъжаве, жиндирго вукӀинесев вакьад Абубакарида цеве
цӀализе. Гьелдаса хадуб кьучӀаб лъай щвана Мусаласе доб заманаялъ
Дагъистаналдаго лъикӀаллъун рикӀкӀарал Сугъралъ ГӀали Ризал ва ГӀободаса
ШагӀбан-Къадил мадрасабазда цӀалиялъ. Гьесул цӀалиялде бугеб гъираги,
пагьмуялъул бегӀерлъиги ва исламалде бугеб рокьиги жигарчилъиги бихьун,
мугӀалимзабазги цӀикӀкӀун кӀвар кьуна гьесул гӀалимчи вахъинавиялде. Гьениб гьес
аслияб къагӀидаялъ цӀалана Къуръаналъул гӀелму, тафсир, хӀадис гӀелму, гӀараб
мацӀ, фикъгьи ва мантӀикъ (логика). Гьеб цӀали камил гьабиялъул ва тӀадеги лъай
тӀалаб гьабиялъул мурадалда Мусалав ана Мисриялде, ХӀижазалде, Йеменалде. Цо-цо
мухӀканлъичӀел баяназда рекъон гьев щун вуго: Хъирим, Гъазан, Азарбижан, Иран,
Хорасан, Гьоркьохъеб Азия, Турция гӀадал исламиял хӀукуматазде мугӀалимзаби
ралагьун. ГӀагараб бакъбаккул хӀукуматазда гьес гъваридго лъазабуна фикъгьи,
хӀисаб гӀелму ва философия. Ахирги гьесда рагӀула Йеменалда вугин СалихӀ абун
бергьарав гӀалим. Гьенивеги ун Мусалас СалихӀида цебе анкьго соналъ гӀелму
цӀалана. Цо-цо баяназда рекъон, доб мехалъ Турциялъул султӀанас Мусалав
Мисриялда тана. Гьениб гӀезегӀан соналги ран руго гьес. 1697 абилеб соналъ
жиндирго мугӀалим СалихӀ хведал Мусалав Дагъистаналде тӀад вуссуна. Гьелде
щвезегӀанги кӀигониги нухалъ вачӀун вукӀун вуго гьев ватӀаналде. Жакъаги нилъее
нахъе хутӀарал хъвай-хъвагӀаяз ва кагътаз баян гьабулеб буго гьев кӀиясулго
цоцазде букӀараб адабалъул ва рокьиялъул.

Дагъистаналде тӀад вуссун хадуб Мусалас байбихьана, унго-унгоги гӀелму щула
гьабун, камил гьабун дагӀват гьабизе. Гьес цо заманаялда Къорода мадраса рагьун
гьеб хӀалтӀизабуна, хадубги Къудукье вахъана ва, лъикӀаб мадрасаги рагьун,
гьенир мутагӀилзаби цӀализариялда тӀад чӀана. Къудукь мадраса гӀицӀго гӀелму
цӀалиялда къокълъун течӀо гьес, гьениб Дагъистаналдаго тӀоцебесеб тӀахьазул
нусха (копия) бахъиялда кӀвар кьуна. Живго Мусалавги кӀвахӀ гьечӀого тӀахьал
хъвалев чи вукӀана. Кинабниги, дол соназ, Мусалас букӀа, гьесул мадрасаялда
ругез букӀа, нусха бахъун тӀибитӀизабун бугоан лъабнусгогӀан батӀи-батӀияб
тӀехь. Щибаб тӀехьалъулги чанго нусха гьабун бугоан.

Бергьун кӀудияб хӀалтӀи гьабуна Мусалас Дагъистаналда гӀараб мацӀ
тӀибитӀизабиялъе. 18 абилеб гӀасруялда тӀолго мадрасабазда бищун цӀакъ кӀвар
кьун малъулеб тӀехь букӀана Мусалас бахъараб «ХӀашияту гӀалал Чарпарди», ай
АхӀмад аль Чарпардица (хвана 1345 с) Ибн аль-ХӀажибал (хвана 1248 с.) «аш-Шафия»
абураб тӀохьое хъвараб баяналъе цӀи гьабураб баян. Гьеб буго гӀараб
грамматикаялъул тӀехь. Гьеб "ХӀашият" Дагъистан тун къватӀибги цӀакъ къиматаб
тӀехьлъун лъугьун букӀана. 1892 абилеб соналъ Турциялда кьабун къватӀибе биччан
буго гьеб, цеберагӀиялъе Къудукьа Мусаласул хӀакъалъулъ баяналги хъван. Мусалас
бахъана мугӀрузул ракьалда рекъараб рузнама, ай какил заманалъул календарь. Цоги
гьесул тӀахьал руго «ХӀисаб аль-Къудутли», «ШархӀу асмаиллагьул хӀусна»
абуралги.

Мусалас Дагъистаналъе нахъе тана жиндирго мутагӀилзабаздаса мугӀрул гӀадал
гӀалимзаби: МохӀоса Дамадан, Усишаялдаса ХӀажи Давуд, Убраялдаса МухӀаммад,
Ругъелдаса ГӀали-КӀули, КӀаратӀаса МухӀаммад, Харахьиса ТӀайгиб, БацӀадаса
МалламухӀаммад, Нукъушиса ХӀажи Давуд, Къудукьа ХӀажи ГӀумарил МухӀаммад,
Къудукьа БацӀилав МухӀаммад, МачӀадаса Багъучилав ва гӀемерал цогидалги.
Бергьарав гӀалимчи вукӀана Мусаласул вас Абубакарги. Бицен буго, гьес
гьикъарабила инсуда нилъер кинасул гӀелму цӀикӀкӀун бугебилан. Мусалас васасда
абун буго дуе дун гӀадав чи диеги ватун вукӀаравани, дир гӀелму жеги цӀикӀкӀун
букӀинаанилан.

Сириялъул ХӀалаб шагьаралда Мусалас кӀигониги сон банилан абула мугӀалимлъун
хӀалтӀулаго. Гьенив 1717 соналъ къадаралде щун, шагьаралъул хабалалъ вукъунги
вуго.



https://av.wikipedia.org/wiki/%D0%9A%D1%8A%D1%83%D0%B4%D1%83%D0%BA%D1%8C%D0%B0_%D0%9C%D1%83%D1%81%D0%B0%D0%BB_%D0%9C%D1%83%D1%85I%D0%B0%D0%BC%D0%BC%D0%B0%D0%B4

Къудукьа Мусал МухӀамад ялъуни Къудукьа Мусалав (ХӀажи МухӀаммад бину Муса бину
АхӀмад аль-Къудутли аль-Авари аль-Дагъистани) (гӀурус мацӀалда Мусалав из
Кудутли, Мухаммед Мусалав-Кудутлинский ; 1652 — 1717) гьавуна Къудукь росулъ
(гьанжесеб Хьаргаби сверухълъиялда) мискинав магӀарулав машгьурав гӀалимчи Мусал
хъизамалда. Гьев, къанагӀатаб бегӀераб пагьмуялъул, бергьун цӀакъ цӀодорав вас
цӀалана цин жиндирго эмен Мусахъ, цинги Дагъистаналъул бищунго лъикӀал
устарзабазухъ, хадув анкьго соналъ цӀалун вуго Маккаялда Йеменалдаса гьенив цӀар
рагӀарав гӀалимчи СалихӀил мадрасаялда. Бергьарав гӀалимчиги вахъун, Мусалав
вачӀун вуго Дагъистаналде ва тӀолабго гӀумру гьес кьун буго магӀарулазда
гьоркьоб лъай-гӀелму тӀобитӀизабиялъе. Гьес нахъе тараб бечедаб гӀелмуяб ирсалда
гьоркьоб руго ГӀарабалдаги Авар мацӀалдаги хъварал шигӀруял асарал. Гьев ккола
МагӀарулазул хъвавулаб адабияталъе кьучӀ лъурав тӀоцевесев рагӀул устар. Мусалав
хун вуго, Макка-Мадинаялде унаго, Халабала-Алеппо шагьаралда. Гьениб буго гьесул
хобги.

Гьадин хъван буго Къудукьа Мусалав абун нилъее машгьурлъарав, магӀарул бергьарав
гӀалимчияс жиндирго цӀар. ГьитӀинго инсуда цеве росулъ гӀелмуялъул аслабиги
цӀалун, Мусалав ана Ругъжаве, жиндирго вукӀинесев вакьад Абубакарида цеве
цӀализе. Гьелдаса хадуб кьучӀаб лъай щвана Мусаласе доб заманаялъ
Дагъистаналдаго лъикӀаллъун рикӀкӀарал Сугъралъ ГӀали Ризал ва ГӀободаса
ШагӀбан-Къадил мадрасабазда цӀалиялъ. Гьесул цӀалиялде бугеб гъираги,
пагьмуялъул бегӀерлъиги ва исламалде бугеб рокьиги жигарчилъиги бихьун,
мугӀалимзабазги цӀикӀкӀун кӀвар кьуна гьесул гӀалимчи вахъинавиялде. Гьениб гьес
аслияб къагӀидаялъ цӀалана Къуръаналъул гӀелму, тафсир, хӀадис гӀелму, гӀараб
мацӀ, фикъгьи ва мантӀикъ (логика). Гьеб цӀали камил гьабиялъул ва тӀадеги лъай
тӀалаб гьабиялъул мурадалда Мусалав ана Мисриялде, ХӀижазалде, Йеменалде. Цо-цо
мухӀканлъичӀел баяназда рекъон гьев щун вуго: Хъирим, Гъазан, Азарбижан, Иран,
Хорасан, Гьоркьохъеб Азия, Турция гӀадал исламиял хӀукуматазде мугӀалимзаби
ралагьун. ГӀагараб бакъбаккул хӀукуматазда гьес гъваридго лъазабуна фикъгьи,
хӀисаб гӀелму ва философия. Ахирги гьесда рагӀула Йеменалда вугин СалихӀ абун
бергьарав гӀалим. Гьенивеги ун Мусалас СалихӀида цебе анкьго соналъ гӀелму
цӀалана. Цо-цо баяназда рекъон, доб мехалъ Турциялъул султӀанас Мусалав
Мисриялда тана. Гьениб гӀезегӀан соналги ран руго гьес. 1697 абилеб соналъ
жиндирго мугӀалим СалихӀ хведал Мусалав Дагъистаналде тӀад вуссуна. Гьелде
щвезегӀанги кӀигониги нухалъ вачӀун вукӀун вуго гьев ватӀаналде. Жакъаги нилъее
нахъе хутӀарал хъвай-хъвагӀаяз ва кагътаз баян гьабулеб буго гьев кӀиясулго
цоцазде букӀараб адабалъул ва рокьиялъул.

Дагъистаналде тӀад вуссун хадуб Мусалас байбихьана, унго-унгоги гӀелму щула
гьабун, камил гьабун дагӀват гьабизе. Гьес цо заманаялда Къорода мадраса рагьун
гьеб хӀалтӀизабуна, хадубги Къудукье вахъана ва, лъикӀаб мадрасаги рагьун,
гьенир мутагӀилзаби цӀализариялда тӀад чӀана. Къудукь мадраса гӀицӀго гӀелму
цӀалиялда къокълъун течӀо гьес, гьениб Дагъистаналдаго тӀоцебесеб тӀахьазул
нусха (копия) бахъиялда кӀвар кьуна. Живго Мусалавги кӀвахӀ гьечӀого тӀахьал
хъвалев чи вукӀана. Кинабниги, дол соназ, Мусалас букӀа, гьесул мадрасаялда
ругез букӀа, нусха бахъун тӀибитӀизабун бугоан лъабнусгогӀан батӀи-батӀияб
тӀехь. Щибаб тӀехьалъулги чанго нусха гьабун бугоан.

Бергьун кӀудияб хӀалтӀи гьабуна Мусалас Дагъистаналда гӀараб мацӀ
тӀибитӀизабиялъе. 18 абилеб гӀасруялда тӀолго мадрасабазда бищун цӀакъ кӀвар
кьун малъулеб тӀехь букӀана Мусалас бахъараб «ХӀашияту гӀалал Чарпарди», ай
АхӀмад аль Чарпардица (хвана 1345 с) Ибн аль-ХӀажибал (хвана 1248 с.) «аш-Шафия»
абураб тӀохьое хъвараб баяналъе цӀи гьабураб баян. Гьеб буго гӀараб
грамматикаялъул тӀехь. Гьеб "ХӀашият" Дагъистан тун къватӀибги цӀакъ къиматаб
тӀехьлъун лъугьун букӀана. 1892 абилеб соналъ Турциялда кьабун къватӀибе биччан
буго гьеб, цеберагӀиялъе Къудукьа Мусаласул хӀакъалъулъ баяналги хъван. Мусалас
бахъана мугӀрузул ракьалда рекъараб рузнама, ай какил заманалъул календарь. Цоги
гьесул тӀахьал руго «ХӀисаб аль-Къудутли», «ШархӀу асмаиллагьул хӀусна»
абуралги.

Мусалас Дагъистаналъе нахъе тана жиндирго мутагӀилзабаздаса мугӀрул гӀадал
гӀалимзаби: МохӀоса Дамадан, Усишаялдаса ХӀажи Давуд, Убраялдаса МухӀаммад,
Ругъелдаса ГӀали-КӀули, КӀаратӀаса МухӀаммад, Харахьиса ТӀайгиб, БацӀадаса
МалламухӀаммад, Нукъушиса ХӀажи Давуд, Къудукьа ХӀажи ГӀумарил МухӀаммад,
Къудукьа БацӀилав МухӀаммад, МачӀадаса Багъучилав ва гӀемерал цогидалги.
Бергьарав гӀалимчи вукӀана Мусаласул вас Абубакарги. Бицен буго, гьес
гьикъарабила инсуда нилъер кинасул гӀелму цӀикӀкӀун бугебилан. Мусалас васасда
абун буго дуе дун гӀадав чи диеги ватун вукӀаравани, дир гӀелму жеги цӀикӀкӀун
букӀинаанилан.

Сириялъул ХӀалаб шагьаралда Мусалас кӀигониги сон банилан абула мугӀалимлъун
хӀалтӀулаго. Гьенив 1717 соналъ къадаралде щун, шагьаралъул хабалалъ вукъунги
вуго.



https://av.wikipedia.org/wiki/%D0%9A%D0%B0%D0%B7%D0%B1%D0%B5%D0%BA%D0%BE%D0%B2%D0%B0,_%D0%92%D0%B8%D0%BA%D1%82%D0%BE%D1%80%D0%B8%D0%BB_%D0%9B%D1%8E%D0%B4%D0%BC%D0%B8%D0%BB%D0%B0

Викторил Казбекова Людмила (гІур. Казбекова Людмила Викторовна; гь. 1983
соналъул 6 декабралъ) – йиго жиндие "Дагъистаналъул мустахӀикъай учител" абураб
цӀар шварай Бабаюрталъул гьоркьосеб школа-интернаталъул мугIалим ва ЦӀадаса
ХӀамзатил цӀаралда бугеб мацӀалъул, адабияталъул ва искусствоялъул институталъул
аспирант. Гьелъ кьола гIурус мацIалъул ва адабияталъул дарцал.

Гьелдасан хадуб 1999 соналъ гьей цIализе лъугьана МахIачхъалаялда бугеб
Дагъистаналъул ХIукуматалъул университеталда филологиялъул факультеталда.

2006 соналда гьебги лъугIун, гьелъ цIалана аспирантураги, амма жеги гьеб лъугIун
гьечIо, гьанже диссертация хъвалей йиго. Гьебго мехалъ жиндирго росулъ бугеб №11
школа-интеранаталда хIалтIизе байбихьана.

2009 соналъ гьей гIахьаллъана гIурус гьанжесев хъвадарухъан А. Костюниница
гьабураб «Бищун лъикIаб къиса хъваялъул» конкурсалда ва гьений бергьана
«НакIкI»-илан абураб къисаги хъван.



https://av.wikipedia.org/wiki/%D0%98%D0%BD%D1%85%D0%BE%D1%81%D0%B0_%D0%93I%D0%B0%D0%BB%D0%B8%D1%85I%D0%B0%D0%B6%D0%B8%D1%8F%D0%B2

ГIалихIажияв гьавуна ТIадинхо росулъ мискинчи ГъазимухIамадил хъизаналда. Пагьму
бегIерав, цIодорав васги вукIун, инсуца гьев тана rIapaб цIализе. Гьесул вахъана
гъваридаб лъаялъул гIалимчи, философ, машгьурав поэт. Гьев ккола аваразул
литературияб мацI камилго къачIарав кIудияв рагIул устар. ГIалихIажияс нахъе
тана адабияталъул бечедаб ирс: рокьул, кьалул, философиял, насихIатиял,
сатирикиял асарал ва поэмаби. Жакъаги гьесул насихIал асараз кIудияб эстетикияб
тату кьола. ШагIир хвана ахириял соназ жив дибирлъун вукIараб Индира росулъ.
Гьениб буго гьесул хобги.



https://av.wikipedia.org/wiki/%D0%94%D0%B8%D0%B1%D0%B8%D1%80%D0%B8%D0%BB_%D0%BC%D1%83%D1%85%D1%8A

Дибиросул мухъ (гІур. Бабаюртовский район ; лъар. Бабаюрт район) —
Дагъистаналъул район. ГIадамазул къадар бахуна 45 073 чиясда

Магъриб рахъалдасан буго Буртиялъ, Машрикъияб рахъилан абуни Каспий ралъадалда
шола. Ракьалъул площад — 3420 км².

ГӀадилросу (Адиль-Янгъиюрт) * ГохӀросу (Алимпашаюрт) * Бабаюрт * ГамагохӀ
(Геметюбе) * Гьиндухъ (Герменчик) * Татаюрт * Туршунай * ХӀажилросу (Мужукъай) *
ЦӀиябкъара (Новокъара) * Буцур (Люксембург) * ХамухӀамалросу (Хамаматюрт) *
ХӀасанилросу (Хасанай) * Жаккиб (Янгъилбай) Гьединго Дибирил мухъалда руго цоги
мухъазул росаби, мисалалъе, Шава (ЦӀумада мухъ), Зило (Болъихъ мухъ), ЦІатІанихъ
(Унсоколо мухъ).



https://av.wikipedia.org/wiki/%D0%93I%D1%83%D1%80%D0%B8%D0%B1

ГIуриб (гІурус. Уриб), — ккола Дагъистан жумгьурияталъул Шамилил районалъул
росу.

Росдае ГIуриб-илан цIар лъун буго росу «ГIураб» мехалъ. ГIуриб росу буго:
«Щулалъи» ва «Цеберохь» мугIрузда гьоркьоб. Росдал ракьазул гIорхъи буго
Текьадирелги, Гьакьадерилги, КъехIдерилги ва Датназулги росабигун. Росулъ руго
30 гIанасел тухумал. Гьезда гьоркьор кIудияздаса ккола: «ДибирасулгIалилал»,
«ГIашатилал», «Гьанхъадерилал», «МутIагьирасулал», «Алдухилал», «ЧIанкIалал»,
«Тидурилал», «Донолал». ГIурисел руго хурзал рекьун, ахал гIезарун, гIи боцIцIи
хьихьун, хIалтизе махщел бугел гIадамал. Гьаниб бекьула цIоросаролъ, гьоло,
картошка. ГIурисез жигараб гIахьаллъи гьабуна Дагъистаналда ва Россиялда
рукIарал тарихиял лъугьа-бахъиназулъ: Надир Шагь щущад-виххизавиялъулъ I742 с.,
Кавказалъул рагъулъ I828-I859 с., ГIурус - Турциялъул рагъда I877-I878 с.,
ГIурус - Япониялъул рагъда I904-I905 с., ТIоцебесеб дунялалъул рагъда I9I4-I9I8
с., Гражданский рагъда I9I8-I920 с.

I938 соналъ ГIурисез гIуцIцIана колхоз, I99I саназде щвезегIан районалъул
мисалиял колхозазда гьоркьоб букIана.

КIудияб ватIанияб рагъул саназ Советияб армиялде ахIун рукIана 74 ГIурисев,
гьезда гьоркьосан 35 тIад руссинчIо.

I944 соналъул Февралалда цойги росабигун цадахъ ГIурисел гочинарун рукIана
Чачаназул Гиляны абулеб росуде, Ножай Юртовский районалде. Жидерго ракьалги
минабиги чIунтизе тун рукIана I957 соналда Чачаналдаса тIад руссун рачIинегIан.
Гьел рукIана росдае бищунго захIматал сонал. Чачаналда хвана гIемерал гIадамал,
хассго гIисин лъимал, тIад руссун рачIиндал ГIурисез цIидасан разе ккана минаби,
гIуцIцIизе ккана магIишат. Амма гIурисел гьеб захIмалъиялъ къуркьичIо, жамагIат
гъункана ва щула гьабуна. Жакъа къоялдаги гIурисез мустахIикъаб гIахьаллъиги
асарги гьабула районалъулги Дагъистаналъулги жамгIияб ва миллияб хIалтулъ.

ГIуриб машгьураб буго гIалимзабаздалъун, цIаларал гIадамаздалъун. Гьаниса
вахъана Накъшубандияб ва Шазалияб тIарикъатазул устар, муршид ХӀусенил МухӀаммад
Афанди (къ.с.) Дагъистаналдаги киналго ГIарабазул улкабаздаги машгьурал руго
Гъази-МухIаммад катибас, Мавраевасул басмаханаялда хъварал тIахьал. Индиялда
букIараб тIолго-дунялалъул рукописный выставкаялда Гъази-МухIаммадил квералъ
хъвараб къураналъе кьола тIоцебесеб щапакъат. Гьесул внук ГIалимухIамад-хIажи
гемерал саназ хIалтIана Дагъистаналъул гIалимзабазул советалъул бетIерлъун.
Гьанжесел гIолилал-гIалимаз кIудияб адаб ва хIурматгун бицуна Дагъистаналда ва
Щумалияб Кавказалда цIар рагIарал гIалимзаби ГIабдулхIамид ва Давудил
МухIамадил.

1960-70-л саназ районалъул прокурорлъун хIалтIана участник ВОВ, полковник в
отставке, бывший юрист ДУМД Халидов МухIаммад ХIамзатович, I978-I983 с.
райкомалъул тIоцевесев секретарлъун хIалтIана - Сиражудинов МухIаммад Дибирович.

Хассаб чIухIигун ГIурисез рехсола ген. Директор ОАО Унисервис|«Унисервис»
ГIалиев ГIумарасхаб МухIаммадович, Дагъистаналда Ислам цебе тIезабизе жиндица
кумак гьабулев машгьурав меценат. В 2003-05 с. гьес гIемерал районазда жиндирго
гIарцуде рана мажгитал, ГIуриб росулъ бана кIи-тIалаяб мажгит, мебельный,
швейный ва обувной цехал, росу-цоязе хIалти букIине. 2011 соналъул Май моцалъ
рагьана Шейх ХӀусенил МухӀаммад Афандил цIаралда бугеб 3-тIалаяб мажгит ва
мадраса МахIачхъалаялъул Сулакский посталда гIагарлъухъ. 2011 соналъул 18
Июлалда букIараб росдал мажлис-мавлидалда ГIутбатов МухIаммад ХIажи ХIабибович
вищана росдал имамлъун.



https://av.wikipedia.org/wiki/%D0%93I%D0%B0%D1%80%D0%B0%D0%B1%D0%B0%D0%BB

ГӀарабал (гӀар. عرب‎‎) — ГӀарабистаналда ва Дунялалда бищун кӀудиязул цояб
миллат.

Дагъистаналъул гӀелмияб централъул хӀалтӀухъабаз щибаб соналъ тӀоритӀула
батӀи-батӀиял мугӀрузулги, гӀатӀидракьалъулги районазде археографиялъул
экспедицияби. Нилъер магӀарул росабалъ щибаб соналъ аниги тӀадеялдаса тӀаде
цӀикӀкӀун гурого дагьлъулел гьечӀо нилъер рухӀияб бечелъи. Нижеца цӀех-рех
гьабулел жалги руго гӀараб хӀарпаз хъвараб щиб букӀаниги. БукӀа гьеб гӀажамалъ
хъвараб ялъуни гӀараб мацӀалъ хъварабниги. Щай гьедин цӀикӀкӀунеб абун суал
баккизеги бегьула бокьарав чиясул? Щай абуни цебе коммунмистазул заманаялда
гӀадин нижеца щибго жо нахъе босуларо кьеянги гьаруларо. Нилъер гӀадамал
ругьунлъун руго рачӀарал чагӀаз кинабго жо нахъе босиялда. Амма нижеца жакъа
къоялде щвезегӀан абизе кӀола цониги тӀамач нахъе босичӀин изну гьечӀого абун.
Нагагьлъун цощинабго тарихалда хурхараб букӀа ялъуни мацӀалда, гӀадатазда
хурхараб жо батани нижеца копия гьабула гьев бетӀергьанчиясул изнуялдалъун
гӀицӀго. Гьесие бокьичӀони гьабичӀогоги тола. Дир гӀакълуялда рекъон дида кола
гьедин батилин щибаб соналдаса соналде жалго гӀадамал рачӀуна жудорго
бечелъиялъухъ балагьизе рачӀаян гьаризе. Щайгурелъул киназдаго лъалеб гьечӀо
гӀараб алфавиталъ хъвараб жо цӀализе. Гьединлъидал тӀахьазул бетӀергьабазе
жодоего буго кӀудияб интерес щибдай элда хъван бугоян балагьизе. Араб 2008
абилеб соналъул июль моцӀалда ниж щвана Хунзахъ районалде. Гьава-бакъги рекъон
ккечӀого, рикӀкӀад ругел росабалъеги ине санагӀат рекъечӀого нижеца хӀукму
гьабуна цониги цӀияб библиотека батилародаян аскӀоб бугеб ТӀанусире рахине.
Росулъе рачӀунаго тӀоцеве данде карав чиясда цӀехана росдал дибир. Гьес ниж
дибирасухъеги рачана. Ниже къваригӀараб жо лъайдал, гьевго чияс ниж рачана
жиндирго рокъоре. ЦӀарги гьесда букӀана Дибиров МӀухӀамад. Гьес нижеда бицана
гьел тӀахьазул хӀакъалъулъ дагьа-макъабго тарихги. ТӀахьазул бетӀергьанчи вукӀун
вуго гьесулго эмен Дибирасул вас Насрудин (1910 – 1997гг), жиндир мунагьал
чураяв. Жиндирго заманалъ гьев Насрудин вукӀун вуго цӀаларав чи. ТӀоцеве гьев
цӀалун вуго гӀараб гӀелмуялъе жиндирго росулъ ТӀанусив. Хадуб Хунзахъги цӀалун
вуго, гьенисан ун цӀалун вуго Унсоколо районалъул ХъахӀабросулъги. Гьенисан
вусун хадув хӀалтӀун вуго ТӀанусиб росдал имамлъунги. Лъида цеве эмен цӀалулев
вукӀаравали гьай-гьай васасда лъалеб гьечӀо. МухӀамадица бицанихъе Насрудинил
букӀун буго лъикӀаланго кӀудияб библиотека. Эмен хун хадуб, гьел тӀахьал цереса
цере ун, цӀакъ къанагӀатал жал гурони хутӀунги гьечӀо. Гьезда гьоркьоб, бер
речӀарабго дида бихьана цо квералъ хъвараб даптар. Гьеб бугоан гӀажамалъ
хъвараб. Гьелда жанир ругоан гӀемер батӀи-батӀиял вагӀзаби, туркаби, мавлидал.
Гьездаго гьоркьоса бищунго кӀудияб асар дие кьуна тарихияб хъвай-хъвагӀаялъ.
Гьеб бугоан гӀарабал Дагъистаналдеги рачӀун, гьенисан ТӀанусире рачӀиналъул
хӀакъалъулъ хъвараб тарих. Гьеб гӀемер кӀудияб макъалаги гьечӀоан 15 тӀамач
гурони. Дибиров Насрудиницаги гьеб хъван бугоан ТӀанусиса Къебедасул МухӀамад
абулев чиясул тӀехьалдасан. "Гьабги хъвана ТӀанусиса Дибирасул вас Насрудиница
1988 соналъул 5 февралалъ", абун хъванги буго гьелъул ахиралда



https://av.wikipedia.org/wiki/%D0%93%D3%80%D0%B0%D1%80%D0%B0%D0%B1%D0%B8%D1%81%D1%82%D0%B0%D0%BD

ГӀарабистан яги ГІарабазул бащдабчІинкІиллъи (гӀар. شبه الجزيرة العربية ‎‎) —
Азиялда бугеб бащадабчІинкІиллъи, жиб гьеб материкалъул
къиблаябгун-бакътІерхьудехун кколеб. Гьеб ккола дуниялалдаго бищун кІудияб
бащадабчІинкІиллъилъун — гьелъул ракьул къадар гІага-шагарго 3,25 млн км².

Жакъа ГІарабазул бащадабчІинкІиллъиялда ругел пачалихъаздаса ккола: БахІрайн,
ГІиракъалъул ва Иорданиялъул къиблаял рахъал, Йемен, КъатІар, Кувайт, ГІЦИ,
ГІуман ва СагІудиязул ГІарабия. ГІарабазул бащдабчІинкІиллъиялде гІагарлъухъ
руго: Египет, ГІизраил, Иордания ва Сирия.



https://av.wikipedia.org/wiki/%D0%93%D0%86%D1%83%D1%81%D0%BC%D0%B0%D0%BD_%D0%93%D1%83%D0%B1%D0%B5

ГІусман Губе (СагІиднуров, гьавуна 1892 соналъ Эрпели росулъ Темир-Хан-Шурагьиб
округ, Дагъистаналъул АССР) — немцазул жасус, полковник.

СагІиднуров ГІусман, магІарул миллаталъул чи, гьавуна 1892 соналъ Эрпели росулъ
Темир-Хан-Шурагьиб округ Дагъистаналъул АССР гьанже Шурагьиб мухъалъул росу.

Гьес хъулухъ гьабуна Кавказалъул туземный дивизиялъул Дагъистаналъул полкалда.
1919 с. гьев лъугьана генерал Деникинил армиялде, 1921 с. Гуржиялдаса гочун ана
Трапезундалде, цинги Истамбулалде. 1938 соналъ Губе хъулухъ гьабизе лъугьана
Абвералде, ва рагъ байбихьигун немцаз ГІусмание рагІи кьуна Шималияб Кавказалъул
«сиясияб милициялъул» нухмалъиялъул хъулухъалде тІамизе.

1942 соналъул 25 августалъ Лангел къокъагун цадахъ цого заманаялда
Чачангун-Ингушазул АССРалъул ракьазде рехун букІана, СагІиднуров ГІусманил
къокъаги.

1943 соналъул январалъул авалалда СагІиднуров ГІусманги гьесул къокъаги асирлъун
гьаруна СССРалъул пачалихъалъул хІинкъибукІунгутІиялъул органаз.



https://av.wikipedia.org/wiki/%D0%93%D0%86%D1%83%D1%81%D0%BC%D0%B0%D0%BD_%D0%86

ГІусма́н I Гъази́ (гІусм. عثمان غازي‎ — Aŝmâân Ğaazi, тур. Gazi Osman Paşa,
Birinci Osman) — ТІадегІанаб ГІусманияб пачалихъалъул Улубей, Эртогърул бейил
гъараваш ХІалимае (Хайме) гьавурав вас. Гьев гьавуна Сёгют шагьаралда 1258
соналъ.

1281 соналъ ГІусманихъе бачІана жиндирго инсудасан, Фригиялде гочарал турказул
ордабазда тІад ханлъи гьаби. Гьесде гІунтІизабун турказде ахІизе лъугьана
хадубккун гІусманиял туркал яги гІусманиял абун цІар.

1299 соналъ сельджуказдаса жиндирго гьитІинаб пачалихъ батІа-тІей лъазабуралдаса
хадуб ва султІан абураб титул къабул гьабун хадуб, ГІусман лъугьана ГІусманиязул
империялъе кьучІ лъурав султІанлъун. Заман инчІого гІусманияз рагъун бахъана
ГьитІинаб Азиялъул кинабниги бакътІерхьул рахъ.



https://av.wikipedia.org/wiki/%D0%93%D0%86%D1%83%D0%BC%D0%B0%D1%85%D0%B0%D0%BD%D0%BE%D0%B2,_%D0%94%D0%B0%D1%80%D0%B1%D0%B8%D1%88%D0%B8%D0%BB_%D0%A1%D0%B0%D0%B9%D0%B3%D0%B8%D0%B4%D0%BF%D0%B0%D1%88%D0%B0

ГІумаханов Дарбишил Сайгидпаша (3.4.1962 Буртунай, НахъбакІ мухъ, Дагъистаналъул
АССР, РСФСР, СССР) — дагъистаналъулсиясатчи, Хасавюрт шагьаралъул вукІарав мэр.
2005 соналдасан байбихьун — муниципалияб гІуцІи «Хасавюрт шагьар» шагьаралъул
округалъул бетІер. 2015 соналъул 30 ноябралъ Дагъистаналъул бетІерасул №229
амруялдалъун тІамуна цІияб гІуцІараб Дагъистаналъул транспорталъул,
энергетикаялъул ва бухьеназул министрлъун.

Сайгидпаша гьавуна [[1962 соналъул 3 апрелалъ Буртунай росулъ магІарулазул
хъизамалда.

ХІалтІана Сбербанк банкалъул цо бутІаялъул нухмалъулевлъун. Эркенаб гугариялъул
спорталъул мастер, Россиялъул мустахІикъав тренер.

2001 соналдасан байбихьун — Цолъараб Россия партиялъул член, гьебго партиялъул
Хасавюрталъул бутІаялъул секретарь.



https://av.wikipedia.org/wiki/%D0%91%D0%B8%D0%BB%D0%BA%D0%B0%D0%BD

Билкан (падар. Balakən, 1991 соналде щвезегӀан Белокан) — Азарбижаналъул Билкан
мухъалъул административияб центр, КӀудияб Кавказ мугӀрузул хӀатӀакь Белакенчай
гӀорул рагӀалда (Алазаналъул гӀаркьел), Евлах — Лагодехи нухда, Евлах маххул
нухалдаса 178 км севергун-бакътӀерхьуда бугеб. Гьеб ккола Азарбижаналда гъоркь
бугеб аваразул шагьарлъун.

Билкан рехсон буго XII гӀасруялдаго, гьанир рукӀарал халкъал христианлъи диналде
ахӀизе къеркьолев вукӀарав гуржиязул миссионер Пимен Блаженний сабаблъун.

Шагьаралда цӀунун буго XVII—XIX гӀасрабазул гӀажаибаб мажгит халатаб михӀмаргун.
Музеялда ракӀарун руго гьаб икълималъул гӀадатиял кверзул махщалил тӀагӀелал,
батӀи-батӀиял археологиялъул ракьулъ ратарал тӀагӀелалги.

Билканалда буго кӀудияб шагьаралъул парк 17,5 гектаралъул кӀодолъиялъул ва
кварил нухгун.



https://av.wikipedia.org/wiki/%D0%91%D0%B5%D1%80%D0%B4%D0%B8%D0%BC%D1%83%D1%85%D0%86%D0%B0%D0%BC%D0%B0%D0%B4%D0%BE%D0%B2,_%D0%9A%D1%8A%D1%83%D1%80%D0%B1%D0%B0%D0%BD%D0%B3%D1%8A%D1%83%D0%BB%D0%B8_%D0%9C%D1%8F%D0%BB%D0%B8%D0%BA%D0%B3%D1%83%D0%BB%D0%B8%D0%B5%D0%B2%D0%B8%D1%87

Къурбангъули Мяликгулиевич БердимухІамадов (туркм. Gurbanguly Mälikgulyýewiç
Berdimuhamedow; гь. 29 июналъ 1957 с., Бабарап росулъ, Гёкдепе этрап]],
ГІашкъабад область, Туркменистаналъул ССР, СССР) — 2007 соналъул 14 февралалдаса
байбихьун Туркменистаналъул президент (2006 соналъул 21 декабралдаса 2007
соналъул 14 февралалде щвезегІан Туркменистаналъул президентасул ишал тІоралев),
пачалихъияв жигарчи, Туркменистаналъул министерзабазул кабинеталъул
председатель, Туркменистаналъул яргъидгІуцІарал къуватазул тІадегІанав боязул
бетІер, армиялъул генерал, медицинаялъул гІелмабазул доктор, экономикиял
гІелмабазул доктор, Туркменистаналъул гІелмабазул академиялъул академик,
Туркменистаналъул демократияб партиялъул председатель (2007 - 2013 соназ).

Гьавуна 1957 соналъул 29 июналъ Туркменистаналъул ССР-алъул ГІашкъабад
областалъул Гёкдепе мухъалъул Бабарап росулъ. Эмен, Мяликгули БердимухІамадович
БердимухІамадов — мугІалим, КПСС-алъул гІахьалчилъиялде кандидат,
битІа-бишизабулелгун-захІматалъул идарабазул вукӀарав нухмалъулев, гьанже —
пенсионер. Мать — Огулабат-эдже. Дед, Бердымухамед Аннаев, был известным
учителем, работал директором начальной школы, в годы Великой Отечественной войны
он воевал на фронте. Къурбангъули вукӀана хъизаналда цохӀого цо вугев васлъун,
гьесул яцазда цӀарал руго: Гулнабат, Дурдинабат, Гулжамал, Огулжамал ва Мягьри.

1979 соналъ лъугӀизабуна Туркменистаналъул пачалихъияб медицинаялъул
институталъул гІусазул медицинаялъул факультет, хадубго цун аспирантураги. Гьев
ккола медицинаялъул гІелмабазул докторлъун.



https://av.wikipedia.org/wiki/%D0%91%D0%B0%D1%82%D0%B0%D1%81%D1%83%D0%BD%D0%B0

Батасуна (баск мацIалда "Цолъиялъе гIоло") ккола "Herri Batasuna" ("Халкъалъул
Цолъи") партиялъул рахъ ккурал чагIазул гIуцIцIи. Батасуна Испаниялда бугеб
Басказул улкаялда 1978 соналда, диктатор Франко (Franco) хун хадуб гIуцIцIун
букIана. Batasuna 2001 соналъ гIуцIцIана ва 2003 соналда Испаниялда гьукъана.
Амма гьеб гьукъиги хIисабалде босичIого Батасуна Басказул улкаялдаги, Наварра
вилаяталдаги рикIкIуна активияб партиялъун. Гьединго Ипранджиялдаги Батасунаялъ
цо легалияб партия гIадин жиндирго сиясияб хIаракатчилъи тIобитIулеб буго. Гьеб
гIуцIцIи гIемерисез гъоркьан хIалтIулеб ЭТА-ялъе квербакъулеб цо гьелъулго
сиясияб бутIалъунги рикIкIуна.



https://av.wikipedia.org/wiki/%D0%91%D0%B0%D0%BA%D1%8C%D0%B0%D0%B3%D1%8C%D0%B8%D1%87I%D0%B8%D1%81%D0%B0_%D0%A2%D0%B0%D0%B6%D1%83%D0%B4%D0%B8%D0%BD

ЧIанкIа гьавуна 1866 соналъ БакьагьичIиб росулъ. Гьесул эмен МухIамадгIали хвана
гьев гьитIинав вукIадго. ЧIанкIае гъоб заманалъ 8 - 9 сон гурони букIинчIо.
Гьединго мискинаб хъизамалъе гьавурав ЧIанкIаги ва гьесул яц, Аваристаналда
магIихъан хIисабалда машгьурай Хажаги ккана эбелалъул цIобалде. ЗахIматал
къояздалъун эбел Хъатуница гIезавуна вукIинесев аваразул машгьурав шагIир.

С.ХIайбуллаевас хъвавухъе абуни, ЧIанкIа вукIана исламалъ велъарав, гьеб
гъварилъиялдалъун лъалев, сагIтал, къоял, сардал кIухIаллъичIого къуръан
цIалулаго бахъизабулев хIалимав, дурусав, чидай лъикIлъи гьабизе цIакъав чи.
Гьесул рос хварай яц Патуч уна цогидасда хадуй, ва уна гьесие росасе. Гьеб
заманалда гьеб букIана магIарул гIадатаздалъун кIудияб рогьо кьолбое. МагIарул
гIадатазул тIалабазда рекъани вацас чIвазе кколаан гьединай яц. Амма исламалъ
рекIелъ хIеренлъи цIезабурав, иман - инсап лъалев, рахIму цIикIарав ЧIанкIахъан
бажарулароан яцалда квер борхи.ЧIанкIаца тIаса бищула цогидаб, жеги гуманияб
нух. Гьелъие цогидаб сабабги ккола гьесул исламалда жеги жанивехун вахъизе
бокьун букIин. Гьес тIаса бищула росу тун къватIиве ин. Гьев щола хIежалде унаго
Турциялде. Амма нухда, Вади - Фатима абураб бакIалда, унтун хола ЧIанкIа 1909
соналъ. ,



https://av.wikipedia.org/wiki/%D0%91%D0%B0%D0%B1%D0%B0%D1%8E%D1%80%D1%82_%D0%BC%D1%83%D1%85%D1%8A

Дибиросул мухъ (гІур. Бабаюртовский район ; лъар. Бабаюрт район) —
Дагъистаналъул район. ГIадамазул къадар бахуна 45 073 чиясда

Магъриб рахъалдасан буго Буртиялъ, Машрикъияб рахъилан абуни Каспий ралъадалда
шола. Ракьалъул площад — 3420 км².

ГӀадилросу (Адиль-Янгъиюрт) * ГохӀросу (Алимпашаюрт) * Бабаюрт * ГамагохӀ
(Геметюбе) * Гьиндухъ (Герменчик) * Татаюрт * Туршунай * ХӀажилросу (Мужукъай) *
ЦӀиябкъара (Новокъара) * Буцур (Люксембург) * ХамухӀамалросу (Хамаматюрт) *
ХӀасанилросу (Хасанай) * Жаккиб (Янгъилбай) Гьединго Дибирил мухъалда руго цоги
мухъазул росаби, мисалалъе, Шава (ЦӀумада мухъ), Зило (Болъихъ мухъ), ЦІатІанихъ
(Унсоколо мухъ).



https://av.wikipedia.org/wiki/%D0%90%D1%85%D3%80%D0%BC%D0%B0%D0%B4%D0%BD%D0%B0%D0%B1%D0%B8%D0%B5%D0%B2,_%D0%A1%D0%B0%D0%B9%D0%B3%D0%B8%D0%B4%D0%B0%D1%85%D3%80%D0%BC%D0%B0%D0%B4%D0%B8%D0%BB_%D0%98%D1%81%D1%80%D0%B0%D0%B8%D0%BB

СайгидахӀмадил Исраил АхӀмаднабиев (Абу-ГӀумар Саситлинский), (гьавуна 1980
соналъул 13 сентябралъ, ЦӀияб-Сасикь, Дагъистан, РСФСР, СССР) — исламалъул
дагӀватчи ва жамгӀияв цевехъан.

Гьесул эмен вуго СайгидахӀмад АхӀмаднабиев — магӀарул шагӀир, бизнесмен, 9
соналъ ЦӀияб-Сасикь росдал администрациялъул бетӀерлъун вукӀарав. Эбел - Зарбат
Денгаева. Исраилил руго 6 вацги ва 1 яц. Гьесул йиго 4 чӀужу ва гьабсагӀаталъ 15
лъимер буго гьесул: 12 вас ва 3 яс.

Лъабго соналдасан, 2000-леб соналъ гьев ана гӀелму лъазабизе Шамалда (Сириялда)
ва гьенив Димишкъ шагьаралъул «Абу Нур» исламияб жамигӀалъул гӀараб мацӀ
малъулеб бутӀаялде цӀализе лъугьана.

Гьебги лъугӀинабун 2001 с. гьев Димишкъалда бугеб Аль-Азгьар жамигӀалъул
«ФатхӀуль-Ислами» филиалада шаргӀияб факултеталда цӀалана. Гьенибго
бакалавриаталъул, магистратураялъул ва аспирантураялъул цӀалул программаби
лъугӀине гьаруна.

2009 соналъул 13 ноябралъ гьес интервью кьуна «Черновик» газеталъе ва гьениб
лъазабуна ЦӀияб-Сасикь росулъ xӀафизазул мадраса рагьизе Лъабго соналдасан, 2012
соналъул 20 октябралъ, гьесул хӀаракаталдалъун рагьана гьеб центр, хӀафизазул
мадрасаги ятимазул центрги жинда гъорлъ бачунеб.

2013 соналъ Абу-ГӀумар Сириялда ругел бусурбабазе кумек гьабизе гӀарацги
бакӀарун ана гьенив ва бикьана гьеб квен-тӀехалдалъун, парталалдалъун ва
цоги-цоги рагъалъ кӀвекӀарал пакъирзабазе къваригӀараб жоялдалъун. Гьелъие ва
цоги хӀажатаб бакӀалде гӀарац бакӀарулеб букӀана Дагъистаналда Абу-ГӀумарица
гӀуцӀараб ва жив гьелъул бетӀерлъун вугев кумекгьабиялъул «Ансар» фондалъ.

2014 соналъул апрелалъ «Ансар» фондалъул хӀалтӀухъаби ва америкаялдасан
дагӀватчи Халид Ясин ана Сомалилендалда анкь бахъизе, гьезда гьоркьо
Абу-ГӀумарги.

2014 соналъул 4 февралалъ "Кавказпресс" сайталъ информация кьуна Исраил
АхӀмаднабиевасда тӀад «ЖахӀда, тушманлъи, кьал багъаризаби ва инсанасул къадру
гӀодогӀан гьаби» 282.2 макъалаялда рекъон уголовнияб хӀалтӀи рагьун бугин.
Гьелъие сабаблъун ккана гьес цо вагӀзаялда гӀалавитазул рикьалоялъе лъикӀаб
гуреб къимат кьей.

2014 соналъул 27 ноябралъ Истамбулалъул полициялъул бутӀаялда визаялъул
хъвай-хъвагӀай гьабизе араб мехалъ Абу-ГӀумар ккуна ва жанив тӀамуна



https://av.wikipedia.org/wiki/%D0%90%D1%81%D1%82%D1%80%D0%B0%D0%BD%D0%BE%D0%BC%D0%B8%D1%8F

Астраномия (гIурус мацIалда; гIараб мацIалда علم الفلك гIилмул-фалак, ай
зобалазул гIелмуян абулеб) - зобалазул объектазул ва гьезул системаязул
хьвадиялъул, гIуцIиялъул ва хиса-басиялъул хIакъалъулъ бицунеб гIелму, тIубараб
(кинабго) дунялалде щвезегIан. Масъала, астрономиялъ лъазарула Бакъ, Бакъулаб
системаялъул планетаби ва гьезул спутникал, астероидал, "рачIхалатал цIваби"
(каметаби), рортулел цIваби - метеорал, цIваби ва гьезул системаби, цIвабзазда
гьоркьоб бугеб хIур ва газ, туманностал, галактикаби ва гьезул группаби
(скопления), нейтроназул цIваби, "чIегIерал картIал" (гIурус мацIалда - чёрные
дыры) ва гь.ц.

ГIурус мацIалъул астрономия абураб рагIи лъугьун буго грек мацIалъул кIиго
рагIудасан: αστρον (астрон) - "цIва" ва νομοσ (номос) - "закон", ва гьеб
буссинабизе бегьула "цIвабзазул законазул гIелму" абураб магIнаялда. ГIараб
мацIалда гьелде абула علم الفلك - гIилмул-фалак, ай "зобалазул (законазул)
гIелму".

- Созвездияби (чанго цIваялдасан гIуцIарал фигураби) - Зодил сфера - Зодил
координатазул системаби - Заман;

- нилъер Галактика (гIурус: Млечный Путь) - галактикабазул гIуцIи -
галактикабазул эволюция;

- гIурус: красное смещение - гIурус: реликтовое излучение - КIудияб кьвагьиялъул
(гIурус: Большой взрыв) теория - БецIаб (бахчараб) вещество - БецIаб энергия;



https://av.wikipedia.org/wiki/%D0%90%D0%BB-%D0%A5I%D0%B0%D1%81%D0%B8%D0%B1%D1%83

Ал-ХIасибу (гIараб мацIалда الحسيب). Жив гIолев. Лъил гьев ватаниги, гьесие жив
гIолев.

ТIадегIанав Аллагь ккола кинабго жоялъе Жинца гIей гьабулев. Гьаб сифаталъул
хIакъикъат Аллагьасе гурони букIине рес гьечIо. Жиб хIажалъулебщинаб жо
хIажалъула жиб батиялдеги, жиндир бати даимлъиялдеги, жиндир бати
камиллъиялдеги. ТIадегIанав Аллагь гурони цониги жо гьечIо щибаб жоялъе жинца
гIей гьабулеб. Киналго жал ратиялъеги, гьезул рати даимлъиялъеги ва
камиллъиялъеги цохIо Аллагь вугони гIола, тIокIаб жо хIажалъуларо. Дуда ракIалда
ккоге мун кванагьекъолеб жоялде, зоб-ракьалде, бакъ-моцIалде ва гьеб гурел
жалаздеги хIажалъараб заманалда, Аллагь гуресде хIажалъанин ва Гьев дуе гIечIин
абун. Щай абуни, Гьев ккола тIагIам, зоб-ракь Жинца бижун дуе гIей гьабуравлъун.
Гьединго дуда ракIалде ккоге эбелалъ жиб хахизеги гьабулеб, жиндие хъулухъги
гьабулеб лъимералъе ТIадегIанав Аллагьас гIей гьабун гьечIин абун. Аллагь ккола
гьесие эбелги йижун, гьелъул каранда рахьги бижун, гьеб хахизе гьелдаги малъун,
гьеб хахизе кьезе эбелалъул рекIелъ гьеб лъимералдехун гурхIелги бижун гьелъие
гIей Жинца гьабурав. Гьаб сифаталдаса лагъасе бугеб бутIа ккола цохIо Аллагь
жиндие гIолевлъун вукIин. Гьесул мурадлъун вукIина цохIо ТIадегIанав Аллагь,
батIияб жоялдалъун жиндир ракIги машгъул гьабиларо, хIатта
алжан-жужахIалдалъунгицин. Аллагьасул кIодолъи жиндие загьир-лъараб мехалъ
абила: «Гьев дие гIола, тIокIаб жо дие къваригIун гьечIо, цойги жо щваниги
щвечIониги, гьелъул ургъелги дие гьечIо», – абун.



https://av.wikipedia.org/wiki/%D0%90%D0%BB-%D0%A5%D3%80%D0%B0%D1%81%D0%B8%D0%B1%D1%83

Ал-ХIасибу (гIараб мацIалда الحسيب). Жив гIолев. Лъил гьев ватаниги, гьесие жив
гIолев.

ТIадегIанав Аллагь ккола кинабго жоялъе Жинца гIей гьабулев. Гьаб сифаталъул
хIакъикъат Аллагьасе гурони букIине рес гьечIо. Жиб хIажалъулебщинаб жо
хIажалъула жиб батиялдеги, жиндир бати даимлъиялдеги, жиндир бати
камиллъиялдеги. ТIадегIанав Аллагь гурони цониги жо гьечIо щибаб жоялъе жинца
гIей гьабулеб. Киналго жал ратиялъеги, гьезул рати даимлъиялъеги ва
камиллъиялъеги цохIо Аллагь вугони гIола, тIокIаб жо хIажалъуларо. Дуда ракIалда
ккоге мун кванагьекъолеб жоялде, зоб-ракьалде, бакъ-моцIалде ва гьеб гурел
жалаздеги хIажалъараб заманалда, Аллагь гуресде хIажалъанин ва Гьев дуе гIечIин
абун. Щай абуни, Гьев ккола тIагIам, зоб-ракь Жинца бижун дуе гIей гьабуравлъун.
Гьединго дуда ракIалде ккоге эбелалъ жиб хахизеги гьабулеб, жиндие хъулухъги
гьабулеб лъимералъе ТIадегIанав Аллагьас гIей гьабун гьечIин абун. Аллагь ккола
гьесие эбелги йижун, гьелъул каранда рахьги бижун, гьеб хахизе гьелдаги малъун,
гьеб хахизе кьезе эбелалъул рекIелъ гьеб лъимералдехун гурхIелги бижун гьелъие
гIей Жинца гьабурав. Гьаб сифаталдаса лагъасе бугеб бутIа ккола цохIо Аллагь
жиндие гIолевлъун вукIин. Гьесул мурадлъун вукIина цохIо ТIадегIанав Аллагь,
батIияб жоялдалъун жиндир ракIги машгъул гьабиларо, хIатта
алжан-жужахIалдалъунгицин. Аллагьасул кIодолъи жиндие загьир-лъараб мехалъ
абила: «Гьев дие гIола, тIокIаб жо дие къваригIун гьечIо, цойги жо щваниги
щвечIониги, гьелъул ургъелги дие гьечIо», – абун.



https://av.wikipedia.org/wiki/%D0%90%D0%BB-%D0%9B%D0%B0%D1%82%C4%B1%D0%B8%D1%84%D1%83

Гьаб цӀаралъе мустахӀикълъула жинда балъгоял ва гӀисибикъиналгицин маслахӀаталги
лъалев, гьел маслахӀатал рилълъине гьариялъулъ хӀеренлъиги хӀалтӀизабулев чи.
Кинабго жоялда хадугъейги, гьабулеб пишаялъул хӀеренлъиги данделъани, «лутӀфу»
абураб рагӀул магӀна камиллъула. Гьебги ТӀадегӀанав Аллагьасулъ гурони
камиллъизе рес гьечӀо. Гьесул кинабго жоялда хадугъейин абуни, гьелъие гӀорхъи
гьечӀо. Балъгояб жоги Гьесул гӀилмуялда загьиралда релълъун букӀуна, щибго
батӀалъи гьечӀого. Гьесул гьабулеб ишалъулъ бугеб хӀеренлъиги гурхӀелги абуни,
гьелъиеги гӀорхъи гьечӀо. Гьеб бичӀчӀизе ккани, цо-цоккун Гьесул афгӀалал лъазе
ккола. Гьеб лъанагӀан, «АллатӀиф» абураб цӀарул магӀнаги гьесда цӀикӀкӀун лъала.
Гьеб хъвазе ккани, гьелъие гьал нилъехъ ругел тӀахьал гӀоларо. ТӀадегӀанав
Аллагьасул лутӀфуялдаса ккола эбелалъул чохьониб тӀинчӀ цӀуни ва цӀиноялдалъун
кваназабун къватӀибе бачӀинегӀан гӀезаби. КъватӀибе бачӀун хадуб лъицаниги
малъичӀого ва бихьизе гьабичӀого, эбелалъул керен кӀалдибеги босун гьеб хахизе
илгьам гьаби. ХӀатта хоноги бихъун къватӀибе бачӀараб сагӀаталъ тӀинчӀалда лъала
гӀодоса мугь бищизе. Гьединго лъимер гьабун хадуса хахулебгӀан заманаялъ гьелъул
цабзазде хӀажалъи ккезегӀан гьел рижи нахърахъи. Цинги, квен чӀамизе хӀажалъи
ккараб мехалъ гьел рижизари, цабиги – цоял бегӀерал, жидеца къотӀулеллъун, цоял
– гӀебал, жидеца ххенолеллъун, батӀи-батӀияллъун гьари, кӀадиб лъураб тӀагӀам
цабзазда гьоркьобе ккезабизе ва кӀалъазе мацӀ бижи, хӀатта цохӀо лукъма
инсанасул ургьибе швезегӀан гьелда тӀад хӀалтӀулел гӀадамазулги гьабулеб
хӀалтӀулги хъвазе лъугьани, гьеб хъван рагӀалде бахъинаро. ТӀадегӀанав
Аллагьасул лагъзадеридехун бугеб лутӀфуялдаса ккола Гьес гьезда бажарулеб жо
тӀадкъайги, гӀураб къадаралдаса цӀикӀкӀун гьезие жо кьунгутӀиги. Гьединго
Аллагьасул лутӀфуялдаса ккола лагъзадерие къокъаб заманалда жаниб дагьа-макъаб
гӀамалги гьабун, абадияб талихӀ щвезе рес кьей. Ай къокъаб гӀумруялда гьабураб
гӀамалалъухъ ахираталда абадияб талихӀ насиб гьаби. Гьединго гьесул лутӀфуялдаса
ккола ракалдаги биялдаги гьоркьоса бацӀцӀадаб рахь бачӀине гьаби, гьединго
къвакӀарал гамчӀазда гьоркьоса къиматаб жавгьар бахъи, наялдаса гьоцӀо къватӀибе
бахъи, хӀапароялдаса дарай къватӀибе бахъи. Гьеб кинабго бицун бахъунаро.

Лагъасе гьаб цӀаралдаса бугеб бутӀа ккола, хъачӀлъиги, хӀакъи-бакъир гьариги,
дагӀбадиги жибго тун, гурхӀелалдалъунги хӀеренлъиялдалъунги Аллагьасул лагъзал
Гьесухъе рачин ва ахираталъул талихӀалде гьел тӀоритӀиги. Гьелъулъ бищунго
берцинаб лутӀфуялъул нухги ккола, Аллагь разилъулеб жиндирго
хьвада-чӀвадиялдалъунги лъикӀал гӀамалаздалъунги халкъ хӀакъкъаб жо къабул
гьабиялде рачин. Гьелъул асар цӀиккун букӀуна, берцинал, къачӀарал рагӀабазул
асаралдаса.



https://av.wikipedia.org/wiki/%D0%90%D0%BB-%D0%93I%D0%B0%D1%84%D1%83%D0%B2%D0%B2%D1%83

Ал-ГIафувву (гIараб мацIалда العفو). Жинца гIадамазул квешлъаби рацIцIунев,
гIасилъаби тIаса лъугьун толев.

«Ал-Гъафур» абураб цIаралъул магIнаялдаго бугеб цIар ккола гьаб, жеги гьелдасаги
рагIа-ракьанде швараб. Щай абуни, «гъуфранилан» абула мунагьал рахчиялда,
«гIафвуйилан» абула гьел хъвараб бакIалдаса рацIцIиналда. Рахчиялдаса рацIцIин
магIнаялъул рахъалъ рагIа-ракьанде щвараб буго. Лагъасе гьаб цIаралдаса бугеб
бутIа балъгояб жо гуро. Гьес жинда зулму гьабуравщинав чиясдаса гIафву гьабун
тезе ккола ва гьезул квешлъиялде данде лъикIлъиги гьабизе ккола, ТIадегIанав
Аллагьас кафурзабазе ва гIасичагIазе дунялалда гьабулеб гIадин. ХIатта гьез
тавбу гьабун хадуса гьезул квешлъаби лъикIлъабилъунцин сверизе гьарула
ТIадегIанав Аллагьас.



https://av.wikipedia.org/wiki/%D0%90%D0%BB-%D0%92%D0%B0%D1%85I%D0%B8%D0%B4%D1%83

Ал-ВахIиду (гIараб мацIалда الواحد). Жив цогояв, ай бутIабазде викьуларев ва
жиндие кIиабилев гьечIев.

БутIабазде бикьулареб жойин абуни, гьеб ккола «атомилан» жинда абулеб, жиб
бикьун бачIунареб зарра. Гьелъул хIакъалъулъ абула гьеб цо жо бугилан, ай
бикь-бикьун бачIунареб. ТIадегIанав Аллагьги цо вуго, Жиндир заталъулъ
бикь-бикьи букIине рес гьечIев. Жиндие кIиабилеб гьечIеб жойин абуни, гьеб ккола
жинда релълъараб цоги жо гьечIеб жо, масала, бакъ. Гьеб жиндие черх бугеб жо
букIин хал гьабун бикь-бикьун бачIине рес бугониги, гьелда релълъараб кIиабилеб
бакъ гьечIо, амма букIине рес буго. Вужудалда батани, жиб цогояб, жинда
релълъараб тIокIаб букIине ресги гьечIеб мавжуд (батараб, бугеб), гьелда абула
мутIлакъго жиб цогояб мавжуд абун. Гьевги ккола тIадегIанав Аллагь. Лагъзадерида
гьоркьоса жив цогоявлъун рикIкIуна, жиндиралда релълъараб лъикIаб пиша бугев чи
гIадамазда гъорлъ гьечIони. Амма гьев цо вукIин буго гьесдаго релълъарал
гIадамазде дандеккунги, гьев вугеб заманалде дандеккунги, гьесулъ бугеб цо-цо
пишабазде дандеккунги бугеб жо. Щайин абуни, цогидаб заманалда гьесдаго
релълъарав чи загьирлъизе рес бугелъул. МутIлакъго цолъун вукIин цохIо
ТIадегIанав Аллагьасе гурого букIунаро.



https://av.wikipedia.org/wiki/%D0%90%D0%BB-%D0%92%D0%B0%D1%85%D3%80%D0%B8%D0%B4%D1%83

Ал-ВахIиду (гIараб мацIалда الواحد). Жив цогояв, ай бутIабазде викьуларев ва
жиндие кIиабилев гьечIев.

БутIабазде бикьулареб жойин абуни, гьеб ккола «атомилан» жинда абулеб, жиб
бикьун бачIунареб зарра. Гьелъул хIакъалъулъ абула гьеб цо жо бугилан, ай
бикь-бикьун бачIунареб. ТIадегIанав Аллагьги цо вуго, Жиндир заталъулъ
бикь-бикьи букIине рес гьечIев. Жиндие кIиабилеб гьечIеб жойин абуни, гьеб ккола
жинда релълъараб цоги жо гьечIеб жо, масала, бакъ. Гьеб жиндие черх бугеб жо
букIин хал гьабун бикь-бикьун бачIине рес бугониги, гьелда релълъараб кIиабилеб
бакъ гьечIо, амма букIине рес буго. Вужудалда батани, жиб цогояб, жинда
релълъараб тIокIаб букIине ресги гьечIеб мавжуд (батараб, бугеб), гьелда абула
мутIлакъго жиб цогояб мавжуд абун. Гьевги ккола тIадегIанав Аллагь. Лагъзадерида
гьоркьоса жив цогоявлъун рикIкIуна, жиндиралда релълъараб лъикIаб пиша бугев чи
гIадамазда гъорлъ гьечIони. Амма гьев цо вукIин буго гьесдаго релълъарал
гIадамазде дандеккунги, гьев вугеб заманалде дандеккунги, гьесулъ бугеб цо-цо
пишабазде дандеккунги бугеб жо. Щайин абуни, цогидаб заманалда гьесдаго
релълъарав чи загьирлъизе рес бугелъул. МутIлакъго цолъун вукIин цохIо
ТIадегIанав Аллагьасе гурого букIунаро.



https://av.wikipedia.org/wiki/%D0%90%D0%BB-%D0%92%D0%B0%D0%B4%D1%83%D0%B4

Ал-Вадуду (гIараб мацIалда الودود). «Ал-Вадуд» ккола кинабниги халкъалъе
лъикIлъи букIине Жиндие бокьулев ва гьезие лъикIлъиги ва рец-бакъги гьабулев.

Лагъасул «Ал-Вадуд» абураб цIаралъул камиллъи букIуна цоги чагIаца жиндиего
гьабураб заралалъ ва гьезде ццим бахъиялъ гьезие лъикIлъи гьабиялдасаги гьел
жиндасаго тIаса рищиялдасаги жив нахъчIвангутIиялдалъун. Кафурзабаца жиндирго
цаги бекун гьумералдаса биги чвахизабун бугеб хIалалъ свалат-салам лъеяв
Аварагас абураб гIадин: «Я дир БетIергьан Аллагь! Гьаб дир къавм битIараб
нухдеги тIобитIун гьезул мунагьал чуре, гьезда хIакъикъат лъалеб гьечIо».
(Бухари, Муслим) Тушбабаца жиндийго гьабураб зарал-къварилъиялъ гьев гьезие
лъикIлъи бокьиялдаса нахъчIвачIо. Гьединго свалат-салам лъеяв Аварагас жиндаса
Аллагь разилъаяв ГIалиасхIабасда бицана абуна: «Аллагьасде гIагарлъараздаса цеве
ккезе бокьани, дудехун гьоркьоблъи къотIизабулев чигун хурхен гьабе, дуе кьечев
чиясе дуца кье, дуда зулму гьабурав чиясдаса мун тIасаги лъугьа», – ян. (АхIмад)



https://av.wikipedia.org/wiki/%D0%90%D0%BB-%D0%91%D0%B0%D0%B3%D3%80%D0%B8%D1%81%D1%83

Ал-БагIису (гIараб мацIалда الباعث). Жинца къиямасеб къоялъ халкъ чIаго
гьабулев, хабалъ ругел чагIи рахъинарулев, ракIазда жаниб бугеб жоги баян
гьабулев.

Хвел – гьечIолъи кколин абураб пикру батIулаб пикру ккола, хоб яги жужахIалъул
гвендлъун букIуна яги Алжаналъул ахлъун букIуна. Хварав чиги яги талихI бугев
вукIуна (гьел ккола жал чIагоял, Аллагьасул ризкъиги кванан рохун рукIунел
гIадамал), яги талихI къарав вукIуна, гьелги чIаго рукIуна. Гьединлъидал
свалат-салам лъеяв Аварагас Бадруялда чIварал кафурзабазул бутIруздехун хитIабги
гьабун абуна: «Дир БетIергьанас дие къотIи гьабун букIараб жо дида хIакъаб
батана. Нужеда батарабищ нужер бетIергьанас къотIи гьабураб жо хIакъаблъун?»
абун. Цинги гъосда цIехараб мехалъ: «Хварал чагIаздехун кин мун кIалъалев?»
абун, гьес абуна: «Гьезда нужедасаги лъикI рагIула, кинниги гьезда жаваб гьабизе
кIолеб гьечIо», – абун. Амма цо-цо мехалъ гьесул (инсанасул) жиндирго черхалдаса
тасаруф къотIун ккола, цинги нилъеца абула: «гьев хвана» абун. Цо-цо мехалъ гьеб
тасаруф нахъ буссуна ва нилъеца абула: «гьев чIаголъана» абун. Бищун кIудияб
хвел ккола – инсанасул жагьиллъи. Бищун хирияб чIаголъиги ккола – инсанасул
гIелму. ТIадегIанав Аллагьасги Къуръаналда гIелмуялда чIаголъи абунги,
жагьлуялда хвел абуниги цIар лъун буго. Щив чи вугониги жинца цогидал
жагьлуялдаса гIелмуялде рачун, гьев ккола гъол гIадамал чIаго гьарурав ва гьел
рижарав чи. Халкъалда гIелму малъиги гьел Аллагьасде ахIиги ккола, чIаго
гьариялъул цо тайпа. Гьеб ккола аварагзабазулги, гьезул ирс жидее щчIварал
гIалимзабазулги даража.



https://av.wikipedia.org/wiki/%D0%90%D0%BB%D1%8C-%D0%9B%D0%B0%D1%82%D3%80%D0%B8%D1%84%D1%83

Гьаб цӀаралъе мустахӀикълъула жинда балъгоял ва гӀисибикъиналгицин маслахӀаталги
лъалев, гьел маслахӀатал рилълъине гьариялъулъ хӀеренлъиги хӀалтӀизабулев чи.
Кинабго жоялда хадугъейги, гьабулеб пишаялъул хӀеренлъиги данделъани, «лутӀфу»
абураб рагӀул магӀна камиллъула. Гьебги ТӀадегӀанав Аллагьасулъ гурони
камиллъизе рес гьечӀо. Гьесул кинабго жоялда хадугъейин абуни, гьелъие гӀорхъи
гьечӀо. Балъгояб жоги Гьесул гӀилмуялда загьиралда релълъун букӀуна, щибго
батӀалъи гьечӀого. Гьесул гьабулеб ишалъулъ бугеб хӀеренлъиги гурхӀелги абуни,
гьелъиеги гӀорхъи гьечӀо. Гьеб бичӀчӀизе ккани, цо-цоккун Гьесул афгӀалал лъазе
ккола. Гьеб лъанагӀан, «АллатӀиф» абураб цӀарул магӀнаги гьесда цӀикӀкӀун лъала.
Гьеб хъвазе ккани, гьелъие гьал нилъехъ ругел тӀахьал гӀоларо. ТӀадегӀанав
Аллагьасул лутӀфуялдаса ккола эбелалъул чохьониб тӀинчӀ цӀуни ва цӀиноялдалъун
кваназабун къватӀибе бачӀинегӀан гӀезаби. КъватӀибе бачӀун хадуб лъицаниги
малъичӀого ва бихьизе гьабичӀого, эбелалъул керен кӀалдибеги босун гьеб хахизе
илгьам гьаби. ХӀатта хоноги бихъун къватӀибе бачӀараб сагӀаталъ тӀинчӀалда лъала
гӀодоса мугь бищизе. Гьединго лъимер гьабун хадуса хахулебгӀан заманаялъ гьелъул
цабзазде хӀажалъи ккезегӀан гьел рижи нахърахъи. Цинги, квен чӀамизе хӀажалъи
ккараб мехалъ гьел рижизари, цабиги – цоял бегӀерал, жидеца къотӀулеллъун, цоял
– гӀебал, жидеца ххенолеллъун, батӀи-батӀияллъун гьари, кӀадиб лъураб тӀагӀам
цабзазда гьоркьобе ккезабизе ва кӀалъазе мацӀ бижи, хӀатта цохӀо лукъма
инсанасул ургьибе швезегӀан гьелда тӀад хӀалтӀулел гӀадамазулги гьабулеб
хӀалтӀулги хъвазе лъугьани, гьеб хъван рагӀалде бахъинаро. ТӀадегӀанав
Аллагьасул лагъзадеридехун бугеб лутӀфуялдаса ккола Гьес гьезда бажарулеб жо
тӀадкъайги, гӀураб къадаралдаса цӀикӀкӀун гьезие жо кьунгутӀиги. Гьединго
Аллагьасул лутӀфуялдаса ккола лагъзадерие къокъаб заманалда жаниб дагьа-макъаб
гӀамалги гьабун, абадияб талихӀ щвезе рес кьей. Ай къокъаб гӀумруялда гьабураб
гӀамалалъухъ ахираталда абадияб талихӀ насиб гьаби. Гьединго гьесул лутӀфуялдаса
ккола ракалдаги биялдаги гьоркьоса бацӀцӀадаб рахь бачӀине гьаби, гьединго
къвакӀарал гамчӀазда гьоркьоса къиматаб жавгьар бахъи, наялдаса гьоцӀо къватӀибе
бахъи, хӀапароялдаса дарай къватӀибе бахъи. Гьеб кинабго бицун бахъунаро.

Лагъасе гьаб цӀаралдаса бугеб бутӀа ккола, хъачӀлъиги, хӀакъи-бакъир гьариги,
дагӀбадиги жибго тун, гурхӀелалдалъунги хӀеренлъиялдалъунги Аллагьасул лагъзал
Гьесухъе рачин ва ахираталъул талихӀалде гьел тӀоритӀиги. Гьелъулъ бищунго
берцинаб лутӀфуялъул нухги ккола, Аллагь разилъулеб жиндирго
хьвада-чӀвадиялдалъунги лъикӀал гӀамалаздалъунги халкъ хӀакъкъаб жо къабул
гьабиялде рачин. Гьелъул асар цӀиккун букӀуна, берцинал, къачӀарал рагӀабазул
асаралдаса.



https://av.wikipedia.org/wiki/%D0%90%D0%BB%D1%8C-%D0%93%D3%80%D0%B0%D0%B7%D0%B8%D0%BC%D1%83

Аль-ГIазиму (гIараб мацIалда العظيم). ГIазим абураб цIар, байбихьуда гьеб лъуна
черх бугеб жоялда.

Мисалалъе босани, пил ккола кIудияб черх бугеб хIайван, кинниги беразда гьеб
жаниб бачине кIола, ай, гьелде щвечIеб жоялде данде ккун, кIудияб ккола.
Зоб-ракьин абуни, бераз гьеб жанибе бачине рес гьечIо. Гьеб ккола беразда
рихьулел жалазда гьоркьор мутIлакъго «гIазимлъун» кколеб жо. Гьединго гIакълу
жинда нахъгIунтIулел жалги батIи-батIиял рукIуна: гIакълу нахъгIунтIулелги,
нахъгIунтIуларелги. ГIакълу нахъгIунтIуларел жалги кIийиде рикьула:
нахъгIунтIизе рес бугелги, рес гьечIелги. Гьеб ккола мутIлакъго кIудияб жо
(гIазим), гIакълу нахъгIунтIулеб гIорхъи жинца бахараб. Гьевги ккола ТIадегIанав
Аллагь. Лагъзадерида гьоркьоса кIудияв («гIазим») ккола аварагзабиги
гIалимзабиги, гIакъилав чиясда жидер сифатаздаса дагьабгIаги жо лъараб мехалъ,
гьездехун бугеб рокьилялъул жиндир ракI цIолев. Авараг ккола жиндир умматалда
жанив гIазим (кIудияв), шайих ккола жиндир муридзабазда гьоркьов гIазим
(кIудияв), мугIаллим ккола жиндир мутагIиласе гIазим. ТIадегIанав Аллагьасул
хутIизегIан, хутIарал жалазул кIодолъи ккола цо-цо жоялде дандеккун бугеб
кIодолъи. Аллагьасул кIодолъийин абуни, гьеб ккола мутIлакъаб кIодолъи.



https://av.wikipedia.org/wiki/%D0%90%D0%B7%D0%B5%D1%80%D0%B1%D0%B0%D0%B9%D0%B6%D0%B0%D0%BD

Азарбижан хIукуматалъул ракьул 86 азарго кв км буго. ГIадамазул къадар
хIукуматалъул хъулухъчагIаз бихьизабухъе буго 8 миллионгун бащдаб, амма унгояб
къадар лъалел гIадамаз (гIалимзабаз) бицухъе 4-гун бащдалде гурони бахулеб
гьечIин абула. Гьезда гьоркьоса аваразул бутIа 3% бахизе дагьаб хутIун буго.
Къадарин абуни кидаго ЦIоралдаго чIаразул 130 азаргоялда бахула, къватIисел
хIукуматазда гIумру гьабулелги рикIкIани 180-190 азарго ккола. Цинги
Азарбижаналда гIумру гьабулел миллатазда гъоркь руго: азарбижанал, куралал,
гIурусал, цIамгIалал, талишал, аварал.



https://av.wikipedia.org/wiki/%D0%90%D0%B1%D1%83_%D0%90%D1%8E%D0%B1_%D0%B0%D0%BB-%D0%90%D0%BD%D1%81%D0%B0%D1%80%D0%B8

Гьав асхIабасда цIар буго Халид ибн Зайд ибн Кулайб, ва гьав ккола Бану Наджар
абураб къабилаялдаса. Гьесул тIокIцIар буго Абу Аюб.

Бичасул авараг (жинда ссвалат салам лъеяв) Мадинаялде щвараб мехалъ, кинавниги
сафаралдаса вачIунев чи кIодо гьавуларев гIадин, лъикIаб куцалда дандчIвай
гьабун, кIодо гьавуна гьев Мадинаялъул агьлуялъ.

Гьесул ахирисеб гъазават букIана, МугIавиятил заманаялъ, гьесул вас Язидил
бетIерлъиялда гъоркь, КъустIантIиния (Стамбул) рагьизе гьабураб гъазават. Гьеб
мехалъ Абу Аюб вукIана ункъогоялде гIумру бахарав херав чи. Кин бугониги
херлъиялъ гьев, Язидил байрахъалда гъоркь аскаралде лъугьиналдаса ва гумузда
рекIун унел боялгун цадахъ, гъазаваталде вахъиналдаса нахъе чIвачIо.

Бусcурбабаца Абу Аюбил васият тIубан, тущманасда дандеги рагъун,
КъустIантIиниялде щвезегIанги ваччун, гьес абухъе вукъана Абу Аюб.



https://av.wikipedia.org/wiki/%D0%90%D0%B1%D1%83_%D0%90%D0%B9%D1%8E%D0%B1_%D0%B0%D0%BB%D1%8C-%D0%90%D0%BD%D1%81%D0%B0%D1%80%D0%B8

Гьав асхIабасда цIар буго Халид ибн Зайд ибн Кулайб, ва гьав ккола Бану Наджар
абураб къабилаялдаса. Гьесул тIокIцIар буго Абу Аюб.

Бичасул авараг (жинда ссвалат салам лъеяв) Мадинаялде щвараб мехалъ, кинавниги
сафаралдаса вачIунев чи кIодо гьавуларев гIадин, лъикIаб куцалда дандчIвай
гьабун, кIодо гьавуна гьев Мадинаялъул агьлуялъ.

Гьесул ахирисеб гъазават букIана, МугIавиятил заманаялъ, гьесул вас Язидил
бетIерлъиялда гъоркь, КъустIантIиния (Стамбул) рагьизе гьабураб гъазават. Гьеб
мехалъ Абу Аюб вукIана ункъогоялде гIумру бахарав херав чи. Кин бугониги
херлъиялъ гьев, Язидил байрахъалда гъоркь аскаралде лъугьиналдаса ва гумузда
рекIун унел боялгун цадахъ, гъазаваталде вахъиналдаса нахъе чIвачIо.

Бусcурбабаца Абу Аюбил васият тIубан, тущманасда дандеги рагъун,
КъустIантIиниялде щвезегIанги ваччун, гьес абухъе вукъана Абу Аюб.



