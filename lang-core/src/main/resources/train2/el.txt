https://el.wikipedia.org/wiki/%CE%99%CF%83%CE%BB%CE%B1%CE%BD%CE%B4%CE%AF%CE%B1

Συντεταγμένες: 64°49′50″N 17°59′12″W﻿ / ﻿64.8306°N 17.9867°W﻿ / 64.8306;
-17.9867

Η Ισλανδία (Ισλανδικά: Ísland) είναι νησιωτική χώρα της βόρειας Ευρώπης στο
Βόρειο Ατλαντικό ωκεανό. Βρίσκεται ανάμεσα στη Γροιλανδία, τη Σκωτία, τις Νήσους
Φερόες και τη Νορβηγία. Ο πληθυσμός της είναι 332.529 κάτοικοι, με βάση
εκτιμήσεις του 2016, και πρωτεύουσά της το Ρέικιαβικ. Κατά μια ερμηνεία, είναι η
χώρα Θούλη που επισκέφτηκε ο Πυθέας ο Μασσαλιώτης στο θρυλικό του ταξίδι τον 4ο
αιώνα π.Χ., περί τα 332-310 π.Χ. Εθνική εορτή στη χώρα είναι η 17η Ιουνίου.

Η Ισλανδία βρίσκεται στο Βόρειο Ατλαντικό ωκεανό, λίγο νοτιότερα από τον Αρκτικό
κύκλο. Ο Αρκτικός κύκλος διέρχεται από το νησί Γκρίμσεϊ βόρεια των ακτών της
Ισλανδίας, αλλά όχι από την ίδια την ηπειρωτική χώρα. Σε αντίθεση με τη
γειτονική Γροιλανδία, η Ισλανδία θεωρείται ότι ανήκει στην Ευρώπη και όχι τη
Βόρειο Αμερική, αν και γεωλογικά το νησί δεν ανήκει σε καμία από τις δύο αυτές
ηπειρωτικές πλάκες. Επίσης, λόγω πολιτιστικών, οικονομικών και γλωσσικών
ομοιοτήτων, η Ισλανδία ομαδοποιείται με τις Σκανδιναβικές χώρες της Βόρειας
Ευρώπης. Η πιο κοντινή γη είναι η Γροιλανδία που απέχει 287 χλμ και τα νησιά
Φερόε (420 χλμ.). Η κοντινότερη απόσταση από την ηπειρωτική Ευρώπη είναι 970
χλμ. από τη Νορβηγία.

Η Ισλανδία είναι το 18ο νησί σε έκταση στον κόσμο, και το δεύτερο μεγαλύτερο
στην Ευρώπη μετά τη Μεγάλη Βρετανία. Το κύριο νησί της Ισλανδίας καταλαμβάνει
έκταση 101.826 τετρ. χλμ., ενώ η συνολική έκταση του Ισλανδικού κράτους είναι
103.000 τετρ. χλμ.. Από τη συνολική έκταση το 62,7% καταλαμβάνει η τούνδρα, το
14,3% αποτελείται από παγετώνες και λίμνες, ενώ μόνο το 23% έχει βλάστηση. Οι
μεγαλύτερες λίμνες είναι η Θόρισβατν (Þórisvatn) με έκταση 83 ως 88 τετρ. χλμ.
και η Θινγκβαλαβάτν (Þingvallavatn) με 82 τετρ. χλμ., ενώ επίσης μεγάλες είναι η
Μυβάτν (Mývatn) και η Λογκουρίν (Lögurinn). Η λίμνη Οσκιουβάτν (Öskjuvatn) είναι
η βαθύτερη της Ισλανδίας με βάθος 220 μ.

Η ακτογραμμή της Ισλανδίας με συνολικό μήκος 4.970 χλμ. έχει έντονο διαμελισμό
με πάρα πολλά φιόρδ. Στις ακτές βρίσκονται και οι περισσότεροι οικισμοί, καθώς
τα υψίπεδα του εσωτερικού της χώρας είναι ψυχρά, ορεινά και ακατοίκητα. Οι
κύριες πόλεις είναι η πρωτεύουσα Ρέικιαβικ, το Κόπαβογκουρ (Kópavogur), το
Χάφναρφιορδουρ (Hafnarfjörður), το Κέφλαβικ και το Άκουρεϊρι.

Η Ισλανδία είναι μία νεαρή γεωλογικά περιοχή, η οποία βρίσκεται πάνω στη
μεσοωκεάνια ράχη του Ατλαντικού. Η θέση αυτή σημαίνει έντονη γεωλογική
δραστηριότητα και μεγάλο αριθμό ηφαιστείων, όπως τα Χέκλα (Hekla), Ελντγκιάου
(Eldgjá), Χερδουμπρέιδ (Herðubreið) και Έλντφετλ (Eldfell). Το νησί είναι ένα
από τα δύο μέρη παγκόσμια, στα οποία η μεσοωκεάνια ράχη ανέρχεται πάνω από την
επιφάνεια της θάλασσας, παρέχοντας τη δυνατότητα άμεσης έρευνας των σχηματισμών
της.

Στην Ισλανδία υπάρχει επίσης πληθώρα από γκέιζερ (θερμοπίδακες, ισλ. Γκεϊσίρ,
Geysir), με πιο γνωστά το Γκέιζερ (από το οποίο προέρχεται η διεθνής ονομασία
του θερμοπίδακα) και το Στρόκουρ (Strokkur). Μετά από μία περίοδο αδράνειας, το
Γκέιζερ επανήλθε ενεργά μετά από τους σεισμούς του 2000. Με το δυναμικό της
γεωθερμίας να υφίσταται έντονη εκμετάλλευση, αλλά και επειδή πολλοί ποταμοί και
καταρράκτες είναι κατάλληλοι για υδροηλεκτρικά έργα, οι περισσότεροι κάτοικοι
έχουν πρόσβαση σε θερμό νερό και θέρμανση από φυσικές πηγές.

Όπως είναι φυσικό, το κλίμα είναι ψυχρό και το 10% της έκτασης του νησιού είναι
καλυμμένο από παγετώνες. Παρόλα αυτά, το Ρεύμα του Κόλπου περνάει από τις ακτές
τις χώρας και κάνει το κλίμα κάπως πιο ήπιο. Τα καλοκαίρια είναι ξηρά και
δροσερά, ενώ οι χειμώνες σχετικά ήπιοι, για το γεωγραφικό πλάτος της χώρας, και
με αρκετά ισχυρούς ανέμους. Η μέση θερμοκρασία στην πρωτεύουσα Ρέικιαβικ είναι
11˚C τον Ιούλιο και -1 °C το Φεβρουάριο.

Η Ισλανδία αποτέλεσε το τελευταίο μεγάλο νησί του κόσμου που κατοικήθηκε. Οι
πρώτοι άποικοι ήταν Σκανδιναβοί, κυρίως Νορβηγοί Βίκινγκ και οι Κέλτες δούλοι
τους από την Ιρλανδία και τη Σκοτία. Μετανάστευσαν στο νησί στα τέλη του 9ου και
τον 10ο αιώνα. Η περίοδος 874 - 930 θεωρείται η φάση του αρχικού αποικισμού της
χώρας. Υπάρχει η άποψη ότι Ιρλανδοί μοναχοί επισκέφτηκαν το νησί περίπου τριάντα
χρόνια πριν τους Βίκινγκ, αλλά αποχώρησαν πριν αυτοί κατοικήσουν το νησί.

Ο πρώτος Σκανδιναβός που ανακάλυψε το νησί ήταν ο Βίκινγκ Naddoddr, καθώς
κατευθυνόμενος προς τις Νήσους Φερόες έχασε την πορεία του. Έμεινε εκεί ένα
διάστημα και ονόμασε την περιοχή Snæland (Χώρα του χιονιού). Στη συνέχεια, και
επίσης κατά λάθος, ο Σουηδός Βίκινγκ Γκάρνταρ Σβάβαρσον (Garðarr Svavarsson)
βρέθηκε στην Ισλανδία. Ανακάλυψε ότι πρόκειται για νησί, και την ονόμασε
Garðarshólmi. Ο πρώτος Σκανδιναβός που έπλευσε σκόπιμα προς την Ισλανδία ήταν ο
Φλόκι Βίλκερδαρσον (Flóki Vilgerðarson), ο οποίος έδωσε στη χώρα και το σημερινό
της όνομα: Ísland (Ισλανδία).

Πρώτος μόνιμος έποικος θεωρείται ο Νορβηγός φύλαρχος Ινγκόλφ Άρναρσον (Ingólfur
Arnarson). Εγκαταστάθηκε με την οικογένειά του στην νοτιοδυτική Ισλανδία σε μία
περιοχή που ο ίδιος ονόμασε Ρέικιαβικ (Reykjavík), που σημαίνει Όρμος του
καπνού. Ο τόπος αυτός έμελλε να γίνει στο μέλλον πρωτεύουσα της χώρας. Υπάρχει
ακόμα η άποψη ότι πρώτος μόνιμος κάτοικος της Ισλανδίας πρέπει να θεωρείται ο
Náttfari, σκλάβος του Γκάρνταρ Σβάβαρσον, που παρέμεινε στο νησί όταν ο κύριός
του επέστρεψε στη Σκανδιναβία.

Οι Ισλανδοί είναι περήφανοι για αυτό που ορισμένοι υποστηρίζουν ότι αποτελεί «το
αρχαιότερο κοινοβούλιο του κόσμου», το Αλθίνγκι (Alþingi). Ιδρύθηκε το 930 και
ήταν μία σύναξη των αρχηγών των διαφόρων περιοχών της χώρας, που συγκαλούνταν
κάθε καλοκαίρι, και όπου συζητούνταν διάφορα νομοθετικά ζητήματα. Το Αλθίνγκι
είχε μόνο νομοθετική και δικαστική εξουσία, χωρίς να διαθέτει άμεσα εκτελεστικά
όργανα των αποφάσεών του.

Η περίοδος της Ισλανδικής κοινοπολιτείας, όπως ονομάζεται η περίοδος αυτή,
υπήρξε εποχή ανάπτυξης για το νησί. Το διάστημα αυτό Ισλανδοί δημιούργησαν
οικισμούς στις γειτονικές περιοχές της νοτιοδυτικής Γροιλανδίας και έφτασαν ως
τα ανατολικά του Καναδά, χωρίς όμως να μπορέσουν να εγκατασταθούν μόνιμα.

Οι κάτοικοι της Ισλανδίας αυτή την περίοδο ήταν παγανιστές και λάτρευαν θεούς
όπως ο Οντίν, ο Θωρ και ο Λόκι. Σταδιακά όμως, χωρίς να λείπουν και οι
αντεγκλήσεις, ο Χριστιανισμός κέρδισε έδαφος, κυρίως κατά τις αρχές του 11ου
αιώνα.

Κατά τη διάρκεια του 11ου και του 12ου αιώνα που ακολούθησαν, η ευρεία ελευθερία
και αυτονομία που απολάμβαναν οι τοπικές κοινότητες έδωσε τη θέση της στη
συγκέντρωση της εξουσίας στα χέρια ορισμένων οικογενειών, γεγονός που έβλαψε
ανεπανόρθωτα την Ισλανδική Κοινοπολιτεία.

Η Ισλανδική Κοινοπολιτεία παρέμεινε ανεξάρτητη μέχρι το 1262, οπότε με συνθήκη
προσχώρησε στον έλεγχο της Νορβηγικής μοναρχίας. Η συνθήκη αυτή έβαλε τέρμα στη
βιαιότερη περίοδο της Ισλανδικής ιστορίας, που ξεκίνησε το 1220 και
χαρακτηριζόταν από αιματηρές συγκρούσεις μεταξύ φατριών του νησιού.

Η κτήση της Ισλανδίας βρέθηκε στον έλεγχο της Δανίας-Νορβηγίας στα τέλη του 14ου
αιώνα όταν η Δανία και η Νορβηγία αποτέλεσαν ένα κράτος με την Ένωση του Κάλμαρ
(1397-1520). Όταν τα δύο βασίλεια χωρίστηκαν με τη Συνθήκη του Κιέλου το 1814, η
Ισλανδία έμεινε στη δικαιοδοσία της Δανίας.

Στις αρχές του 19ου αιώνα άρχισε να δημιουργείται η εθνική συνείδηση των
Ισλανδών. Το Αλθίνγκι, που ήταν ενεργό την προηγούμενη περίοδο αποκλειστικά σαν
δικαστικός οργανισμός, καταργήθηκε το 1800. Ένας νέος οργανισμός με το ίδιο
όνομα ιδρύθηκε το 1843 σαν συμβουλευτικό σώμα.

Το 1874, η Δανία αναγνώρισε στην Ισλανδία αυτονομία, η οποία επεκτάθηκε
περαιτέρω το 1904. Η Πράξη της ένωσης της 1ης Δεκεμβρίου του 1918 αναγνώρισε
στην Ισλανδία ανεξαρτησία, με κοινό βασιλιά με τη Δανία, ενώ η Δανία ορίστηκε
αρμόδια για την άμυνα της Ισλανδίας και για την αντιπροσώπευσή της στις
εξωτερικές της σχέσεις.

Κατά το Β' Παγκόσμιο Πόλεμο, η κατοχή της Δανίας από τη Γερμανία δημιούργησε
προβλήματα στην Ισλανδία. Το κοινοβούλιο της χώρας αποφάσισε η χώρα να
παραμείνει ουδέτερη. Στις 10 Μαΐου του 1940 το Ηνωμένο Βασίλειο εισέβαλε και
κατέλαβε τη χώρα, χωρίς να αντιμετωπίσει αντίσταση, ενώ τον Ιούλιο του 1941 η
κυριαρχία της Βρετανίας μεταβιβάστηκε στις Η.Π.Α..

Στις 17 Ιουνίου του 1944, μετά από δημοψήφισμα, η Ισλανδία απέκτησε την
ανεξαρτησία της από τη Δανία και υιοθέτησε το δημοκρατικό πολίτευμα. Η Δανία
αναγνώρισε την ανεξαρτησία.

Παρά τις εσωτερικές αντιδράσεις, το 1949 η Ισλανδία έγινε μέλος του NATO,
προσχώρηση στην οποία αντιτάσσονταν πολλοί Ισλανδοί, όπως φάνηκε στα επεισόδια
του 1949 στο Ρέικιαβικ. Μετά από τη σύντομη αποχώρηση το 1946, οι Η.Π.Α.
εγκαταστάθηκαν και πάλι στο αεροδρόμιο του Κέφλαβικ, το 1951, όπου και
παρέμειναν ως την αποχώρησή τους το Σεπτέμβριο του 2006. Την εποχή του Ψυχρού
Πολέμου η θέση της Ισλανδίας στα σημεία εξόδου του των σοβιετικών υποβρυχίων
στον Ατλαντικό είχε στρατηγική σημασία για τις Η.Π.Α.

Το Ισλανδικό κοινοβούλιο (Αλθίνγκι) έχει 63 μέλη και ιδρύθηκε στα μέσα του 19ου
αιώνα σαν συμβουλευτικό σώμα υπό τον Δανό βασιλιά. Θεωρείται δε επανίδρυση της
ομώνυμης σύναξης που είχε ιδρυθεί το 930 και έπαψε τις λειτουργίες της το 1799.

Αρχηγός της χώρας θεωρείται ο Πρόεδρος της Δημοκρατίας, ο οποίος έχει
περισσότερο εθιμοτυπικό ρόλο, όπως και στην Ελλάδα. Η εκτελεστική εξουσία ανήκει
στην κυβέρνηση και στον πρωθυπουργό της χώρας. Η κυβέρνηση διορίζεται από τον
πρόεδρο της δημοκρατίας και έχει σύνθεση που καθορίζεται από το κόμμα που
κατέχει την πλειοψηφία των βουλευτών ή, σε περίπτωση που δεν υπάρχει απόλυτη
πλειοψηφία, από συνασπισμό κομμάτων. Στην πράξη, σχεδόν πάντα οι κυβερνήσεις της
Ισλανδίας ήταν κυβερνήσεις συνασπισμού. Το κοινοβούλιο, ο πρόεδρος, η κυβέρνηση,
καθώς και τα δημοτικά συμβούλια, εκλέγονται κάθε 4 χρόνια.

Το 2007 σχηματίστηκε κυβέρνηση συνεργασίας ανάμεσα στο δεξιό Κόμμα Ανεξαρτησίας
και το σοσιαλδημοκρατικό κόμμα Συμμαχία υπό την πρωθυπουργία του Γκέιρ Χάαρντε
του Κόμματος Ανεξαρτησίας. Το Κόμμα Ανεξαρτησίας κυβερνούσε συνεχώς την Ισλανδία
από το 1991 ως το 2007 σε συμμαχία με το Προοδευτικό Κόμμα. Ο Χάαρντε ήταν
επίσης ο πρωθυπουργός της τελευταίας συμμαχικής κυβέρνησης με το Προοδευτικό
Κόμμα που κράτησε από τον Ιούνιο του 2006 ως το Μάιο του 2007.

Στις 16 Ιουλίου 2009 η Ισλανδική βουλή αποφάσισε την έναρξη ενταξιακών
διαπραγματεύσεων της χώρας στην Ευρωπαϊκή Ένωση και στη ζώνη του ευρώ. Το
ενδιαφέρον για την ένταξη παρακινήθηκε κυρίως από την άσχημη οικονομική
κατάσταση στην οποία περιήλθε η χώρα μετά την τελευταία οικονομική κρίση. Ωστόσο
αυτή η απόφαση της βουλής θα πρέπει πρώτα να επικυρωθεί από δημοψήφισμα.

Η Ισλανδία δεν διαθέτει τακτικό στρατό. Ως το 2006 έδρευε στο Κέφλαβικ,
επανδρωμένη από τις Η.Π.Α., στρατιωτική βάση του ΝΑΤΟ. Η Ισλανδία διαθέτει σώμα
ακτοφυλακής (Landhelgisgæslan) και ομάδα ειδικών αποστολών (Sérsveitin).

Με βάση τους οικονομικούς δείκτες η Ισλανδία είναι μία από τις πλουσιότερες
χώρες του κόσμου. Το ακαθάριστο κατά κεφαλή εισόδημα το 2007 ήταν $63.830 (4η
χώρα στον κόσμο, σύμφωνα με το Διεθνές Νομισματικό Ταμείο).

Η οικονομία της χώρας βασίζεται στην αλιεία, που αποφέρει το 60% των εσόδων από
εξαγωγές και απασχολεί το 8% του εργατικού δυναμικού. Η Ισλανδία δεν έχει κάποιο
άλλο φυσικό πόρο πέρα από ψάρια και άφθονη υδροηλεκτρική και γεωθερμική
ενέργεια. Για αυτόν τον λόγο η οικονομία της είναι ευάλωτη στις μεταβολές των
διεθνών τιμών των ψαριών και των προϊόντων επεξεργασίας τους. Η μόνη επεξεργασία
πρώτων υλών που γίνεται στη χώρα είναι αυτή του τσιμέντου. Τα περισσότερα κτήρια
είναι από αυτό το υλικό και το (ακριβό) ξύλο χρησιμοποιείται σπάνια. Η εξάρτηση
της οικονομίας από την αλιεία είναι ο βασικός λόγος αποθάρρυνσης των Ισλανδών
από το ενδεχόμενο εισόδου στην Ευρωπαϊκή Ένωση. Υπάρχει ανησυχία ότι με τις
ρυθμίσεις που θα επιβληθούν από την Ε.Ε. η χώρα θα χάσει τον έλεγχο στη
διαχείριση των αλιευτικών πρώτων υλών της. Αν και η Ισλανδική οικονομία
βασίζεται στην αλιεία, ο κλάδος αυτός γίνεται λιγότερο σημαντικός καθώς
αναπτύσσονται ο τουρισμός (κυρίως η οικοτουριστική προσέγγισή του), οι
βιομηχανίες σύγχρονης τεχνολογίας (κυρίως παραγωγή λογισμικού και
Βιοτεχνολογία). Η ανάπτυξη της χώρας ήταν 4,3% το 2003 και 5,2% το 2004. Η
ανεργία το 4ο τρίμηνο του 2004 (2,5%) ήταν η 2η χαμηλότερη στην Ευρωπαϊκή
Οικονομική Ζώνη μετά από αυτή του Λίχτενσταϊν.

Τον Οκτώβριο του 2006, η Ισλανδία ξανάρχισε, πρώτη φορά τα τελευταία 20 χρόνια,
τη φαλαινοθηρία για εμπορικούς λόγους, συμπεριλαμβανομένων απειλούμενων ειδών
φάλαινας, αψηφώντας το διεθνές μορατόριουμ στο εμπόριο φαλαινών.

Το φθινόπωρο του 2008 η χώρα συμπαρασύρθηκε στη δίνη της διεθνούς
χρηματοπιστωτικής κρίσης. Η κυβέρνηση εισήγαγε επείγουσα νομοθεσία και της
δόθηκαν ενισχυμένες εξουσίες επί του τραπεζικού τομέα, ενώ κλειδώθηκε προσωρινά
και η ισοτιμία της κορόνας έναντι του ευρώ (131 κορόνες προς 1 ευρώ). Νωρίτερα,
το εθνικό νόμισμα είχε δεχτεί ισχυρή επίθεση από κερδοσκόπους. Η Ρωσία φερόταν
έτοιμη να παράσχει δάνειο ύψους 4 δισ. ευρώ. To Νοέμβριο εγκρίθηκε η χορήγηση
δανείου από το Διεθνές Νομισματικό Ταμείο και από σκανδιναβικά κράτη προς τη
χώρα. Οι διαμαρτυρίες ενάντια στην οικονομική κρίση συνεχίστηκαν και κορυφώθηκαν
τον Ιανουάριο του 2009, όταν για πρώτη φορά από το 1949 (οπότε είχαν εκδηλωθεί
διαδηλώσεις εναντίον του ΝΑΤΟ), η αστυνομία αναγκάστηκε να κάνει χρήση
δακρυγόνων. Υπό το βάρος της κατάρρευσης της εθνικής οικονομίας, ο πρωθυπουργός
παραιτήθηκε (επικαλούμενος όμως λόγους υγείας) και προκήρυξε πρόωρες εκλογές για
τις 9 Μαΐου. Η νέα πρωθυπουργός, Γιόχανα Σιγκουρδαντότιρ προκήρυξε γενικές
εκλογές για τις 25 Απριλίου.

Σύμφωνα με την εκτίμηση του 2016 η Ισλανδία έχει 332.529 κατοίκους. Η πυκνότητα
του πληθυσμού είναι 3,2 κατ./χλμ².

Η απομονωμένη θέση της Ισλανδίας είχε σαν αποτέλεσμα περιορισμένη μετανάστευση
προς τη χώρα για αιώνες. Η γενετική ομοιομορφία του πληθυσμού αξιοποιείται
σήμερα από τους επιστήμονες για τη διεξαγωγή μελετών Γενετικής. Η γλώσσα της
χώρας είναι η Ισλανδική και η κυριότερη θρησκεία ο Λουθηρανισμός.

Κάποιοι σύγχρονοι διάσημοι Ισλανδοί είναι η τραγουδίστρια Μπγιόρκ (Björk), το
ροκ συγκρότημα Σίγκουρ Ρος (Sigur Rós) και ο συγγραφέας Χαλντόρ Λάξνες (Halldór
Laxness), που βραβεύτηκε με το Βραβείο Νόμπελ λογοτεχνίας το 1955. Η Ισλανδική
κοινωνία είναι πολύ «φιλική προς τις γυναίκες», αφού είναι αρκετά συνηθισμένο να
βρίσκονται γυναίκες σε ηγετικές θέσεις στη διοίκηση και σε επιχειρήσεις.

Ο σύγχρονος αθλητισμός εμφανίστηκε στην Ισλανδία στα τέλη του 19ου αιώνα και
σύντομα γνώρισε μεγάλη δημοφιλία, μέχρι που σήμερα να θεωρείται μια αθλητική
χώρα με επιτυχίες μάλλον δυσανάλογες του μικρού μεγέθους της. Τα δύο πιο
δημοφιλή αθλήματα στην Ισλανδία είναι το ποδόσφαιρο και το χάντμπολ και
ακολουθούν το μπάσκετ, το γκολφ, ο στίβος κ.α.,ενώ οι μεγαλύτερες αθλητικές
επιτυχίες της χώρας προέρχονται κυρίως από το χάντμπολ.

Η εθνική χάντμπολ ανδρών της Ισλανδίας συνήθως προκρίνεται σε όλες τις μεγάλες
διεθνείς διοργανώσεις και συχνά διακρίνεται. Συγκεκριμένα ήρθε δεύτερη στους
Ολυμπιακούς αγώνες του 2008 και τέταρτη σε αυτούς του 1992. Ενώ το 2010 ήρθε
τρίτη στο Ευρωπαϊκό πρωτάθλημα και το 2002 τέταρτη κλπ. Αρκετοί Ισλανδοί
χαντμπολίστες αγωνίζονται σε κορυφαία πρωταθλήματα και ομάδες της Ευρώπης.

Στο ποδόσφαιρο η μεγαλύτερη επιτυχία της χώρας είναι η πρόκριση της εθνικής
ανδρών στο Ευρωπαϊκό πρωτάθλημα ποδοσφαίρου 2016 που διεξήχθη Γαλλία. [1] Η
εθνική Ισλανδίας έφτασε μέχρι τα προημιτελικά, αποκλείοντας στη φάση των 16 την
εθνική Αγγλίας, νικώντας 2-1. Ακόμα η πέμπτη θέση της εθνικής ελπίδων (κάτω των
21) στο αντίστοιχο Ευρωπαϊκό πρωτάθλημα του 2011,καθώς και η παρουσία της
εθνικής γυναικών στα τελικά του Ευρωπαϊκού πρωταθλήματος 2009 και 2013. Δεν έχει
κάνει καμία σημαντική ποδοσφαιρική επιτυχία σε επίπεδο συλλόγων.

Σημαντική επιτυχία ήταν και η πρόκρισης της εθνικής ομάδας μπάσκετ ανδρών της
Ισλανδίας στο ευρωμπάσκετ του 2015, παρότι δεν κατάφερε να διακριθεί. [2]

Κάποιες σποραδικές επιτυχίες έχουν γίνει από Ισλανδούς και σε ατομικά αθλήματα
όπως στίβος, τζούντο, κολύμβηση και γυμναστική, ενώ η χώρα έχει κατακτήσει
συνολικά τέσσερα Ολυμπιακά μετάλλια στην ιστορία της (δύο αργυρά, δύο χάλκινα).



https://el.wikipedia.org/wiki/%CE%9A%CF%81%CE%B7%CF%84%CE%B9%CE%BA%CF%8C%CF%82_%CE%B1%CE%B3%CF%81%CE%B9%CF%8C%CE%B3%CE%B1%CF%84%CE%BF%CF%82

Ο Κρητικός αγριόγατος ή Φουρόγατος (Felis silvestris cretensis) είναι ένα
υποείδος της Αγριόγατας που ζεί στην Κρήτη. Ο Κρητικός αγριόγατος καταγράφεται
ως είδος για πρώτη φορά το 1953. Το ζώο αυτό θεωρούταν για πολλά χρόνια
εξαφανισμένο είδος, μέχρι το 1996 όταν δύο φοιτήτριες από το Πανεπιστήμιο της
Περούτζια αιχμαλώτισαν ένα άτομο, ενώ υπήρχαν πολλές αναφορές από βοσκούς.

Ο Κρητικός αγριόγατος είναι μεγαλύτερος από τις οικόσιτες γάτες και τα αρσενικά
έχουν μήκος 50 εκατοστά ενώ η ουρά τους φτάνει τα 30 εκατοστά. Η ουρά του είναι
στενή στη βάση και φουντωτή στην άκρη. Στην ουρά του υπάρχουν μαύροι δακτύλιοι.
Τρέφεται κυρίως με λαγούς και ζει σε πουρναρότοπους και σε θαμνώνες μεσογειακής
βλάστησης με αραιά δέντρα σε υψόμετρο 900 με 1200 μέτρων. Γεννάει 4-7 μικρά 1-2
φορές το χρόνο. Ο Κρητικός αγριόγατος ζει στις κορυφές των Λευκών ορέων, αφού
βρέθηκε νεκρό ένα άτομο το 1997. Επίσης ζεί στο δάσος του Ρούβα και στο φαράγγι
της Σαμαριάς. Ζουν αρκετοί στη Δείκτη, κυρίως στη Ν/Δ, όπου προκαλούν προβλήματα
στα μικρά αιγοπρόβατα.



https://el.wikipedia.org/wiki/%CE%9F%CF%85%CE%B1%CE%BB%CE%AF%CE%B1

Η Ουαλία (ουαλική γλώσσα: Cymru, προφέρεται: Κάμρι, αγγλική γλώσσα: Wales,
προφέρεται: Ουέιλς) είναι χώρα που αποτελεί μέρος του Ηνωμένου Βασιλείου και της
νήσου της Μεγάλης Βρετανίας. Βρίσκεται στο νοτιοδυτικό τμήμα της Μεγάλης
Βρετανίας και συνορεύει ανατολικά με την Αγγλία, νότια με το Κανάλι του Μπρίστολ
(Môr Hafren) και δυτικά και βόρεια με την Ιρλανδική θάλασσα.

Το αγγλικό όνομα Wales προέρχεται από τη γερμανική λέξη Walha, που σημαίνει
ξένος, αλλότριος. Οι Ουαλοί αυτοαποκαλούνται "Cymry" στα Ουαλικά, το οποίο
πιθανότατα σήμαινε συμπατριώτες, και το οποίο εντοπιζόταν στην ουαλική
λογοτεχνία παράλληλα με τον όρο Brythoniaid. Και οι δυο όροι χρησιμοποιούνταν
όχι μόνο για τους κατοίκους της Ουαλίας, αλλά γενικά για τους ομιλητές της
βρυθονικής γλώσσας και τους απογόνους τους, που έμεναν στο "Βορρά". Τα τοπωνύμια
Cymru και Κάμπρια (Cumbria) προέρχονται από την ίδια ρίζα. Οι Άγγλοι, οι Σάξωνες
και οι Γιούτοι αποκαλούνται στα ουαλικά Saeson (Σάξωνες).

Οι πρώτες πηγές καταγεγραμμένης ιστορίας παρατηρούνται κατά τη ρωμαϊκή κατοχή
της Βρετανίας. Την Ουαλία οι Ρωμαίοι την κατέκτησαν το 78 μ.Χ. με τους
στρατηγούς Φροντίνο και Αγρικόλα. Οι Ρωμαίοι έχτισαν μια σειρά φρούρια κατά
μήκος της τωρινής Νότιας Ουαλίας, δυτικά μέχρι το Καρμάρθεν (Caerfyrddin).
Επίσης, έχτισαν το θρυλικό κάστρο Caerleon, το οποίο έχει το καλύτερα
διατηρημένο αμφιθέατρο στη Βρετανία. Κατά τον 4ο αιώνα, εισήχθη ο χριστιανισμός
στην Ουαλία.

Μετά την αποχώρηση των Ρωμαίων από τη Βρετανία το 410, και οι Ουαλοί απέκτησαν
ξανά τους δικούς τους βασιλείς. Γύρω στο 400 με 500 μ.Χ. η χώρα καταλήφθηκε από
Ιρλανδούς αποίκους και αργότερα κατακλύστηκε από τους Βρετανούς που έφευγαν
μπροστά στους Αγγλοσάξωνες. Οι Βρετανοί βρήκαν τους συγγενείς τους Κέλτες στην
Ουαλία, βρήκαν επίσης Κέλτες από την Ιρλανδία και αναμιγνυόμενοι μεταξύ τους
πήραν την ονομασία Κίμβροι.

Η κοινωνική οργάνωση της ζωής τους στηρίχθηκε όπως σε όλους τους κελτικούς
λαούς, στην οργάνωση της φυλής. Είχαν βασιλείς και βάρδους, τους οποίους, σαν
ποιητική και ιερατική κάστα, εκτιμούσαν πολύ. Οι βάρδοι ασχολούνταν με τη
διαφύλαξη και τη μελέτη των παραδόσεων της φυλής τους. Οι βάρδοι ζούσαν στην
αυλή του βασιλιά και στηρίζονταν οικονομικά από αυτόν. Οι Αγγλοσάξωνες
σταμάτησαν μπροστά στο φράγμα των ουαλικών βουνών,και εγκαταστάθηκαν εκεί. Μετά
την απώλεια των πεδινών περιοχών, τα βασίλεια της Μερκίας (Mersey) και της
Νορθούμπρια (Northumbria) στην Αγγλία, και μετά του Ουέσσεξ (Wessex), καθόρισαν
τα σύνορα μεταξύ των δυο λαών. Μέχρι τον 8ο αιώνα, είχαν καθοριστεί και τα
ανατολικά σύνορα με τους Αγγλοσάξωνες.

Οι ακτές της Ουαλίας και τα μοναστήρια της άρχισαν να υφίστανται τις ερημώσεις
των Νορμανδών πειρατών μέχρι το 850 που ο βασιλιάς τους Ρόντερικ ο Μέγας
(820-878) έδιωξε τους Βίκινγκς από τη χώρα σκοτώνοντας μάλιστα τον αρχηγό τους,
Χομ, και ίδρυσε ισχυρή δυναστεία. Ακολουθώντας το παράδειγμα της Κορνουάλης το
722, οι Βρετόνοι της Ουαλίας έκαναν ειρήνη με τους Βίκινγκς και ζήτησαν από τους
Νορμανδούς να τους βοηθήσουν στον πόλεμο με τους Αγγλοσάξωνες, προκειμένου να
αποτρέψουν την κατάκτηση της Ουαλίας, κάτι που κατάφεραν προσωρινά. Ο Χάρολντ,
(1022-1066) ο τελευταίος Αγγλοσάξωνας βασιλιάς τους κήρυξε το πόλεμο και το 1063
κατέλαβε τη χώρα.

Η νορμανδική επέκταση στην Ουαλία άρχισε λίγο μετά την αγγλική, το 1066, από τον
ίδιο τον Γουλιέλμο τον Κατακτητή, τον οποίο τον έσπρωξαν προς τα εκεί η βοήθεια
που προσέφεραν οι Ουαλοί στους Άγγλους επαναστάτες, που πολεμούσαν εναντίον της
νορμανδικής κατάκτησης.

Οι νότιες και ανατολικές περιοχές υπό αγγλική κυριαρχία έγιναν γνωστές με το
όνομα Lloegyr, το οποίο αρχικά αναφερόταν στο βασίλειο της Μερκίας κι έπειτα
γενικότερα στην Αγγλία. Τα γερμανικά φύλα που κυριαρχούσαν στις περιοχές αυτές
ονομάζονταν γενικά Saeson, δηλαδή Σάξωνες, ενώ οι Αγγλοσάξωνες αποκαλούσαν τους
Ρωμαιο-Βρετανούς Walha, που, όπως αναφέρθηκε πιο πάνω, σήμαινε ξένος. Κατά τη
διάρκεια του Μεσαίωνα, επικράτησε μεταξύ των Ουαλών και η ονομασία Cymry έναντι
του Brythoniaid.

Το 1216, ο Λιουέλιν ο Μέγας (Llywelyn Fawr), εγγονός του Όουεν Γκουίνεθ (Owain
Gwynedd), έγινε ο πρώτος Πρίγκιπας της Ουαλίας. Ο εγγονός του, Λιουέλιν Β΄,
διασφάλισε τον τίτλο από τον Ερρίκο Γ΄ της Αγγλίας με τη Συνθήκη του Μοντγκόμερι
το 1267. Ωστόσο, λίγο αργότερα εισέβαλε στη χώρα ο Εδουάρδος Α΄ της Αγγλίας και
έθεσε τέλος στην εξουσία των Ουαλών πριγκίπων το 1282. Το κεφάλι του Λιουέλιν
περιφερόταν πάνω σε ένα ακόντιο μέχρι το Λονδίνο, ενώ η κόρη του, Gwenllian,
βρέφος, μπήκε σε περιορισμό και κλειδώθηκε στο κοινόβιο του Σέμπρινχαμ, όπου και
πέθανε σε ηλικία 44 ετών.

Το 1301 ο Εδουάρδος Α΄ παραχώρησε τη χώρα ως φέουδο στο γιο του Εδουάρδο Β΄ και
τον ονόμασε πρίγκιπα της Ουαλίας. Οι Ουαλοί εξεγέρθηκαν πολλές φορές εναντίον
της αγγλονορμανδικής κατοχής, αλλά τελικά το 1536 με διάταγμα του Ερρίκου Η΄
έγινε η πλήρης ενσωμάτωση με την Αγγλία.

Το 1925 ιδρύθηκε το κόμμα Plaid Cymru, που αναζητούσε μεγαλύτερη αυτονομία και
ανεξαρτησία από το υπόλοιπο Ηνωμένο Βασίλειο. Το 1955, οι όροι Αγγλία και Ουαλία
χρησιμοποιούνταν κοινώς για την περιοχή εφαρμογής του αγγλικού νόμου και
αναγνωρίστηκε ως ουαλική πρωτεύουσα το Κάρντιφ. Το 1962, ιδρύθηκε η Welsh
Language Society (Cymdeithas yr Iaith Gymraeg), ως απάντηση στους φόβους για τον
πιθανό "θάνατο" της ουαλικής γλώσσας.

Το 1979 πραγματοποιήθηκε δημοψήφισμα για τη δημιουργία Ουαλικής Εθνοσυνέλευσης,
το οποίο αποφάσισε αρνητικά με μεγάλη πλειοψηφία. Ωστόσο, για το ίδιο ζήτημα
υπήρξε θετική απόκριση στο δημοψήφισμα του 1997, αν και με πολύ μικρή
πλειοψηφία. Κατά συνέπεια, η Ουαλική Εθνοσυνέλευση (Cynulliad Cenedlaethol
Cymru) καθιερώθηκε το 1999 και κατέχει την εξουσία να καθορίζει τον τρόπο
διανομής και χρήσης του προϋπολογισμού της κεντρικής κυβέρνησης για την Ουαλία.

Η Ουαλία είναι πεδινή χώρα με έκταση 20.779 τετραγωνικά χιλιόμετρα. Το
μεγαλύτερο μέρος της Ουαλίας είναι πεδιάδα και υπάρχουν μόνο λίγα και χαμηλά
βουνά, κυρίως βόρεια και κεντρικά στη χώρα, ενώ το μήκος της ακτογραμμής της
φτάνει τα 1.200 χιλιόμετρα. Έχει, επίσης, μερικά νησιά, από τα οποία μεγαλύτερο
είναι το Άνγκλεσι (Anglesey) στα βορειοδυτικά.

Οι κυριότερες βιομηχανικές περιοχές με το μεγαλύτερο πληθυσμό βρίσκονται στη
Νότια Ουαλία και αποτελούνται από τις πόλεις του Κάρντιφ (Caerdydd), του Σουόνσι
(Abertawe) και του Νιούπορτ (Casnewydd) και τις γύρω περιοχές.

Το κλίμα της Ουαλίας είναι ψυχρό το χειμώνα και ήπιο το καλοκαίρι. Η μέση
θερμοκρασία τον Ιανουάριο είναι -1 βαθμοί Κελσίου και τον Ιούλιο είναι 18 βαθμοί
Κελσίου.

Η Ουαλία έχει πληθυσμό 2.903.085 κατοίκους (2001). Ο ρυθμός αύξησης του
πληθυσμού είναι 1,23%. Υπάρχουν 4 θάνατοι ανά 1000 κατοίκους και 5,23 γεννήσεις
ανά 1000 κατοίκους. Ο μέσος όρος ζωής είναι 82 χρόνια. Ο αναλφαβητισμός
κυμαίνεται στο 2%.

Η Ουαλία έχει μεγάλες εθνικές ασιατικές μειονότητες κυρίως στο Κάρντιφ, το
Νιούπορτ και το Σουόνσι λόγω της μετανάστευσης μετά το Β' Παγκόσμιο Πόλεμο και,
πιο πρόσφατα, λόγω της διεύρυνσης της Ευρωπαϊκής Ένωσης προς την Ανατολική
Ευρώπη.

Σε έρευνα του 2001 το 72% των Ουαλών σαν εθνική ταυτότητα θεωρούσαν τους εαυτούς
τους εντελώς Ουαλούς, ενώ το 7% θεωρούνταν μισοί Ουαλοί (και μισοί Βρετανοί,
κυρίως). Σύμφωνα με άλλη πρόσφατη έρευνα, εκτιμάται πως το 35% του πληθυσμού
έχει επίθετα με ουαλικές ρίζες, κάποια αγγλικά επίθετα μπορεί να αποτελούν
παραφθορές αντίστοιχων ουαλικών, ενώ ουαλικά επίθετα είναι πολύ κοινόχρηστα στην
Αγγλία.

Οι επίσημες γλώσσες είναι τα Αγγλικά και τα Ουαλικά. Περίπου το 22% του
πληθυσμού μιλά και καταλαβαίνει την ουαλική γλώσσα, ενώ υπάρχουν πολύ λίγοι
κάτοικοι, κυρίως στις αγροτικές περιοχές, που μιλούν μόνο Ουαλικά. Δημόσια
έγγραφα, καθώς και σήματα στις οδικές αρτηρίες εκδίδονται και εμφανίζονται και
στις δυο γλώσσες.

Το 72% του πληθυσμού στην Ουαλία είναι Χριστιανοί, κυρίως Πρεσβυτεριανοί που
προήλθαν από το κίνημα των Μεθοδιστών το 18ο αιώνα και αποκόπηκαν από την
Αγγλικανική Εκκλησία το 1811 και Ρωμαιοκαθολικοί. Το 18% του πληθυσμού δεν
δηλώνουν κάποια θρησκεία. Το Ισλάμ αποτελεί τη μεγαλύτερη μη-χριστιανική
θρησκεία στην Ουαλία. Υπάρχουν επίσης κοινότητες Ινδουιστών, Πιστών Σιχ και
Βουδιστών. Ο Ιουδαϊσμός ήταν η πρώτη θρησκεία, εκτός του Χριστιανισμού και του
προρωμαϊκού ανιμισμού, που καθιερώθηκε στην Ουαλία, αλλά λόγω αντισημιτικών
επιθέσεων, η κοινότητα αριθμούσε περίπου 2.000 μέλη το 2001.

Προστάτης άγιος της Ουαλίας είναι ο Άγιος Δαβίδ, ο οποίος εορτάζεται την 1η
Μαρτίου.



https://el.wikipedia.org/wiki/%CE%95%CF%85%CF%81%CF%89%CF%80%CE%B1%CF%8A%CE%BA%CF%8C_%CE%A0%CF%81%CF%89%CF%84%CE%AC%CE%B8%CE%BB%CE%B7%CE%BC%CE%B1_%CE%A0%CE%BF%CE%B4%CE%BF%CF%83%CF%86%CE%B1%CE%AF%CF%81%CE%BF%CF%85_2016

Το Ευρωπαϊκό Πρωτάθλημα Ποδοσφαίρου 2016, γνωστό απλά ως Euro 2016, ήταν το 15ο
Ευρωπαϊκό Πρωτάθλημα Ποδοσφαίρου που διεξάγεται κάθε 4 χρόνια και διοργανώνεται
από την UEFA. Διεξήχθη από τις 10 Ιουνίου έως τις 10 Ιουλίου 2016 με
διοργανώτρια χώρα την Γαλλία. Η Ισπανία υπερασπιζόταν τον τίτλο που είχε
κερδίσει τις τελευταίες 2 διοργανώσεις, αυτές του 2008 και του 2012, αλλά
αποκλείστηκε στην φάση των 16 από την Ιταλία. Πρωταθλήτρια Ευρώπης αναδείχθηκε η
Πορτογαλία για πρώτη φορά στην ιστορία της, νικώντας την διοργανώτρια Γαλλία με
1–0 στην παράταση του τελικού που πραγματοποιήθηκε στο Σταντ ντε Φρανς.

Ήταν η πρώτη φορά που στην διοργάνωση συμμετείχαν 24 ομάδες, αντί των 16 που
ήταν σε όλα τα προηγούμενα από το 1996. Μέσα από αυτήν την καινούργια μορφή,
δημιουργήθηκαν 6 όμιλοι από 4 ομάδες και ακολούθησαν 3 φάσεις νοκ-άουτ, αυτές
των 16, των 8 και των ημιτελικών, και ο τελικός. Στην νοκ-άουτ φάση προκρίθηκαν
οι δύο πρώτες ομάδες του κάθε ομίλου και οι 4 καλύτερες ομάδες που είχαν
καταταχθεί τρίτες στον όμιλό τους.

Η Γαλλία επιλέχθηκε να διοργανώσει το τουρνουά στις 28 Μαΐου 2010, μέσα από μια
διαδικασία επιλογής στην οποία νίκησε την Ιταλία και την Τουρκία, τις άλλες δύο
υποψήφιες για να αποκτήσουν το δικαίωμα να διοργανώσουν την τελική φάση. Οι
αγώνες διεξήχθησαν σε 10 στάδια της χώρας στις πόλεις Μπορντό, Λανς, Λυών,
Μασσαλία, Νις, Παρίσι, Σαιν-Ντενί, Σαιντ-Ετιέν, Τουλούζ και κοντά στην Λιλ.
Είναι η τρίτη φορά που η Γαλλία διοργάνωσε το τουρνουά, μετά από αυτές του 1960
και του 1984, έχοντας κατακτήσει το τρόπαιο 2 φορές, το 1984 και το 2000.

Η Πορτογαλία, ως πρωταθλήτρια, απέκτησε το δικαίωμα να αγωνιστεί στο Κύπελλο
Συνομοσπονδιών 2017 που θα διεξαχθεί στη Ρωσία.

Τέσσερις ήταν οι υποψήφιες χώρες για τη διεξαγωγή του Euro 2016 πριν από την
καταληκτική ημερομηνία στις 9 Μαρτίου 2009 όπου η Γαλλία, η Ιταλία και η Τουρκία
ως μεμονωμένες υποψήφιες καθώς και η Νορβηγία με την Σουηδία ως συνδιοργανώτριες
είχαν δηλώσει υποψήφιες διοργανώτριες του Ευρωπαϊκού Πρωταθλήματος Ποδοσφαίρου
2016. Τελικά η Νορβηγία και Σουηδία ανακάλεσαν την απόφασή τους και αποχώρησαν
τον Δεκέμβριο του 2009. Ο διοργανωτής επιλέχθηκε στις 28 Μαΐου 2010.

Δημιουργήθηκε αμφιβολία για την απόφαση της UEFA να αναθέσει την διεξαγωγή του
Ευρωπαϊκού Πρωταθλήματος Ποδοσφαίρου 2016 στη Γαλλία και όχι στην Τουρκία. Μετά
την ανακοίνωση της απόφασης αυτής τέθηκε το ερώτημα πως «είναι καινούργια μόδα,
το γεγονός ότι, η διεξαγωγή του Euro 2008 δόθηκε στην Ελβετία, όπως και του 2016
στη Γαλλία;», ο Μισέλ Πλατινί δήλωσε πως «όταν υπάρξει Τούρκος πρόεδρος, τότε η
Τουρκία θα μπορέσει να διοργανώσει ένα σημαντικό τουρνουά».

Ο Γκους Χίντινγκ, επίσης, ήταν πολύ επικριτικός για την απόφαση αυτή, δηλώνοντας
πως «αυτό αποδεικνύει, για ακόμη μια φορά, ότι τα υψηλά επίπεδα του ποδοσφαίρου
διενεργούνται από την πολιτική» και «η UEFA αποφάσισε το Ευρωπαϊκό Πρωτάθλημα
Ποδοσφαίρου 2016 να διεξαχθεί στη Γαλλία, η οποία το έχει ήδη διοργανώσει δύο
φορές και επιπλέον το Παγκόσμιο Κύπελλο το 1998. Το γεγονός αυτό δεν με κάνει να
αισθάνομαι καλά. Έχω την εντύπωση ότι η επιλογή του διοργανωτή έγινε με
διαφορετικά κριτήρια, από τα φαινομενικά. Διαφορετικά η επιλογή της Γαλλίας, η
χώρα απ' όπου κατάγεται ο πρόεδρος της UEFA Μισέλ Πλατινί, δεν μπορεί να
εξηγηθεί».

Με την αύξηση των ομάδων από 16 σε 24, η τελική φάση του Euro 2016 αποτελούνταν
από έξι ομίλους των τεσσάρων ομάδων και ακολούθησε ο γύρος των 16, τα
προημιτελικά, τα ημιτελικά και ο τελικός. Οι δύο πρώτες ομάδες από κάθε όμιλο
και οι τέσσερις καλύτερες τρίτες ομάδες από κάθε όμιλο θα προκρίθηκαν στην
νοκ-άουτ φάση. Η μορφή αυτή δημιούργησε συνολικά 51 παιχνίδια, σε σύγκριση με τα
31 παιχνίδια που υπήρχαν πριν, ενώ όλοι οι αγώνες διεξήχθησαν σε μια περίοδο 30
ημερών.

Αρχικά, είχαν συμπεριληφθεί δώδεκα στάδια στην γαλλική υποψηφιότητα, τα οποία
επελέγησαν στις 28 Μαΐου 2010. Ο αριθμός αυτός περιορίστηκε στα εννιά έως τα
τέλη Μαΐου του 2011, ωστόσο τον Ιούνιο του ίδιου έτους αποφασίστηκε η χρήση
έντεκα σταδίων. Η Γαλλική Ομοσπονδία Ποδοσφαίρου είχε να επιλέξει ποια θα ήταν
τα εννέα στάδια που θα χρησιμοποιούνταν για την διοργάνωση. Η επιλογή των πρώτων
πέντε σταδίων ήταν αδιαμφισβήτητη – η έδρα της Εθνικής Γαλλίας, το Σταντ ντε
Φρανς, τέσσερα νεόχτιστα στάδια σε Λιλ, Λυών, Νις και Μπορντό, καθώς και αυτά
των μεγάλων πόλεων του Παρισιού και της Μασσαλίας. Οι τελευταίες δύο
διοργανώτριες πόλεις, καθώς το Στρασβούργο αποσύρθηκε της διεκδίκησης για
οικονομικούς λόγους ελέω του υποβιβασμού της ομάδας της πόλης, επελέγησαν να
είναι η Λανς και η Νανσί κατά τον πρώτο γύρο της σχετικής ψηφοφορίας, στη θέση
του Σαιντ-Ετιέν και της Τουλούζ, που επελέγησαν ως εναλλακτικές λύσεις.

Τον Ιούνιο του 2011, ο αριθμός των διοργανωτριών πόλεων αυξήθηκε στις έντεκα
λόγω της νέας μορφής της διοργάνωσης η οποία προέβλεπε την συμμετοχή συνολικά 24
ομάδων, έναντι των 16 μέχρι πρότινος, στην τελική φάση. Αυτό σήμαινε ότι οι
εναλλακτικές λύσεις για την φιλοξενία αγώνων της διοργάνωσης, το Σαιντ-Ετιέν και
η Τουλούζ, συμπεριλαμβάνονταν στην λίστα των διοργανωτριών πόλεων. Ωστόσο, τον
Δεκέμβριο του 2011, η Νανσί ανακοίνωσε την παραίτησή της από την φιλοξενία
αγώνων της διοργάνωσης, καθώς το σχέδιο αύξησης της χωρητικότητας του σταδίου
της πόλης δεν ολοκληρώθηκε. Αποτέλεσμα ήταν να αποφασιστεί πως οι διοργανώτριες
πόλεις θα ήταν συνολικά δέκα. Η Ναντ και το Μονπελιέ, που διέθεταν στάδια τα
οποία είχαν χρησιμοποιηθεί για το Παγκόσμιο Κύπελλο του 1998, επίσης δεν
επελέγησαν. Η τελική λίστα των δέκα διοργανωτριών πόλεων επικυρώθηκε από την
Εκτελεστική Επιτροπή της UEFA στις 25 Ιανουαρίου 2013.

Η κλήρωση για τα τελικά του Euro 2016 πραγματοποιήθηκε στις 12 Δεκεμβρίου 2015,
καθορίζοντας τους 6 ομίλους (Α, Β, Γ, Δ, Ε, ΣΤ) και την κατανομή των, για πρώτη
φορά, 24 συμμετεχουσών ομάδων σε ένα Ευρωπαϊκό Πρωτάθλημα Ποδοσφαίρου.

Μόνο οι 4 καλύτερες ομάδες που βγήκαν τρίτες του ομίλου τους προκρίνονται στην
φάση νοκ-άουτ. Οι τέσσερεις καλύτεροι τρίτοι των ομίλων προσδιορίζονται με τα
εξής κριτήρια:

Όπως και σε κάθε τουρνουά από το Ευρωπαϊκό Πρωτάθλημα Ποδοσφαίρου 1984, δεν
πραγματοποιήθηκε αγώνας για την 3η θέση.

Το εναρκτήριο λάκτισμα για το πανευρωπαϊκό του 2016 δόθηκε εν μέσω κοινωνικής
κρίσης στη Γαλλία με χιλιάδες εργαζόμενους να ακολουθούν τις απεργιακές
κινητοποιήσεις παρά τις εκκλήσεις της γαλλικής κυβέρνησης. Σύμφωνα με τον Ζακ
Λαμπέρ, πρόεδρο της οργανωτικής επιτροπής του Euro 2016, η γιορτή του
ποδοσφαίρου «έχει ήδη χαλάσει εξαιτίας των απεργιακών κινητοποιήσεων που
απειλούν να περιπλέξουν τη διεξαγωγή του Ευρωπαϊκού Πρωταθλήματος Ποδοσφαίρου».

Σύμφωνα με δημοσίευμα γαλλικής εφημερίδας, ανάμεσα στους 3.500 υπαλλήλους
ασφαλείας που προσλήφθηκαν για να ικανοποιηθεί η αναλογία 1 προς 100 στο
Ευρωπαϊκό Πρωτάθλημα, υπήρχαν υποψήφιοι τρομοκράτες και πολιτικοί εξτρεμιστές.
Σύμφωνα με την ίδια πηγή χρησιμοποιούνται 90.000 αστυνομικοί και 13.000
ιδιωτικοί υπάλληλοι ασφάλειας.

Στις 9 Ιουνίου 2016, μια ημέρα πριν την έναρξη της διοργάνωσης, ξέσπασαν βίαια
επεισόδια, με Άγγλους οπαδούς σε κατάσταση μέθης να συγκρούονται με τη γαλλική
αστυνομία. Δύο μέρες μετά, ακολούθησε σύγκρουση μεταξύ Άγγλων και Ρώσων φιλάθλων
στη Μασσαλία, ενώ τα επεισόδια επεκτάθηκαν και στην Λιλ ανάμεσα σε Ουκρανούς και
Γερμανούς φιλάθλους. Στην Νίκαια, σύμφωνα με την γαλλική αστυνομία, ένας
Βορειοϊρλανδός φίλαθλος υπό την επήρεια αλκοόλ έπεσε από ύψος 8 μέτρων με
αποτέλεσμα να χάσει την ζωή του.



https://el.wikipedia.org/wiki/%CE%A0%CE%AC%CE%BC%CF%80%CE%BB%CE%BF_%CE%95%CF%83%CE%BA%CE%BF%CE%BC%CF%80%CE%AC%CF%81

Ο Πάμπλο Εσκομπάρ (Pablo Emilio Escobar Gaviria, 1 Δεκεμβρίου 1949 - 2
Δεκεμβρίου 1993) ήταν Κολομβιανός εγκληματίας, αλλά και ηγετική μορφή του Καρτέλ
του Μεδεγίν. Αναφέρεται συχνά ως «βασιλιάς της κοκαΐνης» και υπήρξε ένας από
τους πλουσιότερους εγκληματίες στην ιστορία. Το 1989 ανακηρύχθηκε από το
περιοδικό Forbes έβδομος πλουσιότερος στον κόσμο με περιουσία που ανερχόταν,
σύμφωνα με εκτιμήσεις, στα 9 δισεκατομμύρια δολάρια. Κατείχε πολυάριθμες
πολυτελείς κατοικίες και το 1982 αποπειράθηκε να εισέλθει στην πολιτική ζωή της
Κολομβίας, υποσχόμενος ακόμα να αποπληρώσει το δημόσιο χρέος της χώρας, ύψους 10
δισ. δολαρίων. Έχτισε σχολεία, πάρκα, νοσοκομεία και πολλά σπίτια για τους
φτωχούς ανθρώπους. Το 1984 όμως αποκαλύφθηκε πως ο Εσκομπάρ δολοφονούσε κρυφά
υποψήφιους βουλευτές και πρωθυπουργούς, κάποιους για χρέη. Για αυτόν τον λόγο
αναγκάστηκε να παραιτηθεί από την πολιτική ζωή της χώρας και πήρε εκδίκηση,
δολοφονώντας τον Λουίς Γκαλάν, έναν άλλον υποψήφιο πρωθυπουργό.

Γεννήθηκε στο χωριό Ριονέγρο της Αντιόχειας, τέταρτο παιδί του αγρότη Αμπέλ ντε
Χεσούς Εσκομπάρ και της δασκάλας Εμίλτα Γκαβίρια.

Στόχος του ήταν να ασχοληθεί με τις επιστήμες, όμως απέτυχε, με αποτέλεσμα
σταδιακά να ασχολείται με παράνομες δραστηριότητες. Ξεκίνησε πουλώντας τσιγάρα
που τα αγόραζε από λαθρέμπορους και, αργότερα, ναρκωτικές ουσίες. Όλα αυτά
έγιναν όταν ο Πάμπλο ήταν μόνο 20 ετών. Στα 32 του έβγαζε $1.000.000 την
εβδομάδα και το 1989 υπολογιζόταν πως ήταν ο 7ος πλουσιότερος άνθρωπος στον
κόσμο. Στη συνέχεια μετέφερε και τεράστιες ποσότητες ναρκωτικών σε χώρες με
μικρή σημασία στον οικονομικό τομέα, όπως το Περού και η Βολιβία. Δημιούργησε το
εγκληματικό Καρτέλ του Μεδεγίν, το οποίο τον βοήθησε να αποδράσει από την
Κολομβία για να φύγει με το ιδιωτικό του τζετ για τη χώρα του Εκουαδόρ λίγες
μέρες αργότερα. Το 1991 οι άνθρωποι του Εσκομπάρ είχαν σκοτώσει 27.100 ανθρώπους
εκ των οποίων οι 600 ήταν αστυνομικοί.

Ο πόλεμος εναντίον του Πάμπλο Εσκομπάρ έληξε στις 2 Δεκεμβρίου 1993, κατά την
προσπάθεια του να ξεφύγει από το Search Bloc. Μια κολομβιανή ηλεκτρονική ομάδα
παρακολούθησης, με επικεφαλής τον Ταξίαρχο Hugo Martínez, χρησιμοποίησε το
ραδιόφωνο για την παρακολούθηση του ραδιοτηλέφωνου μεταδόσεις του Εσκομπάρ και
τον βρήκε να κρύβονται στο Los Olivos, μια μεσαίας τάξης περιοχή στην πόλη
Μεντεγίν. Με τις αρχές να κλείνουν σε μια μάχη τον Εσκομπάρ και τον σωματοφύλακά
του, Alvaro de Jesús Agudelo (γνωστός και ως "El Limón»). Οι δύο φυγάδες
επιχείρησαν να διαφύγουν με το τρέξιμο σε όλες τις στέγες των διπλανών σπιτιών
για να φτάσουν στον πίσω δρόμο, αλλά και οι δύο πυροβολήθηκαν και σκοτώθηκαν από
τον κολομβιανή Εθνική Αστυνομία. Ο Πάμπλο δέχτηκε πυροβολισμούς στο πόδι και
στον κορμό, και ένα μοιραίο πυροβολισμό μέσα από το αυτί.

Επίσης ήταν νυμφευμένος με την Μαρία Βικτόρια την οποία νυμφεύτηκε όταν ήταν
μόλις 15 χρονών, ενώ αυτός 26. Ο Πάμπλο είχε δύο παιδιά που ζουν σήμερα με τη
μητέρα τους κάπου στο Τέξας των Η.Π.Α, τον Χουάν Πάμπλο και την Μανουέλα.

Πολλές ταινίες και ντοκιμαντέρ έχουν ασχοληθεί με την ζωή του Εσκομπάρ. Τo 2015
κυκλοφόρησε από το Netflix η σειρά Narcos, η οποία και πραγματεύεται την ζωή
του. Επίσης το 2012 κυκλοφόρησε η σειρά Pablo Escobar:El patrón del mal.



https://el.wikipedia.org/wiki/%CE%95%CE%BB%CE%BB%CE%AC%CE%B4%CE%B1

Συντεταγμένες: 38°18′04″N 23°44′28″E﻿ / ﻿38.3011°N 23.7411°E﻿ / 38.3011; 23.7411

Η Ελλάδα ή Ελλάς, επίσημα γνωστή ως Ελληνική Δημοκρατία, είναι χώρα της
νοτιοανατολικής Ευρώπης στο νοτιότερο άκρο της Βαλκανικής χερσονήσου. Συνορεύει
στα βορειοδυτικά με την Αλβανία, στα βόρεια με την πρώην Γιουγκοσλαβική
Δημοκρατία της Μακεδονίας και τη Βουλγαρία και στα βορειοανατολικά με την
Τουρκία. Έχει ακτές στην Ανατολική Μεσόγειο και βρέχεται ανατολικά από το Αιγαίο
Πέλαγος, δυτικά από το Ιόνιο και νότια από το Λιβυκό. Η Ελλάδα κατέχει την 11η
θέση στις χώρες με τη μεγαλύτερη ακτογραμμή στα 13.676 χιλιόμετρα, καθώς έχει
πλήθος νησιών που υπολογίζεται, αναλόγως τα κριτήρια, στα 2.500 με τα 165–227 να
κατοικούνται. Βρίσκεται στην 97η θέση στην κατάταξη των χωρών του κόσμου σύμφωνα
με την έκτασή τους και, σύμφωνα με τις επίσημες εκτιμήσεις των Ηνωμένων Εθνών το
2015, ο πληθυσμός της χώρας αριθμεί 10.955.000 κατοίκους. Πρωτεύουσα και
μεγαλύτερη πόλη της είναι η Αθήνα.

Κατά τη διάρκεια της ιστορίας της έχει αλληλεπιδράσει πολιτισμικά κυρίως με
λαούς της Μέσης Ανατολής και της Ευρώπης. Στην αρχαία Ελλάδα γεννήθηκε η
δημοκρατία και η φιλοσοφία, οι Ολυμπιακοί Αγώνες, το δράμα, η τραγωδία και η
κωμωδία.

Μετά την εμφάνιση του ελληνικού εθνικού κινήματος, το 1821 ξέσπασε επανάσταση
των Ελλήνων εναντίον της Οθωμανικής αυτοκρατορίας με σκοπό την ίδρυση
ανεξάρτητου κράτους, το οποίο αναγνωρίστηκε το 1830. Τον επόμενο αιώνα το
Βασίλειο της Ελλάδας επεκτάθηκε εδαφικά, κυρίως με τους Βαλκανικούς πολέμους, ως
την αποτυχία της Μικρασιατικής εκστρατείας το 1922. Τις επόμενες δεκαετίες η
Ελλάδα διήγαγε ταραγμένο πολιτικό βίο και ακολούθησε μία μακρά περίοδος
αυταρχικής διακυβέρνησης, κατά την οποία επιβλήθηκε βασιλική δικτατορία, η χώρα
βρέθηκε υπό στρατιωτική κατοχή κατά το Δεύτερο Παγκόσμιο Πόλεμο, γνώρισε εμφύλιο
πόλεμο και μια επταετή στρατιωτική δικτατορία. Από το 1974 πολίτευμα του κράτους
είναι η προεδρευόμενη κοινοβουλευτική δημοκρατία.

Η Ελλάδα έγινε μέλος της Ευρωπαϊκής Ένωσης (τότε Ευρωπαϊκών Κοινοτήτων) το 1981
και της Ευρωζώνης το 2001. Είναι μέλος του ΝΑΤΟ από το 1952 και ιδρυτικό μέλος
του ΟΗΕ (1945). Θεωρείται μια ανεπτυγμένη χώρα με υψηλό κατά κεφαλήν εισόδημα
και πολύ υψηλό δείκτη ανθρώπινης ανάπτυξης. Κατατάχθηκε ως η 29η καλύτερη χώρα
σε επίπεδο ποιότητας ζωής στον κόσμο για το 2015.

Σύμφωνα με τα αρχαιολογικά ευρήματα, θεωρείται ότι στον ελλαδικό χώρο υπάρχει
ανθρώπινη παρουσία πριν από 100.000 χρόνια (Παλαιολιθική Εποχή). Η εποχή κατά
την οποία οι άνθρωποι χρησιμοποιούσαν εργαλεία κατασκευασμένα από πέτρα
ονομάζεται Εποχή του Λίθου και χωρίζεται σε τρεις περιόδους: την Παλαιολιθική
(600.000 - 9000/8000 π.Χ.), τη Μεσολιθική (8000 - 7000 π.Χ.) και τη Νεολιθική
(7000 - 3000 π.Χ.). Οι σημαντικότερες μαρτυρίες που πιστοποιούν την ύπαρξη ζωής
στον ελλαδικό χώρο από την Λίθινη εποχή, είναι διάφορα εργαλεία και λείψανα. Η
Νεολιθική Εποχή για την Ελλάδα αρχίζει κατά την έβδομη χιλιετία -διήρκεσε από το
7000 έως το 3000 π.Χ.- και οι γνώσεις μας για αυτήν την εποχή βασίζονται κυρίως
στις ανασκαφές και στην ανακάλυψη νεολιθικών οικισμών. Με βάση τις ανασκαφές η
Νεολιθική Εποχή χωρίζεται σε τρεις περιόδους: την αρχαιότερη, τη μέση και την
ύστερη.

Ένας από τους παλαιότερους πολιτισμούς της Ευρώπης αναπτύχθηκε στις Κυκλάδες
κατά την 3η και 2η χιλιετία π.Χ., δηλαδή στην εποχή του Χαλκού. Σε αυτό συνέλαβε
το ήπιο κλίμα τους και κυρίως η ιδιαίτερα προνομιακή γεωγραφική τους θέση.
Ουσιαστικά, τα νησιά των Κυκλάδων αποτελούν ένα είδος φυσικής γέφυρας ανάμεσα
στην Ευρώπη και στην Ασία, την Ηπειρωτική Ελλάδα και την Κρήτη. Στην 3η χιλιετία
π.Χ., τα πλοία των Κυκλαδίτικων νησιών κυριαρχούν στο Αιγαίο και μαζί με τα
προϊόντα της Εγγύς Ανατολής μεταφέρουν στην Ευρώπη ιδέες, τεχνικές γνώσεις,
θρησκευτικές αντιλήψεις. Σε όλα σχεδόν τα νησιά των Κυκλάδων η αρχαιολογική
σκαπάνη έφερε στο φως οικισμούς, όχι εκτεταμένους, στην 3η χιλιετία π.Χ. Κάθε
οικισμός φαίνεται ότι αναπτύσσονταν αυτόνομα, και δεν υπήρχε κανένα είδος
κεντρικής εξουσίας. Αρχικά οι οικισμοί σχηματίζονται στη θάλασσα, ή στα πρανή
χαμηλών λόφων. Περίπου το 2300 π.Χ. ορισμένοι οικισμοί οχυρώνονται (Αγία Ειρήνη
στην Κέα), άλλοι καταστρέφονται και χτίζονται οχυρωμένοι (Φυλακωπή στη Μήλο),
ενώ άλλοι χτίζονται σε υψηλούς λόφους, μακριά από τη θάλασσα (Καστρί Σύρου).
Αυτό φανερώνει κάποια αναστάτωση της ζωής από την παρουσία νέων πληθυσμών, που
προέρχονται πιθανόν από τη Μικρά Ασία. Γρήγορα όμως τα νησιά ξαναβρίσκουν το
ρυθμό της ζωής τους.

Στη 2η χιλιετία π.Χ. οι Κυκλάδες έχουν επαφές με την ηπειρωτική Ελλάδα αρχικά
και στη συνέχεια με την Κρήτη. Οι οικισμοί μεγαλώνουν, τα κτίρια είναι πιό
σύνθετα και επιβλητικά. Ο πιο σημαντικός οικισμός εκείνης της εποχής είναι το
Ακρωτήρι στη Θήρα. Περίπου το 1650 π.Χ., όταν μεγάλοι κυκλαδικοί οικισμοί
καταστρέφονται από σεισμό, οι Κυκλάδες περνούν στη σφαίρα επιρροής της μινωικής
Κρήτης, που γνωρίζει τότε την μεγαλύτερη ακμή της. Μετά την καταστροφή των
μινωικών ανακτόρων, γύρω στο 1450 π.Χ., στις Κυκλάδες κυριαρχούν οι Μυκηναίοι
από την ηπειρωτική Ελλάδα, που μεταδίδουν στα νησιά τα χαρακτηριστικά του δικού
τους πολιτισμού στην τεχνολογία, την τέχνη και τη θρησκεία. Το
χαρακτηριστικότερο δημιούργημα της κυκλαδικής τέχνης κατά την Εποχή του Χαλκού
είναι τα μαρμάρινα ειδώλια. Τα περισσότερα παριστάνουν γυμνές γυναίκες, λίγα
άνδρες μουσικούς, πολεμιστές, ή κυνηγούς. Οι μορφές είναι έντονα
σχηματοποιημένες, με λίγες αλλά χαρακτηριστικές λεπτομέρειες για την αναγνώριση
του φύλου. Τα πήλινα αγγεία, που έχουν ποικίλα σχήματα, διακοσμούνται με απλά
γραμμικά σχέδια. Ιδιαίτερα εντυπωσιακά είναι τα μαρμάρινα αγγεία, καθώς και τα
μεταλλικά με απλή χαρακτή διακόσμηση.

Σύμφωνα με την πιο διαδεδομένη μέχρι σήμερα άποψη, η Κρήτη κατοικήθηκε για πρώτη
φορά τη Νεολιθική εποχή. Ο σημαντικότερος οικισμός φαίνεται να ήταν η Κνωσός,
όπως ακριβώς και στην Εποχή του Χαλκού. Στην 3η και 2η χιλιετία π.Χ. ο
πολιτισμός στην Κρήτη έφτασε σε υψηλό επίπεδο κοινωνικής και οικονομικής
οργάνωσης και καλλιτεχνικής παραγωγής. Είναι γνωστός με το όνομα «μινωικός
πολιτισμός» από το μυθικό βασιλιά της Κνωσού Μίνωα και ήρθε στο φως στις αρχές
του 20ού αιώνα με τις ανασκαφές του Βρετανού αρχαιολόγου Άρθουρ Έβανς στην
Κνωσό. Από τις αρχές της 3ης χιλιετίας π.Χ. ο πληθυσμός στην Κρήτη βαθμιαία
αυξάνεται, η γεωργία και η κτηνοτροφία γίνονται πιο συστηματικές και οι κάτοικοι
οργανώνονται σε μικρούς οικισμούς. Οι Μινωίτες έχουν επαφή με άλλες περιοχές του
Αιγαίου και της Ανατολικής Μεσογείου, όπως οι Κυκλάδες, η Κύπρος, και η
Αίγυπτος, με τις οποίες εμπορεύονται διάφορα προϊόντα. Εξάγουν λάδι, κρασί,
ξυλεία, λίθινα αγγεία, ίσως υφάσματα και Ζωικά δέρματα. Εισάγουν μέταλλα ή άλλες
πρώτες ύλες για την κατασκευή όπλων, εργαλείων και καλλιτεχνημάτων, όπως χαλκό
από την Κύπρο και άργυρο από τις Κυκλάδες. Έτσι, μερικοί οικισμοί αποκτούν
σιγά-σιγά μεγαλύτερη έκταση και πλούτο από τους άλλους. Αυτή η εξέλιξη οδηγεί,
γύρω στο 2000 π.Χ., στη μεγαλύτερη αλλαγή στην ιστορία του μινωικού πολιτισμού
με την εμφάνιση των πρώτων ανακτόρων. Γύρω τους αναπτύσσονται μεγάλοι οικισμοί
που μπορούν να χαρακτηριστούν πόλεις. Μέχρι σήμερα είναι γνωστά με βεβαιότητα
τέσσερα τέτοια ανάκτορα, στην Κνωσό, τη Φαιστό, τα Μάλια και τη Ζάκρο.

Στην Ελλάδα, στα τέλη της Εποχής του Χαλκού (1600 - 1120 π.Χ.), αναπτύχθηκε
ιδιαίτερα ο Μυκηναϊκός Πολιτισμός, ο οποίος διήρκεσε σχεδόν 500 χρόνια.
Ονομάστηκε συμβατικά Μυκηναϊκός, γιατί το σπουδαιότερο κέντρο του ήταν η
«πολύχρυσος Μυκήνη», όπως αναφέρεται και στα ομηρικά έπη. Ο Μυκηναϊκός
Πολιτισμός αναπτύχθηκε κατά κύριο λόγο στην Πελοπόννησο, αλλά μυκηναϊκοί τάφοι
έχουν βρεθεί ακόμα και σε μακρινά σημεία της ηπειρωτικής και νησιωτικής Ελλάδας.
Οι Μυκηναίοι ανέπτυξαν σχέσεις με τη Μικρά Ασία, τη Συρία και την Αίγυπτο,
δημιούργησαν αποικίες στη Ρόδο και στην Κύπρο και η επιρροή τους ανιχνεύτηκε
ακόμη και σε χώρες όπως η Ισπανία και η Αγγλία. Έκτοτε και μέχρι σήμερα οι
αρχαιολογικές έρευνες έχουν ρίξει πολύ φως στη γνώση αυτής της εποχής.
Αποκορύφωμα των ερευνών ήταν η αποκρυπτογράφηση της γραμμικής Β´ γραφής από τον
M. Ventris και τον J. Chadwick.

Μετά την κατάρρευση των μυκηναϊκών ανακτορικών κέντρων το 12ο αιώνα και την
κάθοδο των Δωριέων, τα ελληνικά φύλα εισήλθαν στη φάση των «σκοτεινών αιώνων»
για την οποία λίγες γνώσεις διαθέτουμε. Η περίοδος αυτή είναι γνωστή ως
γεωμετρική, από τα γεωμετρικά σχήματα που χρησιμοποιούνταν για τη γραπτή
διακόμηση των αγγείων. Η πληθυσμιακή πίεση οδήγησε τα ελληνικά φύλα της
ηπειρωτικής Ελλάδας (Αιολείς, Ίωνες, Δωριείς) σε μετανάστευση στα νησιά και την
αντίπερα ακτή του Αιγαίου. Την επόμενη περίοδο, οι εντεινόμενες επαφές των
ελληνικών φύλων με την Ανατολή συνέβαλαν στη δημιουργία αλφαβήτου και την
ανάπτυξη της ναοδομίας και της γλυπτικής. Με μονάδα οργάνωσης την πόλιν,
οργανώθηκε η ίδρυση αποικιών στις ακτές της Μεσογείου και του Ευξείνου Πόντου
από περίπου το 750 έως το 550, ως απάντηση σε μία οικονομική και κοινωνική
κρίση. Η περίοδος αυτή χαρακτηρίστηκε από έντονες κοινωνικές και πολιτικές
διεργασίες στο εσωτερικό των πόλεων, που στην Αθήνα κατέληξαν στην εγκαθίδρυση
δημοκρατίας. Στις αρχές του 5ου αιώνα, ένας συνασπισμός ελληνικών πόλεων
απέκρουσε την επίθεση της Περσικής αυτοκρατορίας. Μετά τη λήξη των πολέμων, την
ηγεμονία της συμμαχίας ανέλαβε η Αθήνα, που αναδείχθηκε σε πολιτικό και
πολιτιστικό κέντρο του ελληνικού κόσμου, η πολιτισμική δημιουργία του οποίου την
περίοδο που ονομάστηκε «κλασική», έθεσε τα θεμέλια του σύγχρονου δυτικού
πολιτισμού. Η Αθήνα οδηγήθηκε σε σύγκρουση με την άλλη μεγάλη ελληνική δύναμη,
τη Σπάρτη. Ο Πελοποννησιακός πόλεμος που δίχασε τον ελληνικό κόσμο, διήρκησε
τριάντα χρόνια και έληξε το 404 π.Χ. με ήττα της Αθήνας και των συμμάχων της.
Εξασθενημένες από τους συνεχείς μεταξύ τους πολέμους κατά τον 4ο αιώνα π.Χ., οι
ελληνικές πόλεις υποτάχθηκαν στην ανερχόμενη ισχύ του μακεδονικού βασιλείου υπό
το Φίλιππο.

Μετά το θάνατο του Φιλίππου το 336, ο γιος του και βασιλιάς της Μακεδονίας
Αλέξανδρος οδήγησε τους Έλληνες σε μία επιτυχή εκστρατεία κατάλυσης της Περσικής
Αυτοκρατορίας. Μετά το θάνατο του Αλέξανδρου το 323, οι διάδοχοί του διαμοίρασαν
την αυτοκρατορία του που εκτεινόταν από τη Θράκη έως την Ινδία σε διάφορα
βασίλεια: το βασίλειο της Αιγύπτου, της Συρίας, της Μακεδονίας και της Περγάμου.
Τους αιώνες που ακολούθησαν, ο ελληνικός πολιτισμός και η ελληνική γλώσσα
γνώρισαν μεγάλη διάδοση στα εδάφη των βασιλείων αυτών και, μετά την κατάκτησή
τους από τη Ρώμη (που ολοκληρώθηκε το 30 π.Χ. μετά τη ναυμαχία του Ακτίου και
την κατάληψη της Αιγύπτου ), σε πολλές περιοχές της Ρωμαϊκής Αυτοκρατορίας.
Στους νεώτερους χρόνους, ο πολιτισμός των αρχαίων Ελλήνων άσκησε σημαντική
επίδραση στη γλώσσα, την πολιτική, τη φιλοσοφία, την επιστήμη και τις τέχνες,
ιδίως κατά την περίοδο της Αναγέννησης στη Δυτική Ευρώπη και κατά τις
κλασικιστικές περιόδους το 18ο και 19ο αιώνα στην Ευρώπη και τις ΗΠΑ, και η
ρωμαϊκή εκδοχή του αποτελεί το θεμέλιο λίθο του νεώτερου δυτικού πολιτισμού.

Η Ελλάδα κατακτήθηκε από τους Ρωμαίους το 146 π.Χ.. Παρόλο που η Ελλάδα υπήρξε
μια από τις φτωχότερες ρωμαϊκές επαρχίες, με τη βιοτεχνία και το εμπόριο σε
στασιμότητα και με μοναδικά εξαγώγιμα προϊόντα το λάδι και το κρασί, οι Ρωμαίοι
κατακτητές αναγνώρισαν και θαύμασαν τον πλούτο του ελληνικού πολιτισμού, τον
οποίο μελέτησαν σε έκταση και έγιναν συνειδητά συνεχιστές του. Επίσης, διέσωσαν
ένα μεγάλο μέρος της αρχαιοελληνικής γραμματείας. Σύμφωνα με τον Οράτιο, ο
ελληνικός πολιτισμός κατέκτησε το Ρωμαϊκό τρόπο ζωής. Την πρώτη δεκαετία του 4ου
μ.Χ. αιώνα το κέντρο βάρους της Ρωμαϊκής Αυτοκρατορίας μεταφέρθηκε στη
Θεσσαλονίκη, όταν ο Γαλέριος αποφάσισε να εγκατασταθεί εκεί, όπου και
χρησιμοποίησε την πόλη ως πρωτεύουσα. Αν και Η Ελλάδα ήταν μόνο ένα μέρος της
Ρωμαϊκής Αυτοκρατορίας, ο ελληνικός πολιτισμός θα συνέχιζε να δεσπόζει στην
Ανατολική Μεσόγειο και, όταν τελικά η Αυτοκρατορία χωρίστηκε στα δύο, η
ανατολική που αργότερα ονομάστηκε Βυζαντινή Αυτοκρατορία, με πρωτεύουσα την
Κωνσταντινούπολη, θα είχε, κυρίως λόγω γλώσσας, έντονο τον ελληνικό χαρακτήρα.

Το Ανατολικό τμήμα της Ρωμαϊκής Αυτοκρατορίας, ή αλλιώς Ανατολικό Ρωμαϊκό
Κράτος, με πρωτεύουσα το Βυζάντιο, συνέχισε την πορεία του για έντεκα αιώνες
μετά την κατάλυση του Δυτικού Ρωμαϊκού Κράτους. Οικοδομημένο πάνω στα θεμέλια
του πανίσχυρου και οργανωμένου Ρωμαϊκού Κράτους, κατέληξε σε μια δομή καθαρά
ελληνική, διαγράφοντας μια περίπλοκη πορεία. Το Βυζάντιο ιδρύθηκε το 659 π.Χ.
από Μεγαρίτες με αρχηγό τον Βύζα. Η πρωτεύουσά τους ήταν η Κωνσταντινούπολη ή
Νέα Ρώμη, και οι ίδιοι θεωρούσαν τους εαυτούς τους Ρωμαίους.

Το 324 όταν ο Μέγας Κωνσταντίνος γίνεται μονοκράτορας αποφάσισε την δημιουργία
μιας νέας πρωτεύουσας. Η περιοχή που επέλεξε ήταν το Βυζάντιο, λόγω της θέσης
της, και στα στρατηγικά, γεωπολιτικά και γεωγραφικά πλεονεκτήματά της. Αυτό
κατέστησε τη Θράκη προνομιούχο περιοχή, καθώς γειτνίαζε με την έδρα της
Αυτοκρατορίας. Το 14ο αιώνα μάλιστα το Διδυμότειχο κατέστη 3 φορές πρωτεύουσα
της Βυζαντινής Αυτοκρατορίας. Η ακτινοβολία της Κωνσταντινούπολης ευνόησε την
ανάπτυξη σε όλο το σημερινό Βορειοελλαδικό χώρο και η Θεσσαλονίκη απέκτησε τον
τίτλο «συμβασιλεύουσα». Από την αρχή της αυτοκρατορίας τέθηκε ο στόχος η
Βυζαντινή Αυτοκρατορία, όπως μετεξελίχθηκε το Κράτος, να ανακαταλάβει όλα τα
χαμένα εδάφη της : την έρημο της Αφρικής, τον Ατλαντικό Ωκεανό, τη Βόρεια
Θάλασσα, τη Μεσοποταμία, την Αραβία, την Αίγυπτο και την έρημο της Κυρηναϊκής.
Στην πραγματικότητα όμως, με την πάροδο των ετών η Βυζαντινή Αυτοκρατορία
συρρικνωνόταν συνεχώς, για να περιοριστεί τελικά σε μία περιοχή γύρω από την
Κωνσταντινούπολη, και να πέσει στα χέρια της Οθωμανικής Αυτοκρατορίας μετά την
Άλωσή της από τους Τούρκους στις 29 Μαΐου του 1453. Σταδιακά το Βυζάντιο
κατακτήθηκε ολόκληρο μέσα στο 15ο αιώνα. Ήδη μεγάλο μέρος της σημερινής
ελληνικής επικράτειας είχε κατακτηθεί ή δοθεί στους Ενετούς και τους Γενουάτες.

Η περιοχή της Ελλάδας στα πρώτα χρόνιας της Ανατολικής Ρωμαϊκής Αυτοκρατορίας
ήταν προπύργιο του δωδεκαθεϊσμού, όμως υφίστατο πολλές θρησκευτικές επιθέσεις. Ο
Ιουλιανός προσπάθησε ν΄ αναζωογονήσει την παλιά θρησκεία, ανεπιτυχώς. Ο
Θεοδόσιος ο Μέγας κλείνει το Μαντείο, διατάζει να καταστραφούν οι ειδωλολατρικοί
ναοί και καταργεί του Ολυμπιακούς αγώνες. Ο Ιουστινιανός κλείνει την Ακαδημία
Πλάτωνος και καταστρέφει ή ακρωτηριάζει πολλά αρχαία μνημεία για να πάρει υλικό
έτοιμο για να χτίσει την Αγια Σοφιά και να διακοσμήσει την Νέα Ρώμη. Σύμφωνα με
τον Άγγελο Βλάχο, η στιγμή είναι ιστορική. Το «πας μη Έλλην βάρβαρος»
αντιστρέφεται. «Πας Έλλην απεχθής ειδωλολάτρης».

Το κύριο όνομα Έλλην γίνεται επίθετο κακόηχο και η νέα αυτή έννοια της λέξης θα
εξαφανισθεί εντελώς μόνο μετά τον 8ο αι. μ.Χ., όταν εκχριστιανιστούν και οι
τελευταίοι ειδωλολάτρες της περιοχής της Μάνης.

Ήδη πριν την κατάλυση της Βυζαντινής Αυτοκρατορίας μεγάλα τμήματα της
Ηπειρωτικής Ελλαδικής επικράτειας κατακτήθηκαν από τους Οθωμανούς. Το
Διδυμότειχο αποτέλεσε την πρώτη πρωτεύουσα της Οθωμανικής Αυτοκρατορίας επί
Ευρωπαϊκού εδάφους, στο τέλος του 14ου αιώνα. Η τουρκική κυριαρχία συνεχίστηκε
μέχρι το 1821, οπότε οι Έλληνες επαναστάτησαν για την ανεξαρτησία τους. Η
Ελληνική Επανάσταση του 1821 έληξε το 1828, απελευθερώθηκαν μόνο η Πελοπόννησος
(Μοριάς), η Στερεά Ελλάδα και οι Κυκλάδες.

Το 1830 αναγνωρίζεται η ανεξαρτησία του νέου ελληνικού κράτους. Τότε ως
πρωτεύουσα κηρύχθηκε η Αίγινα Εγκαθιδρύθηκε μοναρχία το 1833. Η πρωτεύουσα τότε
μεταφέρθηκε στην Αθήνα. Μέσα στο 19ο και τον πρώιμο 20ό αιώνα, η Ελλάδα
προσπάθησε να προσαρτήσει στα εδάφη της όλες τις περιοχές που ακόμη ανήκαν στην
Οθωμανική Αυτοκρατορία και είχαν ελληνικούς πληθυσμούς, πράγμα που κατάφερε εν
μέρει, συμμετέχοντας στους Βαλκανικούς Πολέμους και τον Πρώτο Παγκόσμιο Πόλεμο
με την Κυβέρνηση Θεσσαλονίκης. Μετά τη λήξη του τελευταίου, η εμμονή στον
αλυτρωτισμό, τα ελληνικά στρατηγικά σφάλματα, η μεταβολή των συμφερόντων στην
Ανατολική Μεσόγειο και η άνοδος του τουρκικού εθνικισμού οδήγησαν, μεταξύ άλλων,
στη Μικρασιατική Καταστροφή και την έλευση 1.500.000 προσφύγων στην Ελλάδα. Το
διάστημα αυτό (1914-1923) το ελληνικό στοιχείο της Μικράς Ασίας και της
Ανατολικής Θράκης υπήρξε θύμα σφαγών και διώξεων.

Η Ελλάδα εισήλθε στο Δεύτερο Παγκόσμιο Πόλεμο το 1940, απαντώντας σε επίθεση της
Ιταλίας, η οποία αντιμετωπιζόταν επιτυχώς. Ωστόσο, με την επέμβαση της Γερμανίας
η χώρα ηττήθηκε και ακολούθησε περίοδος κατοχής από τις δυνάμεις του Άξονα
(1941-1944). Αμέσως μετά το πέρας του πολέμου ξέσπασε εμφύλιος πόλεμος, που
κράτησε μέχρι το 1949. Το 1952 η Ελλάδα έγινε μέλος του ΝΑΤΟ. Στις 21 Απριλίου
του 1967 ο στρατός πήρε την εξουσία με πραξικόπημα. Οι δικτάτορες στη συνέχεια
αποστασιοποιήθηκαν και από τον Βασιλιά, τον εξεδίωξαν από την χώρα και
κατάργησαν τη μοναρχία (1973). Η στρατιωτική Χούντα υπήρξε η αιτία δημιουργίας,
μετά από λανθασμένους χειρισμούς που εκμεταλλεύτηκε η τουρκική πλευρά, του
Κυπριακού ζητήματος, το οποίο οδήγησε στην κατάρρευσή της το 1974. Έπειτα από το
δημοψήφισμα στις 8 Δεκεμβρίου 1974, το πολίτευμα της Ελλάδας μετατράπηκε ξανά σε
αβασίλευτη Δημοκρατία και συντάχθηκε νέο Σύνταγμα από την Ε' Αναθεωρητική Βουλή,
που τέθηκε σε ισχύ στις 11 Ιουνίου 1975, το οποίο ισχύει μέχρι σήμερα,
αναθεωρημένο το 1986, 2001 και το 2008. Η Ελλάδα έγινε μέλος της Ευρωπαϊκής
Ένωσης το 1981 και το 2002 υιοθέτησε το κοινό νόμισμα της Ευρωπαϊκής Ένωσης, το
ευρώ.

Η Ελλάδα αποτελείται από ένα μεγάλο ηπειρωτικό τμήμα, το νότιο άκρο των
Βαλκανίων, το οποίο ενώνεται με την πρώην ηπειρωτική Πελοπόννησο με τον Ισθμό
της Κορίνθου, αφού η Πελοπόννησος μετά την κατασκευή της διώρυγας της Κορίνθου
είναι στην πραγματικότητα νησί. Η χώρα περικλείεται από το Ιόνιο, το Αιγαίο, το
Λιβυκό και το Λύκιο Πέλαγος. Το Αιγαίο περιέχει πολυάριθμα νησιά, ανάμεσά τους
την Εύβοια, τη Λέσβο, τη Ρόδο και τα νησιωτικά συμπλέγματα των Κυκλάδων και των
Δωδεκανήσων, ενώ νότια βρίσκεται η Κρήτη, το μεγαλύτερο νησί της Ελλάδας και το
πέμπτο μεγαλύτερο της Μεσογείου. Νότια της Κρήτης είναι η Γαύδος, το νοτιότερο
σημείο της Ελλάδας και της Ευρώπης. Τα κυριότερα νησιά του Ιονίου είναι η
Κέρκυρα, η Κεφαλλονιά, η Λευκάδα και η Ζάκυνθος. Νοτιοανατολικά, μεταξύ Ρόδου
και Καστελόριζου, εκτείνεται το Λύκιο Πέλαγος. Η Ελλάδα έχει μήκος ακτών 13.676
χιλιόμετρα, που θεωρείται εξαιρετικά μεγάλο, και οφείλεται στον πλούσιο
οριζόντιο εδαφικό διαμελισμό και το έντονο ανάγλυφο της περιοχής, καθώς και στο
πλήθος των αναρίθμητων νησιών, τα οποία είναι περισσότερα από 2.500 και είναι
κυρίως αποτέλεσμα της σύγκρουσης της Αφρικανικής τεκτονικής πλάκας με την
Ευρωπαϊκή. Έχει μήκος συνόρων που πλησιάζει τα 1.228 χιλιόμετρα. Οι μεγαλύτερες
πεδιάδες είναι της Λάρισας στην Θεσσαλία και των Γιαννιτσών στην Κεντρική
Μακεδονία. Γεωγραφικά η Ελλάδα διαιρείται σε 9 διαμερίσματα, τα οποία χωρίζονται
σε 51 νομούς.

Το έδαφος της Ελλάδας είναι κατά κύριο λόγο ορεινό ή λοφώδες. Μεγάλο μέρος του
είναι ξηρό και βραχώδες, ενώ μόνο το 20,45% του εδάφους είναι καλλιεργήσιμο. Τα
υψηλότερα βουνά είναι:

Η Ελλάδα έχει αρκετές λίμνες, οι περισσότερες των οποίων βρίσκονται στο
ηπειρωτικό της τμήμα. Οι μεγαλύτερες λίμνες στην ελληνική επικράτεια είναι:

Οι λίμνες των Κρεμαστών (68.531 τ.μ.) και του Πολυφύτου (56.793 τ.μ.) είναι
τεχνητές κυρίως για παραγωγή ηλεκτρικού ρεύματος, ενώ οι λίμνες του Μόρνου, του
Μαραθώνα και η λίμνη Υλίκη υδροδοτούν την Αθήνα.

Πολλοί ποταμοί διαρρέουν την Ελλάδα, από τους οποίους κανένας δεν είναι
πλεύσιμος. Σε μερικούς από τους μεγαλύτερους, τα δέλτα που σχηματίζουν στην
εκροή τους προς την θάλασσα αποτελούν σημαντικούς υγροβιότοπους, όπως αυτοί του
Αλιάκμονα και του Έβρου. Ποταμοί όπως ο Πηνειός στην Θεσσαλία, υδροδοτούν
μεγάλες γεωργικές εκτάσεις με την βοήθεια καναλιών, ενώ σε άλλα έχουν
δημιουργηθεί τεχνητές λίμνες για τη λειτουργία υδροηλεκτρικών εργοστασίων. Ένα
αμφιλεγόμενο για οικολογικούς λόγους σχέδιο των τελευταίων δεκαετιών, είναι η
εκτροπή του Αχελώου από τη νότια Πίνδο για την αντιμετώπιση του υδατικού
προβλήματος της Θεσσαλίας.

Η Ελλάδα έχει πάνω από 2.500 νησιά, από τα οποία περίπου τα 165 κατοικούνται. Τα
πολυπληθέστερα απ' αυτά είναι:

Η Ελλάδα χαρακτηρίζεται από το μεσογειακό τύπο του εύκρατου κλίματος και έχει
ήπιους υγρούς χειμώνες και ζεστά ξηρά καλοκαίρια. Το κλίμα της χώρας μπορεί να
διαιρεθεί σε τέσσερις βασικές κατηγορίες:

- ορεινό (ορεινές περιοχές με υψόμετρο περίπου >1500 m στη Βόρεια Ελλάδα, >1800m
στην Κεντρική Ελλάδα και >2000m στην Κρήτη). [εκκρεμεί παραπομπή]

Η Ελλάδα βρίσκεται μεταξύ του 34ου και 42oυ παραλλήλου του βορείου ημισφαιρίου
και έχει μεγάλη ηλιοφάνεια όλο σχεδόν το χρόνο. Λεπτομερέστερα στις διάφορες
περιοχές της Ελλάδας παρουσιάζεται μεγάλη ποικιλία κλιματικών τύπων, πάντα
βέβαια μέσα στα πλαίσια του μεσογειακού κλίματος. Αυτό οφείλεται στην
τοπογραφική διαμόρφωση της χώρας που έχει μεγάλες διαφορές υψομέτρου (υπάρχουν
μεγάλες οροσειρές κατά μήκος της κεντρικής χώρας και άλλοι ορεινοί όγκοι) και
εναλλαγή ξηράς και θάλασσας. Έτσι, από το ξηρό κλίμα της Αττικής και γενικά της
ανατολικής Ελλάδας μεταπίπτουμε στο υγρό της βόρειας και δυτικής Ελλάδας.
Τέτοιες κλιματικές διαφορές συναντώνται ακόμη και σε τόπους που βρίσκονται σε
μικρή απόσταση μεταξύ τους, πράγμα που παρουσιάζεται σε λίγες μόνο χώρες σε όλο
τον κόσμο.

Από κλιματολογικής πλευράς το έτος μπορεί να χωριστεί κυρίως σε δύο εποχές: Την
ψυχρή και βροχερή χειμερινή περίοδο, που διαρκεί από τα μέσα του Οκτωβρίου και
μέχρι το τέλος Μαρτίου και τη θερμή και άνομβρη εποχή, που διαρκεί από τον
Απρίλιο έως τον Οκτώβριο.

Κατά την πρώτη περίοδο οι ψυχρότεροι μήνες είναι ο Ιανουάριος και ο Φεβρουάριος,
όπου κατά μέσον όρο η μέση ελάχιστη θερμοκρασία κυμαίνεται από 5-10 °C στις
παραθαλάσσιες περιοχές, από 0-5 °C στις ηπειρωτικές περιοχές και σε χαμηλότερες
τιμές κάτω από το μηδέν στις βόρειες περιοχές.

Οι βροχές ακόμη και τη χειμερινή περίοδο δεν διαρκούν για πάρα πολλές ημέρες και
ο ουρανός της Ελλάδας δεν μένει συννεφιασμένος καθ'όλη τη διάρκεια του χειμώνα,
όπως συμβαίνει σε άλλες περιοχές της γης. Οι χειμερινές κακοκαιρίες διακόπτονται
καμιά φορά κατά τον Ιανουάριο και το πρώτο δεκαπενθήμερο του Φεβρουαρίου από
ηλιόλουστες ημέρες, τις γνωστές από την αρχαιότητα Αλκυονίδες ημέρες. Κατά αυτήν
την περίοδο, λοιπόν, στα νησιά, κυρίως στο νότιο μέρος της χώρας, όπως για
παράδειγμα στην Κρήτη, η θερμοκρασία μπορεί να ξεπεράσει τους 18-20 βαθμούς
Κελσίου, στην Αττική τους 13-14 °C και στη Θεσσαλονίκη ο υδράργυρος μπορεί να
ξεπεράσει τους 9 °C και πολλές φορές ακόμα και τους 10 °C. Σε άλλες πόλεις, όπως
για παράδειγμα στην Αλεξανδρούπολη κατά τις Αλκυονίδες μέρες, η θερμοκρασία
ξεπερνάει τους 7-8 °C, με αποτέλεσμα το χιόνι από τις χιονοπτώσεις του χειμώνα
να λιώνει κατά τη διάρκεια της ημέρας.

Η θερμότερη περίοδος είναι το τελευταίο δεκαήμερο του Ιουλίου και το πρώτο του
Αυγούστου, οπότε η μέση μέγιστη θερμοκρασία κυμαίνεται από 30 °C μέχρι 35 °C.
Κατά τη θερμή εποχή οι υψηλές θερμοκρασίες μετριάζονται από τη δροσερή θαλάσσια
αύρα στις παράκτιες περιοχές της χώρας και από τους βόρειους ανέμους (ετήσιες)
που φυσούν κυρίως στο Αιγαίο.

Η άνοιξη έχει μικρή διάρκεια, διότι ο μεν χειμώνας είναι όψιμος, το δε καλοκαίρι
αρχίζει πρώιμα. Το φθινόπωρο είναι μακρύ και θερμό και πολλές φορές παρατείνεται
στη νότια Ελλάδα και τα νησιά μέχρι τα μισά του Δεκεμβρίου. Στην Αθήνα, την
πρωτεύουσα, το κρύο γίνεται συνήθως αισθητό από το Νοέμβριο και μετά και από
εκεί και πέρα συνεχίζεται έως και τα τέλη του Μάρτη. Μετά τα μέσα του
Δεκεμβρίου, αναπτύσσεται ιδιαίτερο ψύχος στις αστικές περιοχές, το οποίο
συνεχίζεται έως και τα τέλη Φεβρουαρίου. Από τις αρχές του μήνα Μαρτίου η άνοιξη
γίνεται αισθητή και η θερμοκρασία ανεβαίνει σταδιακά. Η ψυχρότερη εποχή του
έτους στην πόλη της Αθήνας θεωρείται από την τελευταία εβδομάδα του Δεκεμβρίου
έως και την τρίτη εβδομάδα του Ιανουαρίου. Η Ελλάδα κατέχει το ρεκόρ υψηλότερης
καταγεγραμμένης θερμοκρασίας στην Ευρώπη με 48,0 °C στην Αθήνα ( Ελευσίνα και
Τατόι) στις 10 Ιουλίου 1977.

Το οδικό δίκτυο καλύπτει περισσότερα από 117.000 χιλιόμετρα το 2009. Η οδήγηση
γίνεται στα δεξιά. Ο εμπορικός στόλος περιελάμβανε 2.086 πλοία το Φεβρουάριο του
2009.

Το Σύνταγμα του 1975 περιέχει εκτενείς εγγυήσεις των ελευθεριών και των
δικαιωμάτων του πολίτη, που ενισχύθηκαν περαιτέρω με την αναθεώρηση του 2001.
Είναι χαρακτηριστικό ότι κατά την αναθεώρηση αυτή κατοχυρώθηκαν, για πρώτη φορά
συνταγματικά, πέντε ανεξάρτητες αρχές, οι τρεις των οποίων (Συνήγορος του
Πολίτη, Αρχή Διασφάλισης Απορρήτου Επικοινωνιών, Αρχή Προστασίας Δεδομένων
Προσωπικού Χαρακτήρα) είναι ταγμένες στην προστασία και διασφάλιση των ατομικών
δικαιωμάτων. Η Ελλάδα είναι επίσης συμβαλλόμενο μέρος στην Ευρωπαϊκή Σύμβαση για
τα Δικαιώματα του Ανθρώπου.

Στις 27 Μαΐου του 2008 η Ολομέλεια της Η΄ Αναθεωρητικής Βουλής ενέκρινε την
αναθεώρηση του Συντάγματος, που οδήγησε στην υιοθέτηση τριών προτάσεων αλλαγών
εκ μέρους της μεγάλης πλειοψηφίας των βουλευτών της Νέας Δημοκρατίας, του ΣΥΡΙΖΑ
και του ΛΑΟΣ. Από την ψηφοφορία απουσίαζε το ΠΑΣΟΚ. Οι προτάσεις αυτές είναι η
κατάργηση του απόλυτου επαγγελματικού ασυμβιβάστου των βουλευτών, η απολαβή εκ
μέρους της Βουλής του δικαιώματος να τροποποιεί επιμέρους κονδύλια του τακτικού
Προϋπολογισμού και να παρακολουθεί την εκτέλεσή του και η επιφόρτιση του
νομοθέτη να μεριμνά ειδικά για τις νησιωτικές και ορεινές περιοχές σε κάθε νόμο
που υιοθετεί.

Σε πολιτειακό και οργανωτικό επίπεδο το Σύνταγμα διακρίνει τρεις εξουσίες: τη
νομοθετική, την εκτελεστική και τη δικαστική. Στη νομοθετική μετέχουν η Βουλή
και ο Πρόεδρος της Δημοκρατίας, στην εκτελεστική ο Πρόεδρος της Δημοκρατίας και
η Κυβέρνηση, ενώ η δικαστική εξουσία ασκείται από τα δικαστήρια στο όνομα του
ελληνικού λαού.

Ο Πρόεδρος της Δημοκρατίας ιεραρχικά βρίσκεται στην κορυφή της εκτελεστικής
εξουσίας, μετέχει στη νομοθετική με την έκδοση και τη δημοσίευση των νόμων και
τη δυνατότητα αναπομπής στη Βουλή ψηφισμένου νομοσχεδίου ή πρότασης νόμου, ενώ
ορίζεται από το Σύνταγμα ως ρυθμιστής του πολιτεύματος. Εκλέγεται από τη Βουλή
με διαδοχικές ψηφοφορίες των μελών της, κατά τις οποίες επιδιώκεται η εξασφάλιση
πλειοψηφίας 2/3 του συνόλου των μελών της στις δύο πρώτες φάσεις και 3/5 στην
τρίτη. Επί αποτυχίας συγκέντρωσης των ανωτέρω πλειοψηφιών διαλύεται η Βουλή,
προκηρύσσονται εκλογές και η νέα Βουλή εκλέγει τον Πρόεδρο της Δημοκρατίας με
την ίδια πλειοψηφία των 3/5 και, αν ούτε αυτό είναι εφικτό, με την απόλυτη
πλειοψηφία των μελών της (151) ή, τέλος, με σχετική μεταξύ των δύο
πλειοψηφησάντων στην τελευταία ψηφοφορία, αν δε συγκεντρωθεί η απόλυτη
πλειοψηφία. Οι εξουσίες του Προέδρου είναι πολύ μικρές και λίγες, καθώς ασκεί
μόνο εθιμοτυπικά καθήκοντα. Όλες σχεδόν οι πράξεις του χρήζουν προσυπογραφής από
τον Πρωθυπουργό ή άλλο μέλος της Κυβέρνησης (Υπουργό), όπως τα προεδρικά
διατάγματα. Από την υποχρέωση προσυπογραφής εξαιρούνται ρητά ελάχιστες πράξεις
του Προέδρου προβλεπόμενες από το Σύνταγμα, όπως ο διορισμός των υπαλλήλων της
Προεδρίας της Δημοκρατίας. Η θητεία είναι πενταετής με δικαίωμα επανεκλογής για
μία ακόμη θητεία.

Η νομοθετική εξουσία ασκείται από τη Βουλή των Ελλήνων, της οποίας τα μέλη
εκλέγονται με καθολική μυστική ψηφοφορία για τετραετή θητεία. Εκλογές μπορούν να
κηρυχθούν νωρίτερα για έκτακτους λόγους, όπως αυτοί ορίζονται στο Σύνταγμα. Μετά
πάντως το 1975 η προκήρυξη πρόωρων εκλογών αποτελεί τον κανόνα, επικαλούμενου
συνήθως από τις απερχόμενες κυβερνήσεις κάποιου εξαιρετικής σημασίας εθνικού
θέματος. Η Ελληνική Δημοκρατία χρησιμοποιεί για την ανάδειξη των βουλευτών ένα
σύνθετο ενδυναμωμένο εκλογικό σύστημα αναλογικής εκπροσώπησης (ενισχυμένη
αναλογική), το οποίο αποθαρρύνει τη δημιουργία πολυκομματικών κυβερνήσεων
συνεργασίας και επιτρέπει ισχυρή μονοκομματική κυβέρνηση πλειοψηφίας, ακόμα και
αν το πρώτο κόμμα υστερεί της απόλυτης πλειοψηφίας των ψήφων. Για να μπορεί να
καταλάβει μία από τις 300 βουλευτικές έδρες ένα κόμμα, πρέπει να έχει λάβει
τουλάχιστον το 3% του συνόλου των ψήφων, ενώ με τον εκλογικό νόμο, που
εφαρμόστηκε για πρώτη φορά στις Βουλευτικές εκλογές του 2007, το πρώτο κόμμα
είναι δυνατόν να εξασφαλίζει απόλυτη πλειοψηφία στη Βουλή με ποσοστό περίπου
42%.

Μέχρι το 1877 η νόμιμη ηλικία ψήφου ήταν τα 25 χρόνια. Στη συνέχεια μειώθηκε στα
21 χρόνια και από το 1981 είναι τα 18 χρόνια.

Η εκτελεστική εξουσία ασκείται από την Κυβέρνηση, της οποίας κεφαλή είναι ο
Πρωθυπουργός, το ισχυρότερο πρόσωπο του ελληνικού πολιτικού συστήματος. Η
Κυβέρνηση καθορίζει και κατευθύνει τη γενική πολιτική της Χώρας, εφαρμόζει την
πολιτική που εγκρίνει μέσω των νομοθετικών πράξεων η Βουλή, αλλά ταυτόχρονα
μετέχει στη νομοπαρασκευαστική διαδικασία, μέσω της σύνταξης και της προώθησης
προς ψήφιση των νομοσχεδίων (νομοθετική πρωτοβουλία). Η Κυβέρνηση με βάση την
αρχή της δεδηλωμένης οφείλει να απολαύει της εμπιστοσύνης της Βουλής, να έχει
λάβει δηλαδή ψήφο εμπιστοσύνης από την πλειοψηφία των Βουλευτών. Στα πλαίσια δε
της σύγχρονης κομματικής δημοκρατίας η Κυβέρνηση κυριαρχεί και στη νομοθετική
λειτουργία, καθώς προέρχεται από το Κόμμα το οποίο ελέγχει την πλειοψηφία του
Κοινοβουλίου, καθιστώντας έτσι την ψήφιση των νόμων μια τυπική κατά κανόνα
διαδικασία. Λόγω δε της συχνής έως καταχρηστικής επίκλησης της κομματικής
πειθαρχίας, η δυνατότητα διαφωνίας κυβερνητικού βουλευτή με την Κυβέρνηση που
στηρίζει θεωρείται σπάνιο φαινόμενο. Σε έκτακτες περιπτώσεις μπορεί η Κυβέρνηση
να προτείνει στον Πρόεδρο της Δημοκρατίας την έκδοση Πράξεων Νομοθετικού
Περιεχομένου, οι οποίες έχουν ισχύ νόμου και οφείλουν να εγκριθούν καταρχήν
εντός 40 ημερών από τη Βουλή.

Ο Πρωθυπουργός αποτελεί την κεφαλή της κυβέρνησης και με βάση το Σύνταγμα είναι
συνήθως (αν και όχι απαραίτητα) ο αρχηγός του έχοντος την απόλυτη πλειοψηφία στη
Βουλή κυβερνώντος κόμματος. Βάσει του άρθρου 82 του Συντάγματος, "ο Πρωθυπουργός
εξασφαλίζει την ενότητα της Κυβέρνησης και κατευθύνει τις ενέργειές της, καθώς
και των δημοσίων γενικά υπηρεσιών για την εφαρμογή της κυβερνητικής πολιτικής
μέσα στο πλαίσιο των νόμων". Οι βασικότερες εξουσίες του είναι οι εξής:

Διοικητικά η Ελλάδα διαιρείται σε 13 Περιφέρειες. Επιπλέον αυτών, το Άγιο Όρος
αποτελεί αυτοδιοίκητο τμήμα του Ελληνικού κράτους.

Στα σώματα ασφαλείας ανήκουν η Ελληνική Αστυνομία, το Πυροσβεστικό Σώμα και το
Λιμενικό Σώμα-Ελληνική Ακτοφυλακή.

Μετά την αποκατάσταση της δημοκρατίας το 1974, ιδρύθηκαν τα δύο κόμματα που
κυριάρχησαν στην πολιτική ζωή της Ελλάδας και εναλλάσσονταν στην κυβέρνηση για
περισσότερα από τριάντα χρόνια, η Νέα Δημοκρατία (ΝΔ) και το Πανελλήνιο
Σοσιαλιστικό Κίνημα (ΠΑΣΟΚ). Η Νέα Δημοκρατία είναι κεντροδεξιό κόμμα, βασικός
υποστηρικτής της εισόδου της Ελλάδας στην ΕΟΚ και γενικά του φιλοδυτικού
προσανατολισμού της χώρας. Τα ποσοστά της κυμαίνονταν στο 40-45%,
συγκεντρώνοντας συντηρητικούς, φιλελεύθερους και εθνικιστές. Το ΠΑΣΟΚ συνδύασε
την φιλελεύθερη παράδοση των παλιών Βενιζελικών με την αριστερή παράδοση της
Εθνικής Αντίστασης. Συνδεδεμένο με την οικογένεια Παπανδρέου, το ΠΑΣΟΚ έφτασε
στην ακμή του υπό την ηγεσία του Ανδρέα Παπανδρέου, όταν ψηφίστηκε από σχεδόν
τους μισούς Έλληνες ψηφοφόρους. Στο ΠΑΣΟΚ ασκείται σήμερα κριτική για διαφθορά
και πελατειακές σχέσεις, όπως και στη ΝΔ, αλλά και για την πολιτική λιτότητας
που ασκούνται από το 2009 και εξής· η απήχησή του κατέρρευσε και στις τελευταίες
δημοσκοπήσεις κυμαίνεται στο 6%. Τη θέση του ΠΑΣΟΚ στην πολιτική σκηνή παίρνει ο
Συνασπισμός Ριζοσπαστικής Αριστεράς, ένα αριστερό κόμμα. Τα πολιτικά κόμματα
επηρεάζουν όλες τις όψεις του ελληνικού δημόσιου βίου σε βαθμό ασυνήθιστο για
άλλες δυτικές δημοκρατίες και ασκούν ασφυκτικό έλεγχο στη δημόσια διοίκηση, με
αποτέλεσμα αναξιοκρατία και διαφθορά.

Από τις βουλευτικές εκλογές του Σεπτεμβρίου 2015, που έλαβαν χώρα μετά την
παραίτηση της κυβέρνησης Τσίπρα στις 20 Αυγούστου, μετά από αποστασιοποίηση
βουλευτών του ΣΥΡΙΖΑ, της λεγόμενης "αριστερής πλατφόρμας", μετά την ψήφιση της
νέας δανειακής σύμβασης και των μέτρων που την ακολουθούν. Από τις εκλογές
προέκυψε οκτακομματική βουλή. Πρώτο κόμμα αναδείχτηκε ο ΣΥΡΙΖΑ με 145 έδρες,
δεύτερο η ΝΔ με 75 έδρες και ακολούθησαν η Χρυσή Αυγή (18 έδρες), η Δημοκρατική
Συμπαράταξη (ΠΑΣΟΚ και Δημοκρατική Αριστερά) (17 έδρες), το Κομμουνιστικό Κόμμα
Ελλάδας (15 έδρες), το Ποτάμι (11 έδρες), οι Ανεξάρτητοι Έλληνες (10 έδρες) και
η Ένωση Κεντρώων (9 έδρες). Σχηματίστηκε κυβέρνηση με πρωθυπουργό το πρόεδρο του
ΣΥΡΙΖΑ Αλέξη Τσίπρα σε συνεργασία με τους ΑΝΕΛ (Ανεξάρτητοι Έλληνες). Πρόεδρος
της Δημοκρατίας εκλέχτηκε το Φεβρουάριο του 2015 ο Προκόπης Παυλόπουλος.

Μερικοί από τους οργανισμούς στους οποίους είναι μέλος είναι οι εξής: BIS, BSEC,
CCC, CE, EAPC, EBRD, ECA (συνέταιρος), ECE, ECLAC, EIB, EMU, ΕSA, EU, FAO, IAEA,
IBRD, ICAO, IDA, IEA, IFAD, IFC, ILO, IMF, Διεθνής Οργανισμός Ναυσιπλοΐας,
Interpol, IOC, IOM, ISO, NATO, OECD, OSCE, UN, Συμβούλιο Ασφαλείας του
Οργανισμού Ηνωμένων Εθνών, UNCTAD, UNESCO, UNHCR, WEU, WHO, WIPO, WMO, Παγκόσμια
Ομοσπονδία Σπηλαιολογίας (UIS).

Η Ελλάδα δαπανά για τις αμυντικές της δαπάνες το 3,98% του ΑΕΠ της - ποσοστό που
είναι το δεύτερο μεγαλύτερο στον κόσμο. Οι Ελληνικές Ένοπλες Δυνάμεις
αποτελούνται από το Στρατό Ξηράς, το Πολεμικό Ναυτικό και την Πολεμική
Αεροπορία.

Η υποχρεωτική στρατιωτική θητεία στην Ελλάδα αφορά τους Έλληνες άρρενες πολίτες
και έχει διάρκεια 24 μηνών, η οποία όμως συνήθως περιορίζεται με απόφαση του
Υπουργού Εθνικής Άμυνας. Έτσι, μέχρι το 2009, η Ελλάδα είχε υποχρεωτική θητεία
12 μηνών για όλους τους άνδρες άνω των 18 ετών. Παρότι γίνονται δεκτές αιτήσεις
γυναικών που θέλουν να υπηρετήσουν, η στράτευσή τους δεν είναι υποχρεωτική. Η
κίνηση αυτή δημιουργεί αντιρρήσεις από τους κύκλους που αντιτίθενται στην
υποχρεωτική στράτευση, γιατί ενώ το Άρθρο 4 του Ελληνικού Συντάγματος θέτει
υπόχρεους όλους τους Έλληνες πολίτες να υπερασπιστούν την Ελλάδα, ο φόρτος
έγκειται ολοκληρωτικά στον ανδρικό πληθυσμό. Το Φεβρουάριο του 2009 ο υπουργός
Εθνικής Άμυνας ανακοίνωσε ότι από το 2010 οι υπόχρεοι στράτευσης θα
κατατάσσονται μόνο στο Στρατό Ξηράς και για θητεία 9 μηνών, που σημαίνει ότι το
Πολεμικό Ναυτικό και η Πολεμική Αεροπορία θα επανδρώνονται αποκλειστικά από
επαγγελματίες οπλίτες. Τελικά από τις 14 Αυγούστου 2009 η θητεία έγινε 9μηνη,
ενώ έγιναν ανάλογες μειώσεις στο χρόνο στράτευσης αυτών που εκτελούν μειωμένη
θητεία. Επίσης, υπάρχει σχέδιο πλήρους επάνδρωσης του Ναυτικού και της
Αεροπορίας από επαγγελματίες ως το 2012. Τέλος η εναλλακτική θητεία έγινε
18μηνη.

Η Ελλάδα έχει μικτή καπιταλιστική οικονομία, με το δημόσιο τομέα να συνεισφέρει
περίπου στο μισό του Α.Ε.Π.. Ο Τουρισμός αποτελεί μία πολύ σημαντική βιομηχανία,
που συνεισφέρει κι αυτή σε μεγάλο ποσοστό του Α.Ε.Π., και επίσης αποτελεί πηγή
συναλλάγματος. Το 2004 η μεγαλύτερη βιομηχανία στην Ελλάδα με έσοδα γύρω στα 12
δισ. ευρώ ήταν η συνήθως σχετικά αφανής ναυτιλία.

Η οικονομία βελτιώνεται σταθερά τα τελευταία χρόνια, καθώς η κυβέρνηση εφάρμοσε
αποτελεσματική οικονομική πολιτική, στην προσπάθεια της ένταξης της Ελλάδας στην
ζώνη του ευρώ, την 1 Ιανουαρίου 2002. Παράγοντας που σίγουρα βοήθησε σε αυτήν
την πορεία είναι ότι η Ελλάδα είναι αποδέκτης οικονομικής βοήθειας από την
Ευρωπαϊκή Ένωση, ίσης περίπου με το 3,3% του Α.Ε.Π [εκκρεμεί παραπομπή]. Η
συνέχιση τόσο γενναιόδωρων ενισχύσεων από την Ε.Ε. όμως είναι υπό αμφισβήτηση. Η
διεύρυνση της Ευρωπαϊκής Ένωσης με την είσοδο χωρών πολύ φτωχότερων από την
Ελλάδα σε συνδυασμό με την ανοδική πορεία της ελληνικής οικονομίας θα βγάλει
πιθανότατα πολλές περιοχές από το λεγόμενο Στόχο 1 του Κοινοτικού Πλαισίου
Στήριξης, στον οποίο κατευθύνονται και οι περισσότερες επιδοτήσεις και στον
οποίο ανήκουν περιοχές με Α.Ε.Π. κατά κεφαλήν μικρότερο του 75% του ευρωπαϊκού
μέσου όρου [εκκρεμεί παραπομπή]. Με τα στοιχεία του 2003 από το Στόχο 1 έχουν
βγει οι εξής περιοχές: Αττική, Νότιο Αιγαίο, Στερεά Ελλάδα, Κεντρική Μακεδονία,
Βόρειο Αιγαίο και οριακά η Πελοπόννησος.

Η εθνική κεντρική τράπεζα του κράτους της Ελλάδας είναι η Τράπεζα της Ελλάδος
(ΤτΕ), η οποία όμως έχει παραχωρήσει τις περισσότερες αρμοδιότητές της στην
Ευρωπαϊκή Κεντρική Τράπεζα (Ε.Κ.Τ.), μετά την είσοδό της στην ζώνη του ευρώ το
2001. Το 2010 η Ελλάδα γνώρισε μαζί με μερικές άλλες χώρες που ανήκουν στην
Ευρωπαϊκή Ένωση και στο Ευρώ την οικονομική κρίση. Η Ελλάδα υπέγραψε μνημόνιο με
την τρόικα το οποίο συνοδεύτηκε από αυστηρή λιτότητα,για τον περιορισμό των
δαπανών που παρήγαγαν έλλειμμα στο κράτος. Η πολιτική αυτή δημιούργησε
οικονομική ύφεση και ανεργία, η οποία το 2011 ξεπέρασε το 20%, ενώ δεν έχει
εφαρμοστεί σχεδόν καμιά μεταρρύθμιση για τον εκσυγχρονισμό του κράτους και του
φορολογικού συστήματος. Τέλος, η έλλειψη παραγωγικότητας είναι η μεγαλύτερη
πρόκληση που αντιμετωπίζει η ελληνική οικονομία.

Τον Ιανουάριο του 2009 ο πληθωρισμός διαμορφώθηκε στο 1,8% έναντι 2% το
Δεκέμβριο του 2008. Ο μέσος πληθωρισμός του 2008 έκλεισε τελικά στο 4,2%.
Σύμφωνα με τα στοιχεία της Eurostat , ο πληθωρισμός στην Ελλάδα μειώθηκε τον
Μάρτιο σε 1,5% από το 1,8% που ήταν τον Φεβρουάριο. Τον Απρίλιο του 2009 ο
πληθωρισμός συρρικνώθηκε στο 1%.

Η διαθεσιμότητα του ευρυζωνικού ίντερνετ στην Ελλάδα είναι διαδεδομένη, καθώς το
2010 υπήρχαν συνολικά 2.105.076 ευρυζωνικές συνδέσεις. Αυτός ο αριθμός
μεταφράζεται σε 18,6% ευρυζωνική διείσδυση κυρίως μέσω ADSL2. Τα Ίντερνετ καφέ
τα οποία προσφέρουν σύνδεση στο διαδίκτυο, προγράμματα γραφείου και διαδικτυακά
παιχνίδια είναι επίσης ένα κοινό θέαμα στην χώρα, ενώ το ίντερνετ κινητής
τηλεφωνίας σε 3G δίκτυα και σε δημόσια wi-fi είναι υπαρκτό.

Εξαιτίας της στρατηγικής τοποθεσίας, εξειδικευμένου προσωπικού καθώς και της
πολιτικής και οικονομικής σταθερότητας, αρκετές πολυεθνικές εταιρίες όπως η
Ericsson, Siemens, SAP, Motorola και Coca-Cola έχουν τοπικά κέντρα έρευνας και
ανάπτυξης στην Ελλάδα.[εκκρεμεί παραπομπή]

Σύμφωνα με το Research DC, βασισμένο στο OECD και στα δεδομένα της Eurostat,
μεταξύ 1990 και 1998 η συνολική δαπάνη τεχνολογίας και ανάπτυξης στην Ελλάδα
ανέβηκε στην τρίτη υψηλότερη θέση της Ευρώπης, μετά την Φινλανδία και την
Ιρλανδία.[εκκρεμεί παραπομπή]

Η Ελλάδα είναι μέλος του Ευρωπαϊκού Διαστημικού Οργανισμού (ESA) από το 2005. Η
Συνεργασία μεταξύ της ΕSA και της ελληνικής διαστημικής άρχισε στις αρχές του
1990. Το 1994 η Ελλάδα και ESA υπόγραψαν το πρώτο συμφωνητικό συνεργασίας. Το
2003 αφού έκανε δήλωση για να γίνει πλήρες μέλος, η Ελλάδα έγινε το 16ο μέλος
της ESA στις 16 Μαρτίου 2005. Ως μέλος της ESA η Ελλάδα συμμετέχει σε
δραστηριότητες στους τομείς των τηλεπικοινωνιών και της τεχνολογίας καθώς και
στην πρωτοβουλία παγκόσμιας παρακολούθησης για το περιβάλλον και την ασφάλεια.

Η ναυτιλία αποτέλεσε ένα σημαντικό στοιχείο της Ελληνικής οικονομικής
δραστηριότητας από τα αρχαία χρόνια. Σήμερα το ναυτικό αποτελεί μία από τις
σημαντικότερες βιομηχανίες της χώρας.

Κατά το 1960, το μέγεθος του ελληνικού ναυτικού εμπορικού στόλου σχεδόν
διπλασιάστηκε, κυρίως από τις επενδύσεις που έγιναν από τους επιχειρηματίες
μεγιστάνες Αριστοτέλη Ωνάση και Σταύρο Νιάρχο. Η βάση της σύγχρονης ελληνικής
ναυτικής βιομηχανίας δημιουργήθηκε μετά το Δεύτερο Παγκόσμιο πόλεμο όταν αρκετοί
Έλληνες επιχειρηματίες μπόρεσαν να συσσωρεύσουν περίσσευμα πλοίων που πουλήθηκαν
σε αυτούς από την κυβέρνηση των Ηνωμένων Πολιτειών μέσω της πράξης πώλησης
πλοίων του εποχής του 1940. Σύμφωνα με το BTS ο ελληνικός στόλος είναι σήμερα ο
μεγαλύτερος στον κόσμο, με 3.079 πλοία και το 18% της ικανότητας του παγκόσμιου
στόλου με σύνολο dwt από 141,931 χιλιάδες (142 εκατομμύρια dwt). Στις κατηγορίες
πλοίων σύμφωνα με τα στατιστικά του 2001, η Ελλάδα κατατάσσεται πρώτη στα τάνκερ
και στα μεταφορικά πλοία φορτίου (bulk carriers), τέταρτη στους αριθμούς
κοντέινερ, και επίσης τέταρτη στα υπόλοιπα είδη πλοίων. Σύμφωνα με τον
υπολογισμό της ΕΛΣΤΑΤ, η ποντοπόρος ναυτιλία συνεισφέρει γύρω στο 4-7,5% του
ελληνικού ΑΕΠ, ενώ σύμφωνα με μια ανάλυση του πρακτορείου Reuters η συνεισφορά
της αντιστοιχεί σε περίπου 1% του ΑΕΠ.

Διοικητικός φορέας της εμπορικής ναυτιλίας είναι το Υπουργείο Ναυτιλίας και
Αιγαίου.

Το 2004 την Ελλάδα επισκέφτηκαν 16,4 εκατομμύρια τουρίστες. Σύμφωνα με
δημοσκόπηση που έγινε στην Κίνα το 2005 η Ελλάδα ψηφίστηκε ως ο πρώτος καλύτερος
τουριστικός προορισμός[εκκρεμεί παραπομπή], ενώ 6.088.287 τουρίστες επισκέφτηκαν
μόνο την Αθήνα[εκκρεμεί παραπομπή]. Το Νοέμβριο του 2006 η Αυστρία ανακοίνωσε
ότι η Ελλάδα ήταν ο αγαπημένος προορισμός[εκκρεμεί παραπομπή]. Το 2007, η Ελλάδα
καλωσόρισε περισσότερους από 19 εκατομμύρια τουρίστες και ανέβηκε στους δέκα
πρώτους καλύτερους τουριστικούς προορισμούς[εκκρεμεί παραπομπή].

Διάσημες τουριστικές περιοχές της Ελλάδας στο εξωτερικό θεωρούνται η Αθήνα, η
Αρχαία Ολυμπία, οι Δελφοί, οι Μυκήνες και άλλες περιοχές με αρχαιολογικό
ενδιαφέρον, πόλεις όπως το Ναύπλιο και η Θεσσαλονίκη, η Χαλκιδική, η Λέσβος
(Μυτιλήνη), τα Ιόνια νησιά, όπως η Κέρκυρα και η Ζάκυνθος, οι Κυκλάδες, όπως η
Μύκονος, η Σαντορίνη και η Πάρος καθώς επίσης και άλλα νησιά του Αιγαίου όπως η
Ρόδος και η Κρήτη. Προορισμοί που είναι δημοφιλείς κυρίως για χειμερινές
διακοπές είναι το Μέτσοβο, τα Ζαγοροχώρια, το Καρπενήσι, τα Τρίκαλα Κορινθίας, η
Αράχοβα, τα Καλάβρυτα και περιοχές της Αρκαδίας κ.α. Η Ελλάδα διαθέτει 19
χιονοδρομικά κέντρα, όλα στην ηπειρωτική χώρα. Στην Ελλάδα επίσης υπάρχει και
θρησκευτικός τουρισμός και κάποιοι διάσημοι προορισμοί του είναι το Άγιο Όρος, η
Τήνος, η Πάτμος, τα Μετέωρα και η Αγία Θεοδώρα Βάστα που συνδυάζουν το
θρησκευτικό ενδιαφέρον με το φυσικό περιβάλλον.

Οι δύο κύριες πύλες εισόδου των επισκεπτών στην Ελλάδα είναι ο Διεθνής
Αερολιμένας Αθηνών «Ελευθέριος Βενιζέλος» με ετήσια επιβατική κίνηση 15
εκατομμύριων και ο (οδικός) Συνοριακός Σταθμός Ευζώνων με ετήσια επιβατική
κίνηση 6 εκατομμύριων.

Η Ελλάδα είναι μία από τις  χώρες της Ευρωπαϊκής Ένωσης (ΕΕ) που διαθέτει
σηµαντικό ορυκτό πλούτο. Η χώρα έχει μεγάλα κοιτάσματα λιγνίτη, βωξίτη,
νικελίου, περλίτη, μπεντονίτη , χουντίτη, μαγνησίτη καθώς και μαρμάρου . Επίσης
υπάρχουν χρυσός, χαλκός και κοιτάσματα σπάνιων γαιών. Αντλείται πετρέλαιο στην
περιοχή της Καβάλας-Θάσου και γίνονται έρευνες για εξόρυξη στο Ιόνιο Πέλαγος,
τον Πατραϊκό κόλπο και νότια της Κρήτης. Φήμες για κοιτάσματα πετρελαίου στο
Αιγαίο Πέλαγος δεν μπορούν να επιβεβαιωθούν χωρίς έρευνες, που δεν γίνονται
μέχρι να οριοθετηθεί υφαλοκρηπίδα και ΑΟΖ. Αυτές αποτελούν τα κύρια σημεία
αντιπαραθέσεων της χώρας με την Τουρκία.

Η Ελλάδα έχει σημαντικές υποδομές, όπως ένα δίκτυο οδικών αξόνων, μέρος των
οποίων είναι αριθμός γεφυρών και αρκετά λιμάνια. Μετά το 1981, η κατασκευή,
συντήρηση ή επέκταση των υποδομών αυτών έχουν επιδοτηθεί σε αρκετές περιπτώσεις
από έργα συγχρηματοδοτούμενα από την Ευρωπαϊκή Ένωση.

Η Ελλάδα τα τελευταία χρόνια, παρουσιάζει μεγάλη αύξηση τουρισμού και θεωρείται
από τα πιο δημοφιλή και διάσημα μέρη σε όλο τον κόσμο, καθώς πολλοί ξένοι
προτιμούν πολλά από τα νησιά της.[εκκρεμεί παραπομπή]

Σύμφωνα με την τελευταία απογραφή (2011) ο μόνιμος πληθυσμός της χώρας είναι
10.815.197 κάτοικοι. Από αυτούς 5.302.703 είναι άρρενες (ποσοστό 49,0 %) και
5.512.494 θήλεις (ποσοστό 51,0%).

Η Έκθεση για τις Διεθνείς Θρησκευτικές Ελευθερίες, που συντάσσει κάθε έτος το
Υπουργείο Εξωτερικών των Ηνωμένων Πολιτειών, αναφέρει για την Ελλάδα (2014): «Η
κυβέρνηση δεν τηρεί στατιστικά στοιχεία για τις θρησκευτικές ομάδες. Ελληνικές
ιδιωτικές εταιρείες ερευνών εκτιμούν ότι 95% του πληθυσμού αυτοπροσδιορίζονται
ως Ελληνορθόδοξοι. Οι Μουσουλμάνοι συγκροτούν έναν αριθμό ξεχωριστών κοινοτήτων:
περίπου 120.000 κατοικούν στη Θράκη και προέρχονται από την επίσημα
αναγνωρισμένη Μουσουλμανική μειονότητα που αναγνωρίστηκε από τη Συνθήκη της
Λωζάνης του 1923, ενώ υπάρχουν και περίπου 300.000 μετανάστες και ξένοι εργάτες
που κατοικούν κυρίως στην περιφέρεια της Αττικής και συγκροτούν ομάδες με βάση
τη χώρα καταγωγής τους στη Νοτιοανατολική Ευρώπη, τη Νότια Ασία, τη
Νοτιοανατολική Ασία, τη Μέση Ανατολή και τη Βόρεια Αφρική. Λιγότερο από το
υπόλοιπο 5% του πληθυσμού αποτελείται από Ορθόδοξους Παλαιοημερολογίτες,
Αλεβίτες, Ρωμαιοκαθολικούς (50.000 Έλληνες, 200.000 μετανάστες, 5.000
Ελληνοκαθολικοί), Προτεστάντες (30.000 Ευαγγελικοί και Πεντηκοστιανοί), Μάρτυρες
του Ιεχωβά (28.874), οπαδούς της Εκκλησίας του Ιησού Χριστού των Αγίων των
Τελευταίων Ημερών (784), Αντβεντιστές της Εβδόμης Ημέρας (410), Σαϊεντολόγους,
Εβραίους, Μπαχάι, μέλη του Χάρε Κρίσνα, και οπαδούς αρχαίων ελληνικών
πολυθεϊστικών θρησκειών. Δεν υπάρχει επίσημη ή ανεπίσημη εκτίμηση ως προς τον
αριθμό των άθεων. Η πλειονότητα των κατοίκων μη ελληνικής υπηκοότητας και των
μεταναστών δεν είναι Ορθόδοξοι. Οι μεγαλύτερες ομάδες περιλαμβάνουν μη
θρησκευόμενους, μουσουλμάνους και ρωμαιοκαθολικούς, και διαμένουν κυρίως στην
Αθήνα. Στη χώρα δραστηριοποιούνται ξένες ιεραποστολικές ομάδες».

Από την ίδρυση του ελληνικού κράτους η θέση των γυναικών, ιδίως των έγγαμων,
ήταν εξαρτημένη από την ανδρική εξουσία και νομικά ρυθμιζόταν από το συνδυασμό
τοπικών έθιμων και του βυζαντινο-ρωμαϊκού δικαίου με τη νεώτερη νομική θεωρία.
Προς το τέλος του 18ου αιώνα ξεκίνησε κινητοποίηση κυρίως εγγράμματων γυναικών
της μεσαίας τάξης για την πρόσβαση στην εκπαίδευση και την εργασιακή τους
προστασία, ενώ το μεσοπόλεμο εμφανίστηκαν φεμινιστικές οργανώσεις με ευρύτερα
αιτήματα βασισμένα στα ανθρώπινα δικαιώματα και τις δημοκρατικές αρχές. Το 1952
χορηγήθηκε στις Ελληνίδες δικαίωμα ψήφου και το 1955 απέκτησαν ευρύτερα πολιτικά
δικαιώματα. Ωστόσο, εξακολούθησαν να βρίσκονται σε ισχύ νομικές διακρίσεις εις
βάρος τους στην οικογένεια και στην εργασία, που είχαν ενσωματωθεί στον Αστικό
Κώδικα του 1946. Τα αστικά και κοινωνικά δικαιώματα των γυναικών παρέμειναν
περιορισμένα μέχρι την καθιέρωση της ισότητας των φύλων στο Σύνταγμα του 1975
και την αναμόρφωση του οικογενειακού δικαίου τη δεκαετία του 1980. Έκτοτε, η
αντιμετώπιση του ζητήματος των δικαιωμάτων των γυναικών γίνεται όχι με νομικούς,
αλλά με όρους που αναφέρονται στις σχέσεις των φύλων στην καθημερινή ζωή.

Τις τελευταίες δεκαετίες η Ελλάδα έχει δεχτεί ένα μεγάλο κύμα μετανάστευσης. Ο
συνολικός αριθμός των μεταναστών σύμφωνα με υπολογισμούς της FRONTEX φέρεται πως
ήταν το 2012 1.300.000-1.500.000 άνθρωποι νόμιμοι και παράτυποι. Με βάση την
απογραφή του 2011, ο πληθυσμός των αλλοδαπών που διέμεναν μόνιμα στην Ελλάδα και
δηλώθηκαν στην απογραφή ήταν 911.929 άτομα, από τα οποία το μεγαλύτερο ποσοστό
(52,7%) είχαν Αλβανική υπηκοότητα και ακολουθούσαν άτομα με Βουλγαρική (8,3%),
Ρουμανική (5,1%), Πακιστανική (3,7%) και Γεωργιανή (3,0%) υπηκοότητα. Συνολικά,
με βάση την απογραφή του 2011, 199.101 άτομα δήλωσαν υπηκοότητα άλλων χωρών της
Ευρωπαϊκής Ένωσης, 708.003 άτομα υπηκοότητα λοιπών χωρών, ενώ 4.825 άτομα ήταν
χωρίς ή είχαν αδιευκρίνιστη υπηκοότητα.

Πέρα από τους αλλοδαπούς μετανάστες έχουν έρθει μετά την πτώση του Τείχους του
Βερολίνου, υπάρχουν και αρκετοί ομογενείς από περιοχές της πρώην Ε.Σ.Σ.Δ. και
από τα Βαλκάνια. Οι μεγαλύτερες ομάδες παλιννοστούντων είναι από τη Ρωσία, τη
Γεωργία και το Καζακστάν.

Σημαντική για τα έτη 2014-2015 είναι η ροή των μεταναστών-προσφύγων από τη Συρία
εξαιτίας των συνεχιζόμενων βομβαρδισμών και του πολέμου που μαίνεται στη χώρα,
από το Ιράκ και το Αφγανιστάν. Φέρεται ότι από τους 432.762 πρόσφυγες και
μετανάστες που εισήλθαν στην Ευρώπη από την αρχή του έτους, οι 309.356
χρησιμοποίησαν ως πύλη εισόδου την Ελλάδα.

Μέχρι τα τέλη της δεκαετίας του 1980 όλα τα ηλεκτρονικά μέσα ενημέρωσης ήταν
κρατικά και μόνο η Ελληνική Ραδιοφωνία Τηλεόραση (ΕΡΤ) εξέπεμπε στην τηλεόραση.
Τη δεκαετία του 1990 ιδρύθηκαν ιδιωτικοί ραδιοφωνικοί και τηλεοπτικοί σταθμοί,
ανάμεσα στους οποίους το Mega, ο ANT1 και ο Alpha. Άδειες εκπομπής εκδόθηκαν
τελευταία φορά τη δεκαετία του 1990 για τηλεοπτικούς και το 2002 για
ραδιοφωνικούς σταθμούς και σήμερα έχουν λήξει, αλλά ανανεώνονται κάθε χρόνο από
την κυβέρνηση. Πολλοί ραδιοτηλεοπτικοί σταθμοί εκπέμπουν με άδεια που μπορεί να
ανακληθεί οποιαδήποτε στιγμή, ενώ άλλοι χωρίς άδεια. Διαδοχικές κυβερνήσεις δεν
έχουν ρυθμίσει το χαοτικό αυτό τοπίο, που συμπληρώνουν εκατοντάδες μικρούς
σταθμούς τοπικής εμβέλειας και χαμηλής ποιότητας. Η τηλεόραση ασκεί σημαντική
επιρροή στην ελληνική πολιτική και επιχειρηματίες επενδύουν σε ΜΜΕ με σκοπό την
άσκηση πολιτικής επιρροής. Το μικρό μέγεθος της αγοράς οδηγεί σε έντονο
ανταγωνισμό και τα ελληνικά ΜΜΕ έχουν πρόβλημα επαγγελματισμού, στοχεύοντας
περισσότερο στον εντυπωσιασμό παρά στην ενημέρωση.

Το σύνταγμα και η νομοθεσία της Ελλάδας έχουν διατάξεις που προστατεύουν την
ελευθερία του τύπου, περιορίζοντας ωστόσο την ελευθερία του λόγου σε περιπτώσεις
βλασφημίας, προσβολής θρησκευμάτων, διέγερσης σε βία και διακρίσεις ή ανατροπής
του πολιτεύματος. Οι ιδιωτικοί και κρατικοί σταθμοί είναι εν γένει ελεύθεροι από
κρατικούς περιορισμούς. Οι κρατικοί, ωστόσο, τηρούν φιλοκυβερνητική στάση, ενώ
πολλοί ιδιοκτήτες ιδιωτικών ΜΜΕ έχουν στενή σχέση με την κυβέρνηση, με
αποτέλεσμα την έλλειψη κριτικής σε σημαντικά θέματα.

Στην Ελλάδα κυκλοφορούν πολλές ανεξάρτητες εφημερίδες και περιοδικά, αλλά η
κυκλοφορία του τύπου μειώνεται σταθερά· υπάρχουν ποιοτικές εφημερίδες, όπως η
συντηρητική Καθημερινή, μα τα ταμπλόιντ αυξάνουν την κυκλοφορία τους. Αυξάνει,
επίσης, η διάδοση του διαδικτύου ως μέσου ενημέρωσης, ειδικά ανάμεσα στους
νεότερους. Οι Έλληνες δεν έχουν εμπιστοσύνη στα παραδοσιακά ΜΜΕ, θεωρώντας τα
διαπλεκόμενα με την πολιτική, και τα τελευταία χρόνια γνώρισαν άνοδο πολλά
μικρά, συνήθως αριστερά, εναλλακτικά μέσα -ραδιόφωνα, web portals και περιοδικά.
Το 2013, η κυβέρνηση έκλεισε τον κρατικό φορέα ραδιοτηλεόρασης, την ΕΡΤ, που
λειτουργούσε τρία κανάλια και δώδεκα ραδιόφωνα. Η οικονομική ύφεση και η μείωση
της κυκλοφορίας ανάγκασαν πολλά μέσα να περικόψουν ή και να αναστείλουν τη
λειτουργία τους και σε συνδυασμό με την αυξανόμενη βία εναντίον δημοσιογράφων
οδήγησαν στην κατάταξη της Ελλάδας ως χώρας 'εν μέρει ελεύθερης' στην έκθεση του
Freedom House για την ελευθερία του τύπου το 2013.

Η εκπαίδευση στην Ελλάδα χωρίζεται κυρίως σε τρία επίπεδα, ονομασμένα
πρωτοβάθμια, δευτεροβάθμια και τριτοβάθμια εκπαίδευση, με ένα επιπρόσθετο
μεταδευτεροβάθμιο επίπεδο στο οποίο παρέχεται επαγγελματική εκπαίδευση. Η
πρωτοβάθμια εκπαίδευση χωρίζεται στο νηπιαγωγείο, το οποίο διαρκεί ένα με δύο
χρόνια, και στο δημοτικό σχολείο, το οποίο εκτείνεται σε έξι χρόνια (ηλικίες 6
ως 12 ετών). Η δευτεροβάθμια εκπαίδευση αποτελείται από δύο βαθμίδες. Πρώτα
είναι το Γυμνάσιο, ένα υποχρεωτικό σχολείο διάρκειας τριών ετών, μετά από το
οποίο οι μαθητές μπορούν να παρακολουθήσουν είτε το Λύκειο είτε επαγγελματική
εκπαίδευση. Η τριτοβάθμια εκπαίδευση παρέχεται από τα Πανεπιστήμια και
Πολυτεχνεία, τα Τεχνολογικά Εκπαιδευτικά Ιδρύματα (από το 1983 ως σήμερα) και
τις Ακαδημίες, οι οποίες κυρίως καλύπτουν τον στρατό και τον κλήρο. Τα
προπτυχιακά προγράμματα σπουδών τυπικά κρατούν για τέσσερα χρόνια (πέντε στα
πολυτεχνεία και σε κάποιες τεχνικές ή καλλιτεχνικές σχολές, έξι στις ιατρικές
σχολές), ενώ τα μεταπτυχιακά διαρκούν από ένα ως δύο χρόνια, και τα διδακτορικά
από τρία ως έξι χρόνια.

Ο ελληνικός κινηματογράφος ξεκίνησε στις αρχές του 20ου αιώνα με μικρό αριθμό
ταινιών μέχρι το 1940. Γνώρισε την μεγαλύτερη ακμή του από το 1960 μέχρι και το
1973. Άνθηση γνωρίζει και από το 2009 και εξής. Ταινίες με κοινωνικά θέματα,
όπως ο Κυνόδοντας του Λάνθιμου, έχουν αποσπάσει συνολικά περισσότερα από 30
βραβεία σε διεθνή φεστιβάλ.



https://el.wikipedia.org/wiki/%CE%9A%CF%81%CE%AF%CF%83%CF%84%CE%B9%CE%B1%CE%BD_%CE%A1%CE%B1%CE%BF%CF%8D%CE%BB_%CE%9B%CE%B5%CE%B4%CE%AD%CF%83%CE%BC%CE%B1

Ο Κρίστιαν Ραούλ Λεδέσμα είναι ποδοσφαιριστής που γεννήθηκε 29 Δεκεμβρίου του
1978 στο Σαν Ισίδρο στο Μπουένος Άιρες της Αργεντινής. Απ' τη σεζόν 2007-08
αγωνίζεται στη Ρίβερ Πλέιτ. Το παρατσούκλι του είναι Λύκος (Λόμπο).

Ο Λεδέσμα ξεκίνησε την επαγγελματική του καριέρα στους Αρχεντίνος Τζούνιορς το
1997. Στη συνέχεια έπαιξε στη Ρίβερ Πλέιτ, στο Αμβούργο στη Γερμανία, στη
Monterrey στο Μεξικό, Κολόν και Ράσινγκ Κλουμπ.

Αφού κατέκτησε το Αργεντίνικο πρωτάθλημα με τη Σαν Λορένσο, συμφώνησε με τους
πρωταθλητές Ελλάδος, τον Ολυμπιακό, συμβόλαιο τριών χρόνων θέλοντας να πάρει
άλλη μια ευκαιρία στην Ευρώπη και να αποδείξει τις ικανότητές του στο Τσάμπιονς
Λιγκ. Την περίοδο 2008-09, ωστόσο, δόθηκε δανεικός στη Σαν Λορένσο,
επιστρέφοντας από την 1η Ιουλίου 2009 και πάλι στον Ολυμπιακό. Στη συνέχεια
πέρασε για ένα χρόνο από την Κολόν και τώρα παίζει για λογαριασμό της Ρίβερ
Πλέιτ.



https://el.wikipedia.org/wiki/%CE%95%CF%85%CF%81%CF%89%CF%80%CE%B1%CF%8A%CE%BA%CF%8C_%CE%A0%CF%81%CF%89%CF%84%CE%AC%CE%B8%CE%BB%CE%B7%CE%BC%CE%B1_%CF%80%CE%BF%CE%B4%CE%BF%CF%83%CF%86%CE%B1%CE%AF%CF%81%CE%BF%CF%85

To Ευρωπαϊκό Πρωτάθλημα ποδοσφαίρου (αγγλικά: UEFA European Championship, γνωστό
ως EURO) είναι η κυριότερη ευρωπαϊκή διοργάνωση ποδοσφαίρου εθνικών ομάδων και
διοργανώνεται από την UEFA. Διεξάγεται κάθε τέσσερα χρόνια από το 1960. Από το
1984 και επίσημα από το 1991 διεξάγεται και ευρωπαϊκό πρωτάθλημα γυναικών.

Η ιδέα για τη δημιουργία ενός ευρωπαϊκού πρωταθλήματος εθνικών ομάδων υπήρχε από
το 1927 και ανήκε στο Γάλλο Ανρί Ντελονέ, παλιό ποδοσφαιριστή και διαιτητή που
τότε ήταν αναπληρωτής πρόεδρος της FIFA, όμως οι συνθήκες δεν ήταν ώριμες.

Μόλις τον Ιούνιο του 1957, όταν πλέον είχαν ξεκινήσει αντίστοιχες διοργανώσεις
σε άλλες ηπείρους: το Κόπα Αμέρικα στη Νότια Αμερική, το Κόπα Άφρικα στην Αφρική
και το Κύπελλο Εθνών στην Ασία, αποφάσισαν και τα κράτη μέλη της UEFA να
διοργανώσουν ένα ευρωπαϊκό πρωτάθλημα. Από τα 31 μέλη της ΟΥΕΦΑ μόνο 14 ψήφισαν
την πρόταση, που συνάντησε μεγάλη αντίδραση από τις τέσσερις βρετανικές
ομοσπονδίες. Τελικά, αποφασίστηκε η πραγματοποίηση του θεσμού ανά τετραετία με
την ονομασία Κύπελλο Εθνών «Ανρί Ντελονέ», προς τιμήν του εμπνευστή του, ο
οποίος είχε πλέον πεθάνει από το 1955, αφού στο μεταξύ είχε διατελέσει γενικός
γραμματέας της UEFA ως το 1954.

Στην πρώτη διοργάνωση δήλωσαν συμμετοχή μόνο 17 χώρες, με απούσες τις πιο
δυνατές ομάδες της Ευρώπης. Δεν δήλωσαν συμμετοχή: οι τέσσερις βρετανικές
ομοσπονδίες (Αγγλία, Σκωτία, Ουαλία, Βόρεια Ιρλανδία), η παγκόσμια πρωταθλήτρια
του 1954 Δυτική Γερμανία, η φιναλίστ του Παγκοσμίου Κυπέλλου 1958 Σουηδία, η
Ιταλία και η Ολλανδία. Η τελική φάση έγινε στη Γαλλία τον Ιούλιο του 1960 και
πρώτη νικήτρια ήταν η Σοβιετική Ένωση.

Η επιτυχία της διοργάνωσης και η απήχηση που είχε στους φιλάθλους είχαν ως
αποτέλεσμα στο δεύτερο ευρωπαϊκό πρωτάθλημα να συμμετάσχουν όλες οι χώρες μέλη
της UEFA.

Από την τρίτη διοργάνωση (1968) κι έπειτα η προκριματική φάση διεξάγεται σε
ομίλους. Ως το 1976 οι όμιλοι ήταν οκτώ. Οι πρώτοι των ομίλων αγωνίζονταν στα
προημιτελικά σε διπλούς αγώνες νοκ άουτ και μόνο τέσσερις ομάδες αγωνίζονταν
στην τελική φάση που διεξαγόταν στην έδρα μιας από τις τέσσερις χώρες.

Από το 1980 οι ομάδες της τελικής φάσης έγιναν οκτώ, που προκρίνονταν από επτά
προκριματικούς ομίλους, ενώ η διοργανώτρια χώρα συμμετείχε απευθείας στην τελική
φάση. Οι οκτώ ομάδες αγωνίζονταν σε δυο ομίλους. Το 1980 οι πρώτοι των ομίλων
αγωνίστηκαν στον τελικό και οι δεύτεροι στον μικρό τελικό για την 3η θέση. Από
το 1984 ως το 1992 οι δύο πρώτοι των ομίλων αγωνίζονταν στους ημιτελικούς ενώ
καταργήθηκε ο αγώνας της 3ης θέσης ως άνευ σημασίας.

Από το 1996 οι ομάδες της τελικής φάσης έγιναν δεκαέξι, που προκρίνονται από
προκριματικούς ομίλους, ενώ η διοργανώτρια χώρα συμμετέχει απευθείας στην τελική
φάση. Το 2000 (Βέλγιο / Ολλανδία) και το 2008 (Αυστρία / Ελβετία) η τελική φάση
ανατέθηκε σε δύο χώρες. Οι 16 ομάδες της τελικής φάσης αγωνίζονται σε τέσσερις
ομίλους. Στη συνέχεια οι δυο πρώτες κάθε ομίλου αγωνίζονται στα προημιτελικά σε
αγώνες νοκ άουτ ως τον τελικό.



https://el.wikipedia.org/wiki/%CE%95%CF%85%CF%81%CF%89%CF%80%CE%B1%CF%8A%CE%BA%CF%8C_%CE%A0%CF%81%CF%89%CF%84%CE%AC%CE%B8%CE%BB%CE%B7%CE%BC%CE%B1_%CE%A0%CE%BF%CE%B4%CE%BF%CF%83%CF%86%CE%B1%CE%AF%CF%81%CE%BF%CF%85_2004

Το Ευρωπαϊκό πρωτάθλημα ποδοσφαίρου 2004, ή αλλιώς Euro 2004, διεξήχθη στα
γήπεδα της Πορτογαλίας από τις 12 Ιουνίου ως τις 4 Ιουλίου 2004. Ήταν η 12η
διοργάνωση ευρωπαϊκού πρωταθλήματος της UEFA. Πήραν μέρος 16 εθνικές ομάδες. Απ'
αυτές η Πορτογαλία προκρίθηκε αυτόματα ως διοργανώτρια χώρα ενώ οι υπόλοιπες 15
πέρασαν από μια προκριματική φάση στην οποία μετείχαν 50 ομάδες.

Το τρόπαιο κατέκτησε η Ελλάδα, ενάντια σε όλα τα προγνωστικά. Μετείχε μόλις για
δεύτερη φορά σε τελική φάση Ευρωπαϊκού Πρωταθλήματος (μετά το 1980) και ήταν ένα
από τα αουτσάιντερ του τουρνουά. Έκανε την πρώτη έκπληξη στην πρεμιέρα, νικώντας
με σκορ 2-1 τη διοργανώτρια Πορτογαλία. Στη συνέχεια υπό την καθοδήγηση του Ότο
Ρεχάγκελ και με όπλο την πολύ καλή άμυνα προκρίθηκε στα προημιτελικά, απέκλεισε
διαδοχικά τη Γαλλία και τη Τσεχία και έφτασε στον τελικό της 4ης Ιουλίου. Εκεί
συνάντησε πάλι την Πορτογαλία και την κέρδισε για δεύτερη φορά με 1-0 και σκόρερ
τον Άγγελο Χαριστέα.

Κατά τον Οκτώβριο του 1999, τρεις υποψηφιότητες είχαν απομείνει για να αναλάβουν
τη διοργάνωση: της Πορτογαλίας, της Ισπανίας και η συνδιοργάνωση
Αυστρίας-Ουγγαρίας. Στις 11 Οκτωβρίου του ίδιου έτους, η Εκτελεστική Επιτροπή
της ΟΥΕΦΑ διενήργησε ψηφοφορία από την οποία επιλέχθηκε η Πορτογαλία.

Όλες οι ώρες που αναφέρονται είναι με βάση την επίσημη ώρα της Πορτογαλίας
(UTC+01:00).

Σε περίπτωση που προκύψει ισοβαθμία μεταξύ δύο και μόνο ομάδων που αγωνίζονται
μεταξύ τους στον τελευταίο αγώνα του ομίλου και οι δύο ομάδες έχουν πετύχει και
έχουν δεχθεί τον ίδιο αριθμό γκολ, τότε η πρόκριση θα κριθεί με διαδικασία των
πέναλτι.

Η τεχνική επιτροπή της ΟΥΕΦΑ ανακοίνωσε τη σύνθεση της καλύτερης ομάδας, η οποία
αποτελείται από 23 παίκτες που διακρίθηκαν στη διοργάνωση. Μια ομάδα οκτώ
αναλυτών παρακολούθησε όλους τους αγώνες της διοργάνωσης, πριν πάρουν την
απόφαση μετά τον τελικό. Πέντε παίκτες από την πρωταθλήτρια Ελλάδα επιλέχθηκαν
στην καλύτερη ομάδα, ενώ οι Μίχαελ Μπάλακ και Τζιανλούκα Ζαμπρότα ήταν οι μόνοι
παίκτες από ομάδες που αποκλείστηκαν στη φάση των ομίλων.



https://el.wikipedia.org/wiki/%CE%9C%CE%AC%CE%BD%CE%BF%CF%85_%CE%A4%CF%83%CE%AC%CE%BF

Ο Μάνου Τσάο (José-Manuel Thomas Arthur Chao, 21 Ιουνίου 1961) είναι Γάλλος
τραγουδιστής με ισπανική, (γαλικιανή και βασκική) καταγωγή. Τραγουδά στα
γαλλικά, τα ισπανικά, τα αραβικά, τα γαλικιανά και τα αγγλικά.

Η μητέρα του Τσάο ήταν Ισπανίδα από το Μπιλμπάο, στη χώρα των Βάσκων, στη Βόρεια
Ισπανία. Ο πατέρας του, ο συγγραφέας και δημοσιογράφος Ραμόν Τσάο, ήταν
Γαλικιανός, από τη Βιλάλμπα. Μετακόμισαν στο Παρίσι εξαιτίας της δικτατορίας του
Φράνκο, η οποία διάρκεσε μέχρι τον θάνατο του δικτάτορα, το 1975. Σύντομα μετά
τη γέννηση του Μάνου, η οικογένεια Τσάο μετακόμισε στα απομακρυσμένα προάστια
του Παρισιού, και ο Μάνου πέρασε το μεγαλύτερο μέρος της παιδικής ηλικίας του
στη Βουλώνη και τις Σέβρες. Καθώς μεγάλωνε συναναστρεφόταν με καλλιτέχνες και
διανοούμενους, οι περισσότεροι από τους οποίους ήταν γνωστοί του πατέρα του, με
μια ευρεία πολυπολιτισμική ποικιλομορφία που επηρέασε την προσωπικότητά του σε
μεγάλο βαθμό. Μεγάλωσε με τις ιδέες της κοινωνικής ισότητας και με μια δίψα για
την ποικιλομορφία, που παρουσιάζεται κατά ένα μεγάλο μέρος στο μίγμα του
ευδιάκριτου και χωρίς όρια εξωτικού ήχου στη μουσική του.

Επηρεασμένος από τη βρετανική πανκ, και ιδιαίτερα από τους The Clash, ο Τσάο
μαζί με άλλους μουσικούς δημιούργησε στα μέσα της δεκαετίας του 1980, το
ισπανο-αγγλόφωνο ροκαμπίλυ συγκρότημα Hot Pants. Το συγκρότημα κυκλοφόρησε ένα
ντέμο με τον τίτλο Mala Vida το 1984, που κέρδισε λίγη προσοχή. Ώσπου να
κυκλοφορήσουν το πρώτο τους album το 1986, η εναλλακτική σκηνή του Παρισιού είχε
ξεφτίσει, και ο Μάνου, ο αδελφός του, Αντουάν, και φίλοι του, έφτιαξαν τους Los
Carayos, αλλάζοντας λίγο τον ήχο τους. Οι Los Carayos ήταν πάντα στα δεύτερα
πλάνα του Μάνου Τσάο και κυκλοφόρησαν συνολικά 3 albums.

Το 1987, οι αδελφοί Τσάο και ο ξάδελφός τους, Σαντιάγο Κασαριέγκο, ίδρυσαν τους
Μάνο Νέγκρα. Με μια μικρή εταιρία αρχικά, το συγκρότημα κυκλοφόρησε μια νέα
έκδοση του Mala Vida, που έγινε γρήγορα επιτυχία στη Γαλλία. Σύντομα
μετακινήθηκαν προς τη Virgin, και το πρώτο τους album Patchanka κυκλοφόρησε το
επόμενο έτος. Αν και το συγκρότημα δεν κέρδισε ποτέ μια βάση στην αγγλική αγορά,
η αύξηση της δημοτικότητάς του στον υπόλοιπο κόσμο ακολούθησε σύντομα, φτάνοντας
στην 5η θέση σε Ολλανδία, Ιταλία και Γερμανία. Από το 1992, το συγκρότημα
κέρδισε φήμη στη Νότια Αμερική, με την περιοδεία του Cargo.

Ρωγμές άρχισαν να αυξάνονται μεταξύ των μελών του συγκροτήματος, κατά τη
διάρκεια εκείνης της περιοδείας και στα τέλη του 1994, πολλοί άφησαν το
συγκρότημα. Την επόμενη χρονιά οι Μάνο Νέγκρα κυκλοφόρησαν το τελευταίο τους
album, Casa Babylon, ο Μάνου Τσάο μετακίνησε την έδρα του συγκροτήματος στη
Μαδρίτη, αλλά οι νομικές διαμάχες με τα προηγούμενα μέλη οδήγησαν τον Τσάο στο
να διαλύσει τους Μάνο Νέγκρα το 1995.

Ο ήχος των Μάνο Νέγκρα χαρακτηρίζεται συνήθως από τους ζωηρούς ρυθμούς που
μεταδίδουν μια δονούμενη ενέργεια, κάτι που φαίνεται από τον τίτλο του πρώτου
album, "Patchanka" (πάρτυ), και από μια ευδιάκριτη ανεπισημότητα που επιτρέπει
στο ακροατήριο να αναμιχθεί και να αισθανθεί κοντά στον ήχο τους. Η μίξη ειδών
μουσικής είναι παρούσα σε όλες τους τις δουλειές και μπορεί γενικά να
χαρακτηριστεί ως ένα ιδιαίτερα καινοτόμου φύσης, φολκ, πανκ, ροκ με στοιχεία
ρέγκε.

Αφού πήγε στη Μαδρίτη, ο Τσάο και άλλα μέλη από τους Μάνο Νέγκρα διαμόρφωσαν ένα
νέο γκρούπ, που το ονόμασαν Radio Bemba Sound System (από το σύστημα
επικοινωνιών που χρησιμοποιoύταν στην Sierra Maestra, από τον Φιντέλ Κάστρο και
τον Τσε Γκεβάρα κατά την Κουβανική επανάσταση), που συμπεριλάμβανε καλλιτέχνες
από το Μεξικό, τη Βραζιλία και την Αργεντινή. Το αποτέλεσμα ήταν η μουσική να
διαφέρει ουσιαστικά από αυτή των Μάνο Νεγκρα και να χρησιμοποιεί κυρίως
ισπανικούς στίχους (και λιγότερο γαλλικούς). Το 1998 ο Μάνου Τσάο κυκλοφόρησε το
Clandestino που περιείχε επιτυχείες όπως τα Clandestino και Bongo Bong, και το
1999 κέρδισε ένα βραβείο Victoires de la Musique. Το 2001 κυκλοφόρησε το Próxima
Estación: Esperanza το οποίο είχε μεγάλη επιτυχία. Ένα ζωντανό album το Radio
Bemba Sound System, κυκλοφόρησε την επόμενη χρονιά. Δύο χρόνια αργότερα, ο Τσάο
επέστρεψε στις γαλλικές ρίζες του με το Sibérie m'était contée.

Το τελευταίο album του, το La Radiolina κυκλοφόρησε στις 4 Σεπτεμβρίου του 2007.
Αυτή θα είναι η πρώτη διεθνής κυκλοφορία από το Próxima Estación: Esperanza του
2001. Το Rainin in Paradise, πρώτο single από το album, κάνει μια έντονη κριτική
στην κατάσταση που επικρατεί σε διάφορα μέρη του κόσμου σήμερα, καθώς και στην
κυβέρνηση του Τζωρτζ Μπούς σχετικά με την επέμβαση των ΗΠΑ στο Ιράκ.

Πολλοί από τους στίχους του Μάνου Τσάο, μιλούν για την αγάπη, για την ζωή στα
γκέτο, τα ναρκωτικά, τη μετανάστευση, και φέρνουν συχνά ένα αριστερό μήνυμα.
Αυτό απεικονίζει τις πολιτικές του θέσεις (η υποστήριξη του για το κίνημα των
Ζαπατίστας είναι φανερή στο Radio Bemba Sound System). Ο Τσάο είναι ανοιχτά
επικριτικός προς την κυβέρνηση του Μπους, και έχει πολλούς οπαδούς μεταξύ της
ευρωπαϊκής αριστεράς και του κινήματος της αντιπαγκοσμιοποίησης. Επίσης, ο Μανού
Τσάο δείχνη την αγάπη του για την Ελλάδα , την οποία επισκέπτεται συχνά και έχει
εκφράσει τη γνώμη για ζητήματα που αφορούν τον δημόσιο βίο. Ένα από αυτά ήταν το
Ελληνικό δημοψήφισμα του 2015, στο οποίο τοποθετήθηκε υπέρ του "Όχι", μέσω ενός
σύντομου τραγουδιού του.



https://el.wikipedia.org/wiki/%CE%95%CE%BB%CE%BB%CE%B7%CE%BD%CE%B9%CE%BA%CF%8C_%CE%B4%CE%B7%CE%BC%CE%BF%CF%88%CE%AE%CF%86%CE%B9%CF%83%CE%BC%CE%B1_%CF%84%CE%BF%CF%85_2015

Το Ελληνικό δημοψήφισμα του 2015 προκηρύχθηκε στις 28 Ιουνίου του 2015 (ΦΕΚ Α΄
63) και διεξήχθη μία εβδομάδα αργότερα, στις 5 Ιουλίου με ερώτημα αν πρέπει να
γίνει αποδεκτό το σχέδιο συμφωνίας των τριών θεσμών, της Ευρωπαϊκής Επιτροπής,
της Ευρωπαϊκής Κεντρικής Τράπεζας (Ε.Κ.Τ.) και του Διεθνούς Νομισματικού Ταμείου
(Δ.Ν.Τ.) η οποία προτάθηκε στις 25 Ιουνίου. Το αποτέλεσμα του δημοψηφίσματος
ήταν η απόρριψη της πρότασης του σχεδίου συμφωνίας με ποσοστό 61,3%.

Αφορμή της πρότασης διεξαγωγής του υπήρξε η αποτυχία επίτευξης συμφωνίας στις
διαπραγματεύσεις ανάμεσα στην ελληνική κυβέρνηση και τους δανειστές της έως τα
τέλη Ιουνίου. Το αντικείμενο της διαφωνίας υπήρξε το είδος των οικονομικών
μέτρων τα οποία έπρεπε να πάρει η Ελλάδα για την ολοκλήρωση του προηγούμενου
προγράμματος οικονομικής διάσωσης έναντι του ελληνικού χρέους και ένα νέο πακέτο
διάσωσης. Το δημοψήφισμα ήταν το πρώτο από το 1974 και το μοναδικό στην σύγχρονη
ελληνική ιστορία που δεν αφορούσε τη μορφή του πολιτεύματος.

Μετά το δημοψήφισμα, η κυβέρνηση Τσίπρα κατέληξε σε συμφωνία με τους δανειστές
με όρους ενός τρίτου μνημονίου. Αυτό οδήγησε στη διάσπαση του ΣΥΡΙΖΑ και στις
εκλογές του Σεπτεμβρίου 2015, οι οποίες ανέδειξαν νικητή τον ΣΥΡΙΖΑ που
σχημάτισε κυβέρνηση με τους Ανεξάρτητους Έλληνες.

Μια προηγούμενη πρόταση για δημοψήφισμα το 2011 για ένα άλλο οικονομικό
πρόγραμμα (το λεγόμενο Μνημόνιο ΙΙ (2), που είχε προταθεί από τον τότε
πρωθυπουργό Γιώργο Παπανδρέου, δεν υλοποιήθηκε έπειτα από αντιδράσεις της
ηγεσίας της Ευρωπαϊκής Ένωσης και των εγχώριων τραπεζών, και την απουσία
συναίνεσης από τα άλλα κόμματα καθώς και μέρους της ηγεσίας του ίδιου του
κυβερνώντος κόμματος της περιόδου εκείνης.

Στις 22 Ιουνίου η κυβέρνηση υποχώρησε στις αιτήσεις των δανειστών, κάνοντας έτσι
πιθανή την επίτευξη συμφωνίας. Η διεξαγωγή δημοψηφίσματος, ως επιλογή δεν
φαινόταν πιθανή εκείνες τις μέρες, καθώς επανειλημμένως στελέχη της κυβέρνησης
απέκλειαν ένα τέτοιο ενδεχόμενο. Εντούτοις, μετά την εμπλοκή που υπήρξε στις 24
Ιουνίου λόγω διαφωνίας των εταίρων με την ελληνική πρόταση, το ενδεχόμενο
δημοψηφίσματος άρχισε να επαναφέρεται.

Η πρόταση για τη διεξαγωγή του δημοψηφίσματος ανακοινώθηκε από τον πρωθυπουργό
Αλέξη Τσίπρα τις πρώτες ώρες του Σαββάτου 27 Ιουνίου 2015, μετά από σύσκεψη του
κυβερνητικού (και αργότερα υπουργικού) συμβουλίου το βράδυ της προηγούμενης
ημέρας στο Μέγαρο Μαξίμου.

Σύμφωνα με τη σχετική απόφαση και πρόταση του Υπουργικού Συμβουλίου προς τη
Βουλή, «ο ελληνικός λαός καλείται να αποφασίσει με την ψήφο του εάν πρέπει να
γίνει αποδεκτό το σχέδιο συμφωνίας το οποίο κατέθεσαν η Ευρωπαϊκή Επιτροπή, η
Ευρωπαϊκή Κεντρική Τράπεζα και το Διεθνές Νομισματικό Ταμείο στο Eurogroup στις
25 Ιουνίου και αποτελείται από δύο έγγραφα, τα οποία συγκροτούν την πρόταση επί
της οποίας προτείνεται το δημοψήφισμα». Το πρώτο έγγραφο τιτλοφορείται «Reforms
for the completion of the Current Program and Beyond» (Μεταρρυθμίσεις για την
ολοκλήρωση του τρέχοντος προγράμματος και πέραν αυτού). Το δεύτερο κείμενο
τιτλοφορείται «Preliminary Debt sustainability analysis» (προκαταρκτική ανάλυση
βιωσιμότητας χρέους).

Το σύνταγμα με το άρθρο 44 στην αναθεώρηση του 2008 προβλέπει ποιες είναι οι
διαδικασίες προκήρυξης και διενέργειας του δημοψηφίσματος.

«Πρέπει να γίνει αποδεκτό το σχέδιο συμφωνίας, το οποίο κατέθεσαν η Ευρωπαϊκή
Επιτροπή, η Ευρωπαϊκή Κεντρική Τράπεζα και το Διεθνές Νομισματικό Ταμείο στο
Eurogroup της 25.06.2015 και αποτελείται από δύο μέρη, τα οποία συγκροτούν την
ενιαία πρότασή τους;

Το πρώτο έγγραφο τιτλοφορείται «Reforms for the completion of the Current
Program and Beyond» («Μεταρρυθμίσεις για την ολοκλήρωση του τρέχοντος
προγράμματος και πέραν αυτού») και το δεύτερο «Preliminary Debt sustainability
analysis» («Προκαταρκτική ανάλυση βιωσιμότητας χρέους»). Όσοι από τους πολίτες
της χώρας απορρίπτουν την πρόταση των τριών θεσμών ψηφίζουν: ΔΕΝ ΕΓΚΡΙΝΕΤΑΙ/ΟΧΙ.
Όσοι από τους πολίτες της χώρας συμφωνούν με την πρόταση των τριών θεσμών
ψηφίζουν: ΕΓΚΡΙΝΕΤΑΙ/ΝΑΙ.»

Τα κόμματα του ελληνικού κοινοβουλίου ανέπτυξαν σύντομα τις θέσεις τους όσον
αφορά το δημοψήφισμα, λίγο μετά την ανακοίνωση της κυβέρνησης. Ο ΣΥΡΙΖΑ, οι ΑΝΕΛ
και η Χρυσή Αυγή τάχθηκαν υπέρ του δημοψηφίσματος και υπέρ της απάντησης «όχι».
Η Χρυσή Αυγή τάχθηκε κατά των υφεσιακών μέτρων, είτε ευρωπαϊκών είτε της
κυβέρνησης.

Το ΚΚΕ δήλωσε την καταψήφιση της διεξαγωγής δημοψηφίσματος τέτοιου ερωτήματος,
διαφωνώντας σε οποιαδήποτε υφεσιακά μέτρα και δηλώνοντας ότι θα επιδίωκε την
διεξαγωγή δημοψηφίσματος με επιλογή, όχι μόνο το «όχι» στην πρόταση μέτρων αξίας
11 δισεκατομμυρίων των θεσμών αλλά και «όχι» στην πρόταση μέτρων 8
δισεκατομμυρίων της κυβέρνησης με αυτόματη έξοδο της χώρας από την Ευρωπαϊκή
Ένωση (Ε.Ε.).

H Νέα Δημοκρατία υποστήριξε ότι το ερώτημα ουσιαστικά είναι «Ναι» ή «Όχι» στη
ζώνη του Ευρώ και δήλωσε ότι επιζητεί την παραμονή της Ελλάδας σε αυτήν, και
ομοίως το Ποτάμι όμοια τάχθηκε υπέρ του «Ναι» και αποδοχή της συμφωνίας. Το
ΠΑΣΟΚ θεώρησε το δημοψήφισμα αντισυνταγματικό, παίρνοντας θέση για την
καταψήφιση της διεξαγωγής του. Στις 3 Ιουλίου το ΣτΕ έκρινε "απαράδεκτες"
(νομική ορολογία) τις προσφυγές δύο πολιτών για τη συνταγματικότητα του
δημοψηφίσματος, δηλώνοντας στην ουσία αναρμόδιο, καθώς η Ελλάδα δεν διαθέτει
Ανώτατο Συνταγματικό Δικαστήριο, όπως άλλες ευρωπαϊκές χώρες.

O Λαϊκός Ορθόδοξος Συναγερμός στήριξε την αποτροπή και αποχή του Δημοψηφίσματος
και τόνισε την Εθνική ενότητα του Ελληνικού Λαού.

Ο πρώην πρωθυπουργός, Κώστας Καραμανλής, τέθηκε υπέρ του Ναι στο δημοψήφισμα
μέσω τηλεοπτικού διαγγέλματος του, καθώς και οι πρώην πρωθυπουργοί Κώστας
Σημίτης, και Γιώργος Παπανδρέου, με ξεχωριστές ανακοινώσεις τους στα έντυπα ΜΜΕ.

Η απόφαση για την διεξαγωγή του δημοψηφίσματος λήφθηκε από το ελληνικό
κοινοβούλιο σε συνεδρίασή του την ίδια ημέρα της ανακοίνωσης της πρότασης της
διεξαγωγής. Στην ονομαστική ψηφοφορία που διεξήχθη τις πρώτες ώρες της 28ης
Ιουνίου στο ελληνικό κοινοβούλιο με σκοπό την απόφαση διεξαγωγής του
δημοψηφίσματος την 5η Ιουλίου, 178 βουλευτές ψήφισαν υπέρ της διεξαγωγής και 120
κατά, σε σύνολο 298 βουλευτών.

Υπέρ της διεξαγωγής ψήφισαν βουλευτές από την συγκυβέρνηση ΣΥΡΙΖΑ-ΑΝΕΛ και
βουλευτές της Χρυσής Αυγής. Η Νέα Δημοκρατία μαζί με το ΠΑΣΟΚ και το Ποτάμι
ψήφισαν κατά, ενώ το ΚΚΕ τάχθηκε συνολικά κατά, τόσο σε ότι αφορά τις προτάσεις
των δανειστών όσο και ότι αφορά τις προτάσεις της κυβέρνησης, και ζήτησε να
διεξαχθεί ονομαστική ψηφοφορία προκειμένου να συμπεριληφθεί στο δημοψήφισμα η
πρότασή του για αποδέσμευση από την Ευρωπαϊκή Ένωση και για κατάργηση όλων των
μνημονίων και των εφαρμοστικών νόμων, ωστόσο η πρόταση αυτή απορρίφθηκε από το
προεδρείο της Βουλής.

Δύο εκ των βουλευτών δεν ψήφισαν. Το δημοψήφισμα προκηρύχθηκε από τον πρόεδρο
της Ελληνικής Δημοκρατίας τις πρωινές ώρες της επόμενης μέρας.

Η στάση της Κυβέρνησης πυροδότησε την κοινωνία των πολιτών η οποία κυρίως
εκφράστηκε από την μη κομματική πρωτοβουλία "Μένουμε Ευρώπη" ή οποία είχε
συσταθεί από το 2012 όταν είχε για πρώτη φόρα κορυφωθεί ο κίνδυνος της εξόδου
της Ελλάδας από την ευρωζώνη. Κυρίως με τη χρήση των κοινωνικών δικτύων
οργανώθηκαν μαζικές συγκεντρώσεις στην Αθήνα, στη Θεσσαλονίκη αλλά και ένα
μεγάλο αριθμό πόλεων.

Οι αντιδράσεις των Ευρωπαϊκών θεσμών ήταν αρνητικές για την διεξαγωγή του
δημοψηφίσματος, και πήραν θέση υπέρ του «Ναι». Μετά την έγκριση της διεξαγωγής
από την Βουλή των Ελλήνων, στις 29 Ιουνίου, ο πρόεδρος της Ευρωπαϊκής Επιτροπής,
Ζαν-Κλοντ Γιούνκερ, δήλωσε ότι «στο δημοψήφισμα οι Έλληνες πολίτες καλούνται να
απαντήσουν αν θα παραμείνουν στο Ευρώ ή θα επιστρέψουν στην δραχμή», μια άποψη
που συμμερίστηκαν οι κυβερνήσεις των μεγάλων δυνάμεων της Ευρώπης, όπως της
Γερμανίας, της Ιταλίας και της Γαλλίας. Επίσης, η Ευρωπαϊκή Επιτροπή επεσήμανε
το χρονικό σημείο του δημοψηφίσματος, αναρωτόμενη γιατί η ελληνική κυβέρνηση δεν
αποφάσισε να διεξαχθεί υπό ομαλότερες συνθήκες πριν τις 30 Ιουνίου, ημερομηνία
που έληγε η παράταση του προγράμματος. Επεσήμανε ακόμα ως περίεργο το ότι η
κυβέρνηση ζητά τη γνώμη των Ελλήνων πολιτών για την πρόταση της 25ης Ιουνίου,
αντί της πιο πρόσφατης της 26ης Ιουνίου, με την ελληνική κυβέρνηση να απαντά πως
δεν ενημερώθηκε για την πρόταση, υποστηρίζοντας πως σε γνώση της υπήρχε μόνο η
πρόταση που της είχε τεθεί στις 25 Ιουνίου και είχε τεθεί ως τελεσίγραφο από τον
Γερούν Ντάισελμπλουμ, πρόεδρο του Eurogroup. Ο Γιούνκερ όμως αρνήθηκε
κατηγορηματικά πως υπήρξε κάποιο τελεσίγραφο προς την Ελλάδα και αντέτεινε πως
δεν λειτουργούν με αυτόν τον τρόπο οι θεσμοί.

Ο Ισπανός υπουργός εξωτερικών Λουίς ντε Γκίντος υποστήριξε πως το δημοψήφισμα
που θα πραγματοποιηθεί στην Ελλάδα είναι "άνευ νοήματος", ενώ ο ισπανός
πρωθυπουργός Μαριάνο Ραχόι τάχθηκε εμμέσως υπέρ του «Ναι», καταγγέλλοντας εν
παρόδω τις "μονομερείς αποφάσεις και τις πολιτικές των τετελεσμένων" που
εφαρμόζονται στην Ελλάδα. Η αμερικανική κυβέρνηση του Μπαράκ Ομπάμα, μέσω του
εκπροσώπου του Λευκού Οίκου, πήρε θέση υπέρ του «Ναι», εκφράζοντας παράλληλα την
άποψη πως η Ελλάδα πρέπει να παραμείνει εντός της Ευρωζώνης πάση θυσία.

Ο πρόεδρος της Βενεζουέλας, Νικολάς Μαδούρο, τάχθηκε υπέρ του Όχι σε τηλεοπτικό
μήνυμά του, ενώ τα αριστερά Ευρωπαϊκά κόμματα όπως το Die Linke στη Γερμανία, το
Ποδέμος στην Ισπανία, το Σιν Φέιν στην Ιρλανδία, και το κόμμα Sinistra e Libertà
(Αριστερά και Ελευθερία) στην Ιταλία εξέφρασαν επίσης την στήριξη τους σε μια
ψήφο υπέρ του Όχι. Επίσης, υπέρ του Όχι τάχθηκε και η Μαρίν Λε Πεν, πρόεδρος του
ακροδεξιού κόμματος στην Γαλλία.

To Συμβούλιο της Ευρώπης με ανακοίνωσή του ανέφερε ότι το δημοψήφισμα δεν πληρεί
τα ευρωπαϊκά πρότυπα, καθώς δεν δίνεται μια περίοδος τουλάχιστον δύο εβδομάδων
για συζήτηση. Επίσης δήλωσε ότι δεν μπορεί να στείλει διεθνείς παρατηρητές, τους
οποίους δεν ζήτησε καν η ελληνική κυβέρνηση.. Ο επικεφαλής της ελληνικής
αντιπροσωπείας και αντιπρόεδρος της κοινοβουλευτικής συνέλευσης του Συμβουλίου
της Ευρώπης, Δημήτρης Βίτσας, διέψευσε πως υπήρξε απόφαση του Συμβουλίου και
ανέφερε πως πρόκειται για προσωπική άποψη του γενικού γραμματέα Θόρμπερν
Γιάγκλαντ (Thorbjørn Jagland), και την ίδια άποψη εξέφρασε και ο Τάινι Κοξ (Tiny
Kox) ως ο επικεφαλής της αριστερής πτέρυγας στην κοινοβουλευτική συνέλευση του
Συμβουλίου της Ευρώπης, καλώντας τον γενικό γραμματέα να αποσαφηνίσει την θέση
του.

Το Γραφείο του Ύπατου Αρμοστή των Ηνωμένων Εθνών για τα Δικαιώματα του Ανθρώπου
με τη σειρά του υποστήριξε τη διεξαγωγή του δημοψηφίσματος ως εύγλωττη έκφραση
της αυτοδιάθεσης του ελληνικού λαού, σύμφωνα με το άρθρο 1 του Διεθνούς Συμφώνου
για τα Ατομικά και Πολιτικά Δικαιώματα και κατ ‘εφαρμογή του άρθρου 25 ΔΣΑΠΔ για
τη συμμετοχή του κοινού. Συγκεκριμένα, οι ανεξάρτητοι ειδικοί του Οργανισμού
Ηνωμένων Εθνών για την προώθηση της δημοκρατικής και δίκαιης διεθνούς τάξης,
Άλφρεντ ντε Σάγιας (Alfred de Zayas), και για τα ανθρώπινα δικαιώματα και τη
διεθνή αλληλεγγύη, Βιρτζίνια Ντάνταν (Virginia Dandan), καλωσόρισαν τη διεξαγωγή
δημοψηφίσματος για να αποφασιστεί μέσω μιας δημοκρατικής διαδικασίας το πώς θα
επιλυθεί η οικονομική κρίση στην Ελλάδα χωρίς να επιδεινωθεί η κατάσταση των
ανθρωπίνων δικαιωμάτων. Το Άρθρο 103 του Καταστατικού Χάρτη του ΟΗΕ προβλέπει
ότι οι διατάξεις του υπερισχύουν όλων των άλλων διεθνών συμφωνιών, επομένως
καμιά συμφωνία ή δανειακή σύμβαση δεν μπορεί να αναγκάσει μια χώρα να παραβιάσει
τα ατομικά, τα πολιτιστικά, τα οικονομικά, τα πολιτικά και κοινωνικά δικαιώματα
του πληθυσμού της, ούτε μπορεί μια δανειακή σύμβαση να αναιρεί την εθνική
κυριαρχία ενός κράτους, υπογραμμίζουν οι δύο ανεξάρτητοι ειδικοί του ΟΗΕ.

Οι οικονομολόγοι Τζέιμς Κ. Γκάλμπρεϊθ (James K. Galbraith), Τομά Πικετί, Τζέφρεϊ
Σακς (Jeffrey Sachs), καθώς και οι βραβευμένοι με το βραβείο Νόμπελ Οικονομικών
Επιστημών Πωλ Κρούγκμαν και Τζόζεφ Στίγκλιτς εξέφρασαν την υποστήριξη τους υπέρ
της ψήφου του Όχι στο δημοψήφισμα, αναφέροντας πως η συνέχιση του προγράμματος
ύφεσης είναι η χειρότερη επιλογή που μπορεί να υπάρχει σε σχέση με τα σημερινή
κατάσταση της ελληνικής οικονομίας. Ο οικονομολόγος Νουριέλ Ρουμπινί (Nouriel
Roubini) υποστήριξε πως μια ψήφος υπέρ του Ναι δεν θα τερμάτιζε την περίοδο
αστάθειας γρήγορα και πως η ψήφος του Όχι θα μετέθετε το βάρος των εξελίξεων
στην πλευρά της Ευρωπαϊκής Ένωσης.

30 Έλληνες οικονομολόγοι, ανάμεσα στους οποίους ο νομπελίστας Χριστόφορος
Πισσαρίδης τοποθετήθηκαν υπέρ του «Ναι» στο δημοψήφισμα με επιστολή τους στην
οποία έγραφαν ότι «[τ]ο «Οχι» θα έφερνε την Ελλάδα έξω από την Ευρωζώνη και
πιθανώς έξω και από την Ε.Ε.» κάτι που «θα είχε καταστροφικές συνέπειες, τόσο
άμεσα όσο και σε βάθος χρόνου».

Μετά την προκήρυξη του δημοψηφίσματος, το Σάββατο συνεδρίασε το Eurogroup και
αποφάσισε να μην παρατείνει το πρόγραμμα στήριξης της Ελλάδας μετά το βράδυ της
30ης Ιουνίου, οπότε και έληγε, και ενώ η ελληνική κυβέρνηση είχε αιτηθεί δύο
φορές να δοθεί μια σύντομη παράταση ώστε να γίνει ομαλά η διεξαγωγή του
δημοψηφίσματος. Το απόγευμα της Κυριακής 28 Ιουνίου, το διοικητικό συμβούλιο της
Ευρωπαϊκής Κεντρικής Τράπεζας, λαμβάνοντας υπόψη την απόφαση για το δημοψήφισμα
και τη μη παράταση του προγράμματος, αποφάσισε να μην αυξήσει το ποσό της
ρευστότητας που χορηγεί στις ελληνικές τράπεζες μέσω του ELA, αλλά να το
διατηρήσει στο επίπεδο της Παρασκευής. Από τις 11 Φεβρουαρίου η ΕΚΤ είχε παύσει
να αποδέχεται τα ελληνικά χρεόγραφα ως εγγυήσεις για την παροχή ρευστότητας στις
ελληνικές τράπεζες, οι οποίες έκτοτε κάλυπταν τις χρηματοδοτικές τους ανάγκες
χρησιμοποιώντας το μηχανισμό επείγουσας παροχής ρευστότητας (ELA).

Ο υπουργός Οικονομικών της Ελλάδας, Γιάνης Βαρουφάκης, ανακοίνωσε ότι η
κυβέρνηση δεν προέκρινε την επιβολή κεφαλαιακών ελέγχων, ισχυριζόμενος ότι
πρόκειται για «μια αντίφαση στο πλαίσιο μιας νομισματικής ένωσης». Ωστόσο, μετά
την απόφαση της ΕΚΤ, συνεδρίασε το ίδιο απόγευμα το Συμβούλιο Συστημικής
Ευστάθειας που εισηγήθηκε στο υπουργικό συμβούλιο την επιβολή κεφαλαιακών
ελέγχων. Αργά τη νύχτα της Κυριακής το υπουργικό συμβούλιο αποδέχτηκε την
εισήγηση και τα ξημερώματα της Δευτέρας εκδόθηκε πράξη νομοθετικού περιεχομένου
με την οποία η περίοδος από τις 28 Ιουνίου έως τις 6 Ιουλίου κηρύχθηκε τραπεζική
αργία και τέθηκε ημερήσιο όριο αναλήψεων από τα μηχανήματα αυτόματης ανάληψης
μετρητών 60 ευρώ.

Ύστερα από την τραπεζική αργία σύμφωνα με την Πράξη Νομοθετικού Περιεχομένου της
28ης Ιουνίου, το Χρηματιστήριο Αθηνών αποφάσισε να παραμείνει κλειστό έως και τη
Δευτέρα 6 Ιουλίου. Η κυβέρνηση αποφάσισε τη δωρεάν χρήση των αστικών
συγκοινωνιών στην Αθήνα μέχρι τις 6 Ιουλίου.

Στον απόηχο της απόφασης διενέργειας δημοψηφίσματος, στις 29 Ιουνίου
παρατηρήθηκε αναταραχή στα ασιατικά και τα ευρωπαϊκά χρηματιστήρια. Τα ασιατικά
χρηματιστήρια έκλεισαν με μεγάλες απώλειες, και καταγεγραμμένη πτώση του ευρώ
από το άνοιγμα της συνεδρίασης, ενώ τα ευρωπαϊκά κατόρθωσαν στο τέλος της
συνεδρίασής τους να περιορίσουν τις αρχικές τους απώλειες με υποχώρηση, ωστόσο,
των γερμανικών ομολόγων και παράλληλη άνοδο των ομολόγων της περιφέρειας της ΕΕ.

Στις 30 Ιουνίου, λίγες ώρες πριν την εκπνοή του ισχύοντος προγράμματος, ο
Τσίπρας αιτήθηκε με επιστολή του ένα τρίτο πρόγραμμα στήριξης, ύψους 29,1 δισ.
ευρώ, το οποίο θα χρηματοδοτούνταν από τον ESM και θα κάλυπτε τα χρέη της
Ελλάδας που έληγαν ως το 2017, μαζί με την αναδιάρθρωση του χρέους της Ελλάδας
προς τον EFSF και την παράταση του ισχύοντος προγράμματος για να μην κηρυχθεί η
Ελλάδα σε κατάσταση χρεωκοπίας. Το αίτημα του Τσίπρα απορρίφθηκε σε έκτακτη
τηλεδιάσκεψη του Eurogroup την ίδια ημέρα. Τα μεσάνυχτα της Τρίτης έληγε μια
πληρωμή 1,5 δισ. ευρώ προς το Διεθνές Νομισματικό Ταμείο, που δεν καταβλήθηκε,
κάνοντας την Ελλάδα την πρώτη ανεπτυγμένη οικονομία που δεν έχει καταβάλει
κάποια οφειλή προς το ΔΝΤ.

Κατά την περίοδο 24 με 26 Ιουνίου διενεργήθηκαν δύο δημοσκοπήσεις με ερωτήματα
συναφή με την αποδοχή προτάσεων από τους δανειστές και την περίπτωση
δημοψηφίσματος, πριν ανακοινωθεί το δημοψήφισμα στις 27 Ιουνίου.

Στη δημοσκόπηση της Κάπα Research που πραγματοποιήθηκε για το Βήμα το 47,2% των
ερωτηθέντων δήλωσε ότι σε περίπτωση δημοψηφίσματος θα υπερψήφιζε τη συμφωνία που
πρότειναν οι δανειστές στην ελληνική κυβέρνηση, ενώ το 33% δήλωσε ότι θα την
καταψηφίσει.

Στη δημοσκόπηση της Alco για το Πρώτο Θέμα το 57% των ερωτηθέντων δήλωσε ότι
πρέπει να υπάρξει συμφωνία της Ελλάδας με τα άλλα κράτη της Ευρωπαϊκής Ένωσης
και το 34% ότι πρέπει να επέλθει ρήξη. Στην ίδια δημοσκόπηση το 50% των
ερωτηθέντων δήλωσε ότι θεωρεί πως η κυβέρνηση απέτυχε στη διαπραγμάτευση, ενώ
στην ερώτηση για την πρόθεση ψήφου ο ΣΥΡΙΖΑ εξακολουθεί να είναι πρώτο κόμμα με
30,6% έναντι 28,9% της Νέας Δημοκρατίας.

Μια υποτιθέμενη δημοσκόπηση της GPO για την Γαλλική τράπεζα BNP Paribas,
αποσπάσματα της οποίας δημοσιεύτηκαν από διαδικτυακά μέσα ενημέρωσης και η οποία
έδινε προβάδισμα στο «ναι», αποδείχθηκε μη αξιόπιστη και προϊόν υποκλοπής, με
ανακοίνωση της ίδιας της GPO.

Σε αντίθεση με τις δημοσκοπήσεις που προέβλεπαν μια μικρή διαφορά και νίκη του
Ναι έστω και οριακά, τα αποτελέσματα έφεραν μια μεγάλη επικράτηση της ψήφου του
Όχι:

Στα αποτελέσματα του δημοψηφίσματος ανά διοικητική περιφέρεια, το "ΟΧΙ"
επικράτησε σε όλες τις περιφέρειες :

Στα αποτελέσματα του δημοψηφίσματος ανά εκλογική περιφέρεια, το "ΟΧΙ" επικράτησε
σε όλες τις περιφέρειες:

Τα αποτελέσματα του δημοψηφίσματος στην Αθήνα παρουσιάζουν διαφορές από περιοχή
σε περιοχή, ανάλογα με το εισόδημα των κατοίκων. Περιοχές με υψηλά εισοδήματα
ψήφισαν "ΝΑΙ", όπως η Εκάλη (84,62%), ο Διόνυσος (69,78%), η Κηφισιά (64,59%), η
Δροσιά (65,42%), η Βούλα (63,88%) και η Βουλιαγμένη (66,27%). Αντιθέτως, το
"ΟΧΙ" έλαβε μεγάλα ποσοστά σε περιοχές με χαμηλά εισοδήματα, όπως ο δήμος
Ασπροπύργου (79,20%), η Φυλή (77,22%), το Πέραμα (76,64%), οι Αχαρνές (75,25%),
ο δήμος Κερατσινίου - Δραπετσώνας (72,84%), ο δήμος Νίκαιας - Αγίου Ιωάννη Ρέντη
(72,61%), η Αγία Βαρβάρα (72,75%), η Ελευσίνα (71,88%), η Λαυρεωτική (71,81%), ο
Ταύρος (71,28%), το Αιγάλεω (70,68%) και το Περιστέρι (70,31%).

Σύντομα μετά την επίσημη πρώτη παρουσίαση της πρόγνωσης του τελικού
αποτελέσματος, ο πρόεδρος της Νέας Δημοκρατίας και πρώην πρωθυπουργός, Αντώνης
Σαμαράς, ανακοίνωσε την παραίτηση του από πρόεδρος του κόμματος παραχωρώντας την
προεδρία στον Ευάγγελο Μεϊμαράκη ως μεταβατικό πρόεδρο. Κατά τις πρώτες πρωινές
ώρες της επόμενης ημέρας, ο Γιάνης Βαρουφάκης κατέθεσε την παραίτηση του από
υπουργός οικονομικών μετά από συνάντηση με τον πρωθυπουργό, κίνηση η οποία
χαρακτηρίστηκε πως απέβλεπε στη διευκόλυνση των διαπραγματεύσεων με τους
Ευρωπαίους πιστωτές.

Ο πρωθυπουργός Αλέξης Τσίπρας σε συνάντηση του με τον πρόεδρο της Δημοκρατίας,
Προκόπη Παυλόπουλο, ζήτησε την σύγκληση του συμβουλίου των πολιτικών αρχηγών των
κομμάτων την επόμενη ημέρα, για την συνεννόηση ως προς την εθνική στρατηγική.

Η Καγκελάριος της Γερμανίας Άγγελα Μέρκελ δήλωσε ότι το αποτέλεσμα του
δημοψηφίσματος ήταν απογοητευτικό καθώς ο ελληνικός λαός δεν δέχτηκε να
συμπορευτεί με την υπόλοιπη Ευρώπη. Ο Υπουργός Οικονομικών Βόλφγκανγκ Σόιμπλε
δήλωσε ότι είναι επιλογή των Ελλήνων να μην θέλουν να συνεχίσουν εντός
Ευρωζώνης. Ο Αντικαγκελάριος Σίγκμαρ Γκάμπριελ είπε πως θα προσπαθήσει να βρεθεί
λύση έστω και την τελευταία στιγμή. Ο Πρωθυπουργός της Ιταλίας Ματέο Ρέντσι
ζήτησε από την Γερμανία να γίνει πιο διαλλακτική όσον αφορά το ελληνικό χρέος. Ο
Πρόεδρος της Γαλλίας Φρανσουά Ολάντ εξέφρασε λύπη για το αποτέλεσμα και κάλεσε
την Αθήνα να επιστρέψει στις διαπραγματεύσεις με νέες προτάσεις. Ο Πρωθυπουργός
της Γαλλίας Μανουέλ Βαλλς κάλεσε την ΕΚΤ να σταματήσει να πιέζει την ελληνική
οικονομία έτσι ώστε να μπορέσει να γίνει ένας ουσιαστικός διάλογος. Ο Υπουργός
Οικονομικών Μισέλ Σαπέν δήλωσε ότι ελπίζει η Αθήνα να επιστρέψει πιο συνετή στο
τραπέζι των συνομιλιών. Ο Πρωθυπουργός του Ηνωμένου Βασιλείου Ντέιβιντ Κάμερον
δήλωσε ότι ίσως να ήταν καλύτερα η Ελλάδα να μείνει εκτός Ευρώ. Ο Πρωθυπουργός
της Ισπανίας Μαριάνο Ραχόι δήλωσε ότι δεν πρέπει η Ισπανία να ακολουθήσει την
πορεία της Ελλάδας. Ο Πρόεδρος της Κύπρου Νίκος Αναστασιάδης δήλωσε ότι η Ελλάδα
και η Κύπρος πρέπει να συνεχίσουν μαζί εντός Ευρώ διότι έτσι είναι πιο δυνατές.
Επίσης κάλεσε την Γερμανία να μην είναι τόσο αδιάλλακτη όσον αφορά το ελληνικό
χρέος. Ο Υπουργός Οικονομικών Χάρης Γεωργιάδης ζήτησε από την Ελλάδα να
συνεχίσει εντός Ευρώ γιατί έτσι θα μπορέσει να συνεχίσει να αποτελεί πυλώνα
ασφαλείας και σταθερότητας στην νοτιοανατολική Μεσόγειο.

Οι πρόεδροι της Αργεντινής, Κούβας, Βενεζουέλας, και Βολιβίας συνεχάρησαν την
ελληνική κυβέρνηση για το αποτέλεσμα του Όχι στο δημοψήφισμα, ενώ υπήρξε και
επιστολή του Φιντέλ Κάστρο προς τον Αλέξη Τσίπρα. Ο Πρόεδρος της Ρωσίας
Βλαντιμίρ Πούτιν συνεχάρη τον ελληνικό λαό για την στάση υπευθυνότητας που
κράτησε. Ο Υπουργός Εξωτερικών Σεργκέι Λαβρόφ δήλωσε ότι η Ρωσία δεν επιθυμεί
μια διαιρεμένη Ευρώπη αλλά διευκρίνισε ότι η Γερμανία το είχε παρακάνει με την
ηγεμονική στάση που κρατάει στην ΕΕ. Ο Πρωθυπουργός της Κίνας Λι Κετσιάνγκ
συνεχάρη τηλεφωνικώς τον Αλέξη Τσίπρα και κάλεσε την Ελλάδα να εκμεταλλευθεί την
περίσταση και να δεχτεί την χείρα βοηθείας που της τείνει η Κίνα. Ο Υπουργός
Οικονομικών Λου Τζίπινγκ δήλωσε ότι η Ελλάδα κράτησε πολύ υπεύθυνη στάση στις
πιο δύσκολες ώρες.

Λίγες μέρες αργότερα η τότε κυβέρνηση της Ελλάδας και οι δανειστές συμφώνησαν
για ένα τρίτο πακέτο βοήθειας.

Στις 20 Αυγούστου 2015, ο Πρωθυπουργός ανακοίνωσε με διάγγελμά την πρόθεση
παραίτησης αυτού και της κυβέρνησής του, η οποία έγινε δεκτή από τον Πρόεδρο της
Δημοκρατίας. Στις 21 Αυγούστου 2015, 25 βουλευτές του ΣΥΡΙΖΑ ανεξαρτητοποιήθηκαν
και σχημάτισαν το αντιμνημονιακό κόμμα Λαϊκή Ενότητα. Μετά την παραίτηση της
κυβέρνησης και σύμφωνα με το Σύνταγμα δόθηκαν διερευνητικές εντολές για το
σχηματισμό της κυβέρνησης, ενώ εφόσον δεν κατέληξαν, σχηματίστηκε η υπηρεσιακή
κυβέρνηση της Βασιλικής Θάνου, ώστε να προετοιμαστεί το έδαφος για τις ελληνικές
βουλευτικές εκλογές του Σεπτεμβρίου.



https://el.wikipedia.org/wiki/%CE%97%CE%BD%CF%89%CE%BC%CE%AD%CE%BD%CE%BF_%CE%92%CE%B1%CF%83%CE%AF%CE%BB%CE%B5%CE%B9%CE%BF

Το Ηνωμένο Βασίλειο της Μεγάλης Βρετανίας και της Βορείου Ιρλανδίας (αγγλικά:
United Kingdom of Great Britain and Northern Ireland) είναι κράτος της
βορειοδυτικής Ευρώπης, με έκταση 242.900 τ.χλμ.. Βορειοδυτικά συνορεύει με την
Ιρλανδία και βρέχεται περιμετρικά από τη Βόρεια Θάλασσα. Πρόκειται για νησιωτική
χώρα με μοναδικά χερσαία σύνορα 360 χλμ. περίπου με τη Δημοκρατία της Ιρλανδίας
στη νήσο Ιρλανδία. Το συνολικό έδαφος της χώρας διαμοιράζεται ανάμεσα στις
Βρετανικές Νήσους -τα δύο μεγάλα νησιά του Βρετανικού Αρχιπελάγους- και τα
πολυάριθμα μικρά νησιά που βρίσκονται κοντά στις βρετανικές ακτές, όπως οι
Ορκάδες, οι νήσοι Σέτλαντ και οι Εβρίδες, το Άνγκλεσι και το νησί Mαν στην
Ιρλανδική θάλασσα. Τμήμα του Ηνωμένου Βασιλείου αποτελεί επίσης η νήσος Γουάιτ
και τα Νησιά της Μάγχης. Το Ηνωμένο Βασίλειο ως κρατική οντότητα είναι συχνά
γνωστό με το αποδεκτό όνομα Μεγάλη Βρετανία και το μη αποδεκτό από τους Σκώτους,
τους Ουαλούς και τους κατοίκους της Βορείου Ιρλανδίας, Αγγλία. Οι εθνότητες που
περιλαμβάνει καθορίζονται από τέσσερις περιοχές: την Αγγλία, τη Σκωτία, την
Ουαλία και τη Βόρεια Ιρλανδία (Όλστερ).

Η ιστορία της Μεγάλης Βρετανίας αρχίζει από την 1η χιλιετία π.Χ.. Την εποχή αυτή
κατοικήθηκε από τους Βρετανούς, που ανήκαν στις κελτικές φυλές. Η αρχαιότερη
αναφορά σχετικά με την περιοχή προέρχεται από το λεγόμενο «Μασσαλιώτικο
Περίπλου», που πιστεύεται πως γράφηκε τον 6ο αιώνα π.Χ., και μερικά αποσπάσματά
του διασώθηκαν στο μεταγενέστερο έργο του Αβιηνού Ora Maritima. Εκεί η περιοχή
αναφέρεται με τον όρο «Albionum» (Αλβιώνα), ενώ γίνεται αναφορά και για το γένος
των «Hiernorum» (Ιερνών), προγόνων των Ιρλανδών. Πριν από την εμφάνιση του Ora
Maritima πάντως υπάρχουν αναφορές για τα νησιά Αλβίων και Ιέρνη από τον 4ο αιώνα
π.Χ. (ο όρος «Αλβιώνα», μαζί με τον χαρακτηρισμό «Γηραιά», χρησιμοποιείται
κάποιες φορές ως εναλλακτικό όνομα για τη Μεγάλη Βρετανία). Στο ταξίδι του
Πυθέα, στο «Περί Ωκεανού», τα νησιά αναφέρονται με τον όρο «Πρεττανικές Νήσοι»,
από το όνομα μίας ομάδας Γαλατών, των Pritani (Πρεττανοί), με τους οποίους ο
Πυθέας θεωρεί πως έχουν συγγενικές σχέσεις οι κάτοικοι του νησιού.

Αργότερα, τον 1ο π.Χ. αιώνα, κατακτήθηκε από τους Ρωμαίους, έγινε ρωμαϊκή
επαρχία, αλλά παρά τις προσπάθειές τους, δεν μπόρεσαν να εκρωμαΐσουν τον
πληθυσμό της. Άλλαξαν ελαφρά το όνομα με το οποίο περιγράφει τα νησιά ο Πυθέας
σε «Britannia» και ονόμασαν τους κατοίκους «Britons».

Από το 150-650 μ.Χ. αρχίζει η κατάκτηση του νησιού (εκτός από την περιοχή της
Σκωτίας) από τους Άγγλους, τους Σάξονες, τους Ιούτους, που ήταν γερμανικές
φυλές. Οι Κέλτες τελικά είτε έγιναν δούλοι των γερμανικών φυλών είτε
μετανάστευσαν στα βόρεια του νησιού. Οι νέοι άποικοι, οι Αγγλοσάξονες,
εγκαταστάθηκαν και δημιούργησαν διάφορα βασίλεια και άρχισε η συστηματική
διαδικασία του εκφεουδαρχισμού της χώρας. Αργότερα, τον 9ο αιώνα μ.Χ., όλα τα
αγγλοσαξονικά βασίλεια ενώθηκαν και αποτέλεσαν ένα, με το όνομα Αγγλία.

Στο διάστημα αυτό άρχισαν τις επιδρομές στο νησί και οι Βίκινγκς, κυρίως της
Δανίας και της Νορβηγίας. Το αποτέλεσμα ήταν ένα μεγάλο μέρος να το καταλάβουν
οι Βίκινγκς και να το κρατήσουν μέχρι τα μέσα του 10ου αιώνα. Οι βασιλείς της
Αγγλίας, αφού στηρίχτηκαν στους διάφορους ιππότες, αύξησαν την επιρροή τους και
κατάφεραν να ενισχύσουν την εξουσία τους απέναντι στους φεουδάρχες. Στο διάστημα
αυτό η Αγγλία κατέλαβε ένα μέρος από τη Γαλλία. Τελικά, την εποχή του Ιωάννη του
Ακτήμονα ξεσηκώθηκαν οι βαρώνοι με αποτέλεσμα ο βασιλιάς να υποχωρήσει και να
τους παραχωρήσει σημαντικά προνόμια, τη λεγόμενη Μάγκνα Κάρτα (καταστατικός
χάρτης δικαιωμάτων).

Στα 1265 δημιουργήθηκε η πρώτη βουλή. Στα επόμενα χρόνια (1337-1453) άρχισε ο
λεγόμενος εκατονταετής πόλεμος, με αποτέλεσμα να χάσει η Αγγλία τις κτήσεις της
στην Ευρώπη, εκτός από το Καλαί.

Το 1603, πρώτος τη τάξει στη διαδοχή της θανούσας βασίλισσας Ελισάβετ Α' ήταν ο
τότε βασιλιάς Ιάκωβος Δ' της Σκοτίας, ο οποίος διαδεχόμενος την Ελισάβετ έγινε
και Ιάκωβος Α' της Αγγλίας. Συνεπώς, το ίδιο πρόσωπο είχε δύο διαφορετικά
στέμματα, ενώ ο Ιάκωβος αποφάσισε να μετακομίσει με την αυλή του από το
Εδιμβούργο στο Λονδίνο. Η Αγγλία και η Σκωτία παρέμειναν διαφορετικές κρατικές
οντότητες, με διαφορετικούς θεσμούς, νόμους και κοινοβούλια.

Στη συνέχεια πέρασε από διάφορες φάσεις μέχρι το 1640, οπότε άρχισε η αστική
επανάσταση που έληξε το 1660. Στα 1649, τα βασιλικά στρατεύματα νικήθηκαν, ο
βασιλιάς Κάρολος ο Α΄ θανατώθηκε και η χώρα απέκτησε δημοκρατικό πολίτευμα.

Αργότερα, το 1653 εγκαθιδρύθηκε το προτεκτοράτο του Κρόμγουελ και το 1660 έγινε
η παλινόρθωση του Οίκου των Στιούαρτ. Στο διάστημα από 1660 μέχρι 1688-89,
σχηματίστηκαν τα κόμματα των Τόρις και των Ουίγων, που εναλλάσσονταν στην
εξουσία.

Στη διάρκεια του 17ου και 18ου αιώνα, η Αγγλία κατέκτησε τεράστια εδάφη στις
Ινδίες και την Αμερική, αφού συνέτριψε τον γαλλικό στόλο και εξασφάλισε την
κυριαρχία των θαλασσών. Στο διάστημα από τα τέλη του 18ου αιώνα και τις αρχές
του 19ου πρωτοστάτησε στη δημιουργία αντιγαλλικού συνασπισμού, που τελικά
οδήγησε στη συντριβή του Ναπολέοντα, με αποτέλεσμα να βγει κερδισμένη, αφού
απέκτησε και τις γαλλικές αποικίες στην Αφρική και την Ασία.

Η βιομηχανική επανάσταση έδωσε διέξοδο στις εσωτερικές αντιθέσεις της. Το 1830
απέκτησαν πολιτικές ελευθερίες οι Καθολικοί και οι Εβραίοι. Όλο αυτό το διάστημα
μέχρι τον Πρώτο Παγκόσμιο Πόλεμο, επεξέτεινε τις κτήσεις της. Μετά από αυτόν
όμως, η άλλοτε κραταιά Μεγάλη Βρετανία άρχισε να κλονίζεται ανεπανόρθωτα. Το
1922 παραχώρησε την ανεξαρτησία στην Δημοκρατία της Ιρλανδίας και το 1932 στο
Ιράκ.

Στον Δεύτερο Παγκόσμιο Πόλεμο πήρε μέρος από την αρχή και σήκωσε ένα αρκετά
μεγάλο βάρος. Η λήξη του πολέμου σήμανε και την αρχή του τέλους της Βρετανικής
Αυτοκρατορίας.

Στα χρόνια που ακολούθησαν η Μεγάλη Βρετανία παραχώρησε σταδιακά την ανεξαρτησία
στις περισσότερες υπερπόντιες κτήσεις της, διατηρώντας μόνο κάποιες με μεγάλη
στρατηγική σημασία (π.χ. Χερσόνησος του Γιβραλτάρ, Φώκλαντ, Βρετανικά Υπερπόντια
Εδάφη στην Κύπρο).

Η παραχώρηση του Χονγκ Κονγκ στην Κίνα το 1997 αναγνωρίζεται από τους
περισσότερους ως το τέλος της Βρετανικής Αυτοκρατορίας.

Στις 23 Ιουνιου 2016 έγινε δημοψήφισμα για την παραμονής ή αποχώρηση απο την
Ευρωπαϊκή Ένωση. Το αποτέλεσμα ήταν 51,9% υπέρ της εξόδου 48,1% της παραμονής.
Την επόμενη ημέρα, ο πρωθυπουργός Ντέιβιντ Κάμερον προανήγγειλε την παραίτηση
του.

Το πολίτευμα του Ηνωμένου Βασιλείου είναι Βασιλευομένη Κοινοβουλευτική
Δημοκρατία. Η νομοθετική εξουσία ασκείται από το κοινοβούλιο, που αποτελείται
από δύο σώματα, τη Βουλή των Λόρδων και τη Βουλή των Κοινοτήτων.

Δικαίωμα ψήφου στις εκλογές έχουν όσες και όσοι είναι ηλικίας 18 ετών και άνω.
Στη διοίκηση της χώρας εναλλάσσονται οι Συντηρητικοί και οι Εργατικοί, με
παραδοσιακό τρίτο κόμμα τους Φιλελεύθερους Δημοκράτες.

Το μήκος των ακτών της χώρας φτάνει τα 12.429 χιλιόμετρα, ενώ υψηλότερη κορυφή
είναι το όρος Μπεν Νέβις με ύψος 1.343 μέτρα. Η συνολική έκταση στην οποία
περιλαμβάνονται οι νήσοι Σέτλαντ και Ρόκαλ είναι 243.610 τ.χλμ., από τα οποία
241.930 τ.χλμ. καλύπτουν χερσαία έκταση και τα 1.680 υδάτινη.

Το προσδόκιμο ζωής στο σύνολο του πληθυσμού ήταν σύμφωνα με εκτιμήσεις του 2015
τα 80,54 χρόνια (78,37 χρόνια οι άνδρες και 82,83 οι γυναίκες).

Δεν υπάρχει επίσημη γλώσσα αλλά κυριαρχεί η αγγλική με 95%. Υπάρχουν ακόμη
ομάδες που μιλούν κέλτικες γλώσσες: Ουαλική (25% του πληθυσμού στην Ουαλία,
περίπου 610.000 ομιλητές), Σκωτική Γαελική γλώσσα (60.000 ομιλητές). Επίσης
μιλιέται η Σκωτική γλώσσα (Σκωτς) (1.500.000 ομιλητές στην Σκωτία και 30.000
στην Βόρειο Ιρλανδία).

Οι Βρετανοί είναι στην πλειοψηφία τους προτεστάντες. Ο αγγλικανισμός
εγκαθιδρύθηκε στην Αγγλία το 1534, όταν διεκόπηκαν οι σχέσεις με την
Ρωμαιοκαθολική Εκκλησία και οργανώθηκε η Εκκλησία της Αγγλίας ως επίσημη
θρησκεία. Μαζί με την Εκκλησία της Σκωτίας λειτουργούν ως επίσημη θρησκεία αλλά
και οι περισσότερες θρησκείες του κόσμου έχουν παρουσία. Ο παρακάτω πίνακας
περιέχει τα πιο πρόσφατα στοιχεία απογραφής..

Κατά τη διάρκεια της μεταπολεμικής περιόδου, η Αγγλία αποτέλεσε έναν από τους
πιο σημαντικούς προορισμούς των μεταναστών που εγκαταστάθηκαν στην Ευρώπη, και
ιδιαίτερα εκείνων που προέρχονταν από τις πρώην αγγλικές αποικίες. Οι κυριότερες
χώρες προέλευσης των μεταναστών ήταν χώρες της Καραϊβικής, το Πακιστάν, το
Μπανγκλαντές, η Σρι Λάνκα και η Ινδία.

Ο πληθυσμός της Αγγλίας ανέρχεται σε 47.026.500 κατοίκους και οι μη λευκές
μειονότητες αποτελούν το 6,3%, δηλ. περίπου 2.906.500 κάτοικοι.

Το Ηνωμένο Βασίλειο της Μεγάλης Βρετανίας και της Βόρειας Ιρλανδίας είναι και
ήταν πολιτισμικό, πολυεθνικό και πολυγλωσσικό στη σύνθεση του πληθυσμού του,
ακόμα και πριν την άφιξη των μεγάλων μεταναστευτικών ρευμάτων στη δεκαετία του
1950. Το 1993 από τα τρία εκατομμύρια περίπου των μη Ευρωπαίων κατοίκων του
Ηνωμένου Βασιλείου οι 840.000 ήταν Ινδοί, 447.000 Πακιστανοί, 163.000 από το
Μπανγκλαντές, 157.000 Κινέζοι και περίπου 891.000 ανήκαν στην μαύρη φυλή. Η
πλειοψηφία όλων αυτών έχει γεννηθεί στη Βρετανία, ενώ αρκετοί δεν μιλούν καθόλου
τη μητρική τους γλώσσα και η πολιτισμική τους ταυτότητα έχει πλέον
διαφοροποιηθεί σε μεγάλο βαθμό.

Τα δύο αυτά, σε συνδυασμό με την εφεύρεση και την αξιοποίηση της ατμομηχανής,
καθώς και η αφθονία των πρώτων υλών, που έρχονταν από τις αποικίες, δημιούργησαν
τις προϋποθέσεις για την ανάπτυξη και των άλλων βιομηχανικών κλάδων.

Στο διάστημα του μεσοπολέμου η Μεγάλη Βρετανία άρχισε να αντιμετωπίζει τα
διάφορα απελευθερωτικά κινήματα στις αποικίες της. Την "χαριστική βολή" την
δέχθηκε μετά το τέλος του Δευτέρου Παγκοσμίου Πολέμου, όταν οι αποικίες της
άρχισαν να αποκτούν την ανεξαρτησία τους.

Σημαντικότεροι βιομηχανικοί τομείς της χώρας είναι: η εξορυκτική βιομηχανία, η
χαλυβουργία, η μηχανουργία, η υφαντουργία και η χημική βιομηχανία. Τα μηχανήματα
της αγγλικής βιομηχανίας εξακολουθούν να είναι από τα καλύτερα στον κόσμο. Η
υφαντουργία έχει παράδοση από την εποχή του Μεσαίωνα και κυρίως στον τομέα των
μάλλινων υφασμάτων. Και σήμερα ακόμη, τα αγγλικά κασμίρια είναι από τα καλύτερα
στον κόσμο. Σημαντική ακόμη είναι και η βιομηχανία τροφίμων, η ζυθοποιία, η
ποτοποιία κ.ά.

Η μεγάλη βιομηχανική ανάπτυξη οδήγησε στην δημιουργία πυκνού δικτύου
συγκοινωνιών και μεταφορών όλων των ειδών. Παρόλη την ανάπτυξη όμως, το
εσωτερικό οδικό δίκτυο θεωρείται ξεπερασμένο και σήμερα εκσυγχρονίζεται με
ταχείς ρυθμούς. Τα λιμάνια είναι από τα πιο σύγχρονα στον κόσμο, ενώ ο εμπορικός
της στόλος κατέχει μια από τις πρώτες θέσεις παγκοσμίως, όπως και οι αεροπορικές
της συγκοινωνίες. Σε όγκο διεθνών συναλλαγών έρχεται στην τρίτη θέση ανάμεσα
στις χώρες του δυτικού κόσμου.

Η Μεγάλη Βρετανία θεωρείται η χώρα όπου βελτιώθηκαν οι σημαντικότερες φυλές των
ζώων που σήμερα εκτρέφονται σε όλο τον κόσμο και σήμερα είναι η χώρα με τη
μεγαλύτερη εξαγωγή βελτιωμένων φυλών ζώων. Σημαντική επίσης είναι κι η αλιεία
ρέγγας, μπακαλιάρου κλπ. Τα τελευταία χρόνια μάλιστα έχουν δημιουργηθεί μεγάλες
προστριβές μεταξύ Μεγάλης Βρετανίας και Ισλανδίας, ο λεγόμενος πόλεμος του
μπακαλιάρου, που μάλιστα στη δεκαετία του 1970 οδήγησε στη διακοπή των
διπλωματικών σχέσεων των δύο χωρών.

Οι αεροπορικές συγκοινωνίες είναι επίσης πολύ προχωρημένες, με τα αεροδρόμια της
χώρας να είναι υπερσύγχρονα και να εξυπηρετούν πολλά εκατομμύρια επιβάτες το
χρόνο (το αεροδρόμιο Χίθροου του Λονδίνου είναι το μεγαλύτερο σε επιβατική
κίνηση στον κόσμο), ενώ μόνο η πόλη του Λονδίνου διαθέτει 5 αεροδρόμια, το
Χίθροου (νοτιοδυτικό Λονδίνο), Γκάτγουικ (νότιο), Λούτον (βόρειο), Στάνστεντ
(ανατολικό), και αυτό του Σίτυ (κέντρο της πόλης), με αυτά του Χίθροου και του
Γκάτγουικ να είναι τα μεγαλύτερα. Από τον Οκτώβριο του 2009 έως τον Σεπτέμβριο
του 2010 όλα τα αεροδρόμια της χώρας εξυπηρέτησαν 211.4 εκατομμύρια επιβάτες.

Η οδήγηση γίνεται στην αριστερή πλευρά του δρόμου, με το τιμόνι των οχημάτων να
βρίσκεται δεξιά. Οι οδικές αρτηρίες, που βρίσκονται σε πολύ καλή κατάσταση,
καλύπτουν το μεγαλύτερο μέρος της χώρας. Το οδικό δίκτυο καλύπτει 46.904 χλμ
κυρίων οδικών αρτηριών, 3.497 χλμ αυτοκινητοδρόμων, και 344.000 χλμ οδόστρωσης.
Ο περιφερειακός δρόμος Μ25 γύρω από το Λονδίνο, είναι ο μεγαλύτερος του κόσμου,
ενώ το 2009 υπήρχαν 34 εκατομμύρια οχήματα με άδεια κυκλοφορίας στη Μεγάλη
Βρετανία.

Το Ηνωμένο Βασίλειο διαθέτει σιδηροδρομικό δίκτυο 16.209 χλμ σε Βρετανία και
Βόρεια Ιρλανδία. Μετά τις εκτεταμένες ιδιωτικοποιήσεις κατά τη δεκαετία του
1990, υπάρχουν πολλές ιδιωτικές εταιρείες οι οποίες εκτελούν δρομολόγια
αμαξοστοιχιών, με τον συνολικό αριθμό επιβατών για το 2015 να είναι 1.68
δισεκατομμύρια, και παράλληλα η βρετανική κυβέρνηση έχει προβλέψει δαπάνη 30
δισεκατομμυρίων λιρών για νέες υποδομές σιδηροδρόμων έως το 2026.

Με τη διάδοση του χριστιανισμού στα νησιά, αρχίζει μια καινούρια εποχή για την
τέχνη. Αρχίζουν να κατασκευάζονται διάφοροι ναοί, μερικοί από τους οποίους
καταστράφηκαν από την εισβολή και την κυριαρχία των Ούννων, ενώ μερικοί από
αυτούς εξακολουθούν ακόμη και σήμερα να υπάρχουν. Η νορμανδική κατάκτηση των
βρετανικών νησιών έπαιξε αποφασιστική σημασία στην όλη καλλιτεχνική εξέλιξη, που
εξακολουθεί να εκφράζεται με τη μορφή διάφορων αρχιτεκτονικών κτισμάτων και με
τη ζωγραφική. Οι νέες αντιλήψεις για την τέχνη, που αναπτύχθηκαν στην υπόλοιπη
Ευρώπη κατά την Αναγέννηση, άρχισαν να φτάνουν στη Βρετανία την εποχή του
Ερρίκου του Η', που κάλεσε στην αυλή του διάφορους Ευρωπαίους καλλιτέχνες.

Αργότερα, το 1768, ο Γεώργιος ο Γ΄, δημιούργησε τη Βασιλική Ακαδημία Τεχνών, ενώ
η ζωγραφική και η γλυπτική γνωρίζει μια κάποια ανάπτυξη, χωρίς να δημιουργεί και
τη δικιά της σχολή, όπως έγινε με άλλες ευρωπαϊκές χώρες.

Η λογοτεχνία στη Βρετανία αρχίζει να γνωρίζει ανάπτυξη και να βρίσκει το
χαρακτήρα της μετά την εισβολή των Νορμανδών, στα 1066. Οι Νορμανδοί επέβαλλαν
στους Άγγλους τη γλώσσα τους και τον πολιτισμό τους. Από την εποχή αυτή υπάρχουν
μερικές ιστορίες με ιππότες και διάφοροι θρύλοι, όπως οι Αρθούριοι, που αρχικά
γράφτηκαν στα λατινικά, αργότερα μεταφράστηκαν στα φραγκονορμανδικά και τέλος
στα αγγλικά. Κατά την Αναγέννηση, η λογοτεχνία έχει να επιδείξει μερικούς
δυναμικούς εκπροσώπους, που ανάμεσά τους ξεχωρίζει ο Τόμας Μουρ. Πριν από την
επικράτηση των πουριτανών, το 1642, θα πρέπει να αναφερθεί κι ο κορυφαίος
ποιητής της Αγγλίας, ο Σαίξπηρ.

Μετά την επανάσταση του 1688, κάνει την εμφάνισή του το ρεαλιστικό μυθιστόρημα,
που έχει ως θέμα του την καθημερινή ζωή. Κυριότεροι εκπρόσωποι της περιόδου
αυτής είναι ο Ντάνιελ Ντεφόε, ο Τόμπιας Σμόλλετ και άλλοι. Από τους ρομαντικούς
πρέπει να αναφερθούν ο Τζον Κητς, η Μαίρη Σέλλεϋ και ο Λόρδος Βύρων. Τα
μετέπειτα χρόνια και μέχρι τα σημερινά υπάρχει πληθώρα λογοτεχνών, αλλά και
πληθώρα τάσεων και αναζητήσεων. Ανάμεσα στα πιο γνωστά ονόματα θα πρέπει να
αναφερθούν οι Τζόζεφ Κόνραντ, Τόμας Χάρντυ, Ράντγιαρντ Κίπλινγκ, Όσκαρ Ουάιλντ,
Τ.Σ. Έλιοτ, Γκράχαμ Γκρην, Λώρενς Ντάρελ και άλλοι.



https://el.wikipedia.org/wiki/%CE%9C%CE%AD%CE%B3%CE%B1_%CE%A3%CE%B9%CE%BD%CE%B9%CE%BA%CF%8C_%CE%A4%CE%B5%CE%AF%CF%87%CE%BF%CF%82

Συντεταγμένες: 40°21′25″N 116°00′07″E﻿ / ﻿40.3569°N 116.0019°E﻿ / 40.3569;
116.0019

Το Σινικό τείχος είναι κινεζική οχύρωση που κατασκευάστηκε σταδιακά, προκειμένου
να προστατευθεί η Κίνα από τις επιδρομές μογγολικών και τουρκικών φύλων. Η
κατασκευή του ξεκίνησε σταδιακά από τον 7ο αι. π.Χ., αλλά η σημερινή του μορφή
οφείλεται κυρίως στη δυναστεία Μινγκ (τέλη του 14ου αι. με αρχές του 17ου αι.
μ.Χ.). Το Tείχος εκτείνεται σε συνολικό μήκος 8.850 χλμ, σύμφωνα με πρόσφατη
μέτρηση,, αποτελούμενο από 6.259 χλμ πραγματικού τείχους, 359 χλμ τάφρου και
2.232 χλμ φυσικών οχυρώσεων όπως λόφοι και ποταμοί.. Αποτελεί έτσι το μεγαλύτερο
σε διαστάσεις ανθρώπινο οικοδόμημα. Κατά άλλη σύγχρονη μέτρηση, το Σινικό
Τείχος, με όλες τις διακλαδώσεις του, έχει συνολικό μήκος 21.196 χιλιόμετρα.

Το πρώτο σημαντικό τείχος της Κίνας χτίστηκε κατά τη διάρκεια του πρώτου
αυτοκράτορα της βραχύβιας Δυναστείας Τσιν. Αυτό το τείχος δεν κατασκευάστηκε
διαμιάς αλλά μάλλον δημιουργήθηκε από την ένωση διάφορων προϋπαρχόντων τειχών.
Βρισκόταν δε πολύ βορειότερα από το σημερινό τείχος και έχουν βρεθεί πολύ μικρά
υπολείμματα από αυτό.

To Τείχος που μπορεί να δει κανείς σήμερα χτίστηκε κατά τη διάρκεια της
δυναστείας Μινγκ, σε πολύ μεγαλύτερη έκταση από τα παλαιότερα τείχη και με τη
χρήση υλικών μεγαλύτερης αντοχής. Ο αρχικός σκοπός του Τείχους δεν ήταν να
κρατηθούν έξω οι εισβολείς, αλλά να εξασφαλιστεί ότι οι ημι-νομαδικές φυλές του
βορρά δεν θα μπορούσαν να το διασχίσουν με τα άλογά τους ή να επιστρέψουν εύκολα
μετά από κάποια επιδρομή τους[εκκρεμεί παραπομπή].

Κάθε πύργος έχει οπτική επαφή τουλάχιστον με τον προηγούμενο αλλά και με τον
επόμενο, ώστε σε περίπτωση επίθεσης να γίνεται ορατή η φρυκτωρία και έτσι να
μεταδίδεται από πύργο σε πύργο το μήνυμα μέχρι το Πεκίνο.

Τα υλικά που χρησιμοποιήθηκαν στην κατασκευή του τείχους ήταν τα εκάστοτε
διαθέσιμα στην κάθε περιοχή. Κοντά στο Πεκίνο το τείχος κατασκευάστηκε από
ασβεστόλιθο. Σε άλλες θέσεις το διαθέσιμο οικοδομικό υλικό ήταν εξορυγμένος
γρανίτης ή πυρότουβλο. Όπου βρίσκονταν τέτοια υλικά, αρχικά χτίζονταν δύο
παράλληλοι τοίχοι και ο ενδιάμεσος χώρος γέμιζε με αδρανή υλικά. Σε ορισμένες
περιοχές τα υλικά κατασκευής συγκολλούνταν με κολλώδες μείγμα ρυζιού και
ασπραδιού αυγών. Στις ακραίες δυτικές θέσεις, σε ερημικές περιοχές με ανεπαρκή
οικοδομικά υλικά, το τείχος κατασκευαζόταν από απορρίμματα που τοποθετούνταν
ανάμεσα σε κομμάτια ξύλου[εκκρεμεί παραπομπή].

Το κατά πόσο είναι ορατό το Σινικό τείχος από το διάστημα είναι από καιρό
αντικείμενο διαφωνίας.

Το 1938 ο Χαλιμπάρτον Ρίτσαρντ στο δεύτερο βιβλίο των θαυμάτων έγραψε ότι το
Τείχος είναι το μόνο ανθρώπινο κατασκεύασμα που είναι ορατό από τη Σελήνη. Αυτός
ο μύθος έχει διαδοθεί ευρέως, γενόμενος ένας από τους γνωστότερους αστικούς
μύθους, ενώ μερικές φορές έχει γραφτεί ακόμα και σε σχολικά εγχειρίδια. Στην
πραγματικότητα το τείχος είναι ανθρωπίνως αδύνατο να γίνει ορατό με γυμνό
οφθαλμό από τόσο μεγάλη απόσταση.

Είναι αμφισβητήσιμο ακόμη και το αν το Σινικό τείχος είναι ορατό από τροχιά γύρω
από τη Γη. Ένας αστροναύτης ανέφερε ότι "μπορούμε να δούμε πράγματα τόσο μικρά
όσο τα αεροδρόμια, αλλά το Σινικό τείχος είναι σχεδόν αόρατο από απόσταση
μεγαλύτερη των 180 μιλίων (290 χλμ)." Ο αστροναύτης Γουίλιαμ Πογκ πίστεψε ότι το
είχε δει από το Σκάιλαμπ αλλά με προσεκτικότερη ματιά διαπίστωσε ότι έβλεπε το
μεγάλο κανάλι κοντά στο Πεκίνο. Στη συνέχεια επισήμανε το τείχος χρησιμοποιώντας
διόπτρες, αλλά είπε ότι "δεν ήταν ορατό στο γυμνό μάτι." Ένας άλλος αστροναύτης
είπε ότι καμία ανθρώπινη δομή δεν ήταν ορατή σε απόσταση μερικών χιλιάδων
μιλίων. Ο κινέζος αστροναύτης Γιανγκ Λιγουέι ανέφερε ότι δεν μπόρεσε να δει
καθόλου το Τείχος.

Ο βετεράνος Αμερικάνος αστροναύτης Τζιν Κέρναν έχει δηλώσει: "Σε τροχιά 160 -
320 χιλιομέτρων, το μεγάλο τείχος της Κίνας είναι, πράγματι, ορατό στο γυμνό
μάτι." Ο Εντ Λου επιστήμονας στον Διεθνή Διαστημικό Σταθμό, έχει προσθέσει ότι,
"... είναι λιγότερο ορατό από πολλά άλλα αντικείμενα. Και πρέπει να ξέρετε πού
να κοιτάξετε." Ένας κινεζο-αμερικανός αστροναύτης, ο Ληρόι Τσιάο, δήλωσε σε
καθημερινή εφημερίδα της Κίνας ότι πρόσφατες φωτογραφίες που ελήφθησαν από τον
Διεθνή Διαστημικό Σταθμό φαίνεται να επιβεβαιώνουν ότι το Σινικό τείχος μπορεί
τελικά να γίνει ορατό με γυμνό μάτι υπό ορισμένους ευνοϊκούς όρους και εάν
κανείς ξέρει ακριβώς πού να κοιτάξει.



https://el.wikipedia.org/wiki/%CE%A4%CE%B6%CE%B1%CE%BD%CE%BB%CE%BF%CF%85%CE%AF%CF%84%CE%B6%CE%B9_%CE%9C%CF%80%CE%BF%CF%85%CF%86%CF%8C%CE%BD

Ο Τζανλουίτζι Μπουφόν (Gianluigi Buffon, 28 Ιανουαρίου 1978) είναι Ιταλός
τερματοφύλακας, ο οποίος παίζει στη Γιουβέντους.

Πρωταθλητής κόσμου του 2006 με την εθνική Ιταλίας. Σ' αυτή τη διοργάνωση
ανακηρύχθηκε ο καλύτερος τερματοφύλακας σύμφωνα με τη ΦΙΦΑ. Ο Μπουφόν έλαβε τη
δεύτερη θέση σε έρευνα για τη Χρυσή μπάλα, την οποία έλαβε ο συμπαίκτης του στην
εθνική Ιταλίας, Φάμπιο Κανναβάρο.

Τη χρονιά 2002-2003, ο Μπουφόν ανακηρύχθηκε ο καλύτερος παίκτης του Τσάμπιονς
Λιγκ και έγινε ο πρώτος τερματοφύλακας που έλαβε αυτό τον τίτλο. Τα έτη 2003,
2004, 2006 και 2007 ο Μπουφόν ανακηρύχθηκε ο καλύτερος τερματοφύλακας σύμφωνα με
την IFFHS. Στις 19 Ιαναουαρίου 2009, ο Μπουφόν ανακηρύχθηκε ο καλύτερος
τερματοφύλακας της περιόδου 1987-2009 σύμφωνα με την IFFHS. Στις 7 Φεβρουαρίου
2011, ο Μπουφόν ανακηρύχθηκε ο καλύτερος τερματοφύλακας της πρώτης δεκαετίας του
21ου αιώνα.

Το ψευδώνυμο του Μπουφόν είναι «Σούπερμαν», το οποίο έχει από την περίοδο των
συμμετοχών του στην Πάρμα. Μετά τον αγώνα με την Ίντερ, όταν ο Μπουφόν απέκρουσε
το πέναλτι του Ρονάλντο, ο Μπουφόν έβαλε φανέλα με το γράμμα S.

Ο Μπουφόν συμπεριλαμβάνεται στον κατάλογο των 60 ποδοσφαιριστών με τους
περισσότερους αγώνες στην Σέριε Α. Κατέχει επίσης την 4η θέση στον κατάλογο των
περισσότερων αγώνων για την εθνική Ιταλίας.



https://el.wikipedia.org/wiki/%CE%A1%CF%89%CF%83%CE%AF%CE%B1

Η Ρωσία (ρωσικά: Россия, προφέρεται: [rɐˈsʲijə]), ή επίσημα γνωστή ως Ρωσική
Ομοσπονδία (ρωσικά: Росси́йская Федера́ция, προφέρεται: [rɐˈsʲijskəjə
fʲɪdʲɪˈrat͡sɨjə]), είναι μια χώρα που βρίσκεται στη βόρεια Ευρασία. Πολίτευμά
της είναι η Ομοσπονδιακή Προεδρική Δημοκρατία και αποτελείται από 85
ομοσπονδιακά κρατίδια. Από τα βορειοδυτικά ως τα νοτιοανατολικά, η Ρωσία,
μοιράζεται εδαφικά σύνορα με τη Νορβηγία, τη Φινλανδία, την Εσθονία, τη Λετονία,
τη Λιθουανία, την Πολωνία, την Ουκρανία, τη Γεωργία, την Αμπχαζία, τη Νότια
Οσσετία, το Αζερμπαϊτζάν, το Καζακστάν, την Κίνα, τη Μογγολία και τη Βόρεια
Κορέα. Στη θάλασσα είναι πλησίον της Ιαπωνίας και της Αμερικάνικης Πολιτείας της
Αλάσκα. Με έκταση 17.075.400 τ.χλμ. αποτελεί το μεγαλύτερο κράτος του πλανήτη,
καλύπτοντας πάνω από το ένα όγδοο της παγκόσμιας κατοικήσιμης γης. Η Ρωσία,
είναι επίσης, η ένατη σε πληθυσμό χώρα παγκοσμίως, με 146.838.993 κατοίκους,
σύμφωνα με εκτιμήσεις για το 2017. Πρωτεύουσα της χώρας είναι η Μόσχα. Η επίσημη
γλώσσα είναι τα ρωσικά και νόμισμα το ρούβλι.

Η Ρωσική Ομοσπονδία δημιουργήθηκε το 1991 και προήλθε από την αποδόμηση της
Ε.Σ.Σ.Δ.. Έκτοτε, το πολίτευμά της είναι Προεδρική Δημοκρατία κατά το πρότυπο
του δυτικού φιλελεύθερου μοντέλου.

Το όνομα Ρωσία προέρχεται από το λαό των Ρως, ενός μεσαιωνικού λαού, ο οποίος
κατά τους ερευνητές είτε συγγένευε με τους σημερινούς Ρώσους (ως ανατολικοί
Σλάβοι) είτε συγγένευε με τους Βίκινγκς. Για να αποσαφηνιστεί το κράτος που
κατοικούσε αυτός ο λαός σε σχέση με άλλους λαούς χρησιμοποιούμε τον όρο Ρως του
Κιέβου ή Κιέβινη Ρωσία. Η περιοχή του κράτους των Ρως θεωρείται ότι κατοικήθηκε
από τους Βάραγγες (συγγενή λαό των Βίκινγκς). Μία άλλη λατινική εκδοχή της
προέλευσης του ονόματος Ρως ήταν το όνομα Ρουθηνία, το οποίο είχε δοθεί από τους
καθολικούς Ευρωπαίους στις νοτιοδυτικές περιοχές του κράτους αυτού. Η ονομασία
Ρωσία συναντάται για πρώτη φορά στα έργα «Περί τῆς Βασιλείου Τάξεως» και «Πρὸς
τὸν ἴδιον υἱὸν Ρωμανόν» του βυζαντινού αυτοκράτορα Κωνσταντίνου του
Πορφυρογέννητου ως η ελληνική ονομασία του κράτους των Ρως.

Η Ρωσική Ομοσπονδία είναι η μεγαλύτερη χώρα στον πλανήτη, με συνολική έκταση
17.075.400 χλμ2. Στη χώρα υπάρχουν 23 Μνημεία Παγκόσμιας Πολιτιστικής
Κληρονομιάς της ΟΥΝΕΣΚΟ, 40 περιοχές του προγράμματος της ΟΥΝΕΣΚΟ Άνθρωπος και
Βιόσφαιρα, 41 εθνικά πάρκα και 101 εθνικοί δρυμοί. Καταλαμβάνει μεγάλο μέρος της
ανατολικής Ευρώπης και ολόκληρη τη βόρεια Ασία. Συνορεύει με τη Νορβηγία, τη
Φινλανδία, την Εσθονία, τη Λετονία, τη Λιθουανία, την Πολωνία, τη Λευκορωσία,
την Ουκρανία, τη Γεωργία, το Αζερμπαϊτζάν, το Καζακστάν, τη Μογγολία, την Κίνα
και τη Βόρεια Κορέα.

Οι σημαντικότερες οροσειρές της Ρωσίας είναι ο Καύκασος (εκεί βρίσκεται το
Ελμπρούς, το ψηλότερο βουνό της Ρωσίας), τα Ουράλια και τα Αλτάι.

Επίσης, δεκάδες χιλιάδες ποτάμια διαρρέουν τη Ρωσία, με τον Βόλγα να είναι το
πιο γνωστό, επειδή είναι το μακρύτερο ποτάμι της Ευρώπης, αλλά και για την
ιστορική του σημασία. Μεγαλύτεροι ποταμοί είναι ο Βόλγας, ο Ντβίνα, ο Ντον, o
Ομπ, ο Γενισέης, ο Αγγαράς, ο Λένας και ο Αμούρ.

Κατά τους προϊστορικούς χρόνους οι αχανείς στέπες της νότιας Ρωσίας ήταν
τοποθεσία πολλών νομαδικών φυλών, που ασχολούνταν κυρίως με την κτηνοτροφία.
Απομεινάρια αυτών των πολιτισμών της στέπας έχουν ανακαλυφθεί σε μέρη όπως το
Ιπάτοβο, τη Σιντάστα, το Αρκάιμ και το Παζύρικ. Στην αρχαιότητα, η Ποντιακή
στέπα ήταν γνωστή ως Σκυθία. Εκεί από τον 8ο αιώνα π.Χ. Έλληνες έμποροι έφεραν
τον πολιτισμό τους με τις αποικίες που δημιούργησαν εκεί, όπως στην Τάναϊς, την
Φαναγορία, την Ανάπα, τους Κήπους, την Ερμώνασσα και τις σημαντικές πόλεις στην
Κριμαία. Αργότερα, οι Ρωμαίοι εγκαταστάθηκαν στο δυτικό τμήμα της Κασπίας
Θάλασσας, όπου ήταν το ανατολικότερο άκρο της αυτοκρατορίας τους. Κατά τον 3ο με
4ο αιώνα μ.Χ. ένα ημιθρυλικό Γοτθικό βασίλειο υπήρχε στη νότια Ρωσία, το οποίο
έπειτα κατακλύστηκε από τους Ούννους. Κατά τον 3ο με 6ο αιώνα μ.Χ., το Βασίλειο
του Βοσπόρου, μια Ελληνιστική πολιτεία, η οποία είχε διαδεχθεί τις αρχαίες
ελληνικές αποικίες, κατακλύστηκε και αυτό από εισβολές βαρβαρικών νομάδων, όπως
ήταν οι Ούννοι και οι Άβαροι. Τον 10ο αιώνα ένα τουρκικό φύλο, οι Χαζάροι, είχαν
τον έλεγχο της περιοχής του νότιου μέρους του ποταμού Βόλγα, ανάμεσα στην Κασπία
και τη Μαύρη Θάλασσα.

Οι πρόγονοι των σύγχρονων Ρώσων ήταν διάφορα Σλαβικά φύλα, των οποίων η αρχική
εστία θεωρείται από ορισμένους μελετητές να είναι οι δασικές εκτάσεις των ελών
Πινσκ, που βρίσκονται στη σημερινή Λευκορωσία. Οι ανατολικοί Σλάβοι
εγκαταστάθηκαν σταδιακά στη δυτική Ρωσία κατά δύο κύματα. Το ένα μετακινήθηκε
από το Κίεβο προς την περιοχή του Σούζνταλ και του Μίρομ, ενώ το δεύτερο από το
Πολότσκ της σημερινής Λευκορωσίας προς το Νόβγκοροντ και το Ροστόφ. Από τον 7ο
αιώνα και έπειτα, οι ανατολικοί Σλάβοι αποτελούσαν το μεγαλύτερο μέρος του
πληθυσμού της δυτικής Ρωσίας, και με αργά ειρηνικά βήματα αφομοίωσαν τους
ιθαγενείς φιννοουγγρικούς λαούς, όπως τους Μερένους, τους Μιρομιανούς και τους
Μεσχέρα.

Με την ίδρυση των πρώτων ανατολικών Σλαβικών κρατιδίων, τον 9ο αιώνα, αφίχθησαν
Βάραγγοι, έμποροι, πολεμιστές και έποικοι από την περιοχή της Βαλτικής Θάλασσας.
Κατά κύριο λόγο ήταν Βίκινγκς Σκανδιναβικής προέλευσης, που επιχείρησαν να
μετακινηθούν κατά μήκος των πλωτών οδών που συνδέουν την ανατολική Βαλτική με τη
Μαύρη Θάλασσα και την Κασπία. Σύμφωνα με το Σλαβικό έργο Πρώτο Χρονικό ένας
Βάραγγας του λαού των Ρως, εν ονόματι Ρούρικ, εκλέχτηκε ως κυβερνήτης του
Νόβγκοροντ το 862. Κατά το 882 ο διάδοχός του Όλεγκ κατευθύνθηκε νότια και
κατέλαβε το Κίεβο από τους Χαζάρους. Οι απόγονοι του Όλεγκ υπέταξαν όλες τις
τοπικές ανατολικές Σλαβικές φυλές, διέλυσαν το Χαγανάτο των Χαζάρων, ενώ
εξαπέλυσαν πολλές στρατιωτικές επιθέσεις στο Βυζάντιο και την Περσία.

Κατά τον 10ο έως τον 11ο αιώνα οι Ρως του Κιέβου κατείχαν ένα από τα μεγαλύτερα
και πιο ευημερή κράτη της Ευρώπης. Στα χρόνια της βασιλείας του Βλαδίμηρου Α΄
του Μέγα (980-1015) και του γιου του Γιαροσλάβου του Σοφού (1019-1054) το κράτος
διανύει την χρυσή του εποχή, στην οποία δέχτηκε από τους Βυζαντινούς την
Ορθόδοξη Χριστιανική πίστη, ενώ δημιουργήθηκε ο πρώτος ανατολικός Σλαβικός
γραπτός νομικός κώδικας, ο Ρούσκαγια Πράβντα, και που ο οποίος επηρεάστηκε
έντονα από την Βυζαντινή νομοθεσία.

Στο 11ο και 12ο αιώνα, οι συνεχείς επιδρομές από νομαδικές τουρκικές φυλές, όπως
οι Κιπτσάκοι και οι Πετσενέγοι, προκάλεσαν μαζικές μεταναστεύσεις των σλαβικών
πληθυσμών σε πιο ασφαλείς, δασώδεις περιοχές στα βόρεια, ιδιαίτερα στην περιοχή
που είναι γνωστή ως ‘‘Ζαλέσιε’’. Αυτή η εποχή της φεουδαρχίας και της
αποκέντρωσης χαρακτηρίστηκε από τη συνεχή πάλη ανάμεσα στα μέλη της δυναστείας
του Ρούρικ η οποία κυβέρνησε το κράτος των Ρως του Κιέβου συλλογικά. Σταδιακά η
κυριαρχία του Κιέβου εξασθενούσε υπέρ του Πριγκιπάτου Βλαντίμιρ-Σούζνταλ στα
βορειοανατολικά, της Δημοκρατίας του Νόβγκοροντ στα βορειοδυτικά και του
Βασιλείου της Γαλικίας- Βολυνίας στα νοτιοδυτικά.

Τελικώς το κράτος των Ρως του Κιέβου αποσυνθέθηκε, ενώ τελικό χτύπημα σε αυτή
την παρακμή ήρθε να δώσει η εισβολή των Μογγόλων το 1237-40, η οποία είχε ως
αποτέλεσμα την καταστροφή του Κιέβου και το θάνατο περίπου του μισού πληθυσμού
των Ρως. Η ελίτ των εισβολέων Μογγόλων, μαζί με τις υποτελείς σε αυτήν τουρκικές
φυλές (Κουμάνοι, Κιπτσάκοι, Βούλγαροι), έμειναν γνωστοί ως Τάταροι και
σχημάτισαν το κράτος της Χρυσής Ορδής, το οποίο λεηλάτησε τα Ρωσικά πριγκιπάτα.
Συγκεκριμένα οι Μογγόλοι κυριάρχησαν για πάνω από δύο αιώνες στην συνομοσπονδία
της Κουμανίας και της Βουλγαρίας του Βόλγα.

Η Γαλικία-Βολυνία τελικώς αφομοιώθηκε από την Πολωνο-Λιθουανική Κοινοπολιτεία,
ενώ οι μογγολικές περιοχές Βλαντίμιρ-Σούζνταλ και Δημοκρατία του Νόβγκοροντ,
περιοχές στην περιφέρεια του Κιέβου, έθεσαν τις βάσεις για το σύγχρονο ρωσικό
έθνος. Το Νόβγκοροντ μαζί με το Πσκοφ διατήρησαν ενός βαθμού αυτονομία κατά τη
διάρκεια της μογγολικής κυριαρχίας και είχαν σε μεγάλο βαθμό γλυτώσει τις
θηριωδίες που πραγματοποιούσαν οι Μογγόλοι στην υπόλοιπη χώρα. Με επικεφαλής τον
πρίγκιπα Αλέξανδρο Νιέφσκι οι Ρώσοι του Νόβγκοροντ απέκρουσαν εισβολή των
Σουηδών στα εδάφη τους, το 1240, καθώς επίσης και τις επιθέσεις των Γερμανών το
1242, κατά την Μάχη των Πάγων, τερματίζοντας τις προσπάθειές τους να αποικίσουν
την βόρεια Ρωσική περιοχή.

Στις αρχές του 14ου αιώνα, υπό τον πρίγκιπα Δανιήλ της Μόσχας, άρχισε να
αναπτύσσεται ραγδαία η περιοχή της Μόσχας, η οποία βρισκόταν στη Ρωσική επιρροή.
Έτσι δημιουργήθηκε το Μεγάλο Δουκάτο της Μόσχας (Μοσχοβία). Η Μόσχα ξεκίνησε να
επεκτείνεται απορροφώντας πολλά εδάφη από το πρώην Κράτος των Ρως. Το δουκάτο
από τα 20.000 τετραγωνικά χιλιόμετρα που κατείχε το 1300 επεκτάθηκε στα 430.000
το 1462, στα 2,8 εκατομμύρια τετραγωνικά χιλιόμετρα το 1533 και στα 5,4
εκατομμύρια τετραγωνικά χιλιόμετρα 1584.

Η Μοσχοβία παρέμεινε υποτελής στους Μογγόλους-Τατάρους μέχρι το 1480, οπότε και
νίκησε αποφασιστικά τη Χρυσή Ορδή, με επικεφαλής τον Πρίγκιπα Ιβάν Γ'. Ο Ιβάν Γ'
ενίσχυσε σημαντικά το κράτος κατά την 43χρονη παραμονή του στην εξουσία, ενώ
κατάφερε να νικήσει και το εχθρικό προς τους Ρώσους Μεγάλο Δουκάτο της
Λιθουανίας, ώστε το 1503 να έχει τριπλασιάσει τα εδάφη της Μοσχοβίας. Ο ίδιος
υιοθέτησε τον τίτλο του τσάρου και "Αρχηγού όλων των Ρώσων". Με το γάμο του με
την Σοφία Παλαιολογίνα, ανιψιά του τελευταίου Βυζαντινού αυτοκράτορα,
Κωνσταντίνου Παλαιολόγου, το κράτος του καθιερώθηκε ως διάδοχο κράτος της
Ρωμαϊκής Αυτοκρατορίας, ενώ η Μόσχα πήρε τον τιμητικό τίτλο "Τρίτη Ρώμη".
Ταυτόχρονα, υιοθετήθηκε ο δικέφαλος αετός ως σύμβολο των Ρώσων. Ο διάδοχος του
Ιβάν Γ', ο Βασίλειος Γ', συνέχισε τις στρατιωτικές επιτυχίες κερδίζοντας το
Σμολένσκ από την Λιθουανία το 1512, επεκτείνοντας έτσι τα σύνορα της Μοσχοβίας
στον Δνείπερο ποταμό.

Το 1547 ο γιος του Βασιλείου Γ', ο Ιβάν Δ', ο επονομαζόμενος Τρομερός, θα
στεφθεί Τσάρος (Καίσαρας) της Ρωσίας. Πλέον η περιοχή των Ρώσων είχε πάρει και
επίσημα την ονομασία Ρωσία ή Βασίλειο της Ρωσίας. Ο Τσάρος θέσπισε το 1550 ένα
νέο νομικό κώδικα, τον Σουμπέμπνικ, και δημιούργησε το πρώτο ρωσικό φεουδαλικό
αντιπροσωπευτικό σώμα, ενώ εισήγαγε το θεσμό της τοπικής αυτοδιοίκησης στις
αγροτικές περιοχές. Κατά τη διάρκεια της βασιλείας του, ο Ιβάν ο Τρομερός,
σχεδόν διπλασίασε την εδαφική έκταση της Ρωσίας, καθώς ενσωμάτωσε πολλά εδάφη
των ταταρικών χανάτων. Το βασίλειο, ωστόσο, αντιμετώπισε πολλές προκλήσεις, τόσο
στα δυτικά από την Πολωνία, τη Λιθουανία και τη Σουηδία, όσο και στα νότια από
το Χανάτο της Κριμαίας. Το 1571, σε μια προσπάθεια να επανακτήσουν παλαιά εδάφη
τους, οι Τατάροι, μαζί με τους Οθωμανούς συμμάχους τους, εισέβαλαν στην κεντρική
Ρωσία και πολιόρκησαν πολλές πόλεις και κάστρα. Τον επόμενο χρόνο, όμως, ο Ιβάν
επιστρέφοντας από την εκστρατεία του στην Σουηδία κατάφερε να κατανικήσει
οριστικά τους Οθωμανούς-Τατάρους, εξαλείφοντας κάθε μελλοντική προσπάθειά τους
για εισβολή στη Ρωσία.

Τα έτη 1601 με 1603 η Ρωσία βρέθηκε αντιμέτωπη με το μεγαλύτερο λιμό της
ιστορίας της. Περίπου το ένα τρίτο του πληθυσμού της χώρας (δύο εκατομμύρια
περίπου) αφανίστηκε. Την ίδια περίοδο οι Πολωνοί και οι Λιθουανοί βρήκαν αφορμή
ώστε να επιτεθούν από τα δυτικά, καταλαμβάνοντας μεγάλα τμήματα της χώρας,
συμπεριλαμβανομένης και της Μόσχας. Η Ρωσία, μάλιστα, από τα προηγούμενα χρόνια
βρισκόταν σε καθεστώς ακυβερνησίας και αναρχίας, καθώς με το θάνατο του τσάρου
Θεόδωρος Α' της Ρωσίαςτο 1598 δεν ήταν δυνατόν να εξευρεθεί ο νόμιμος διάδοχος
του θρόνου. Τελικώς, η περίοδος των κρίσεων ξεπεράστηκε με την εκλογή από το
ρωσικό κοινοβούλιο του Μιχαήλ Α' Ρομανόφ ως Τσάρου το 1613. Ένα χρόνο νωρίτερα
ομάδες Ρώσων εθελοντών κατάφεραν να νικήσουν τους Πολωνούς και τους ανάγκασαν να
εγκαταλείψουν τις θέσεις που είχαν καταλάβει.

Η Ρωσία συνέχισε την εδαφική επέκτασή της μέσα στο 17ο αιώνα, ενώ βοηθήθηκε σε
αυτή την επέκταση από το σλαβικό φύλο των Κοζάκων. Οι Κοζάκοι ήταν τότε μια
πολιτισμική ομάδα που είχε στρατιωτική δομή και έντονο πολεμικό χαρακτήρα. Το
1648 οι Κοζάκοι της ανατολικής Πολωνο-Λιθουανικής Κοινοπολιτείας προχώρησαν σε
ένοπλη εξέγερση (Εξέγερση του Χμελνίτσκι) εναντίον των κυριάρχων τους, λόγω της
κοινωνικής και θρησκευτικής καταπίεσης. Μετά από την έκκληση των Κοζάκων ο
Τσάρος της Ρωσίας δέχτηκε να προσαρτήσει τα εδάφη τους με τη Συνθήκη του
Περεγιάσλαφ τον Ιανουάριο του 1654. Ωστόσο, η εμμονή των Πολωνών να παραμένουν
σε εδάφη που δεν κατοικούνταν από το λαό τους, οδήγησε σε νέο ρωσοπολωνικό
πόλεμο. Τελικά, η Ρωσία θα νικήσει τον πόλεμο και θα επιβάλει την νέα τάξη των
συνόρων, όπου οι περιοχές δυτικά του ποταμού Δνείπερου παρέμεναν στην πολωνική
κυριαρχία, ενώ τα εδάφη ανατολικά του ποταμού προσαρτώνταν στην Ρωσία. Αργότερα,
τα έτη 1670-1671 ομάδες Κοζάκων με επικεφαλής τον Στένκα Ράζιν θα ξεκινήσουν μια
σημαντική εξέγερση για την ανεξαρτησία τους, όμως αυτή θα κατασταλεί άμεσα από
τα Ρωσικά στρατεύματα.

Σταδιακά οι απέραντες εκτάσεις της Σιβηρίας εξερευνούνταν και εποικίζονταν από
τους Ρώσους, οι οποίοι αναζητούσαν εμπορεύσιμα ήδη, όπως γούνες και
ελεφαντόδοντο. Στα μέσα του 17ου αιώνα είχαν δημιουργηθεί οι πρώτες ρωσικές
εγκαταστάσεις στην ανατολική Σιβηρία, στη Χερσόνησο Τσούκτσι, κατά μήκος του
ποταμού Αμούρ και στις ακτές του Ειρηνικού ωκεανού. Το 1648 οι Ρώσοι Φεντότ
Πόποφ και Συμεών Ντεζνιόφ διέσχισαν για πρώτη φορά το Βερίγγειο Πορθμό, ο οποίος
ενώνει την Βόρεια Αμερική με την Ασία.

To 1721, υπό την ηγεσία του Μέγα Πέτρου, η Ρωσία ανακηρύχθηκε Αυτοκρατορία το
1721, αποτελώντας έκτοτε μια παγκόσμια δύναμη. Ο Μέγας Πέτρος, που κυβερνούσε
από το 1682 ως το 1725, νίκησε τη Σουηδία στο Μεγάλο Βόρειο Πόλεμο,
τερματίζοντας την κυριαρχία της στην νοτιοανατολική Βαλτική Θάλασσα. Έτσι,
εξασφαλίστηκε το εμπόριο της Ρωσίας στις βόρειες ευρωπαϊκές θάλασσες. Στις ακτές
της Βαλτικής, ο Πέτρος, ίδρυσε τη νέα πρωτεύουσα του κράτους, που πήρε το όνομα
Αγία Πετρούπολη. Οι συνεχείς μεταρρυθμίσεις του Μεγάλου Πέτρου έφεραν σημαντικές
δυτικοευρωπαϊκές πολιτιστικές επιρροές στη Ρωσία.

Κατά την βασιλεία της κόρης του Πέτρου, της Ελισάβετ, η χώρα συμμετείχε στον
Επταετή Πόλεμο (1756–1763). Κατά τη διάρκεια αυτής της σύγκρουσης η Ρωσία
κατέκτησε την ανατολική Πρωσία για ένα διάστημα, ενώ κατέλαβε ακόμα και το
Βερολίνο. Ωστόσο, μετά το θάνατο της Ελισάβετ, όλες αυτές οι κατακτήσεις
επέστρεψαν στο Βασίλειο της Πρωσίας, από τον φιλοπρώσο Πέτρο Γ' της Ρωσίας.

Τα έτη της βασιλείας της Μεγάλης Αικατερίνης (Αικατερίνη Β'), η οποία κυβέρνησε
τα έτη 1762–96, η Ρωσία βρέθηκε στο απόγειο της δύναμής της, ενώ η εποχή αυτή
έμεινε στην ιστορία ως Εποχή του Ρωσικού Διαφωτισμού. Η Αικατερίνη επέκτεινε τον
πολιτικό έλεγχο της Ρωσίας στην Πολωνο-Λιθουανική Κοινοπολιτεία, ενώ ενσωμάτωσε
το μεγαλύτερο μέρος των εδαφών της μετά το διαμελισμό τους ανάμεσα στη Ρωσία,
την Πρωσία και την Αυστρία. Έτσι τα σύνορα της Ρωσίας έφτασαν στην Κεντρική
Ευρώπη. Στο νότο, μετά από τους νικηφόρους Ρωσοτουρκικούς Πολέμους εναντίον της
Οθωμανικής Αυτοκρατορίας, τα ρωσικά εδάφη έφτασαν στη Μαύρη Θάλασσα, ενώ το
Χανάτο της Κριμαίας διαλύθηκε. Οι μάχες εναντίον των Οθωμανών συνεχίστηκαν και
τα επόμενα έτη, καθώς στις αρχές του 19ου αιώνα η Ρωσία έκανε σημαντικές
εδαφικές επεκτάσεις στην Υπερκαυκασία. Ο Τσάρος Αλέξανδρος Α' (1801–25) απέσπασε
την Φινλανδία από το αδύναμο βασίλειο της Σουηδίας το 1809 και την Βεσσαραβία
από τους Τούρκους το 1812. Την ίδια περίοδο οι Ρώσοι αποίκισαν την Αλάσκα στην
Βόρεια Αμερική και δημιούργησαν εγκαταστάσεις έως και την Καλιφόρνια.

Τα έτη 1803–1806 πραγματοποιήθηκε ο πρώτος Ρωσικός περίπλους της Γης, ενώ
ακολουθήθηκε και από άλλα αξιόλογα θαλάσσια εξερευνητικά ταξίδια. Το 1820 μια
ρωσική εξερευνητική αποστολή ανακάλυψε την ήπειρο της Ανταρκτικής.

Σε συμμαχία με πολλές ευρωπαϊκές χώρες, η Ρωσία, πολέμησε την Γαλλία του
Ναπολέοντα και εμπόδισε την επεκτατικότητά της. Το 1812 η γαλλική προσπάθεια για
εισβολή στη Ρωσία απέτυχε καθώς δεν έλαβε υπόψη τον σκληρό ρωσικό χειμώνα και
την αντίσταση που θα συναντούσε. Είναι σημαντικό αναφοράς ότι οι Ρώσοι
εξαφάνισαν πάνω από το 95% του μεγάλου στρατού του Ναπολέοντα. Οι Ρώσοι, έπειτα,
ηγήθηκαν στην ολοκληρωτική ήττα της Γαλλίας, ενώ μαζί με τους συμμάχους τους
τελικώς μπήκαν στο Παρίσι στις 30 Μαρτίου 1814.

Ο τσάρος Αλέξανδρος Α' αντιπροσώπευσε τη Ρωσία στο Συνέδριο της Βιέννης, το
οποίο καθόρισε τον χάρτη της Ευρώπης για τα επόμενα χρόνια. Αξιωματικοί του
ρωσικού στρατού, επηρεασμένοι από τις φιλελεύθερες ιδέες της δημοκρατικής
Γαλλίας, προσπάθησαν να ανατρέψουν τις εξουσίες του τσάρου, κατά την λεγόμενη
επανάσταση των Δεκεμβριστών (1825). Στο τέλος της βασιλείας του συντηρητικού
τσάρου Νικόλαου Α' (1825–55), η σπουδαία ακμή της ρωσικής δύναμης και επιρροής
στην Ευρώπη, διακόπηκε με την ήττα στον Κριμαϊκό Πόλεμο.

Ο διάδοχος του Νικόλαου, ο Αλέξανδρος Β' (1855–81), θέσπισε σημαντικές αλλαγές
στη χώρα, όπως η σπουδαία απόφασή του το 1861 για κατάργηση του θεσμού της
δουλοπαροικίας. Αυτές οι μεγάλες μεταρρυθμίσεις έδωσαν κίνητρο για την
εκβιομηχάνιση και εκσυγχρονισμό του Ρωσικού Στρατού, ο οποίος αργότερα
απελευθέρωσε την Βουλγαρία από τους Οθωμανούς, κατά τον Ρωσοτουρκικό Πόλεμο του
1877–78.

Στα τέλη του 19ου αιώνα συνέβησαν πολλά σοσιαλιστικά κινήματα στη Ρωσία, που
απαιτούσαν νέες γενναίες μεταρρυθμίσεις. Το 1881 ο τσάρος Αλέξανδρος Β'
σκοτώθηκε από αναρχικούς, και τη θέση του ανέλαβε ο συντηρητικός, αλλά συνάμα
φιλειρηνιστής, γιος του ο Αλέξανδρου Γ'(1881–94). Ο τελευταίος τσάρος της
Ρωσίας, ο Νικόλαος Β' (1894-1917), δεν ήταν σε θέση να εμποδίσει τα γεγονότα της
Ρωσικής Επανάστασης του 1905, η οποία προκλήθηκε εξ αφορμής του αποτυχημένου
Ρωσοϊαπωνικού Πολέμου, αλλά και εξαιτίας του περιστατικού επίδειξης ωμής βίας
από την αυτοκρατορική φρουρά εις βάρος άοπλων πολιτών στην Αγία Πετρούπολη. Η
εξέγερση ήταν προ των πυλών, όμως την καθυστέρησαν οι σημαντικές μεταρρυθμίσεις
της κυβέρνησης, συμπεριλαμβανομένων της χορήγησης ελευθεριών της έκφρασης και
του συνέρχεσθαι, την νομιμοποίηση των πολιτικών κομμάτων, και τη δημιουργία ενός
εκλεγμένου νομοθετικού σώματος, την Κρατική Δούμα της Ρωσικής Αυτοκρατορίας. Με
τις αγρονομικές μεταρρυθμίσεις του Πιότρ Στολίπιν ένα μεγάλο μέρος αγροτών
μετανάστευσε μαζικά και εγκαταστάθηκε στη Σιβηρία. Υπολογίζεται ότι πάνω από
τέσσερα εκατομμύρια κάτοικοι έφθασαν στην περιοχή αυτή μεταξύ 1906 και 1914.

Το 1914 η Ρωσία μπήκε στον Α' Παγκόσμιο Πόλεμο, προκειμένου να υπερασπιστεί τη
Σερβία έναντι της αυστροουγγρικής επίθεσης. Σύντομα ήρθε σε πολεμική
αντιπαράθεση με τη Γερμανία και τη Βουλγαρία. Παρότι αρχικά ο ρωσικός στρατός
σχεδόν εξαφάνισε το στρατό της Αυστροουγγαρίας, έπειτα επηρεάστηκε από τη
δυσπιστία εναντίον της ηγεσίας της χώρας. Οι αξιωματικοί του ρωσικού στρατού,
αλλά και κατώτερες τάξεις του, θεωρούσαν ότι το κόστος του πολέμου ήταν
υπερβολικό, ενώ θεωρούσαν ότι υπάκουαν εντολές από μια διεφθαρμένη και προδοτική
ηγεσία. Αυτό είχε ως αποτέλεσμα την πτώση της απόδοσης στο μέτωπο και ευνόησε το
κίνημα που θα ανέτρεπε την ηγεσία της χώρας και το πολίτευμα το 1917.

Τον Φεβρουάριο του 1917 ο τσάρος Νικόλαος Β' αναγκάστηκε να παραιτηθεί μετά από
αιματηρές ένοπλες συγκρούσεις στην Αγία Πετρούπολη. Ο τσάρος και η οικογένειά
του φυλακίστηκαν και αργότερα εκτελέστηκαν κατά τη διάρκεια του Ρωσικού Εμφυλίου
Πολέμου. Η εντολή της δολοφονίας τους δόθηκε από τον Βλαντιμίρ Λένιν, ηγέτη των
επαναστατών. Η μοναρχία αρχικά αντικαταστάθηκε από μια ασταθή συμμαχία πολιτικών
κομμάτων, που ονομαζόταν Προσωρινή Κυβέρνηση. Ταυτόχρονα είχε δημιουργηθεί ένα
εναλλακτικό σοσιαλιστικό καθεστώς, το Σοβιέτ της Πετρούπολης, το οποίο ασκούσε
εξουσία μέσω των δημοκρατικά εκλεγμένων συμβουλίων των εργατών και των αγροτών,
που ονομάζονταν Σοβιέτ. Η κυριαρχία των νέων αρχών επιδείνωνε την κρίση στη
χώρα, αντί να την περιορίσει. Τελικώς, η Οκτωβριανή Επανάσταση, με επικεφαλής
τον ηγέτη των Μπολσεβίκων Βλαντιμίρ Λένιν, ανέτρεψε την προσωρινή κυβέρνηση και
έδωσε πλήρη εξουσία στα Σοβιέτ, με αποτέλεσμα τη δημιουργία του πρώτου
σοσιαλιστικού κράτους στον κόσμο.

Μετά την Οκτωβριανή Επανάσταση στη Ρωσία ξέσπασε εμφύλιος πόλεμος μεταξύ του
νέου σοβιετικού καθεστώτος με τον Κόκκινο Στρατό και των φιλομοναρχικών
αντικομμουνιστών με τον επονομαζόμενο Λευκό Στρατό. Η Ρωσία των Μπολσεβίκων για
να πετύχει την ειρήνη με τις Κεντρικές Δυνάμεις του Α' Παγκοσμίου Πολέμου
απεμπόλησε τα κυριαρχικά της δικαιώματα επί των περιοχών της Ουκρανίας, της
Πολωνίας, της ανατολικής Βαλτικής και της Φινλανδίας (Συνθήκη Μπρεστ-Λιτόφσκ).
Οι δυνάμεις της Συνεννόησης εξαπέλυσαν μια στρατιωτική επιχείρηση υποστήριξης
των αντικομμουνιστικών δυνάμεων, η οποία απέτυχε. Ταυτόχρονα οι Μπολσεβίκοι και
οι δυνάμεις του Λευκού κινήματος εκτελούσαν εκστρατείες εκτοπίσεων και
δολοφονιών εναντίον της κάθε μίας, κάτι που έμεινε γνωστό ως Κόκκινος Τρόμος και
Λευκός Τρόμος. Το Νοέμβριο του 1917 οι αρχές των Μπολσεβίκων επέτρεψαν την
διεξαγωγή γενικών εκλογών τις οποίες όμως τις έχασαν με συντριπτική διαφορά.
Συγκεκριμένα οι κομμουνιστές και οι σύμμαχοι τους έλαβαν μόλις 16,45% και ήρθαν
τρίτοι μετά από τους Συντηρητικούς και την συμμαχία τους η οποία κέρδισε τις
εκλογές με 46,76% και τον συνασπισμό των φιλομοναρχικών κομμάτων που εξασφάλισε
36,79%.. Έπειτα, οι Μπολσεβίκοι κατάργησαν το κοινοβούλιο και απαγόρευσαν όλα τα
πολιτικά κόμματα, εκτός από το δικό τους. Με το τέλος του εμφυλίου πολέμου η
ρωσική οικονομία και οι υποδομές της είχαν υποστεί βαριές ζημιές. Εκατομμύρια
άνθρωποι έγιναν πρόσφυγες είτε σε άλλα μέρη της Ρωσίας είτε στο εξωτερικό, ενώ ο
ρωσικός λιμός του 1921 εξολόθρευσε περίπου 6 εκατομμύρια ζωές.

Στις 30 Δεκεμβρίου 1922 σχηματίστηκε η Ένωση των Σοβιετικών Σοσιαλιστικών
Δημοκρατιών (ΕΣΣΔ), με την ενοποίηση της Ρωσικής Σοβιετικής Ομοσπονδιακή
Σοσιαλιστικής Δημοκρατίας με τις αντίστοιχες σοσιαλιστικές δημοκρατίες της
Ουκρανίας, της Λευκορωσίας και της Υπερκαυκασίας. Αργότερα η Σοβιετική Ένωση θα
διαιρεθεί σε 15 συνιστώντες δημοκρατίες, με μεγαλύτερη σε μέγεθος της Ρωσική
Σοβιετική Ομοσπονδιακή Σοσιαλιστική Δημοκρατία.

Μετά το θάνατο του Λένιν το 1924, μια τρόικα ορίστηκε για τη διακυβέρνηση της
Σοβιετικής Ένωσης. Ωστόσο, ο Ιωσήφ Στάλιν, ο εκλεγμένος Γενικός Γραμματέας του
Κομμουνιστικού Κόμματος, κατάφερε να καταστείλει όλες τις ομάδες αντιπολίτευσης
μέσα στο κόμμα του και να συγκεντρώσει την εξουσία στα χέρια του. Ο Λέον
Τρότσκι, που ήταν ο κύριος υπερασπιστής της επιβολής του παγκόσμιου
κομμουνισμού, εξορίστηκε από τη Σοβιετική Ένωση το 1929, έτσι έγινε κύρια γραμμή
η ιδέα του Στάλιν για επέκταση του σοσιαλισμού μέσα από μία χώρα, τη Σοβιετική
Ένωση. Οι συνεχιζόμενες εσωτερικές διαμάχες του μπολσεβίκικου κόμματος
κορυφώθηκαν με την Μεγάλη Κάθαρση, μια περίοδο μαζικής καταπίεσης (1937-38), στη
διάρκεια της οποίας εκτελέστηκαν εκατοντάδες χιλιάδες άνθρωποι,
συμπεριλαμβανομένων πρωταρχικών μελών του κόμματος και στρατιωτικών ηγετών, που
κατηγορούνταν για σενάρια πραξικοπήματος.

Υπό την ηγεσία του Στάλιν η κυβέρνηση καθιέρωσε ένα νέο οικονομικό πλάνο, που
περιλάμβανε εκβιομηχάνιση της μέχρι τότε αγροτικής χώρας, και συλλογική οργάνωση
της γεωργίας της. Κατά τη διάρκεια αυτής της περιόδου της ταχείας οικονομικής
και κοινωνικής αλλαγής, εκατομμύρια ανθρώπων εστάλησαν σε καταναγκαστικά
στρατόπεδα εργασίας, τα λεγόμενα γκουλάγκ, συμπεριλαμβανομένων πολλών πολιτικών
που ήταν αντίθετοι με την εξουσία του Στάλιν. Εκατομμύρια πολιτών μάλιστα
εκτοπίστηκαν στα βάθη της Σιβηρίας, με αποτέλεσμα πολλοί από αυτούς να πεθάνουν.
Η μεταβατική αποδιοργάνωση της γεωργίας της χώρας, σε συνδυασμό με τις σκληρές
πολιτικές του κράτους και της ξηρασίας, οδήγησαν στο λιμό του 1932-1933, με
απολογισμό 6 έως 8 εκατομμύρια νεκρούς. Η Σοβιετική Ένωση, αν και με βαρύ
τίμημα, μετατράπηκε από μία αγροτική οικονομία σε μια μεγάλη βιομηχανική δύναμη
σε ένα σύντομο χρονικό διάστημα.

Η πολιτική κατευνασμού της Μεγάλης Βρετανίας και της Γαλλίας απέναντι στην
Ναζιστική Γερμανία, κατά την προσάρτηση της Αυστρίας και της Τσεχοσλοβακίας, δεν
μπόρεσε να αναχαιτίσει την επεκτατικότητα της, ενώ η απειλή πολέμου με τη
Σοβιετική Ένωση ήταν πραγματικότητα. Περίπου την ίδια εποχή το Τρίτο Ράιχ θα
συμμαχήσει με την Αυτοκρατορία της Ιαπωνίας, κύριο εχθρό της ΕΣΣΔ στην Άπω
Ανατολή.

Τον Αύγουστο του 1939 ο Στάλιν αποφάσισε να συνάψει συμμαχία με το Χίτλερ, έτσι
ώστε να διατηρηθεί η ειρήνη ανάμεσα στις δύο χώρες. Έτσι, οι αρμόδιοι υπουργοί
των δύο χωρών υπέγραψαν το Σύμφωνο Μολότοφ-Ρίμπεντροπ, και δεσμεύονταν για τη μη
επίθεση μεταξύ τους, ενώ διαίρεσαν τις σφαίρες επιρροής τους στην ανατολική
Ευρώπη. Έτσι, τον Σεπτέμβριο του ίδιου έτους όταν ο Χίτλερ εισέβαλε στην
Πολωνία, σύμμαχο της Γαλλίας και της Βρετανίας, ο Στάλιν έδωσε εντολή να
εισβάλουν και τα Σοβιετικά στρατεύματα, τα οποία προωθήθηκαν μέχρι την περιοχή
που είχε οριστεί στο Σύμφωνο Μολότοφ-Ρίμπεντροπ.

Στις 22 Ιουνίου του 1941, η Γερμανία έσπασε το σύμφωνο μη επίθεσης και εισέβαλε
στη Σοβιετική Ένωση με τη μεγαλύτερη και πιο ισχυρή δύναμη εισβολής στην
ανθρώπινη ιστορία, ανοίγοντας το μεγαλύτερο και καθοριστικό κεφάλαιο του Β’
Παγκοσμίου Πολέμου. Παρά το γεγονός ότι ο γερμανικός στρατός είχε σημαντικές
αρχικές νίκες, η προώθησή του σταμάτησε στη Μάχη της Μόσχας. Στη συνέχεια, οι
Γερμανοί αντιμετώπισαν μεγάλες ήττες πρώτα στη Μάχη του Στάλινγκραντ το χειμώνα
του 1942-43, και στη συνέχεια στη Μάχη του Κουρσκ το καλοκαίρι του 1943. Άλλη
μία γερμανική αποτυχία σημειώθηκε και στη Μάχη του Λένινγκραντ, κατά την οποία η
πόλη βρισκόταν σε πολιορκία από τις γερμανικές και φινλανδικές δυνάμεις μεταξύ
1941-1944, με αποτέλεσμα η πείνα και οι ασθένειες να προκαλέσουν πάνω από ένα
εκατομμύριο θανάτους. Ωστόσο η πόλη δεν παραδόθηκε. Υπό την αρχιστρατηγία του
Στάλιν, η οποία επιβοηθήθηκε από μεγάλους στρατιωτικούς, όπως ο Γκεόργκι Ζούκοφ
και ο Κονσταντίν Ροκοσόφσκυ, οι σοβιετικές δυνάμεις κατέλαβαν ανατολική Ευρώπη
το 1944-1945, ενώ μπήκαν θριαμβευτές στο Βερολίνο το Μάιο του 1945. Τον Αύγουστο
του 1945 ο σοβιετικός στρατός εκδίωξε τους Ιάπωνες από την κινεζική Μαντζουρία
και τη Βόρεια Κορέα, συνεισφέροντας στη νίκη των Συμμάχων έναντι της
Αυτοκρατορίας της Ιαπωνίας.

Η περίοδος του Β’ Παγκοσμίου Πολέμου 1941-1945 έμεινε γνωστή στη Ρωσία ως ο
Μεγάλος Πατριωτικός Πόλεμος. Κατά τη διάρκεια αυτής της σύγκρουσης, η οποία
περιελάμβανε πολλές από τις πιο θανατηφόρες πολεμικές επιχειρήσεις στην
ανθρώπινη ιστορία, ο σοβιετικός στρατός και οι άμαχοι της χώρας που έχασαν τη
ζωή τους έφθασαν τα 10,6 εκατομμύρια και τα 15,9 εκατομμύρια αντίστοιχα,
αντιπροσωπεύοντας περίπου το ένα τρίτο του συνόλου των θυμάτων του Β’ Παγκοσμίου
Πολέμου. Ταυτόχρονα, η σοβιετική οικονομία και οι υποδομές της χώρας υπέστησαν
τεράστια καταστροφή, παρόλο που λίγα χρόνια μετά η Σοβιετική Ένωση θα
αναγνωριστεί από όλους ως μία στρατιωτική υπερδύναμη του πλανήτη.

Μετά τη λήξη του πολέμου, ο Κόκκινος Στρατός εξακολουθούσε να κατέχει το
μεγαλύτερο μέρος της ανατολικής Ευρώπης, συμπεριλαμβανομένης της Ανατολικής
Γερμανίας. Τα πρώτα κράτη που δημιουργηθούν εκεί θα έχουν σοσιαλιστικές
κυβερνήσεις, ενώ στην ουσία θα είναι κράτη-δορυφόροι της Μόσχας, το λεγόμενο
Ανατολικό Μπλοκ. Μετά την απόκτηση πυρηνικών όπλων από την ΕΣΣΔ και σαν αντίπαλο
δέος στο ΝΑΤΟ, θα ιδρυθεί η συμμαχία του Συμφώνου της Βαρσοβίας, όπου θα είναι
το σημείο έναρξης του Ψυχρού Πολέμου με τις δυτικές χώρες για παγκόσμια
κυριαρχία. Η Σοβιετική Ένωση θα υποστηρίξει σοσιαλιστικά επαναστατικά κινήματα
σε όλο τον κόσμο, συμπεριλαμβανομένης της νεοσυσταθείσας Λαϊκής Δημοκρατίας της
Κίνας, της Λαϊκής Δημοκρατίας της Κορέας και, αργότερα, της Δημοκρατίας της
Κούβας. Σημαντικές ποσότητες σοβιετικών πόρων διατίθονταν προς βοήθεια άλλων
σοσιαλιστικών χωρών.

Μετά το θάνατο του Στάλιν και μια περίοδο συλλογικής διακυβέρνησης, ο νέος
ηγέτης Νικίτα Χρουστσόφ αποκήρυξε την προσωπολατρία στο Στάλιν και ξεκίνησε μια
πολιτική αποσταλινοποίησης. Ο γενικός κατευνασμός των καταπιεστικών πολιτικών
έμεινε γνωστός αργότερα ως το Ξεπάγωμα του Χρουστσόφ. Την ίδια στιγμή, το κλίμα
με τις Ηνωμένες Πολιτείες επιδεινώθηκε όταν οι δύο αντίπαλοι συγκρούστηκαν πάνω
από την εγκατάσταση αμερικανικών πυραύλων στην Τουρκία και σοβιετικών πυραύλων
στην Κούβα.

Το 1957 η Σοβιετική Ένωση εκτόξευσε τον πρώτο τεχνητό δορυφόρο στον κόσμο, τον
Σπούτνικ 1, ξεκινώντας έτσι νέα κόντρα με τις ΗΠΑ, αυτή τη φορά για το διάστημα.
Στις 12 Απριλίου 1961 ο Ρώσος κοσμοναύτης Γιούρι Γκαγκάριν έγινε ο πρώτος
άνθρωπος που ταξίδευσε στο διάστημα.

Το 1964 ο Χρουστσόφ απομακρύνθηκε και άλλη μια περίοδος συλλογικής διακυβέρνησης
εγκαινιάστηκε, η οποία τερματίστηκε με την ανάδειξη του Λεονίντ Μπρέζνιεφ ως
νέου ηγέτη. Η εποχή της δεκαετίας του 1970 και των αρχών του 1980 έμεινε γνωστή
ως η εποχή της στασιμότητας, μια περίοδος κατά την οποία η οικονομική ανάπτυξη
επιβραδύνθηκε και οι κοινωνικές πολιτικές έμειναν στάσιμες. Η μεταρρύθμιση του
Κοσίγκιν το 1965, η οποία είχε στόχο την μερική αποκέντρωση της σοβιετικής
οικονομίας και τη μετατόπιση της βιομηχανίας από την παραγωγή όπλων στην ελαφρά
βιομηχανία και την κατανάλωση αγαθών, καταπνίγηκε από την συντηρητική
κομμουνιστική ηγεσία.

Το 1979, μετά από ένα κομμουνιστικό κίνημα στο Αφγανιστάν, οι σοβιετικές ένοπλες
δυνάμεις εισήλθαν στην εν λόγω χώρα μετά από αίτημα του νέου καθεστώτος. Η
στρατιωτική αυτή κατοχή απορρόφησε σημαντικούς οικονομικούς πόρους και
συνεχίστηκε χωρίς την επίτευξη σημαντικών πολιτικών αποτελεσμάτων. Τελικά, ο
σοβιετικός στρατός αποσύρθηκε από το Αφγανιστάν το 1989, εξαιτίας των διεθνών
πιέσεων, των επίμονων αντισοβιετικών ανταρτών στην περιοχή και της έλλειψης
υποστήριξης από τους σοβιετικούς πολίτες.

Από το 1985 και μετά, ο τελευταίος ηγέτης της Σοβιετικής Ένωσης, Μιχαήλ
Γκορμπατσόφ, προσπάθησε να θεσπίσει φιλελεύθερες μεταρρυθμίσεις στο σοβιετικό
σύστημα, με την εισαγωγή πολιτικών διαφάνειας και αναδιάρθρωσης, σε μια
προσπάθεια να τερματιστεί η περίοδος της οικονομικής στασιμότητας και για να
εκδημοκρατιστεί η κυβέρνηση. Αυτό, ωστόσο, οδήγησε στην άνοδο ισχυρών
εθνικιστικών και αυτονομιστικών κινημάτων. Πριν από το 1991, η σοβιετική
οικονομία ήταν η δεύτερη μεγαλύτερη στον κόσμο, όμως κατά τη διάρκεια των
τελευταίων ετών είχε πληγεί από ελλείψεις αγαθών στα καταστήματα, από μεγάλα
ελλείμματα στον προϋπολογισμό και από την εκρηκτική αύξηση της προσφοράς
χρήματος, που οδήγησε σε πληθωρισμό.

Το 1991 οι οικονομικές και πολιτικές αναταραχές είχαν φτάσει σε ακραίο σημείο,
ενώ οι δημοκρατίες της Βαλτικής επέλεξαν να αποχωρήσουν από την Ένωση. Στις 17
Μαρτίου, διεξήχθη ένα δημοψήφισμα, στο οποίο η συντριπτική πλειοψηφία των
συμμετεχόντων πολιτών ψήφισαν υπέρ της διατήρησης της Σοβιετικής Ένωσης, με μια
νέα ομοσπονδιακή μορφή. Τον Αύγουστο του ίδιου έτους η προσπάθεια πραξικοπήματος
από μέλη της κυβέρνησης του Γκορμπατσόφ, το οποίο στρεφόταν κατά του Γκορμπατσόφ
και είχε στόχο τη διατήρηση της Σοβιετικής Ένωσης, θα έχει ως αποτέλεσμα την
κατάρρευση του Κομμουνιστικού Κόμματος της Σοβιετικής Ένωσης. Παρά τη βούληση
που εξέφρασε ο λαός στο προηγούμενο δημοψήφισμα, στις 25 Δεκεμβρίου 1991, η ΕΣΣΔ
θα διαλυθεί ενώ τα εδάφη της θα αποτελέσουν 15 νέα ανεξάρτητα δημοκρατικά κράτη.

Τον Ιούνιο του 1991, o Μπόρις Γιέλτσιν έγινε ο πρώτος άμεσα εκλεγμένος πρόεδρος
στην ιστορία της Ρωσίας, όταν εξελέγη Πρόεδρος της Ρωσικής Σοβιετικής
Ομοσπονδιακής Σοσιαλιστικής Δημοκρατίας, η οποία τον Δεκέμβριο του ίδιου έτους
έγινε η ανεξάρτητη πλέον Ρωσική Ομοσπονδία. Κατά τη διάρκεια και μετά τη διάλυση
της Σοβιετικής Ένωσης, ευρείες μεταρρυθμίσεις, που περιλάμβαναν
ιδιωτικοποιήσεις, φιλελευθεροποίηση της αγοράς και του εμπορίου, είχαν
αναληφθεί. Ταυτόχρονα στο οικονομικό πεδίο έγιναν ριζικές αλλαγές προς την
κατεύθυνση της λεγόμενης οικονομικής θεραπείας σοκ, η οποία είχε προταθεί από
τις Ηνωμένες Πολιτείες και το Διεθνές Νομισματικό Ταμείο. Όλα αυτά, όμως,
οδήγησαν σε μια μεγάλη οικονομική κρίση, η οποία χαρακτηρίστηκε από μία μείωση
50% του ποσοστού του ΑΕΠ και της βιομηχανικής παραγωγής μεταξύ των ετών
1990-1995. Είναι χαρακτηριστικό αυτής της περιόδου το ποσοστό της φτώχειας, όπου
από το επίπεδο του 1,5% στα τέλη της σοβιετικής εποχής, εκτινάχθηκε στο 39-49%
στα μέσα του 1993.

Τη δεκαετία του 1990 η χώρα είχε να αντιμετωπίσει ένοπλες συγκρούσεις στο Βόρειο
Καύκασο, τόσο τοπικών εθνοτικών ομάδων, όσο και αυτονομιστών ισλαμιστών.
Σημαντικότερο μέτωπο ήταν αυτό της Τσετσενίας, όπου πάνω από 20 χιλιάδες
άνθρωποι σκοτώθηκαν στις αρχές της δεκαετίας του 1990. Οι αυτονομιστές δρούσαν
και με τρομοκρατικές επιθέσεις εναντίον αμάχων.

Η Ρωσία ανέλαβε την ευθύνη για τη διευθέτηση του εξωτερικού χρέους της ΕΣΣΔ,
παρόλο που ο πληθυσμός της δεν ήταν αντίστοιχος του πληθυσμού της ΕΣΣΔ κατά τη
στιγμή της διάλυσής της. Τα υψηλή δημοσιονομικά ελλείμματα προκάλεσαν το 1998
μία μεγάλη οικονομική κρίση, η οποία οδήγησε σε περαιτέρω μείωση του ΑΕΠ. Στις
31 Δεκεμβρίου 1999, ο Πρόεδρος Γιέλτσιν παραιτήθηκε απροσδόκητα, παραδίδοντας τη
θέση του στον πρόσφατα διοριστέο πρωθυπουργό, Βλαντιμίρ Πούτιν, ο οποίος στη
συνέχεια κέρδισε τις προεδρικές εκλογές του 2000. Ο Πούτιν κατάφερε να νικήσει
αποφασιστικά του Τσετσένους αυτονομιστές μέσα σε λίγους μήνες και εξασφάλισε την
εδαφική ακεραιότητα της Ρωσίας. Οι πολιτικές του νέου προέδρου, σε συνδυασμό με
τις καλές τιμές πετρελαίου και την ευελιξία που έδινε το εθνικό νόμισμα, αύξησαν
την εγχώρια ζήτηση, την κατανάλωση και τις επενδύσεις, συμβάλλοντας στη ραγδαία
βελτίωση της οικονομίας για τα επόμενα χρόνια. Το επίπεδο ζωής βελτιώθηκε, καθώς
και η επιρροή της Ρωσίας στο εξωτερικό αυξήθηκε. Οι μεταρρυθμίσεις που
προχώρησαν από τον πρόεδρο Πούτιν εξασφάλισαν μια ασφαλή, σταθερή και συνεχώς
αναπτυσσόμενη Ρωσία.

Στις 2 Μαρτίου του 2008, ο Ντμίτρι Μεντβέντεφ εξελέγη πρόεδρος της Ρωσίας, ενώ ο
Πούτιν έγινε Πρωθυπουργός. Ο Πούτιν επέστρεψε στην προεδρία της χώρας μετά τις
προεδρικές εκλογές του 2012, ενώ ο Μεντβέντεφ παρέμεινε στο πολιτικό σκηνικό με
την ανάληψη της πρωθυπουργίας.

Το 2014, εξαιτίας της κρίσης στην Ουκρανία, η οποία είχε σχέση σε μεγάλο βαθμό
με την ρωσική κοινότητα της χώρας, ο Πούτιν ζήτησε και έλαβε άδεια από το Ρωσικό
Κοινοβούλιο για την ανάπτυξη ρωσικών στρατευμάτων στην Ουκρανία. Έπειτα, μετά
από ένα δημοψήφισμα στην Κριμαία η πρώην ουκρανική αυτόνομη δημοκρατία
ενσωματώθηκε στη Ρωσική Ομοσπονδία, κάτι που προκάλεσε έντονες αντιδράσεις από
πολλές χώρες διεθνώς.

Τον Σεπτέμβριο του 2014, ο Πρόεδρος Βλαντιμίρ Πούτιν διέταξε την επιτάχυνση της
κατασκευής του Κοσμοδρομίου Βοστότσνι, το οποίο αναμένεται να χρησιμοποιηθεί για
μελλοντικές αποστολές στη Σελήνη και τον Άρη. Τον Ιούλιο του ίδιου έτους η Ρωσία
πραγματοποίησε την πρώτη δοκιμαστική πτήση του Ανγκαρά, του πρώτου πυραύλου
διαστημικής μεταφοράς από τη σοβιετική εποχή. Στα τέλη του 2015 ξέσπασε σοβαρή
κρίση μεταξύ της Ρωσίας και της Τουρκίας μετά την κατάρριψη ρωσικού αεροσκάφους
από τους Τούρκους στην Συρία η οποίας είχε σαν συνέπεια η Ρωσία να επιβάλει
οικονομικής κυρώσεις στην Τουρκία και να παγώσει έτσι τις μεταξύ τους σχέσεις.

Το πολίτευμα της Ρωσίας είναι η προεδρική δημοκρατία. Στη δημοσκόπηση του
πρακτορείου TASS το 2014 Προεδρική δημοκρατία προτιμά το 60,6% των πολιτών,
Προεδρευόμενη το 19,3% και Βασιλευομένη το 18,1%.

Το ισχύον Σύνταγμα της Ρωσικής Ομοσπονδίας (στα ρωσικά: Конститу́ция Росси́йской
Федера́ции, εγκρίθηκε (με το 54,5% των ψηφοφόρων να ψηφίζουν υπέρ) έπειτα από
δημοψήφισμα στις 12 Δεκεμβρίου του 1993. Αντικατέστησε το σοβιετικό Σύνταγμα του
1978.

Οι αποφάσεις της Δούμας επικυρώνονται από τον Πρόεδρο και το Συμβούλιο της
Ομοσπονδίας. Ο Πρωθυπουργός της Ρωσίας έχει μικρές εξουσίες και παίζει έναν
σχεδόν συμβολικό ρόλο,με εθιμοτυπικά καθήκοντα, διορίζεται από τον Πρόεδρο με τη
σύμφωνη γνώμη της Κάτω Βουλής. Ο Πρόεδρος της Ρωσίας εκλέγεται με άμεση
ψηφοφορία για 6 έτη και έχει πανίσχυρες εξουσίες. H παράταση της θητείας του
προέδρου από 4 χρόνια σε 6 χρόνια εγκρίθηκε από την Άνω Βουλή στις 22 Δεκεμβρίου
του 2008.

Στις πιο πρόσφατες προεδρικές εκλογές, το 2012, άνετη νίκη είχε ο Βλαντιμίρ
Πούτιν από τον πρώτο γύρο με ποσοστό 63,6% με 110.000.000 ψήφοι. Δεύτερος
αναδείχθηκε ο εθνικιστής Μιχαήλ Προχόροφ με 17,2%,ενώ τρίτος ήρθε ο Κομμουνιστής
Γκενάντι Ζιουγκάνοφ με 7,9%. Ο εθνικιστής Βλαντίμιρ Ζιρινόφσκι συγκέντρωσε 6,24%
και ο ηγέτης του κόμματος Μια Δίκαιη Ρωσία, Σεργκέι Μιρόνοφ, έρχεται τελευταίος
με 3,84%. Τέλος, η συμμετοχή έφτασε στο 65%.

Μετά το 1989 και την πτώση της ΕΣΣΔ η Ορθόδοξη εκκλησία της χώρας βίωσε μια
τεράστια αναγέννηση. Με την στήριξη των κυβερνήσεων μπόρεσε να αναδιοργανωθεί
πολύ γρήγορα. Από το 1991 κατασκευάστηκαν χιλιάδες νέοι ναοί ενώ από το 2001 ο
αριθμός των Ρώσων που προσέρχονται στις εκκλησίες αυξήθηκε σε εντυπωσιακά υψηλά
επίπεδα ενώ παρατηρήθηκε ταχύτατη αύξηση της τέλεσης των θρησκευτικών
υποχρεώσεων των Ρώσων. Με νόμο που ψηφίστηκε το 1997 αναγνωρίζεται η σημαντική
προσφορά και θέση της στον Ρωσικό πολιτισμό και το Κράτος. Η Ρωσική Ορθόδοξη
Εκκλησία είναι σήμερα η ισχυρότερη Ορθόδοξη εκκλησία στον κόσμο και η εκκλησία
που διαθέτει την μεγαλύτερη επιρροή σε κοσμικό επίπεδο παγκοσμίως ενώ είναι
γνωστές οι άριστες σχέσεις που διατηρεί με όλους σχεδόν τους πολιτικούς και
κοινωνικούς φορείς της χώρας. Σύμφωνα με δημοσκόπηση του κέντρου LAVDA τον
Ιούλιο του 2014 το 61% από όσους δήλωσαν Χριστιανοί Ορθόδοξοι (78%) πηγαίνει
τακτικά στην εκκλησία,το 13% σχετικά τακτικά και το 16% σπάνια. Τέλος το 86%
θεωρεί σωστές τις θέσεις και την διδασκαλία της Εκκλησίας έναντι ενός 9% που τις
θεωρεί αμφιλεγόμενες και το 5% λανθασμένες. Παρόμοια ποσοστά καταγράφονται και
σε άλλες δημοσκοπήσεις.

Σύμφωνα με την απογραφή του 2010, η Ρωσία είχε συνολικό πληθυσμό 142.856.536
κατοίκων, από τους οποίους 105.226.455 στις τέσσερις ευρωπαϊκές ομοσπονδιακές
περιοχές και 37.727.241 στις τρεις ασιατικές ομοσπονδιακές περιοχές. Την 1η
Ιανουαρίου του 2017 ο πληθυσμός της Ρωσίας αυξήθηκε σε 146.838.993, σύμφωνα με
τη ρωσική Στατιστική Υπηρεσία. Οι περισσότεροι Ρώσοι προέρχονται από την
Ανατολική Σλαβική οικογένεια λαών, για την προέλευση των οποίων λίγα στοιχεία
είναι γνωστά.

Το 78% των Ρώσων είναι Χριστιανοί. Το 72% ανήκουν στην Ρωσική Ορθόδοξη Εκκλησία
η οποία έχει πανίσχυρες εξουσίες στον κοινωνικό και πολιτικό κόσμο της χώρας.
Ένα 1,9% είναι Χριστιανοί Ορθόδοξοι άλλων εκκλησιών,το 3,1% ανήκουν στην
Ρωμαιοκαθολική εκκλησία και ένα 2,1% είναι Προτεστάντες ή άλλο χριστιανικό
δόγμα. Το Ισλάμ είναι η θρησκεία ενός 9,5%(το 7,0% Σουνίτες και το 2,5% Σιίτες).
Ο Ιουδαϊσμός είναι θρησκεία του 3,5% των Ρώσων. Επιπλέον τον Βουδισμό ασπάζεται
το 4% του πληθυσμού. Το 4,5% πιστεύει σε αυτόχθονες θρησκείες ενώ άθεοι δεν
καταγράφονται σε δημοσκοπήσεις μετά την πτώση της ΕΣΣΔ αν και σύμφωνα με
πανεπιστημιακές μελέτες η αθεΐα μετά την πτώση της Σοβιετικής Ένωσης ακολουθεί
συνεχόμενα μεγάλη καθοδική πορεία.



https://el.wikipedia.org/wiki/%CE%9B%CF%85%CE%BA%CE%BF%CF%8D%CF%81%CE%B3%CE%BF%CF%82_%CE%9A%CE%B1%CE%BB%CE%BB%CE%AD%CF%81%CE%B3%CE%B7%CF%82

Ο Λυκούργος Καλλέργης (7 Μαρτίου 1914- 27 Αυγούστου 2011) του Σταύρου ήταν
Έλληνας ηθοποιός, σκηνοθέτης, καθηγητής δραματικής,λογοτέχνης,μεταφραστής και
βουλευτής του ΚΚΕ.

Γεννήθηκε στις 7 Μαρτίου του 1914 στην Κρήτη, στο Χουμέρι Μυλοποτάμου. Πατέρας
του ήταν ο πρωτοπόρος σοσιαλιστής ηγέτης και οργανωτής της πρώτης εργατικής
πρωτομαγιάς στην Ελλάδα, Σταύρος Καλλέργης. Μετοίκισε στην Αθήνα σε ηλικία 10
ετών και μετέπειτα, τελειώνοντας τη μέση εκπαίδευση και τη στρατιωτική του
θητεία, ξεκίνησε σπουδές στη δραματική σχολή της Λαϊκής Σκηνής του Καρόλου Κουν.
Στη σκηνή ανεβαίνει για πρώτη φορά το 1934 με τον ίδιο θίασο και πρώτο ρόλο τον
Πανάρετο στην Ερωφίλη του Χορτάτση. Ιδρυτικό μέλος και πρωταγωνιστής του Θεάτρου
Τέχνης (1942-1950), ο Λυκούργος Καλλέργης μετράει πλέον εξήντα χρόνια υπηρεσίας
και προσφοράς στο Ελληνικό Θέατρο, περίοδος κατά την οποία πήρε μέρος σε
πάμπολλα έργα, δράματα και κωμωδίες. Υπήρξε επίσης αναγνωρισμένο πρωταγωνιστικό
στέλεχος σε διάφορους θιάσους του ελεύθερου θεάτρου και επί 18 χρόνια
πρωταγωνιστής του Εθνικού, του οποίου και διετέλεσε καθηγητής της Δραματικής
Σχολής. Συμμετείχε σε παραγωγές στην Αθήνα, την επαρχία και το εξωτερικό,
ερμηνεύοντας εξέχοντες ρόλους σε θεατρικά έργα του ελληνικού και διεθνούς
δραματολογίου: Αρχαία τραγωδία, Σαίξπηρ, Ίψεν, Τσέχωφ, Στρίνμπεργκ, Πιραντέλλο,
Γκόγκολ, Γκόρκι, Ο'Νηλ, Πρίσλεϋ κ.ά. Στη θεατρική του πορεία συνάντησε και
συνεργάστηκε με τη Μαρίκα Κοτοπούλη, την Κατερίνα Ανδρεάδη, τον Αιμίλιο Βεάκη,
την Κατίνα Παξινού, την Κυβέλη, τον Αλέξη Μινωτή κ.ά.

Μετά τη μεταπολίτευση ασχολήθηκε με την πολιτική και το 1977 εξελέγη Βουλευτής
του ΚΚΕ στην Α΄ Περιφέρεια Αθηνών.

Υπήρξε μέλος του Σωματείου Ελλήνων Ηθοποιών, όπου για μια δεκαετία υπήρξε
Γενικός Γραμματέας (1956-1957) και για μικρό διάστημα Πρόεδρος. Επίσης υπήρξε
Πρόεδρος της Πανελλήνιας Ομοσπονδίας Θεάματος – Ακροάματος καθώς και
Αντιπρόεδρος του Ταμείου Συντάξεως Ηθοποιών. Στο διεθνή χώρο είχε λάβει μέρος
στα Συνέδρια για την Ειρήνη στη Φραγκφούρτη (1976) και τη Σόφια (1977). Ήταν
επίσης μέλος της Εταιρείας Ελλήνων Θεατρικών Συγγραφέων, μέλος της Εταιρείας
Ελλήνων Σκηνοθετών, επίτιμο μέλος της Εταιρείας Ελλήνων Λογοτεχνών του Πειραιά
και επίτιμο μέλος του Φιλολογικού Συλλόγου Παρνασσός.

Ήταν ο μόνος Έλληνας ηθοποιός που είχε τιμηθεί με το Βραβείο Πιραντέλλο, ενώ
είχε λάβει το Βραβείο Βεάκη καθώς και τιμητικές διακρίσεις από το Δήμο Αθηναίων,
πολλούς δήμους της χώρας, πολιτιστικούς συλλόγους και φορείς.

Στις 14 Μαΐου 2007 αναγορεύτηκε Επίτιμος Διδάκτωρ του τμήματος Θεατρικών Σπουδών
του Πανεπιστημίου Αθηνών .

Ο Λυκούργος Καλλέργης είχε νυμφευθεί τη θανούσα ηθοποιό Μαρία Φωκά, με την οποία
απέκτησε μία κόρη, τρεις εγγονές και οκτώ δισέγγονα που κατοικούν μόνιμα στην
Αγγλία. Από το 1972 είναι παντρεμένος με την ηθοποιό Τζένη Κολλάρου και έχει ένα
γιο, τον Σταύρο, και έναν εγγονό, τον Λυκούργο Σ. Καλλέργη.

Ο Λ. Καλλέργης πέθανε στις 27 Αυγούστου 2011 σε ηλικία 97 ετών. Tο τελευταίο
διάστημα νοσηλευόταν στην εντατική πτέρυγα του νοσοκομείου «Γ. Γεννηματάς»,
καθώς η επιβαρυμένη υγεία του είχε επιδεινωθεί έπειτα από επέμβαση στο ισχίο.

Από τις Εκδόσεις Γκόνη, 4 μεγάλα θεατρικά έργα του Άντον Τσέχωφ και ένα
μονόπρακτο, σε έναν τόμο, το 1972. Από τις Εκδόσεις Δωδώνη, σε επανέκδοση τα 4
θεατρικά του Τσέχωφ Ο Γλάρος, Θείος Βάνιας, Οι Τρεις Αδελφές, Ο Βυσινόκηπος και
4 μονόπρακτα, Πρόταση Γάμου, Αρκούδα, Ο Γάμος, Το Κύκνειο Άσμα, σε 2 τόμους το
1986. Επίσης από τη Δωδώνη εκδόθηκαν σε μετάφραση του Λ.Κ. τα θεατρικά έργα
Εμείς και ο χρόνος του Πρίσλεϋ (1972), Τα Παντρολογήματα του Γκόγκολ (1976), Οι
Μικροαστοί του Γκόρκυ (1989) και το μονόπρακτο Ροζαλίντα του Μπάρρυ (1998). Το
1995 εκδίδεται από τη Δωδώνη η συλλογή θεωριτικο-πολιτιστικών στοχασμών με τίτλο
Συγκομιδή Ιδεών Αγαθών. Το 2000 κυκλοφορεί από τον εκδοτικό οίκο Α.Α.Λιβάνη το
ιστορικοπολιτικού περιεχομένου έργο Σταύρος Καλλέργης - Το Διεθνές
Σοσιελεργατικό Κίνημα από τον 19ο αιώνα και ο υπαρκτός σοσιαλισμός. Το 2007
κυκλοφορεί από τις ίδιες εκδόσεις η αυτοβιογραφία του με τίτλο Λυκούργος
Καλλέργης: Στο Διάβα του Πολυτάραχου Εικοστού Αιώνα.



https://el.wikipedia.org/wiki/%CE%88%CF%81%CE%BD%CE%B5%CF%83%CF%84_%CE%A7%CE%AD%CE%BC%CE%B9%CE%BD%CE%B3%CE%BF%CF%85%CE%B5%CF%8A

O Έρνεστ Μίλλερ Χέμινγουεϊ (Ernest Miller Hemingway, 21 Ιουλίου 1899 – 2 Ιουλίου
1961) ήταν ένας από τους σημαντικότερους Αμερικανούς συγγραφείς του 20ού αιώνα,
γνωστός ακόμα και για το δημοσιογραφικό του έργο, με ζωή περιπετειώδη και
πολυτάραχη όσο αποτυπώνεται στα βιβλία του. Αποτέλεσε μέλος της αποκαλούμενης
«Χαμένης Γενιάς» (Lost Generation) των Αμερικανών λογοτεχνών στο Παρίσι, στις
δεκαετίες του 1920 και του 1930. Ανάμεσα στα πιο γνωστά έργα του συγκαταλέγονται
Ο Γέρος και η Θάλασσα, Για ποιον χτυπά η καμπάνα και ο Αποχαιρετισμός στα όπλα.
Το 1953 τιμήθηκε με το Βραβείο Πούλιτζερ, ενώ τον επόμενο χρόνο βραβεύθηκε με το
Νόμπελ Λογοτεχνίας. Αγάπησε με πάθος τις ταυρομαχίες, το κυνήγι, τα ταξίδια
(εργάστηκε ως πολεμικός ανταποκριτής) και τις γυναίκες (έκανε τέσσερις γάμους).

Ο Χέμινγουεϊ γεννήθηκε το 1899 στο Όουκ Παρκ του Ιλλινόις, κοντά στην πόλη του
Σικάγου, αποτελώντας τον πρώτο γιο — και δεύτερο από τα συνολικά έξι παιδιά —
του Κλάρενς Έντμοντς Χέμινγουεϊ και της Γκρέις Χωλ. Είχε συνολικά τέσσερις
αδελφές και έναν αδελφό, ενώ έλαβε τα ονόματά του από τον παππού του Έρνεστ Χωλ
και τον θείο του Μίλλερ Χωλ. Η μητέρα του διέθετε ιδιαίτερη κλίση στο τραγούδι
και στο παρελθόν είχε πραγματοποιήσει καριέρα στην όπερα διδάσκοντας παράλληλα
μουσική και τραγούδι. Ο πατέρας του ήταν γιατρός, αλλά και ερασιτέχνης ψαράς και
κυνηγός, μεταδίδοντας στον Χέμινγουεϊ τη φυσιολατρία και το ενδιαφέρον για τον
αθλητισμό. Το Όουκ Παρκ, στο οποίο μεγάλωσε, αποτελούσε μία συντηρητική πόλη,
την οποία ο ίδιος αποκάλεσε αργότερα ως πόλη με «ανοιχτές αυλές και στενά
μυαλά», ενώ ανατράφηκε σύμφωνα με την παράδοση, σε ένα έντονα θρησκευτικό
περιβάλλον.

Κατά τη διάρκεια των γυμνασιακών του σπουδών, ο Χέμινγουεϊ διακρίθηκε για τις
επιδόσεις του όχι μόνο στα γράμματα (ειδικότερα στη φιλολογία) αλλά και στα
αθλήματα του μποξ και του αμερικάνικου ποδοσφαίρου. Παράλληλα, έγραψε τα πρώτα
του άρθρα στην εφημερίδα Trapeze καθώς και στο λογοτεχνικό περιοδικό Tabula του
γυμνασίου του. Αποφοιτώντας, δεν συνέχισε τις σπουδές του σε κάποιο κολέγιο,
αλλά ξεκίνησε να εργάζεται ως δημοσιογράφος, το 1917, στην εφημερίδα The Kansas
City Star, θέση στην οποία τελικά παρέμεινε για μόλις έξι μήνες. Κατά την
σύντομη παραμονή του, ο ίδιος έγραψε πως έμαθε τους καλύτερους κανόνες
συγγραφής, αναφερόμενος προφανώς στις οδηγίες προς τους δημοσιογράφους, για
σύντομες προτάσεις και παραγράφους, ενεργητικά ρήματα και αυθεντικότητα στη
γραφή.

Σε ηλικία δεκαοχτώ ετών, ο Χέμινγουεϊ, μετά από προτροπή του πατέρα του,
προσπάθησε να καταταχθεί στον Αμερικανικό στρατό για να λάβει μέρος στον Α΄
Παγκόσμιο πόλεμο. Τελικά απορρίφθηκε, πιθανώς εξαιτίας προβλήματος όρασης από το
αριστερό του μάτι, ωστόσο δεν έχει διασωθεί ιατρικό αρχείο που να επιβεβαιώνει
τον λόγο για τον οποίο απορρίφθηκε. Παρά την αδυναμία του να καταταγεί στον
στρατό, τον Δεκέμβριο του 1917, έγινε δεκτός ως εθελοντής οδηγός ασθενοφόρου του
Ερυθρού Σταυρού και αφού αποχώρησε από την εφημερίδα όπου εργαζόταν, τον Απρίλιο
του 1918 αναχώρησε για το ιταλικό μέτωπο. Αρχικά επισκέφτηκε το Παρίσι και στη
συνέχεια ταξιδεψε στο Μιλάνο στις αρχές Ιουνίου, όταν και έλαβε τις πρώτες
διαταγές.

Σύντομα ήρθε σε επαφή με την τραγικότητα και τις βαρβαρότητες του πολέμου,
έχοντας ως αποστολή την περισυλλογή πτωμάτων. Λίγες εβδομάδες μετά την άφιξή του
στην Ιταλία, στις 8 Ιουλίου 1918, ο Χέμινγουεϊ τραυματίστηκε από θραύσματα, ενώ
μετέφερε εφόδια στους στρατιώτες και τελικά παρασημοφορήθηκε από το ιταλικό
κράτος για την ανδρεία του. Οι εμπειρίες του στο μέτωπο, η ανάρρωσή του σε
νοσοκομείο του Μιλάνου μετά τον τραυματισμό του, καθώς και η σχέση που ανέπτυξε
με την εθελόντρια νοσοκόμα Άγκνες φον Κουρόφσκι αποτέλεσαν υλικό για το
μεταγενέστερο μυθιστόρημά του Αποχαιρετισμός στα όπλα. Η αποτυχία του ειδυλλίου
του με την Άγκνες τού προκάλεσε ένα βαρύ ψυχικό τραύμα που τον επηρέασε πολύ στη
μετέπειτα ζωή του.

Με τη λήξη του πολέμου, ο Χέμινγουεϊ επέστρεψε στις Ηνωμένες Πολιτείες και το
Όουκ Παρκ. Το 1920 άρχισε να εργάζεται ως δημοσιογράφος και ανταποκριτής της
εφημερίδας Toronto Star Weekly του Τορόντο. Τον επόμενο χρόνο νυμφεύθηκε τη
Χάντλυ Ρίτσαρντσον και για ένα διάστημα έζησαν στο Παρίσι, όπου ο Χέμινγουεϊ
γνώρισε αρκετούς λογοτέχνες, ενώ συνδέθηκε φιλικά με τον Σκοτ Φιτζέραλντ, τον
Έζρα Πάουντ και τον Τζαίημς Τζόυς. Κάλυψε δημοσιογραφικά τον ελληνοτουρκικό
πόλεμο με σημαντικές ανταποκρίσεις για την καταστροφή της Σμύρνης και την
ανταλλαγή πληθυσμών στη Θράκη. Παράλληλα, το 1923 ολοκλήρωσε και το πρώτο του
βιβλίο, με τίτλο Τρία διηγήματα και δέκα ποιήματα (Three Stories and Ten Poems),
το οποίο εκδόθηκε στο Παρίσι από τον Ρόμπερτ Μακάλμον (Robert McAlmon). Την ίδια
χρονιά ο Χέμινγουεϊ επέστρεψε για σύντομο χρονικό διάστημα στην Αμερική λόγω της
εγκυμοσύνης της συζύγου του και προκειμένου να γεννηθεί εκεί ο γιος τους υπό
καλύτερες συνθήκες. Την περίοδο αυτή εργάστηκε στην εφημερίδα Toronto Daily Star
ενώ παραιτήθηκε την 1η Ιανουαρίου 1924 προκειμένου να επιστρέψει οικογενειακώς
στο Παρίσι.

Μετά από σχετική σύσταση του Έζρα Πάουντ, ο Φορντ Μάντοξ Φορντ δημοσίευσε
διηγήματα του Χέμινγουεϊ στο λογοτεχνικό περιοδικό Transatlantic Review. Την
περίοδο 1925-1929 ολοκλήρωσε μερικά από τα σημαντικότερα έργα του, μεταξύ των
οποίων η συλλογή διηγημάτων του Στον καιρό μας (In Our Time), το μυθιστόρημα Ο
Ήλιος ανατέλλει ξανά (The Sun Also Rises), η συλλογή Άνδρες χωρίς γυναίκες (Men
Without Women) και ο Αποχαιρετισμός στα όπλα (A Farewell to Arms, 1929), έργο με
το οποίο γνώρισε και σημαντική αναγνώριση και εμπορική επιτυχία. Γνωρίστηκε
επίσης με την Γερτρούδη Στάιν, η οποία τον εισήγαγε στον κύκλο των καλλιτεχνών
με επίκεντρο την Μονμάρτρη και ειδικότερα τη λογοτεχνική «Χαμένη Γενιά» (Lost
Generation) των εξόριστων Αμερικανών συγγραφέων του Παρισιού.

Το 1927 χώρισε με την Χάντλυ Ρίτσαρντσον, νυμφεύθηκε για δεύτερη φορά την
Αμερικανίδα Πωλίν Φάιφερ, ανταποκρίτρια μόδας για τα περιοδικά Vanity Fair και
Vogue, και μαζί εγκαταστάθηκαν τον επόμενο χρόνο στo Κη Γουέστ της Φλόριντα,
τόπο που αποτέλεσε μία σταθερή βάση για τον Χέμινγουεϊ τα επόμενα χρόνια. Στις
28 Ιουνίου απέκτησε τον δεύτερο γιο του, τον Πάτρικ ενώ τον Δεκέμβριο του 1928
σημειώθηκε η αυτοκτονία του πατέρα του, ο οποίος αντιμετώπιζε οικονομικά
προβλήματα, καθώς και προβλήματα υγείας. Η δημοσίευση του Αποχαιρετισμός στα
Όπλα στις 27 Σεπτεμβρίου 1929, του προσέφερε σημαντική λογοτεχνική και εμπορική
αναγνώριση. Το 1932 εκδόθηκε ο Θάνατος στο απομεσήμερο (Death in the Afternoon),
έργο στο οποίο ο Χέμινγουεϊ διαπραγματεύθηκε την ταυρομαχία, τόσο εγκυκλοπαιδικά
όσο και με αναφορές στη μεταφυσική και θρησκευτική της διάσταση. Υπήρξε
θαυμαστής των ταυρομαχιών ήδη από το 1925, μετά από ταξίδια του στην Ισπανία.

Το καλοκαίρι του 1933 ταξίδεψε στην Αφρική όπου συμμετείχε σε σαφάρι για
διάστημα περίπου τριών μηνών. Οι εμπειρίες του αποτέλεσαν υλικό για το
μυθιστόρημα Οι Πράσινοι Λόφοι της Αφρικής (Green Hills of Africa) που εκδόθηκε
το 1935. Τον Μάρτιο του 1937 ο Χέμινγουεϊ ταξίδεψε στην Ισπανία προκειμένου να
καλύψει δημοσιογραφικά τον ισπανικό εμφύλιο. Την περίοδο αυτή ανέπτυξε παράλληλα
σχέση με την Μάρθα Γκέλχορν, η οποία επίσης κάλυπτε τον πόλεμο, γεγονός που
οδήγησε σε ένα δεύτερο διαζύγιο το 1940 και σε έναν τρίτο γάμο του με την
Γκέλχορν, λίγες εβδομάδες αργότερα.

Μετά τον τρίτο του γάμο, ο Χέμινγουεϊ εγκαταστάθηκε στην Κούβα, στη βίλα Φίνκα
Βίχια (Finca Vigia), κοντά στην Αβάνα. Το συγκεκριμένο σπίτι, αποτέλεσε το πρώτο
που αγόρασε ο ίδιος ο Χέμινγουεϊ, έναντι 18.500 δολαρίων. Είχε παλαιότερα
ξαναταξιδέψει στην Κούβα, το 1928, και το νησί θα αποτελούσε την βάση του σχεδόν
μέχρι τον θάνατό του. Κατά την εποχή που ξέσπασε ο Ισπανικός Εμφύλιος Πόλεμος
αρθρογραφεί υπέρ της Δημοκρατίας και ενεργοποιείται γύρω από ομάδες συμπαθούντων
που στέλνουν βοήθεια στα δημοκρατικά κυβερνητικά στρατεύματα. Ο ίδιος αποφασίζει
να πάρει μέρος στις πολεμικές ανταποκρίσεις στο μέτωπο της Αραγωνίας, όπως και
γύρω από την πολιορκημένη από τα στρατεύματα του Φράνκο, Μαδρίτη. Το ξενοδοχείο
Φλόριντα στη Μαδρίτη στο οποίο έμενε, συγκέντρωνε τους πιο γνωστούς Αμερικανούς
εθελοντές στον πόλεμο, τους οποίους γνώριζε προσωπικά και ήταν φίλος τους, όπως
ο Ρόμπερτ Μέρριμαν, αρχηγός των αμερικανικών εθελοντικών ταξιαρχιών και ο άσος
πιλότος Φρανκ Γκλάσκοου Τίνκερ, υποσμηναγός της Δημοκρατικής Αεροπορίας. Στις
ανταποκρίσεις του από την Ισπανία υπάρχουν προσωπικοί διάλογοι με αυτούς, ακόμα
και ποιήματα αφιερωμένα στους νεκρούς του φίλους.

Οι εμπειρίες του αυτές αποτέλεσαν πηγή έμπνευσης για το μυθιστόρημα Για ποιον
χτυπά η καμπάνα, το οποίο ολοκλήρωσε στην Κούβα τον Ιούλιο του 1940. Το βιβλίο
αναγνωρίζεται σήμερα ως ένα από τα σημαντικότερα έργα του Χέμινγουεϊ και όταν
εκδόθηκε είχε μεγάλη εμπορική επιτυχία, λαμβάνοντας και πολύ θετικές κριτικές.
Πρόσωπα έμπνευσης για τους πρωταγωνιστές του έργου αυτού ήταν, και με τα ίδια
ακριβώς ονόματα, το ζευγάρι Ρόμπερτ και Μάριον Μέρριμαν. Ο Ρόμπερτ του έργου
όπως και ο αληθινός Ρόμπερτ Μέρριμαν, και η Μάριον, θα πέσουν μαχόμενοι στην
Ισπανία για το καθήκον, όπως αυτοί είχαν ορίσει στον εαυτό τους.

Μετά τη συμμετοχή των Ηνωμένων Πολιτειών στον Δεύτερο παγκόσμιο πόλεμο, ο
Χέμινγουεϊ οργάνωσε μία επιχείρηση ανακάλυψης γερμανικών υποβρυχίων στις ακτές
της Κούβας και των ΗΠΑ. Συγκέντρωσε αρκετούς φίλους και γνωστούς του, ενώ
παράλληλα εξόπλισε κατάλληλα το αλιευτικό του σκάφος (γνωστό και ως Pilar).
Ονόμασε την οργάνωση αυτή Crook Factory, ωστόσο δεν είχε κανένα αποτέλεσμα.
Σύμφωνα με τη σύζυγό του Μάρθα, το εγχείρημα του Χέμινγουεϊ αποτελούσε
δικαιολογία ώστε να αποφύγει μία πραγματική δημοσιογραφική αποστολή αλλά και για
να διασκεδάσει με τους φίλους του.

Την άνοιξη του 1944, ο Χέμινγουεϊ αποφάσισε τελικά να ταξιδέψει στην Ευρώπη για
τη δημοσιογραφική κάλυψη του πολέμου, με πρώτο σταθμό το Λονδίνο. Στο διάστημα
αυτό, επήλθε ρήξη στη σχέση με τη σύζυγό του ενώ παράλληλα γνώρισε τη
δημοσιογράφο του περιοδικού Time Μαίρη Γουέλς, με την οποία παντρεύτηκαν τελικά
(συνολικά για τέταρτη φορά) το 1946. Ο Χέμινγουεϊ επέστρεψε στην Αμερική τον
Μάρτιο του ίδιου έτους, μετά τη λήξη του πολέμου.

Το 1950 εκδόθηκε το πρώτο μυθιστόρημα από την εποχή του Για ποιον χτυπά η
καμπάνα, με τον τίτλο Across the River and Into the Trees, το οποίο
πραγματεύεται μία ρομαντική ιστορία που εκτυλίσσεται στην μεταπολεμική Βενετία.
Το μυθιστόρημα έλαβε κακές κριτικές ενταγμένες σε μία γενικότερη αμφισβήτηση της
ικανότητάς του να συνεχίσει να δημιουργεί σημαντικά έργα. Η θεώρηση αυτή
ανατράπηκε δύο χρόνια αργότερα, με την ολοκλήρωση της νουβέλας Ο Γέρος και η
Θάλασσα, το 1951 και την έκδοσή της τον Σεπτέμβριο του 1952. Δημοσιεύτηκε αρχικά
στο περιοδικό Life και προκάλεσε πολύ θετικά σχόλια, οδηγώντας τελικά στη
βράβευση του Χέμινγουεϊ με το Βραβείο Πούλιτζερ (1953) και το Νόμπελ Λογοτεχνίας
(1954).

Αμέσως μετά τη θερμή υποδοχή της νουβέλας, ταξίδεψε αρχικά στην Ισπανία και
αργότερα στην Αφρική. Επί αφρικανικού εδάφους, συμμετείχε σε δύο αεροπορικά
ατυχήματα τα οποία τού προκάλεσαν σοβαρούς τραυματισμούς. Ενδεικτικό της
σοβαρότητάς τους είναι το γεγονός πως αφού επέστρεψε στην Κούβα, του στάθηκε
αδύνατο να παραστεί στην απονομή του Νόμπελ Λογοτεχνίας, η οποία έλαβε χώρα στις
28 Οκτωβρίου του 1954. Αντ' αυτού, απέστειλε ένα γράμμα, το οποίο διάβασε ο
Αμερικανός πρεσβευτής στη Σουηδία, Τζον Κάμποτ, ανακοινώνοντας την αποδοχή του
βραβείου εκ μέρους του συγγραφέα.

Τα επόμενα χρόνια αντιμετώπισε αρκετά προβλήματα υγείας που στάθηκαν εμπόδιο στη
συνέχιση του έργου του. Η κατάστασή του επιδεινώθηκε επιπλέον από την υπερβολική
χρήση αλκοόλ καθώς και από την κατάθλιψη που εμφάνιζε. Παρά τις αντιξοότητες,
κατάφερε να ολοκληρώσει το αυτοβιογραφικό μυθιστόρημα Μία κινητή γιορτή (A
Moveable Feast), έργο που τελικά εκδόθηκε μετά τον θάνατό του. Αναγκάστηκε να
εγκαταλείψει την Κούβα τον Ιούλιο του 1960 και εγκαταστάθηκε στην πόλη Κέτσαμ
(Ketchum) του Αϊντάχο. Τον ίδιο χρόνο νοσηλεύθηκε στην κλινική Mayo λόγω της
υψηλής του πίεσης αλλά κυρίως της κατάθλιψης και της παράνοιάς του. Εκεί
υποβλήθηκε και σε θεραπείες με ηλεκτροσόκ (ECT). Σύμφωνα με τον βιογράφο του
Jeffrey Meyers, δέχθηκε 11 έως 15 θεραπείες τέτοιου είδους, οι οποίες όμως, όχι
μόνο δεν τον βοήθησαν αλλά αντιθέτως είχαν αρνητικά αποτελέσματα, προκαλώντας
του απώλεια μνήμης και επιταχύνοντας πιθανά και τη μελλοντική του αυτοκτονία.

Αποπειράθηκε για πρώτη φορά να αυτοκτονήσει την άνοιξη του 1961, και τελικά στις
2 Ιουλίου αυτοπυροβολήθηκε στο κεφάλι με κυνηγετικό όπλο, λίγες ημέρες πριν τα
εξηκοστά δεύτερα γενέθλιά του. Ο τάφος του βρίσκεται σήμερα στο καθολικό
νεκροταφείο του Κέτσαμ.

Ο Χέμινγουεϊ ήταν υποστηρικτής της δημοκρατίας και ιδεολογικά ανήκε στην
αριστερά, αφού είχε σοσιαλιστικές ιδέες και έδειχνε μεγάλη συμπάθεια στους
αναρχικούς. Μάλιστα, πρόσφατα ανακαλύφθηκε ότι η CIA τον είχε καταγράψει σε ένα
από τα βιβλία της ως κομμουνιστή πράκτορα της KGB, κάτι που δεν είχε σχέση με
την πραγματικότητα. Πάντως ο ίδιος, αν και ήταν αριστερός, είχε και κάποιες
απόψεις σε ορισμένα ζητήματα που δεν συμβάδιζαν απόλυτα με τις θέσεις της
αμερικανικής αριστεράς. Οι θρησκευτικές του πεποιθήσεις είναι πιο περίπλοκες και
σύνθετες. Κατά την επικρατέστερη άποψη ο Χέμινγουεϊ ήταν Χριστιανός καθολικός
στην αρχή της ζωής του, αλλά μετέπειτα έγινε άθεος.



https://el.wikipedia.org/wiki/Game_of_Thrones

Το Game of Thrones είναι μία αμερικανική δραματική σειρά φαντασίας, η οποία
βασίζεται στη σειρά βιβλίων Το Τραγούδι της Φωτιάς και του Πάγου. Η προβολή της
άρχισε στις 17 Απριλίου 2011 και συνεχίζεται μέχρι και σήμερα με μεγάλη επιτυχία
παγκοσμίως. Η σειρά έχει προσελκύσει ρεκόρ τηλεθεατών στο HBO και έχει αναπτύξει
μια εξαιρετικά ευρεία και ενεργή διεθνή βάση οπαδών. Έχει λάβει ευρεία
αναγνώριση από τους κριτικούς, ιδιαίτερα για τις ερμηνείες των ηθοποιών, τους
πολύπλοκους χαρακτήρες, την ιστορία και την έκταση της παραγωγής της, αν και
κάποιοι έχουν επικρίνει την συχνή χρήση του γυμνού, της σωματικής και
σεξουαλικής βίας.

Σύμφωνα με το IMDb είναι η καλύτερη τηλεοπτική σειρά όλων των εποχών, γεγονός
που αποδεικνύεται από τη στήριξη των τηλεθεατών, τις αμέτρητες βραβεύσεις και
τις διθυραμβικές κριτικές, ενώ το BBC News έγραψε ότι το πάθος και η αφοσίωση
των οπαδών της σειράς δημιούργησε ένα φαινόμενο που δεν συγκρίνεται με οιαδήποτε
άλλη δημοφιλή τηλεοπτική σειρά. Στις 15 Απριλίου 2016, λίγες μέρες πριν την
πρεμιέρα του 6ου κύκλου, η σειρά ανανεώθηκε για άλλες δύο σεζόν, που θα έχουν
σύνολο 13 επεισόδια.

Ο πρώτος κύκλος αρχίζει με τον Άρχοντα Ένταρντ Σταρκ να αφήνει την έδρα του
Οίκου του για να γίνει το Χέρι του Βασιλιά. Αυτή όμως η επιλογή του θα έχει
τραγικά αποτελέσματα στις ζωές όλων, καθώς μια αλυσιδωτή αντίδραση θα διχάσει το
Γουέστερος που θα δοκιμαστεί σε καιρό πολέμου. Ταυτόχρονα, οι Λευκοί Οδοιπόροι,
θρυλικά πλάσματα του Βορρά, αφυπνίζονται από τον λήθαργό τους ενώ στην Ανατολή η
ανάσα του Δράκου αναζωπυρώνεται. Ο πρώτος κύκλος αναφέρεται στο πρώτο βιβλίο της
σειράς βιβλίων Το Τραγούδι της Φωτιάς και του Πάγου Παιχνίδι των Θρόνων (Game of
Thrones).

Ο πόλεμος συνεχίζεται στον δεύτερο κύκλο της σειράς. Το Γουέστερος έχει χωριστεί
σε στρατόπεδα και πέντε βασιλιάδες διεκδικούν τον θρυλικό Σιδερένιο Θρόνο. Ο
θάνατος και η καταστροφή παραμονεύουν σε κάθε βήμα και η μαγεία επανέρχεται
απειλητικά. Ο γιος του Ένταρντ Σταρκ, Ρομπ, πρέπει να αντιμετωπίσει τον νεαρό
βασιλιά Τζόφρυ ενώ τα δύο αδέλφια, Στάννις και Ρένλυ Μπαράθηον έχουν τον ίδιο
σκοπό. Παράλληλα, η νεαρή πριγκίπισσα Νταινέρυς Ταργκάρυεν, πιο δυνατή από ποτέ,
επιθυμεί να πάρει πίσω τον Θρόνο των προγόνων της με οποιοδήποτε κόστος. Ο
δεύτερος κύκλος αναφέρεται στο δεύτερο βιβλίο της σειράς βιβλίων  Το Τραγούδι
της Φωτιάς και του Πάγου Σύγκρουση Βασιλέων  (A Clash of Kings).

Στον τρίτο κύκλο της σειράς, ο πόλεμος έχει αφήσει τα σημάδια του στα Επτά
Βασίλεια του Γουέστερος. Καθώς η Νταινέρυς Ταργκάρυεν κατακτά την Ανατολή, ο
Βορράς μαστίζεται από τις επιδρομές των Αγρίων ενώ ο Νότος υφίσταται τον τρομερό
νεαρό βασιλιά Τζόφρυ. Μια προδοσία θα αλλάξει την ροή του πολέμου και τις ζωές
τον ηρώων για πάντα. Ο θάνατος απλώνει τα δίχτυα του και η δυστυχία δεσπόζει
στην ήπειρο του Γουέστερος. Ό,τι πεθαίνει, όμως, δεν μένει για πάντα νεκρό... Ο
τρίτος κύκλος αναφέρεται στο πρώτο μισό του τρίτο βιβλίο της σειράς βιβλίων  Το
Τραγούδι της Φωτιάς και του Πάγου Θύελλα από ατσάλι (A Storm of Swords).

Η δράση συνεχίζεται και στον τέταρτο κύκλο. Ο Τζον Σνόου πληρώνει το τίμημα των
επιλογών του και παλεύει με τους δαίμονές του. Και ενώ το Τείχος κινδυνεύει, η
ένταση στην πρωτεύουσα κλιμακώνεται. Οι ζωές των ηρώων αλλάζουν για πάντα μετά
από μια δολοφονία ενώ, την ίδια ώρα στο Έσσος, η νεαρή Ταργκάρυεν συνεχίζει την
πορεία της με εμπόδια. Ο πόλεμος τελειώνει αλλά κανείς δεν βγαίνει νικητής.
Αγωνία, πλεκτάνες, ανατροπές και αποκαλύψεις συνθέτουν την σαιζόν της σειράς.
Προάγγελος του πολυαναμενόμενου τέταρτου κύκλου, τα τέσσερα ενυπωσιακά τρέϊλερ Ο
τέταρτος κύκλος αναφέρεται στο δεύτερο μισό του τρίτο βιβλίο της σειράς
βιβλίων  Το Τραγούδι της Φωτιάς και του Πάγου Θύελλα από ατσάλι (A Storm of
Swords) καθώς περιέχει και αποσπάσματα από το τέταρτο Βορά Ορνίων (A Feast for
Crows) και το πέμπτο βιβλίο Ο Χορός των Δράκων(A Dance with Dragons).

Στον πέμπτο κύκλο της σειράς η δράση συνεχίζεται. Με την Άρυα να αναχωρεί προς
το Μπραάβος. Ο Στάννις Μπαράθηον να θριαμβεύει στο Βορρά και τον Τύριον να
δραπετεύει από το Κινγκς Λάντινγκ αφού πρώτα πήρε την πολυπόθητη εκδίκησή του
από τον πατέρα του και την Σέι που τον πρόδωσαν. Στην άλλη άκρη του Εσσος, η
Νταινέρυς έχει απομείνει πλέον πιο μόνη από ποτέ, καθώς αναγκάστηκε να
αλυσοδέσει τους δράκους της, να διώξει τον Τζόρα Μόρμοντ, ενώ ο Νταάριο πολεμάει
μακριά σε μια άλλη πόλη. Ο πέμπτο κύκλος αναφέρεται στο τέταρτο βιβλίο Βορά
Ορνίων (A Feast for Crows) και το πέμπτο βιβλίο Ο Χορός των Δράκων (A Dance with
Dragons) από τη σειρά βιβλίων Το Τραγούδι της Φωτιάς και του Πάγου.

Στον έκτο κύκλο της σειράς δράσης συνεχίζεται. Ο Στάννις έχει ηττηθεί στο Βορρά
και οι Μπόλτον έχουν μια μεγάλη νίκη και συνεχίζουν την κυριαρχία τους. Η
Ντενέρις βρίσκεται σε κίνδυνο όταν ο μεγαλύτερος δράκος της την φέρνει σε νέο
κίνδυνο και το Μήρην βρίσκεται στα χέρια του Τύριον. Οι Λάννιστερ παραμένουν
δυνατοί αλλά με την Σέρσεϊ να εκρεμεί μια δίκη και τον Τόμμεν να κυρριαρχεί τα
πράγματα δεν δείχνουν έτσι. Ωστόσο έχοντας χάσει και την πριγκίπισσα Μυρσέλλα θα
έχουν μια νέα αφορμή για να ξεσπάσει πόλεμος μεταξύ των Λάννιστερ και του Ντορν
καθώς και οι συμμαχία με τους Ταϊρελ βρίσκεται σε κίνδυνο. Ο έκτος κύκλος
αναφέρεται σε αποσπάσματο στο τέταρτο βιβλίο Βορά Ορνίων (A Feast for Crows) στο
πέμπτο βιβλίο Ο Χορός των Δράκων (A Dance with Dragons) και στο ακυκλοφόρητο
βιβλίο Οι άνεμοι του χειμώνα (The Winds of Winter) από τη σειρά βιβλίων Το
Τραγούδι της Φωτιάς και του Πάγου.

Στον έβδομο κύκλο της σειράς η δράση και ο πόλεμος συνεχίζεται. Οι Σταρκ
δικαιώνονται μετά από πολύ καιρό. Η Ντενέρις έχοντας αρκετούς συμμάχους πηγαίνει
προς το Γουέστερος. Η Άρια έχει επιστρέφει στο Γούεστερος πιο εκδικητική από
ποτέ. Η Σέρσει Λάννιστερ βασιλεύει πλέον στα επτά βασίλεια. Τα πράγματα όμως δεν
δείχνουν έτσι καθώς οι Ταϊρελ και το Ντορν έχουν κηρύξει πόλεμο ενάντια στον
σιδερένιο θρόνο. Ο έβδομος κύκλος αναφέρεται στα δύο τελευταία ακυκλοφόρητα
βιβλία, στο βιβλίο Οι άνεμοι του χειμώνα (The Winds of Winter) και στο Όνειρο
της άνοιξης (A Dream of Spring) από τη σειρά βιβλίων Το Τραγούδι της Φωτιάς και
του Πάγου.

Κάθε κύκλος αποτελείται από δέκα επεισόδια. Ο πρώτος και δεύτερος κύκλος
αντιστοιχούν στο πρώτο και δεύτερο βιβλίο αντίστοιχα. Ο τρίτος κύκλος
αντιστοιχεί στο πρώτο μισό του τρίτου βιβλίου ενώ ο τέταρτος στο δεύτερο μισό.
Αυτό συμβαίνει επειδή το τρίτο βιβλίο είναι πολύ μεγάλο σε έκταση και δεν θα
μπορούσε να προσαρμοστεί σε έναν μόνο κύκλο. Ο Τζωρτζ Ρ.Ρ. Μάρτιν έγραψε το
όγδοο επεισόδιο του πρώτου κύκλου ("The Pointy End"), το ένατο του δεύτερου
κύκλου ("Blackwater"), το έβδομο του τρίτου ("The Bear and the Maiden Fair") και
το δεύτερο του τέταρτου ("The Lion and the Rose"). Ο συγγραφέας ανακοινώσε πως
δεν θα γράψει κανένα επεισόδιο του πέμπτου και του έκτου κύκλου με σκοπό να
ολοκληρώσει το 6 βιβλίο της σειράς.

2011: 2 Βραβεία Emmy (Outstanding Main Title Design, Outstanding Supporting
Actor in a Drama Series για τον ηθοποιό Peter Dinklage ), AFI TV Program of the
Year, Satellite Award, TCA Award!

2012: 6 Τεχνικά Βραβεία Emmy (Outstanding Makeup for a Single Camera
Series-non-prosthetic, Outstanding Costumes for a series, Art Direction Single
Camera Series, Special Visual Effects, Sound Mixing in a Comedy or Drama Series,
Sound Editing in a Series), Peabody Award, Golden Globe Award, Gracie Allen
Award, Golden Nymph Award, Golden Reel Award, SFX Award, Screen Actors Guild
Award, TCA Award, VES Award, Hugo Award, AFI TV Program of the Year, Astra
Award, Gracie Award!

2013: 2 Τεχνικά Βραβεία Emmy (Outstanding Makeup for a Single-Camera Series
(Non-Prosthetic), Outstanding Special Visual Effects), AFI Award TV Program of
the Year, Excellence in Production Design Award, Outstanding Action Performance
by a Stunt Ensemble in a Television Series, ASC Award, Golden Reel Award (Best
Sound Editing - Long Form Dialogue and ADR in Television, Best Sound Editing -
Long Form Sound Effects and Foley in Television), Actor (Outstanding Action
Performance by a Stunt Ensemble in a Television Series), VES Award (Outstanding
Animated Character in a Broadcast Program or Commercial, Outstanding Compositing
in a Broadcast Program, Outstanding Created Environment in a Broadcast Program
or Commercial, Outstanding Visual Effects in a Broadcast Series), ASCAP Award,
Astra Award, Hugo Award, SFX Award, TCA Award, Audience Award (TV), Critics'
Choice TV Award, HPA Awards, Key Art Award, Golden Reel Award, OFTA Television
Award, Satellite Award, VES Award!

2014: 4 Τεχνικά Βραβεία Emmy (Outstanding Art Direction for a Contemporary or
Fantasy Series (Single-Camera), Outstanding Costumes for a Series, Outstanding
Prosthetic Makeup for a Series, Miniseries, Movie or a Special, Outstanding
Special and Visual Effects), AFI Award, ASC Award, Excellence in Production
Design Award, C.A.S. Award, Hugo Award, IFTA Award, Jupiter Award, Outstanding
Achievement Award, Golden Reel Award, RTS Television Award, VES Award

2015: 8 Τεχνικά Βραβεία Emmy (Dragons Outstanding Special Visual Effects – “The
Dance of Dragons”, Outstanding Makeup For A Single-Camera Series
(Non-Prosthetic) – “Mother’s Mercy”, Outstanding Production Design For A
Narrative Contemporary Or Fantasy Program (One Hour Or More) – “High Sparrow” –
Deborah Riley, Production Designer, Outstanding Single-Camera Picture Editing
For A Drama Series – “The Dance of Dragons”, HardhomeOutstanding Casting For A
Drama Series – Casting Directors Nina Gold, Robert Sterne and Carla Stronge,
Outstanding Sound Editing For A Series – “Hardhome”, Outstanding Sound Mixing
For A Comedy Or Drama Series (One Hour) – “Hardhome”, Outstanding Stunt
Coordination For A Drama Series, Limited Series Or Movie – Rowley Irlam, Stunt
Coordinator)

2016: 9 Τεχνικά Βραβεία Emmy (Outstanding Casting for a Drama Series,
Outstanding Costumes for a Period/Fantasy Series, Limited Series, or Movie -
“The Winds of Winter” , Outstanding Make-up for a Single-Camera Series
(Non-Prosthetic) - “Battle of the Bastards” , Outstanding Prosthetic Make-up for
a Series, Limited Series, Movie, or Special - “The Door” , Outstanding
Single-Camera Picture Editing for a Drama Series - Tim Porter “Battle of the
Bastards”, Outstanding Production Design for a Narrative Contemporary or Fantasy
Program (One Hour or More) - “Blood of My Blood”, “The Broken Man”, “No One”,
Outstanding Sound Mixing for a Comedy or Drama Series (One Hour) - “Battle of
the Bastards”, Outstanding Special Visual Effects - “Battle of the Bastards”,
Outstanding Stunt Coordination for a Drama Series, Limited Series, or Movie)

2015: 4 Κύρια Βραβεία Emmy (Outstanding Drama Series, Outstanding Supporting
Actor in a Drama Series για τον ηθοποιό Peter Dinklage, Outstanding Writing for
a Drama Series - "Mother's Mercy" David Benioff and D.B. Weiss, Outstanding
Directing for a Drama Series - "Mother's Mercy" David Nutter)

2016: 3 Κύρια Βραβεία Emmy (Outstanding Drama Series, Outstanding Directing for
a Drama Series - "Battle of the Bastards" Miguel Sapochnik, Outstanding Writing
for a Drama Series - "Battle of the Bastards" David Benioff and D. B. Weiss)



https://el.wikipedia.org/wiki/%CE%9A%CF%85%CE%BA%CE%BB%CE%AC%CE%B4%CE%B5%CF%82

Οι Κυκλάδες είναι νησιωτικό σύμπλεγμα στο Αιγαίο πέλαγος που κείται γενικά
μεταξύ των 36ου και 38ου Βόρειων παραλλήλων και μεταξύ των 24ου και 26ου
Ανατολικών μεσημβρινών.

Η διάταξη των νησιών είναι σε δύο παράλληλες ευθείες σε συνέχεια του Σουνίου και
της Ευβοίας προσδίδοντας την επιμέρους διάκριση σε Δυτικές και Ανατολικές
Κυκλάδες, οι οποίες αποτελούν τον ομώνυμο νομό Κυκλάδων. Ο συνολικός πληθυσμός
του Νομού είναι 112.615 κάτοικοι (απογραφή 2001) και η έδρα του στην Ερμούπολη.

Το όνομα τους δόθηκε από τους αρχαίους γεωγράφους εξαιτίας της κυκλικής διάταξης
γύρω απ' την ιερή νήσο Δήλο (γενέτειρα της θεάς Άρτεμης και του Απόλλωνα) σε
αντιδιαστολή των υπολοίπων νήσων του Αιγαίου που τις αποκαλούσαν Σποράδες.

Επίσης ο νομός Κυκλάδων περιλαμβάνει και πολυάριθμα μικρότερα νησιά καθώς και
συστάδες νησιών όπως η συστάδα Αντιπάρου, οι νησίδες Μακάρες, η Άνυδρος (ή
Αμοργοπούλα), το Ασπρονήσι, η Νέα Καμένη, η Παλαιά Καμένη, η Ασκανιά, η Εσχάτη,
η Χριστιανή, η Νικουριά, η Καρδιώτισσα, η Κιτριανή, η Σεριφοπούλα, το Γλαρονήσι,
το Ρευματονήσι, το Αβολαδονήσι, το Τραγονήσι, τα Αβελονήσια και το Σχινονήσι.



https://el.wikipedia.org/wiki/%CE%98%CE%B5%CF%81%CE%B9%CE%BD%CE%BF%CE%AF_%CE%9F%CE%BB%CF%85%CE%BC%CF%80%CE%B9%CE%B1%CE%BA%CE%BF%CE%AF_%CE%91%CE%B3%CF%8E%CE%BD%CE%B5%CF%82_2016

Οι Θερινοί Ολυμπιακοί Αγώνες 2016 (πορτογαλικά: Jogos Olímpicos de Verão de
2016), οι οποίοι είναι γνωστοί και ως Αγώνες της 31ης Ολυμπιάδας, ήταν μία
διεθνής αθλητική διοργάνωση που έλαβε χώρα στο Ρίο ντε Τζανέιρο της Βραζιλίας
από τις 5 έως τις 21 Αυγούστου του 2016. Ήταν η 31η διοργάνωση Θερινών
Ολυμπιακών Αγώνων υπό την αιγίδα της Διεθνούς Ολυμπιακής Επιτροπής (ΔΟΕ).
Περισσότεροι από 11.000 αθλητές από 206 χώρες συμμετείχαν στους αγώνες, με δύο
νεοεισελθούσες χώρες, το Κόσοβο και το Νότιο Σουδάν. Με 306 σύνολα μεταλλίων, οι
αγώνες εμπεριείχαν 28 ολυμπιακά αθλήματα, συμπεριλαμβανομένων του ράγκμπι σέβενς
και του γκολφ, τα οποία προστέθηκαν από τη Διεθνή Ολυμπιακή Επιτροπή το 2009.
Αυτές οι αθλητικές εκδηλώσεις έλαβαν χώρα σε 33 χώρους στην πόλη υποδοχής και σε
5 χώρους στις πόλεις του Σάο Πάολο (μεγαλύτερη πόλη της Βραζιλίας), Μπέλο
Οριζόντε, Σαλβαδόρ, Μπραζίλια (πρωτεύουσα της Βραζιλίας) και Μανάους.

Ήταν οι πρώτοι Θερινοί Ολυμπιακοί Αγώνες υπό την προεδρία στη ΔΟΕ του Τόμας
Μπαχ. Η πόλη υποδοχής του Ρίο ντε Τζανέιρο ανακοινώθηκε στην 121η Σύνοδο της ΔΟΕ
που πραγματοποιήθηκε στην Κοπεγχάγη της Δανίας στις 2 Οκτωβρίου 2009. Το Ρίο
έγινε η πρώτη νοτιοαμερικανική πόλη που φιλοξενεί τους Θερινούς Ολυμπιακούς
Αγώνες. Αυτοί ήταν επίσης οι πρώτοι αγώνες που πραγματοποιούνται σε μια
πορτογαλόφωνη χώρα, οι πρώτοι που πραγματοποιήθηκαν κατά τη διάρκεια της
χειμερινής περιόδου στη διοργανώτρια χώρα, οι πρώτοι από το 1968 που
πραγματοποιήθηκαν στη Λατινική Αμερική και οι πρώτοι από το 2000 που διεξήχθησαν
στο νότιο ημισφαίριο.

Οι αγώνες επισκιάστηκαν από αντιπαραθέσεις, συμπεριλαμβανομένης της αστάθειας
της ομοσπονδιακής κυβέρνησης της χώρας, ανησυχίες για την υγεία και την ασφάλεια
γύρω από τον ιό Ζίκα, σημαντική ρύπανση στον κόλπο Γκουαναμπάρα και ένα σκάνδαλο
ντόπινγκ που περιέλαβε τη Ρωσία, το οποίο είχε επηρεάσει την συμμετοχή των
αθλητών της σε αυτούς τους Αγώνες.

Το χρονοδιάγραμμα κυκλοφόρησε την ίδια ημέρα που ξεκίνησαν οι πωλήσεις
εισιτηρίων, 31 Μαρτίου 2015.

Το Μάιο του 2016 μια ομάδα από 150 γιατρούς και επιστήμονες ειδικούς σε θέματα
δημόσιας υγείας, έστειλε ανοικτή επιστολή προς τον Παγκόσμιο Οργανισμό Υγείας
(ΠΟΥ), κάνοντας έκκληση για την αναβολή των Ολυμπιακών Αγώνων του Ρίο λόγω του
κινδύνου εξάπλωσης του ιού Ζίκα. Ο ΠΟΥ απέρριψε την αίτηση, δηλώνοντας ότι «η
ακύρωση ή η αλλαγή της ημερομηνίας των Ολυμπιακών Αγώνων του 2016 δεν θα
μεταβάλλει σημαντικά τη διεθνή εξάπλωση του ιού Ζήκα», και ότι δεν υπήρχε «καμία
δικαιολογία για τη δημόσια υγεία» όσον αφορά την αναβολή τους. Επίσης, η
οργανωτική επιτροπή των Αγώνων επιβεβαίωσε πως η διοργάνωση θα διεξαχθεί
κανονικά. Ορισμένοι αθλητές δεν παραβρέθηκαν στους Αγώνες εξαιτίας της
επιδημίας.

Ο κόλπος Γκουαναμπάρα, ο οποίος χρησιμοποιήθηκε για τα αγωνίσματα της
ιστιοπλοΐας, της μαραθώνιας θάλασσας (ανοιχτή θάλασσα) και της ιστιοσανίδας,
έχει εκτεταμένη ρύπανση. Επίσης, έχουν παρατηρηθεί ακόμη και πτώματα που
επιπλέουν καθώς και σκουπίδια.



https://el.wikipedia.org/wiki/%CE%A3%CF%8D%CE%BD%CE%B4%CF%81%CE%BF%CE%BC%CE%BF_%CE%86%CF%83%CF%80%CE%B5%CF%81%CE%B3%CE%BA%CE%B5%CF%81

Το σύνδρομο Άσπεργκερ (Asperger syndrome, "AS"), επίσης γνωστό ως διαταραχή
Άσπεργκερ (Asperger disorder, "AD") ή απλά Άσπεργκερ, είναι μια διαταραχή του
φάσματος του αυτισμού (autism spectrum disorder, "ASD"), που χαρακτηρίζεται από
σημαντικές δυσκολίες στην κοινωνική αλληλεπίδραση και στη λεκτική επικοινωνία,
ενώ παράλληλα εκδηλώνεται με περιορισμένες και επαναλαμβανόμενες συμπεριφορές
και ενδιαφέροντα. Διαφέρει από τις άλλες διαταραχές του φάσματος του αυτισμού
λόγω της σχετικής διατήρησης της γλωσσικής και γνωστικής ανάπτυξης. Η φυσική
αδεξιότητα και η άτυπη (περίεργη, παράξενη) χρήση της γλώσσας αναφέρονται συχνά
ως συμπτώματα, όμως δεν απαιτούνται για τη διάγνωση του συνδρόμου.

Το σύνδρομο πήρε το όνομά του από τον Αυστριακό παιδίατρο Χανς Άσπεργκερ, ο
οποίος στην πρακτική του το 1944 μελέτησε και περιέγραψε παιδιά με μειωμένες
ικανότητες λεκτικής επικοινωνίας και εμπάθειας με τους συνομηλίκους τους, τα
οποία παράλληλα ήταν σωματικά αδέξια. Η σύγχρονη αντίληψη για το σύνδρομο
Άσπεργκερ διαμορφώθηκε το 1981, και πέρασε από μια περίοδο εκλαΐκευσης, για να
τυποποιηθεί ως διάγνωση στις αρχές του 1990. Πολλά ερωτήματα παραμένουν σχετικά
με τις πτυχές της διαταραχής. Υπάρχει αμφιβολία κατά πόσον διαφέρει από τον
αυτισμό υψηλής λειτουργικότητας, γι' αυτό και εν μέρει η επικράτηση της δεν έχει
εδραιωθεί Η διάγνωση του συνδρόμου Άσπεργκερ εξαλείφθηκε το 2013 από την πέμπτη
έκδοση του Διαγνωστικού και Στατιστικού Εγχειριδίου των Ψυχικών Διαταραχών (DSM
- 5) και αντικαταστάθηκε από μια διάγνωση της διαταραχής του φάσματος του
αυτισμού σε δυσχερή κλίμακα. Η ακριβής αιτία του συνδρόμου είναι άγνωστη.
Πιθανολογείται ότι το σύνδρομο έχει γενετική βάση, όμως δεν υπάρχει καμία γνωστή
γενετική αιτία και οι τεχνικές απεικόνισης του εγκεφάλου δεν έχουν εντοπίσει μία
σαφή κοινή παθολογία. Δεν υπάρχει ενιαία αγωγή και η αποτελεσματικότητα
συγκεκριμένων παρεμβάσεων υποστηρίζεται μόνο από περιορισμένα δεδομένα. Οι
παρεμβάσεις στοχεύουν στη βελτίωση των συμπτωμάτων και της λειτουργίας του
οργανισμού. Η κύρια αντιμετώπιση είναι η συμπεριφορική θεραπεία, η οποία
εστιάζει σε συγκεκριμένα ελλείμματα για την αντιμετώπιση των περιορισμένων
δεξιοτήτων επικοινωνίας, των έμμονων ή επαναλαμβανόμενων ρουτινών και της
φυσικής αδεξιότητας. Η κατάσταση των περισσότερων παιδιών βελτιώνεται καθώς αυτά
ωριμάζουν και μέχρι την ενηλικίωσή τους, αλλά κάποιες κοινωνικές και
επικοινωνιακές δυσκολίες μπορεί να επιμείνουν. Μερικοί ερευνητές και τα ίδια τα
άτομα με Άσπεργκερ έχουν υποστηρίξει μια μετατόπιση στις συμπεριφορές που
πρόκειται για μια διαφορά, όχι μια αναπηρία που πρέπει να αντιμετωπιστεί ή να
θεραπευτεί.

Ο Παγκόσμιος Οργανισμός Υγείας ορίζει το Σύνδρομο Άσπεργκερ ως μία από τις
διαταραχές του φάσματος του αυτισμού (ASD) ή διάχυτη αναπτυξιακή διαταραχή
(ΔΑΔ), η οποία είναι ένα φάσμα από ψυχολογικές συνθήκες που χαρακτηρίζονται από
ανωμαλίες στην κοινωνική αλληλεπίδραση και επικοινωνία που δυσχεραίνουν την
καθημερινότητα του ατόμου, καθώς και από περιορισμένα και επαναλαμβανόμενα
ενδιαφέροντα και συμπεριφορά. Όπως και οι άλλες διαταραχές ψυχολογικής
ανάπτυξης, το ASD ξεκινά στην νεογνική ή παιδική ηλικία, έχει μια σταθερή πορεία
χωρίς ύφεση ή υποτροπή, και έχει εκπτώσεις που προκύπτουν με την ωρίμανση και
που σχετίζονται με αλλαγές σε διάφορα συστήματα του εγκεφάλου. Το ASD είναι ένα
υποσύνολο του ευρύτερου φαινοτύπου του αυτισμού, το οποίο περιγράφει άτομα που
δεν μπορούν να έχουν ASD, χωρίς να έχουν αυτιστικά χαρακτηριστικά, όπως
κοινωνικά ελλείμματα. Από τις τέσσερις άλλες μορφές ASD, ο αυτισμός είναι
περισσότερο παρόμοιος με AS σημεία και πιθανές αιτίες, αλλά η διάγνωσή του
απαιτεί μειωμένη επικοινωνία και καθυστέρηση στη γνωστική ανάπτυξη. Το σύνδρομο
Rett και η παιδική ηλικία με αλλοιωμένη διαταραχή μοιράζονται αρκετά σημεία με
τον αυτισμό, αλλά μπορεί να έχουν και άσχετες αιτίες. Η διάχυτη αναπτυξιακή
διαταραχή που δεν προσδιορίζεται αλλιώς (PDD - NOS) διαγιγνώσκεται όταν τα
κριτήρια για μια πιο συγκεκριμένη διαταραχή επιβεβαιώνονται.

Η έκταση της αλληλεπικάλυψης μεταξύ AS και υψηλής λειτουργικότητας αυτισμού (HFA
- αυτισμό χωρίς να συνοδεύεται από νοητική υστέρηση) είναι ασαφής. Η ταξινόμηση
ASD είναι σε κάποιο βαθμό ένα αποτέλεσμα του τρόπου με τον οποίο ο αυτισμός
ανακαλύφθηκε, και μπορεί να μην αντανακλά την πραγματική φύση του φάσματος
μεθοδολογικά προβλήματα έχουν επαναθέσει το σύνδρoμο Asperger ως έγκυρη διάγνωση
από την αρχή. Στην πέμπτη έκδοση του διαγνωστικού και Στατιστικού Εγχειριδίου
των Ψυχικών Διαταραχών (DSM. -5), που δημοσιεύτηκε το Μάιο του 2013, το ΑS
καταγράφηκε ως μια ξεχωριστή διάγνωση που είχε εξαλειφθεί και απαντιέται ως
διαταραχή του φάσματος του αυτισμού. Όπως και η διάγνωση του συνδρόμου Asperger,
η αλλαγή ήταν αμφιλεγόμενη και έτσι AS δεν απομακρύνθηκε από τηn Παγκόσμια
Οργάνωση Υγείας ICD - 10.

Ως μια διάχυτη αναπτυξιακή διαταραχή, το σύνδρομο Άσπεργκερ διακρίνεται από ένα
μοτίβο των συμπτωμάτων και όχι ένα μόνο σύμπτωμα. Χαρακτηρίζεται από ποιοτική
εξασθένιση της κοινωνικής αλληλεπίδρασης, από στερεότυπα και περιορισμένα
πρότυπα συμπεριφοράς, δραστηριοτήτων και τα ενδιαφερόντων, και καμία κλινικά
σημαντική καθυστέρηση στη γνωστική ανάπτυξη ή γενική καθυστέρηση στη γλώσσα.
Χαρακτηριστικά του συνδρόμου είναι η έντονη ενασχόληση με ένα στενό αντικείμενο,
μονόπλευρη πολυλογία, περιορισμένη προσωδία, και φυσική αδεξιότητα, αλλά δεν
απαιτούνται για τη διάγνωση.

Η έλλειψη ενσυναίσθησης έχει σημαντική επίδραση σε μερικές πτυχές της κοινωνικής
διαβίωσης των ατόμων με σύνδρομο Άσπεργκερ . Τα άτομα αυτά παρουσιάζουν
δυσκολίες σε βασικά στοιχεία της κοινωνικής αλληλεπίδρασης, τα οποία μπορεί να
περιλαμβάνουν την αποτυχία να αναπτύξουν φιλίες, να αναζητήσουν κοινές
απολαύσεις ή να πραγματοποιήσουν επιτεύγματά με τους άλλους (για παράδειγμα,
δείχνοντάς τους αντικείμενα ενδιαφέροντος), την έλλειψη κοινωνικής ή
συναισθηματικής αμοιβαιότητας (κοινωνικά «παιχνίδια» με μηχανισμό δούναι και
λαβείν), και την διαταραχή της μη λεκτικής συμπεριφοράς σε τομείς όπως η επαφή
με τα μάτια, εκφράσεις του προσώπου, στάση του σώματος, και χειρονομίες.

Οι άνθρωποι με AS ίσως να μην είναι τόσο εσωστρεφείς παρουσία τρίτων, όσο άτομα
που πάσχουν από άλλες, πιο εξουθενωτικές μορφές αυτισμού. Προσεγγίζουν τους
άλλους, ακόμη και αδέξια. Για παράδειγμα, ένα άτομο με AS μπορεί να συμμετάσχει
σε μια μονόπλευρη, μακροσκελή ομιλία για ένα αγαπημένο θέμα, και να παρεξηγήσει
ή να μην αναγνωρίσει τα συναισθήματα και τις αντιδράσεις του ακροατή, όπως την
επιθυμία του να αλλάξει το θέμα της συζήτησης ή να τερματίσει την αλληλεπίδραση.
Αυτή η κοινωνική αδεξιότητα έχει κληθεί «ενεργή, αλλά περίεργη». Αυτή η αδυναμία
να αντιδράσουν ανάλογα με την κοινωνική αλληλεπίδραση μπορεί να εκληφθεί ως
αδιαφορία για τα συναισθήματα των άλλων, ενώ τα άτομα με AS μπορεί να εκληφθούν
ως αναίσθητα. Ωστόσο, δεν προσεγγίσουν τους άλλους όλα τα άτομα με AS. Μερικά
από αυτά μπορεί να εμφανίσουν ακόμη και επιλεκτική αλαλία, δηλαδή να μη μιλάνε
καθόλου με τους περισσότερους ανθρώπους και να μιλάνε υπερβολικά με συγκεκριμένα
άτομα. Κάποιοι μπορεί να επιλέξουν να μιλάνε μόνο σε ανθρώπους που τους είναι
αρεστοί.

Η γνωστική ικανότητα των παιδιών με AS συχνά τους επιτρέπει να εκφράσουν τις
κοινωνικές νόρμες σε ένα εργαστηριακό πλαίσιο, όπου μπορεί να είναι σε θέση να
αποδείξει μια θεωρητική κατανόηση των συναισθημάτων των άλλων ανθρώπων. Ωστόσο,
έχουν συνήθως δυσκολία να αντεπεξέλθουν σε καταστάσεις της πραγματικής ζωής. Τα
άτομα με AS μπορεί να αναλύσουν και να διευθετήσουν τις παρατηρήσεις της
κοινωνικής αλληλεπίδρασης τους σε άκαμπτες κατευθυντήριες γραμμές συμπεριφοράς,
και να εφαρμόσουν τους κανόνες αυτούς με αδέξιους τρόπους, όπως αναγκαστική
επαφή με τα μάτια, ως αποτέλεσμα μιας συμπεριφοράς που εμφανίζεται άκαμπτη ή
κοινωνικά αφελής. Επιθυμία για συντροφικότητα στη παιδική ηλικία μπορεί να
αριθμηθεί στο ιστορικό των αποτυχημένων προσπαθειών κοινωνικής συνεύρεσης.

Η υπόθεση ότι τα άτομα με σύνδρομο Άσπεργκερ έχουν προδιάθεση για βίαιη ή
εγκληματική συμπεριφορά έχει ερευνηθεί, αλλά δεν υποστηρίζεται από τα δεδομένα.
Περισσότερα στοιχεία δείχνουν τα παιδιά με AS είναι θύματα και όχι θύτες. Η
αναθεώρηση του 2008 διαπίστωσε ότι ένας συντριπτικός αριθμός των αναφερθέντων
κρουσμάτων βίας και εγκλήματος ατόμων σχετιζόταν ταυτόχρονα ,εκτός του AS και με
ψυχιατρικές διαταραχές, όπως η σχιζοσυναισθηματική διαταραχή.

Τα άτομα με σύνδρομο Άσπεργκερ συχνά εμφανίζουν συμπεριφορά, ενδιαφέροντα και
δραστηριότητες που είναι περιορισμένες και επαναλαμβανόμενες και μερικές φορές
είναι ασυνήθιστα έντονες ή εστιασμένες. Μπορούν να τηρήσουν μια άκαμπτη
καθημερινότητα, να κινηθούν με στερεότυπους και επαναλαμβανόμενους τρόπους, ή να
απασχολούν τον εαυτό τους με εξειδικευμένα μέρη των αντικειμένων. Η επιδίωξη
συγκεκριμένων και στενών ενδιαφερόντων είναι ένα από τα πιο εντυπωσιακά
χαρακτηριστικά του AS. Τα άτομα με αυτό το σύνδρομο μπορούν να συλλέξουν όγκους
λεπτομερών πληροφοριών σχετικά με ένα σχετικά στενό θέμα, όπως μετεωρολογικά
δεδομένα ή τα ονόματα αστερισμών, χωρίς απαραίτητα να έχουν μια πραγματική
κατανόηση του θέματος. Για παράδειγμα, ένα παιδί μπορεί να απομνημονεύσει τους
αριθμούς των μοντέλων μιας φωτογραφικής μηχανής, ενώ να μη νοιάζεται για τη
φωτογραφία. Αυτή η συμπεριφορά είναι συνήθως εμφανής από την ηλικία των 5 ή 6.
Παρά το γεγονός ότι αυτά τα ειδικά συμφέροντα μπορεί να αλλάξουν με το χρόνο,
που συνήθως γίνονται πιο ασυνήθιστα, εστιάζονται, και συχνά κυριαρχούν στην
κοινωνική αλληλεπίδραση τόσο πολύ που όλη η οικογένεια μπορεί να "βυθιστεί".
Επειδή τα στενά θέματα συχνά συλλαμβάνουν το ενδιαφέρον των παιδιών, αυτό το
σύμπτωμα μπορεί να μην αναγνωρίζεται από νωρίς. Στερεότυπες και
επαναλαμβανόμενες κινητικές συμπεριφορές αποτελούν βασικό μέρος της διάγνωσης
της AS και άλλων ASDs. Αυτές περιλαμβάνουν κινήσεις των χεριών, όπως χτύπημα ή
συστροφή, και σύνθετες κινήσεις ολόκληρου του σώματος. Αυτές συνήθως
επαναλαμβάνονται σε μεγαλύτερες εκρήξεις, δημιουργούνται εκούσια ή τελετουργικά
από τικ, που είναι συνήθως πιο γρήγορα, λιγότερο ρυθμικά και λιγότερο συχνά
συμμετρικά.

Σύμφωνα με το διαγνωστικό τεστ αξιολόγησης Ενηλίκων Άσπεργκερ (ΑΑΑ), έλλειψη
ενδιαφέροντος στη μυθοπλασία και μια θετική προτίμηση σε non-fiction καταστάσεις
είναι συχνή μεταξύ των ενηλίκων με AS.

Παρά το γεγονός ότι τα άτομα με σύνδρομο Άσπεργκερ αποκτούν γλωσσικές δεξιότητες
χωρίς σημαντικά γενική καθυστέρηση και η ομιλία τους δεν έχει συνήθως σημαντικές
ανωμαλίες, η εκμάθηση της γλώσσας και η χρήση της είναι συχνά άτυπη. Οι
ανωμαλίες περιλαμβάνουν πολυλογία, απότομες μεταβάσεις, κυριολεκτικές ερμηνείες
και δυσερμηνείες αποχρώσεων των εννοιών, χρήση της μεταφοράς μόνο με τον
ομιλητή, ελλείμματα στην ακουστική αντίληψη, ασυνήθιστη σχολαστικότητα, επίσημη
ή ιδιοσυγκρασιακή ομιλία, και παραδοξότητες στην ένταση του ήχου στον τονισμό,
και στο ρυθμό. Ηχολαλία έχει επίσης παρατηρηθεί σε άτομα με AS.

Υπάρχουν τρεις πτυχές των προτύπων επικοινωνίας με κλινικό ενδιαφέρον: κακή
προσωδία, εφαπτόμενη και περιστασιακή ομιλία, και έντονη πολυλογία. Αν
συμπεριληφθεί και ο τονισμός μπορεί να έχουν λιγότερο άκαμπτη ή μονότονη σχέση
με τον κλασικό αυτισμο. Τα άτομα με AS έχουν συχνά ένα περιορισμένο φάσμα
τονισμού. Η ομιλία τους μπορεί να είναι ασυνήθιστα γρήγορη, σπασμωδική ή δυνατή.
Η ομιλία μπορεί να μεταφέρει την αίσθηση της ασυναρτησίας. Το στυλ αυτής της
ομιλίας συχνά περιλαμβάνει μονολόγους για θέματα που δεν ενδιαφέρουν τον
ακροατή, δεν παρέχουν το πλαίσιο για την υποβολή παρατηρήσεων, ή παραλείπουν να
καταπνίξουν τις εσωτερικές τους σκέψεις. Τα άτομα με σύνδρομο μπορεί να
αποτύχουν να ελέγξουν κατά πόσον ο ακροατής ενδιαφέρεται ή ασχοείται με τη
συνομιλία. Το συμπέρασμα του ομιλητή σημείο μπορεί ποτέ να μη γίνει, και οι
προσπάθειες από τον ακροατή να επεξεργαστεί το περιεχόμενο ή τη λογική της
ομιλίας του, ή να στραφούν σε συναφή θέματα, είναι συχνά ανεπιτυχής.

Τα παιδιά με σύνδρομο μπορεί να έχουν ασυνήθιστα εξεζητημένο λεξιλόγιο σε νεαρή
ηλικία που κοινώς ονομάζονται «μικροκαθηγητές», αλλά έχουν δυσκολία στην
κατανόηση της μεταφορικής γλώσσα και τείνουν να χρησιμοποιούν τη γλώσσα
κυριολεκτικά. Τα παιδιά με AS φαίνεται να έχουν ιδιαίτερες αδυναμίες στους
τομείς της μεταφορικής γλώσσας που περιλαμβάνει το χιούμορ, την ειρωνεία, τα
πειράγματα, και το σαρκασμό. Παρά το γεγονός ότι τα άτομα με AS συνήθως
κατανοούν τη γνωστική βάση του χιούμορ, φαίνεται να λείπει η κατανόηση της
πρόθεσης του χιούμορ για να μοιραστούν την απόλαυση και με τους άλλους. Παρά τις
ισχυρές ενδείξεις διαταραχής της ανατίμησης χιούμορ, ανέκδοτες αναφορές του
χιούμορ σε άτομα με AS φαίνεται να αμφισβητούν μερικές ψυχολογικές θεωρίες της
AS και του αυτισμόύ.

Τα άτομα με σύνδρομο Άσπεργκερ μπορεί να έχουν σημεία ή συμπτώματα που είναι
ανεξάρτητα από τη διάγνωση, αλλά μπορεί να επηρεάσουν το άτομο ή την οικογένεια.
Αυτά περιλαμβάνουν διαφορές στην αντίληψη και προβλήματα με τις κινητικές
ικανότητες, τον ύπνο, και τα συναισθήματα.

Τα άτομα συχνά έχουν εξαιρετική ακουστική και οπτική αντίληψη. Τα παιδιά με
αυτισμό συχνά επιδεικνύουν αυξημένη αντίληψη των μικρών αλλαγών στη μορφή, όπως
οι ρυθμίσεις των αντικειμένων ή γνωστών εικόνων. Τυπικά πρόκειται για
συγκεκριμένους τομείς και περιλαμβάνει την επεξεργασία των λεπτόκοκκων
χαρακτηριστικών. Αντίθετα, σε σύγκριση με άτομα με αυτισμό υψηλής
λειτουργικότητας, τα άτομα με Asperger έχουν ελλείμματα σε ορισμένες εργασίες
που αφορούν οπτικο- χωρική αντίληψη, ακουστική αντίληψη, ή οπτική μνήμη. Πολλά
άτομα με AS και ASD εκθέτουν άλλες ασυνήθιστες αισθητηριακές και αντιληπτικές
ικανότητες και εμπειρίες. Μπορούν να είναι ασυνήθιστα ευαίσθητα ή ευαισθησία στο
ήχο, το φως, και άλλα ερεθίσματα. Αυτές οι αισθητικές απαντήσεις βρέθηκαν σε
άλλες αναπτυξιακές διαταραχές και δεν είναι ειδικά για AS ή να ASD. Υπάρχει
μικρή υποστήριξη για αυξημένη πάλη- ή-πτήσης ανταπόκρισης ή η αδυναμία του
εθισμού στον αυτισμό ?[ασαφές]. Υπάρχουν περισσότερα στοιχεία για μειωμένη
ανταπόκριση σε αισθητήρια ερεθίσματα, αν και αρκετές μελέτες δείχνουν ότι δεν
διαπιστώθηκαν διαφορές.

Αρχικοί υπολογισμοί του Χανς Άσπεργκερ και άλλων διαγνωστικών συστημάτων
περιλαμβάνουν περιγραφές των φυσικών αδεξιότητων. Τα παιδιά με σύνδρομο Asperger
μπορεί να καθυστερήσουν για την απόκτηση των δεξιοτήτων που απαιτούν
επιδεξιότητα του κινητήρα, όπως το ποδήλατο ή το άνοιγμα ενός βάζου, και μπορεί
να φαίνεται ότι κινούνται αδέξια ή αισθάνονται «άβολα στο πετσί τους ». Μπορούν
να συντονίζονται σωστά, ή να έχουν περίεργο βάδισμα ή στάση, κακό γραφικό
χαρακτήρα, ή προβλήματα με την ένταξη οπτική-κινητήρα. Μπορούν να παρουσιάζουν
προβλήματα με την ιδιοδεκτικότητα (αίσθηση της θέσης του σώματος), σχετικά με τα
μέτρα συντονισμού της αναπτυξιακής διαταραχή (διαταραχή κινητικού σχεδιασμού),
την ισορροπία, του διδύμου βαδίσματος, και το δάχτυλο -thumb παράθεση. Δεν
υπάρχουν αποδείξεις ότι αυτά τα προβλήματα κινητικών δεξιοτήτων διαφοροποιούνται
και από άλλες υψηλής λειτουργικότητας ASDs.

Τα παιδιά με σύνδρομο Άσπεργκερ είναι πιο πιθανό να έχουν προβλήματα ύπνου,
συμπεριλαμβανομένης της δυσκολίας στο να κοιμηθούν, συχνές νυκτερινές
αφυπνίσεις, και νωρίς το πρωί αφυπνίσεις. AS συνδέεται επίσης με υψηλά επίπεδα
αλυκυθυμίας, η οποία εφάπτεται στη δυσκολία στην αναγνώριση και περιγραφή των
συναισθημάτων κάποιου. Παρά το γεγονός ότι η AS, η χαμηλότερη ποιότητα του
ύπνου, και αλυκυθθμία συνδέονται, η αιτιώδης σχέση τους είναι ασαφής.

Από τον Χανς Άσπεργκερ περιγράφονται κοινά συμπτώματα μεταξύ των μελών των
ασθενών του οικογένεια, ιδίως στους πατέρες, και η έρευνα υποστηρίζει αυτή την
παρατήρηση και προτείνει μια γενετική συμβολή στο σύνδρομο Άσπεργκερ. Παρόλο που
δεν υπάρχει συγκεκριμένο γονίδιο που έχει εντοπιστεί, οι πολλαπλοί παράγοντες
πιστεύεται ότι παίζουν ένα ρόλο στην έκφραση του αυτισμού, δεδομένης της
φαινοτυπική διακύμανση παρατηρείται σε παιδιά με AS. Αποδεικτικά στοιχεία για
μια γενετική σύνδεση είναι η τάση το AS τρέξει στις οικογένειες και να
παρατηρηθεί με υψηλότερη συχνότητα εμφάνισης των μελών της οικογένειας που έχουν
συμπεριφορικά συμπτώματα παρόμοια με AS, αλλά σε πιο περιορισμένη μορφή (για
παράδειγμα, μικρές δυσκολίες στην κοινωνική αλληλεπίδραση, τη γλώσσα, ή
ανάγνωση). Οι περισσότερες έρευνες δείχνουν. ότι όλο το φάσμα του αυτισμού
περιλαμβάνει διαταραχές που έχουν κοινούς γενετικούς μηχανισμούς, αλλά η AS
μπορεί να έχει ισχυρότερη γενετική συνιστώσα από αυτισμό υπάρχει πιθανώς μια
κοινή ομάδα γονιδίων, όπου συγκεκριμένα αλληλόμορφα καθιστούν ένα άτομο ευάλωτο
στην ανάπτυξη AS ? αν αυτή είναι η περίπτωση, ο συγκεκριμένος συνδυασμός των
αλληλομόρφων θα καθορίσει τη σοβαρότητα των συμπτωμάτων και για κάθε άτομο με
AS.

Έχουν αναφερθεί λίγες περιπτώσεις ASD που έχουν συνδεθεί με την έκθεση σε
τερατογενετικούς παράγοντες (παράγοντες που προκαλούν γενετικές ανωμαλίες) κατά
τη διάρκεια των πρώτων οκτώ εβδομάδων από τη σύλληψη. Αν και αυτό δεν αποκλείει
την πιθανότητα ότι ο αυτισμός μπορεί να κινηθεί ή να επηρεαστεί αργότερα, είναι
ισχυρή απόδειξη ότι προκύπτει πολύ νωρίς στην ανάπτυξη. Πολλοί περιβαλλοντικοί
παράγοντες έχουν υποτεθεί ότι δρούν μετά τη γέννηση, αλλά καμία δεν έχει
επιβεβαιωθεί από την επιστημονική διερεύνηση.

Το σύνδρομο Άσπεργκερ φαίνεται να προκύπτει από την ανάπτυξη παραγόντων που
επηρεάζουν πολλά ή όλα τα λειτουργικά συστήματα του εγκεφάλου με εντοπισμένες
επιδράσεις. Παρότι τα ειδικά ερεισμάτα και οι παράγοντες που διακρίνουν την AS
από τα άλλα ASDs Αείναι άγνωστες, και δεν υπάρχει σαφής παθολογία κοινή σε άτομα
με AS, εξακολουθεί να είναι πιθανό ότι ο μηχανισμός της AS είναι ξεχωριστός από
τα άλλα ASDs. Νευροανατομικές μελέτες και ενώσεις με τερατογόνα υποδεικνύουν
έντονα ότι ο μηχανισμός περιλαμβάνει μεταβολή της ανάπτυξης του εγκεφάλου αμέσως
μετά από τη σύλληψη. Ανώμαλη μετανάστευση εμβρυϊκών κυττάρων κατά την εμβρυϊκή
ανάπτυξη μπορεί να επηρεάσει την τελική δομή και τη συνδεσιμότητα του εγκεφάλου,
με αποτέλεσμα μεταβολές στα νευρωνικά κυκλώματα που ελέγχουν τη σκέψη και τη
συμπεριφορά. Αρκετές θεωρίες του μηχανισμού είναι διαθέσιμες, καμία όμως δεν
παρέχει μια πλήρη εξήγηση

Γονείς παιδιών που πάσχουν από το σύνδρομο Άσπεργκερ μπορούν να εντοπίσουν
διαφορές στην ανάπτυξη των παιδιών ηλικιακά νωρίς, από τον τριακοστό (30) μήνα
ζωής. Αναπτυξιακός έλεγχος κατά τη διάρκεια ενός ιατρικού ελέγχου ρουτίνας από
ένα γενικό ιατρό ή παιδίατρο μπορεί να εντοπίσει ενδείξεις που χρήζουν περαιτέρω
διερεύνησης. Η διάγνωση του συνδρόμου περιπλέκεται από τη χρήση διαφόρων μέσων
ελέγχου, όπως των: Asperger Syndrome Diagnostic Scale (ASDS), Autism Spectrum
Screening Questionnaire (ASSQ), Childhood Autism Spectrum Test (CAST)
(παλαιότερα ονομαζόταν Childhood Asperger Syndrome Test), Gilliam Asperger's
Disorder Scale (GADS), Krug Asperger's Disorder Index (KADI), και του Autism
Spectrum Quotient (AQ; με ειδικές εκδόσεις για παιδιά, εφήβους και ενήλικες).
Κανένα από αυτά δε διαφέρει σε αξιοπιστία μεταξύ του AS και των ASDs .

Με την αγωγή για το σύνδρομο Άσπεργκερ γίνεται προσπάθεια να διαχειριστούν τα
ενοχλητικά συμπτώματα και να διδαχθούν οι πάσχοντες κοινωνικές, επικοινωνιακές
και επαγγελματικές δεξιότητες κατάλληλες για την ηλικία τους, οι οποίες δεν
αποκτώνται φυσιολογικά κατά την ανάπτυξή τους, με παρεμβάσεις προσαρμοσμένες
στις ανάγκες του καθενός (από τους πάσχοντες) βασισμένες σε διεπιστημονική
αξιολόγηση. Παρά την πρόοδο που έχει επιτευχθεί στον τομέα αυτό, δεδομένα που να
υποστηρίζουν την αποτελεσματικότητα τέτοιων παρεμβάσεων είναι περιορισμένα.

Η ιδανική αγωγή για το σύνδρομο περιλαμβάνει τον συντονισμό θεραπειών που
αντιμετωπίζουν τα βασικά συμπτώματα της διαταραχής, συμπεριλαμβανομένων και των
φτωχών επικοινωνιακών δεξιοτήτων και των εμμονών ή των επαναλαμβανόμενων
συνηθειών. Παρότι οι περισσότεροι ειδικοί συμφωνούν ότι όσο νωρίτερα γίνει η
παρέμβαση, τόσο το καλύτερο, δεν υπάρχει ένας συγκεκριμένος συνδυασμός αγωγών
που να είναι ο καλύτερος. Η αγωγή για το σύνδρομο Asperger είναι παρόμοια με
αγωγές για άλλες αυτιστικές διαταραχές (ASD) υψηλής-λειτουργικότητας, με την
εξαίρεση ότι λαμβάνονται υπόψη οι γλωσσικές ικανότητες, λεκτικές δυνατότητες και
οι μη λεκτικές αδυναμίες των ατόμων που πάσχουν από το σύνδρομο Asperger (AS).
Μια αγωγή συνήθως περιλαμβάνει:

Από τις πολλές μελέτες σε προγράμματα παρέμβασης στη συμπεριφορά σε πρόωρο
στάδιο, οι περισσότερες είναι αναφορές περιπτώσεων από το πολύ 5 συμμετέχοντες
και συνήθως εξετάζονται λίγα προβλήματα συμπεριφοράς όπως η τάση για
αυτοτραυματισμό, η επιθετικότητα, η μη συμμόρφωση με κανόνες ή η έμμονη
επανάληψη ασυνείδητων λέξεων ή πράξεων. Παρά την ευρεία εφαρμογή προγραμμάτων
εκπαίδευσης για ανάπτυξη κοινωνικών δεξιοτήτων, η αποτελεσματικότητά τους δεν
έχει εξολοκλήρου καθιερωθεί. Μια δειγματοληπτική τυχαία έρευνα σχετική με ένα
μοντέλο εκπαίδευσης των γονέων για προβλήματα συμπεριφοράς των παιδιών τους με
AS έδειξε ότι γονείς που παρακολουθούν ένα μονοήμερο σεμινάριο ή 6 ξεχωριστές
σειρές μαθημάτων αναφέρουν λιγότερα προβλήματα συμπεριφοράς, ενώ γονείς που
παρακολούθησαν μία ξεχωριστή σειρά μαθημάτων ανέφεραν λιγότερα έντονα προβλήματα
συμπεριφοράς στα παιδιά του που πάσχουν από AS. Η επαγγελματική κατάρτιση είναι
σημαντική σε μεγαλύτερα παιδιά και ενήλικες που πάσχουν από AS για να διδαχθεί η
διαδικασία της συνέντευξης εργασίας και η σωστή συμπεριφορά στο χώρο εργασίας.
Επίσης, λογισμικό που βοηθάει στην οργάνωση της εργασίας και της ζωής μπορεί να
βοηθήσει άτομα που πάσχουν από AS.

Καμία φαρμακευτική αγωγή δεν αντιμετωπίζει απευθείας τα κύρια συμπτώματα του AS.
Παρόλο που η έρευνα στην αποτελεσματικότητα της φαρμακευτικής παρέμβασης για το
AS είναι περιορισμένη, είναι σημαντικό να διαγνωσθούν και να αντιμετωπισθούν
καταστάσεις που εμφανίζονται από την ασθένεια. Ελλείμματα από το ίδιο το άτομο
στην αναγνώριση συναισθημάτων ή στην παρατήρηση των επιδράσεων της συμπεριφοράς
τού ενός σε άλλους μπορούν να δυσκολέψουν τα άτομα με AS να καταλάβουν γιατί η
αγωγή ίσως είναι απαραίτητη. Η αγωγή μπορεί να είναι αποτελεσματική σε συνδυασμό
με παρεμβάσεις στη συμπεριφορά και περιβαλλοντικές διευκολύνσεις στη διαχείριση
συμπτωμάτων που εμφανίζονται με την ασθένεια όπως το αγχωτικό σύνδρομο, η
μείζονα καταθλιπτική διαταραχή, απροσεξία και επιθετικότητα. Τα άτυπα
αντιψυχωτικά φάρμακα ρισπεριδόνη και ολανζαπίνη φαίνεται να μειώνουν τα
σχετιζόμενα με το AS συμπτώματα. η ρισπεριδόνη μπορεί να μειώσει τις
επαναλαμβανόμενες συμπεριφορές και τις συμπεριφορές αυτοτραυματισμού, τις
εκρήξεις επιθετικότητας και την παρορμητικότητα και να βελτιώσει τις στερεότυπες
συμπεριφορές και τις κοινωνικές σχέσεις και επαφές. Οι αποκλείστες της
επιλεκτικής επαναπρόσληψης σεροτονίνης (SSRIs) φλουοξετίνη, φλουβοξαμίνη και
σερτραλίνη είναι αποτελεσματικοί στην αντιμετώπιση περιορισμένων και
επαναλαμβανόμενων συμπεριφορών.

Η φαρμακευτική αγωγή πρέπει να λαμβάνεται με προσοχή, διότι οι παρενέργειες
μπορεί να είναι πιο κοινές και δύσκολες να εκτιμηθούν σε άτομα με AS,αφού
επιπλέον εξετάσεις για την αποτελεσματικότητα των φαρμάκων σε καταστάσεις που
εμφανίζονται με την ασθένεια συνήθως αποκλείουν τα άτομα με αυτιστικές
διαταραχές. Ανωμαλίες στον μεταβολισμό και την ηλεκτρική αγωγιμότητα της καρδιάς
και ο αυξημένος κίνδυνος εμφάνισης διαβήτη τύπου 2 έχον αυξηθεί σε περιπτώσεις
χορήγησης τέτοιας φαρμακευτικής αγωγής, μαζί με σοβαρές μακροχρόνιες
νευρολογικές παρενέργειες. Οι SSRIs μπορεί να οδηγήσουν στην εκδήλωση
συμπεριφορών όπως αυξημένη επιθετικότητα, παρορμητικότητα και διαταραχές του
ύπνου. Η αύξηση του βάρους και η κούραση είναι συνήθεις παρενέργειες της
ρισπεριδόνης, η οποία μπορεί ακόμη να οδηγήσει σε αυξημένο κίνδυνο εμφνάνισης
συμπτωμάτων όπως ανησυχία και δυστονία και αυξημένα επίπεδα προλακτίνης στον ορό
του αίματος. Υπνηλία και αύξηση σωματικού βάρους είναι πιο συχνές παρενέργειες
με την ολανζαπίνη, η οποία έχει επίσης συνδεθεί με τον διαβήτη. Παρενέργειες
υπνηλίας κατά την σχολική ηλικία έχουν επιπτώσεις στην μάθηση στην τάξη. Άτομα
με AS μπορεί να μην έχουν τη δυνατότητα να αναγνωρίσουν και να καταλάβουν τις
εσωτερικές τους διαθέσεις και συναισθήματα ή να ανεχθούν τις παρενέργειες , οι
οποίες για τα περισσότερα άτομα δε θα αποτελούσαν πρόβλημα.

Υπάρχουν μερικά στοιχεία που δείχνουν ότι παιδιά με AS μπορεί να δουν μείωση των
συμπτωμάτων τους: έως και το 20% των παιδιών μπορεί να μην πληρούν τα
διαγνωστικά κριτήρια ως ενήλικες, παρά την ύπαρξη κοινωνικών και επικοινωνιακών
δυσκολιών. Μέχρι το 2006, δεν υπάρχουν διαθέσιμες έρευνες που να αναδεικνύουν το
μακροχρόνιο αποτέλεσμα του AS σε άτομα που πάσχουν από αυτό και δεν υπάρχουν
καθόλου συστηματικές μακροχρόνιες έρευνες για παιδιά με AS. Άτομα που πάσχουν
από το AS φαίνεται να έχουν φυσιολογικό προσδόκιμο ζωής, αλλά έχουν αυξημένη
προδιάθεση εμφάνισης των ψυχιατρικών εκδηλώσεων που εμφανίζονται με την
ασθένεια, όπως η μείζονα καταθλιπτική διαταραχή και οι κρίσεις άγχους που
μπορούν να επηρεάσουν χαρακτηριστικά την εξέλιξη του συνδρόμου. Παρόλο που οι
δυσκολίες στην κοινωνική ζωή υπάρχουν εφ'όρου ζωής, το αποτέλεσμα είναι σε
γενικές γραμμές θετικότερο από ότι σε άτομα που πάσχουν από αυτιστικές
διαταραχές χαμηλής λειτουργικής ικανότητας. Για παράδειγμα, τα συμπτώματα του
πλαισίου των αυτιστικών διαταραχών είναι πιο πιθανό να μειωθούν σε παιδιά με AS
ή άλλες αυτιστικές διαταραχές υψηλής λειτουργικής ικανότητας(HFA). Παρόλο που οι
περισσότεροι μαθητές με AS/HFA έχουν τυπική μαθηματική ικανότητα και αποδίδουν
ελάχιστα χειρότερα στην αριθμητική, μερικοί έχουν εξαιρετικές ικανότητες στα
μαθηματικά και το σύνδρομο Asperger δεν έχει αποτρέψει μερικούς ενήλικες όπως ο
Vernon L. Smith να κερδίσουν το Βραβείο Νόμπελ.

Παρόλο που τα περισσότερα παιδία με AS παρακολουθούν κανονικά μαθήματα
διδασκαλίας, μερικα παιδια μπορεί να χρησιμοποιήσουν ειδικές υπηρεσίες
εκπαίδευσης εξαιτίας των κοινωνικών δυσκολιών του και των προβλημάτων
συμπεριφοράς. Έφηβοι με AS μπορεί να εμφανίσουν δυσκολία σε θέματα οργάνωσης και
φροντίδας του εαυτού τους, καθώς και διαταραχές στις κοινωνικές και προσωπικές
(ερωτικές) σχέσεις τους. Παρά τη χαμηλή ικανότητα αντίληψης τους, πολλοί νέοι
ενήλικες με AS παραμένουν στο πατρικό τους, παρόλο που μερικοί παντρεύονται και
δουλεύουν ανεξάρτητα. Η διαφορετικότητα που βιώνουν οι έφηβοι (λόγω ηλικίας)
μπορεί να είναι τραυματική. Το άγχος μπορεί να εμφανιστεί ως απλή ανησυχία μέχρι
και πιθανή παραβίαση της ρουτίνας, ως καταστάσεις χωρίς να υπάρχει συγκεκριμένο
πρόγραμμα ή προσδοκίες ή μεχρι και κοινωνικό άγχος. Το στρες που προκύπτει
απ'όλα αυτά μπορεί να εκδηλωθεί ως απροσεξία, απόσυρση, εξάρτηση από τις
εμμονές, υπερκινητικότητα ή επιθετική συμπεριφορά. Η κατάθλιψη είναι συχνό
αποτέλεσμα του χρόνιου εκνευρισμού από τις επαναλαμβανόμενες αποτυχίες στην
ανάπτυξη κοινωνικών σχέσεων με άλλους, καθώς και εναλλαγές στη διάθεση, οι
οποίες πρέπει να αντιμετωπισθούν, μπορεί να εμφανιστούν. Η κλινική εμπειρία
υποδεικνύει ότι τα ποσοστά αυτοκτονίας μπορεί να είναι αυξημένα μεταξύ των
ατόμων με AS, αλλά κάτι τέτοιο δεν έχει εξακριβωθεί, με συστηματική έρευνα.

Η εκπαίδευση των οικογενειών είναι απαραίτητη ώστε να αναπτυχθούν στρατηγικές
κατανόηση των πλεονεκτημάτων και των αδυναμιών της κατάστασης. Βοηθώντας την
οικογένεια να αντεπεξέλθει σε τέτοιες καταστάσεις, βελτιώνεται η επίδραση στα
παιδιά. Η εξέλιξη του συνδρόμου μπορεί να βελτιωθεί αν διαγνωσθεί σε νεότερη
ηλικία η οποία επιτρέπει παρεμβάσεις σε πρώιμο στάδιο, ενώ παρεμβάσεις στη
ενήλικη ζωή είναι χρήσιμες αλλά λιγότερο προσοδοφόρες. Υπάρχουν νομικές κυρώσεις
για άτομα που εκμεταλλεύονται άτομα με AS αφού διατρέχουν τον κίνδυνο να
παρασυρθούν και να μην έχουν τη δυνατότητα να αναγνωρίσουν τις κοινωνικές
επιπτώσεις των πράξεων τους.

Οι εκτιμήσεις για το ποσοστό των ατόμων που πάσχουν από AS σε σχέση με αυτά που
εξετάστηκαν διαφέρουν σημαντικά. Μία ανασκόπηση των επιδημιολογικών ερευνών του
2003 έδειξε ότι το ποσοστό αυτό κυμαίνεται από 0.03 μέχρι 4.83 στα 1000, με το
ποσοστό Αυτισμού προς AS να κυμαίνεται μεταξύ 1.5:1 έως 16:1. Συνδυάζοντας την
αναλογία των γεωμετρικών μέσων στο 5:1 με μια συντηρητική εκτίμηση του αρχικού
ποσοστού του AS στο 1.3 στα 1000 άτομα που εξετάστηκαν, γίνεται έμμεσα κατανοητό
ότι το ποσοστό των ατόμων που πάσχουν από AS προς αυτά που εξετάστηκαν
υπολογίζεται περίπου στο 0.26 ανά 1000 άτομα. Μέρος της απόκλισης στους
υπολογισμούς αυξάνεται λόγω των διαφορών στα διαγνωστικά κριτήρια που
χρησιμοποιούνται. Για παράδειγμα, μια μικρή μελέτη του 2007 σε 5484 οκτάχρονα
παιδιά από τη Φινλανδία βρήκε ότι 2.9 παιδιά στα 1000 πληρούν το κριτήριο ICD-10
για διάγνωση του AS, 2,7 στα 1000 για το κριτήριο Gillberg and Gillberg, 2.5 για
το DSM-IV, 1.6 για το Szatmari et al, και 4.3 στα 1000 για το σύνολο αυτών των
τεσσάρων κριτηρίων. Τα αγόρια φαίνεται να έχουν πιο συχνά το AS σε σχέση με τα
κορίτσια: υπολογισμοί της αναλογία μεταξύ των φύλων κυμαίνονται από 1.6:1 μέχρι
4:1, με τη χρήση του κριτηρίου Gillberg and Gillberg.

Οι κρίσεις άγχους και η μείζονα καταθλιπτική διαταραχή είναι οι πιο συχνές
καταστάσεις που εμφανίζονται ταυτόχρονα: η εμφάνιση τους παράλληλα με το AS
υπολογίζεται στο 65% των περιπτώσεων. Αναφορές έχουν συσχετίσει το AS με
ιατρικές καταστάσεις όπως η αμινοξυουρία και η χαλάρωση των συνδέσμων, αλλά
αυτές οι αναφορές είναι είτε απλά περιστατικά είτε μικρές μελέτες και δεν έχουν
συσχετισθεί παράγοντες με το AS σε αυτές τις έρευνες. Μία έρευνα σε άνδρες με AS
βρήκε ένα αυξημένο ποσοστό επιληψίας και υψηλό ποσοστό διαταραχής της μη
λεκτικής μάθησης (51%). Το AS έχει συσχετισθεί με διάφορα "τικ", με το σύνδρομο
Tourette και τη διπολική διαταραχή και οι επαναλαμβανόμενες συμπεριφορές του AS
έχουν αρκετές ομοιότητες με συμπτώματα της Ιδεοψυχαναγκαστικής Διαταραχής και
της αναγκαστικής προσωπικής διαταραχής. Ωστόσο, πολλές από αυτές τις μελέτες
είναι βασισμένες σε κλινικά δείγματα ή δεν έχουν τυποποιημένη μέτρηση.

Πήρε την ονομασία του από το Αυστριακό παιδίατρο Χανς Άσπεργκερ(1906–1980). Το
AS είναι ένα σχετικά νέο διαγνωσθέν σύνδρομο στο πεδίο του αυτισμού. Ως παιδί, ο
Άσπεργκερ φαίνεται να είχε εμφανίσει κάποια από τα χαρακτηριστικά αυτού του
συνδρόμου, όπως αδιαφορία για ανθρώπινη επαφή και επικοινωνία και ταλέντο στη
γλωσσομάθεια. Το 1994, ο Άσπερκερ περιέγραψε 4 παιδιά,κατά την πρακτική του, τα
οποία είχαν δυσκολία στην κοινωνική τους ενσωμάτωση.Τα παιδιά δεν εμφάνιζαν μη
λεκτικές ικανότητες επικοινωνίας, ούτε κατάφερναν να επικοινωνήσουν ουσιαστικά
με τους φίλους τους και ήταν και σωματικά αδέξια. Ο Άσπεργκερ αποκάλεσε την
κατάσταση ως "Αυτιστική ψυχοπάθεια" και περιέγραψε ως κύριο χαρακτηριστικό της
την κοινωνική απομόνωση. 50 χρόνια αργότερα, αρκετά διαγνωστικά πρότυπα για το
σύνδρομο προτάθηκαν διστακτικά, αρκετά από τα οποία διέφεραν αρκετά από την
μελέτη του Άσπεργκερ.

Σε αντίθεση με το AS όπως περιγράφεται σήμερα, η αυτιστική ψυχοπάθεια μπορεί να
αναγνωριστεί σε άτομο όλων των επιπέδων ευφυίας, περιλαμβανομένων και εκείνων με
διανοητική αναπηρία. Στα περιεχόμενα της πολιτικής της Ναζιστικής ευγονικής για
εξάλειψη των ατόμων που παρεκκλίνουν κοινωνικά και αυτών με νοητική αναπηρία, ο
Άσπεργκερ υπερασπίστηκε με πάθος την αξία των ατόμων με αυτισμό, γράφοντας:

Ο Άσπεργκερ επίσης αποκαλούσε τους νεαρούς του ασθενείς "μικρούς καθηγητές", και
πίστευε ότι μερικοί θα ήταν ικανοί για εξαιρετικά επιτεύγματα και πρωτότυπες
σκέψεις αργότερα στη ζωή τους. Η μελέτη του δημοσιεύτηκε σε περίοδο πολέμου και
στη Γερμανία, οπότε δε διαβάστηκε από πολλούς ανθρώπους εκτός Γερμανίας.

Η Λόρνα Γουίνγκ έκανε γνωστό τον όρο Σύνδρομο Άσπεργκερ στην αγγλόφωνη ιατρική
κοινότητα με τη δημοσίευσή της το 1981 για μία σειρά μελέτης περιπτώσεων παιδιών
που εμφανίζουν παρόμοια συμπτώματα, και η Uta Frith μετέφρασε την μελέτη του
Άσπεργκερ στα Αγγλικά το 1991. Ομάδες διαγνωστικών κριτηρίων σκιαγραφήθηκαν από
τους Gillberg και Gillberg το 1989 και από τους Szatmari et al. την ίδια χρονιά.
Το AS έγινε μια σταθερή διάγνωση πάθησης το 1992, όταν συμπεριλήφθηκε στην 10η
έκδοσή του διαγνωστικού εγχειριδίου του Παγκόσμιου Οργανισμού Υγείας (Π.Ο.Υ.),
"Διεθνής Κατάταξη των Ασθενειών" (ICD-10). Το 1994, το AS προστέθηκε στην 4η
έκδοση του Διαγνωστικού εγχειριδίου της Αμερικανικής Ψυχιατρικής Εταιρίας,
"Διαγνωστικό και Στατιστικό Εγχειρίδιο των Νοητικών Διαταραχών" (DSM-IV).

Τώρα πια εκατοντάδες βιβλία, άρθρα και ιστοσελίδες περιγράφουν το AS, και οι
υπολογισμοί διάγνωσης έχουν αυξηθεί δραματικά για ασθένεια του αυτιστικού
φάσματος, με το AS να αναγνωρίζεται ως μία σημαντική υποομάδα. Το εάν θα πρέπει
να ξεχωρίζεται από την κατηγορία των αυτιστικών διαταραχών υψηλής
λειτουργικότητας είναι ένα βασικό θέμα το οποίο χρίζει περαιτέρω μελέτης, και
υπάρχουν αμφιβολίες για την εμπειρική επικύρωση των κριτηρίων DSM-IV και ICD-10.
Το 2013, το κριτήριο DSM-5 απέκλεισε το AS από ξεχωριστή διάγνωση, κατατάσσοντάς
το στο αυτιστικό φάσμα σε μια κλίμακα σοβαρότητας εμφάνισης αυτισμού.

Οι άνθρωποι με AS μπορεί να αναφέρονται στον εαυτό τους στις καθημερινές
συζητήσεις ως aspies (ένας όρος που χρησιμοποιήθηκε για πρώτη φορά σε γραπτό απο
την Liane Holliday Willey το 1999). Η λέξη νευροτυπικός (συντομογραφία NT)
περιγράφει ένα άτομο του οποίου η νευρολογική ανάπτυξη και κατάσταση είναι
τυπική, και συχνά χρησιμοποιείται για αναφορά σε μη-αυτιστικά άτομα. Το
Διαδίκτυο έδωσε τη δυνατότητα σε άτομα με AS να επικοινωνήσουν μεταξύ τους και
να γιορτάσουν τη διαφορετικότητά τους με τρόπο που παλαιότερα δεν ήταν δυνατός
εξαιτίας τις σπανιότητας τους και της αραιής γεωγραφικής τους κατανομής. Ένα
ξεχωριστό είδος πολιτισμού των ατόμων με As έχει δημιουργηθεί. Ιστοσελίδες όπως
η Wrong Planet έχουν διευκολύνει τα άτομα με AS να συνδεθούν μετξύ τους.

Τα αυτιστικά άτομα έχουν υποστηρίξει μια αλλαγή στην αντίληψη του φάσματος των
αυτιστικών διαταραχών, θεωρώντας τις ως περίπλοκα σύνδρομα παρά ως ασθένειες που
πρέπει να θεραπευτούν. Οι υπέρμαχοι αυτής της ιδέας απορρίπτουν την ιδέα ότι
υπάρχει μία "ιδανική" διαμόρφωση του εγκεφάλου και ότι οποιαδήποτε παρέκκλιση
από αυτή θεωρείται παθολογική. Αντ'αυτού προωθούν την ανοχή σε ότι αυτοί
ονομάζουν νευροποικιλότητα (neurodiversity). Αυτές οι ιδέες αποτελούν τη βάση
των δικαιωμάτων των αυτιστικών ατόμων και των κινημάτων αυτιστικής υπερηφάνειας.
Υπάρχει μια αντίθεση στους ενήλικες που έχουν διαγνώσει μόνοι τους στον εαυτό
τους το AS, οι οποίοι δε θέλουν να θεραπευτούν και είναι περήφανοι για την
ταυτότητά τους και σε γονείς παιδιών με AS, οι οποίοι συνήθως αναζητούν βοληθεια
και θεραπεία για τα παιδιά τους.

Μερικοί ερευνητές υποστηρίζουν ότι το AS μπορεί να αντιμετωπισθεί με μία
διαφορετική αντίληψη, όχι ως μία διαταραχή ή αναπηρία και ότι πρέπει να
αφαιρεθεί απο το βασικό Διαγνωστικό και Στατιστικό Εγχειρίδιο, όπως έγινε και με
την ομοφυλοφιλία. Σε μία μελέτη του 2002, ο Σίμον Μπάρον-Κόεν έγραψε για αυτούς
που έχουν το AS: " Στον κοινωνικό κόσμο, δεν υπάρχει κανένα σημαντικό όφελος από
μία ακριβή ματιά στη λεπτομέρεια, αλλά στον κόσμο των μαθηματικών, των
υπολογιστών, της καταλογογράφησης, της μουσικής, της γλωσσολογίας, της μηχανικής
και των επιστημών, μία τέτοια ματιά στη λεπτομέρεια οδηγεί στην επιτυχία παρά
στη αποτυχία". Ο Baron-Cohen επισήμανε δύο λόγους γιατί μπορεί να είναι ακόμα
χρήσιμο να θεωρούμε το AS ως αναπηρία: για να προβλέπεται ειδική νομική στήριξη
όποτε χρειαστεί και για να αναγνωριστούν οι συναισθηματικές δυσκολίες από την
μειωμένη αντίληψη των συναισθημάτων από άτομα που πάσχουν από το AS. O
Baron-Cohen υποστηρίζει ότι τα γονίδια για τον συνδυασμό των ικανοτήτων των
ατόμων με AS έχουν λειτουργήσει κατά τη διάρκεια της πρόσφατης ανθρώπινης
εξέλιξης και έχουν συνεισφέρει σημαντικά στην ανθρώπινη ιστορία.



https://el.wikipedia.org/wiki/%CE%95%CE%B8%CE%BD%CE%B9%CE%BA%CE%AE_%CE%95%CE%BB%CE%BB%CE%AC%CE%B4%CE%BF%CF%82_(%CF%80%CE%BF%CE%B4%CF%8C%CF%83%CF%86%CE%B1%CE%B9%CF%81%CE%BF_%CE%B1%CE%BD%CE%B4%CF%81%CF%8E%CE%BD)

Η εθνική ομάδα ποδοσφαίρου της Ελλάδας είναι το αντιπροσωπευτικό συγκρότημα της
Ελλάδας σε διεθνείς ποδοσφαιρικές διοργανώσεις και μεμονωμένους αγώνες. Υπήρξε η
Πρωταθλήτρια Ευρώπης του 2004. Το 2007 ψηφίστηκε από τους αθλητικούς συντάκτες
του ΠΣΑΤ ως η κορυφαία ομάδα του ελληνικού αθλητισμού.

Η πρώτη εμφάνιση ελληνικού αντιπροσωπευτικού συγκροτήματος ποδοσφαίρου
σημειώθηκε το 1906 κατά τη διάρκεια των Μεσολυμπιακών Αγώνων των Αθηνών. Η
ποδοσφαιρική ομάδα που εκπροσώπησε την Ελλάδα στη διοργάνωση, συγκροτήθηκε από
αθλητές του Εθνικού Γυμναστικού Συλλόγου και μετείχε σε δύο αγώνες.

Η επόμενη εμφάνιση ελληνικής μικτής ομάδας ποδοσφαίρου, έλαβε χώρα κατά τους
Διασυμμαχικούς Αθλητικούς Αγώνες το 1919 στο Παρίσι, επ' ευκαιρία του εορτασμού
της συμμαχικής νίκης στον Α' Παγκόσμιο Πόλεμο. Η συγκεκριμένη παρουσία βασίστηκε
στην πρωτοβουλία του Γιώργου Καλαφάτη και τη συμμετοχή των κορυφαίων
στρατευμένων Ελλήνων ποδοσφαιριστών, καθώς ο ΣΕΓΑΣ (τότε ΣΕΑΓΣ), παρότι
συγκρότησε την αποστολή άλλων αθλημάτων, αποφάσισε να μην καταρτίσει
ποδοσφαιρική ομάδα. Αυτή πάντως σε καμία περίπτωση δεν μπορεί να θεωρηθεί ως
εθνικό αντιπροσωπευτικό συγκρότημα, δεδομένου ότι στην επιλογή της, αφενός δεν
έφερε την ευθύνη κάποιος αθλητικός φορέας της ελληνικής πολιτείας και αφετέρου
δικαίωμα συμμετοχής είχαν αποκλειστικά και μόνο οι αθλητές που τελούσαν υπό
καθεστώς επιστράτευσης. Την ομάδα του 1919 αποτελούσαν οι: Δημήτρης και Γεώργιος
Δεμερτζής, Λουκάς Πανουργιάς, Γεώργιος Καλαφάτης, Δημήτριος Καστρίτσης,
Α.Παπαθανασίου, Γ.Βλαχόπουλος (παίκτες του ΠΠΑΟ), Γεώργιος Χατζηανδρέου, Ιωσήφ
Τερεζάκης, Ευάγγελος Κουρέντης (Πειραϊκός Σύνδεσμος), Μ.Ησαΐας, Λ.Τραγανός,
Βρασίδας Βρανόπουλος, Γ.Πρωτόπουλος (Γουδί), Γιάννης Σταυρόπουλος (Πειραϊκή
Ένωσις), Κοτρώτσος (Άρης Θεσσαλονίκης), Λιόντας, Πέτρος Σαριδάκης (Ηρακλής
Θεσσαλονίκης).

Την επόμενη χρονιά συγκροτήθηκε ολυμπιακή εθνική ομάδα ποδοσφαίρου από την ΕΟΕ
(τότε ΕΟΑ) για την εκπροσώπηση της Ελλάδας κατά τους Ολυμπιακούς Αγώνες του 1920
στην Αμβέρσα.

Στις 7 Απριλίου 1929 διεξήχθη η πρώτη αναμέτρηση της Ελλάδας υπό την αιγίδα της
Ελληνικής Ποδοσφαιρικής Ομοσπονδίας (ΕΠΟ), η οποία είχε ιδρυθεί τρία χρόνια
νωρίτερα (1926). Αντίπαλος της Ελλάδας υπήρξε η Β΄ ομάδα της Ιταλίας στο γήπεδο
του Παναθηναϊκού.

Την πρώτη ενδεκάδα, που παρέταξε ο Απόστολος Νικολαΐδης, εκλέκτορας της Ελλάδας,
αποτελούσαν οι:

Γιώργος Γιάμαλης (ΑΕΚ), Κώστας Φερλέμης (Εθνικού Πειραιώς), Χριστόφορος Βόγας
(Ηρακλή Θεσσαλονίκης), Απόστολος Μεσσάρης (Παναθηναϊκού), Στέφανος
Κωνσταντινίδης (ΑΕΚ), Κώστας Ανδρίτσος (Παναθηναϊκού), Βασίλης Ανδριανόπουλος
(Ολυμπιακού Πειραιώς), Ντίνος Ανδριανόπουλος (Ολυμπιακού Πειραιώς), Γιώργος
Ανδριανόπουλος (αρχηγός) (Ολυμπιακού Πειραιώς), Άγγελος Μεσσάρης (Παναθηναϊκού)
και Αλβέρτος Ναμίας (Ηρακλή Θεσσαλονίκης).

Ο αγώνας αποτέλεσε σημαντικό γεγονός τα χρόνια εκείνα, το οποίο παρακολούθησε
όλη σχεδόν η "κοσμική" Αθήνα της εποχής. Χαρακτηριστικά τα όσα, μεταξύ άλλων,
έγραψε η εφημερίδα "Ακρόπολις" στο φύλλο της Δευτέρας 8ης Απριλίου 1929 (σελίδες
5-6): "Το ότι η Ελλάς θα παρουσίαζε την πρώτην Εθνικήν της ομάδαν κατηρτισμένην
από οργανωμένην αρχήν, συνετέλεσεν ώστε το γήπεδον του Παναθηναϊκού να
μεταβληθεί εις τόπον συγκεντρώσεως όλων των ενδιαφερομένων πραγματικώς διά το
ωραίον σπορ του ποδοσφαίρου".

Η FIFA (ίδρ. 1904) έχει καταχωρήσει στα επίσημα αρχεία της, εμφανίζει στον
ιστότοπό της και αναγνωρίζει ως full "A" international match, τον προαναφερόμενο
αγώνα της Αμβέρσας. Τον τελευταίο αυτόν όρο, από κοινού με τη Διεθνή Ομοσπονδία
Ποδοσφαιρικής Ιστορίας & Στατιστικής (International Federation of Football
History & Statistics -IFFHS), αποδίδει η FIFA σε συναντήσεις επίσημου ή φιλικού
χαρακτήρα όπου αμφότεροι οι αντίπαλοι είναι αποκλειστικά Α' εθνικές ομάδες
κρατών αναγνωρισμένων (κατά την ημέρα τέλεσης) από τον Οργανισμό Ηνωμένων Εθνών
(ΟΗΕ) και όχι ολυμπιακή, μικρών ηλικιών ή αντιπροσωπευτική/μικτή ομάδα πόλης,
περιοχής, περιφέρειας χώρας/χωρών, στρατιωτικού σώματος, εθνότητας, ακόμη δε και
κράτους εάν δεν πληρούνται δεδομένες προϋποθέσεις (εθνόσημο στη φανέλα,
προαναγγελία για άδεια FIFA, διεθνής διαιτησία).

Οι αθλητικοί και μόνον οργανισμοί της Ελλάδας που διεξήγαγαν ή μετείχαν στη
διοργάνωση των συγκεκριμένων δραστηριοτήτων, συνιστούν τους αποκλειστικά
αρμόδιους και υπεύθυνους για την αναγνώριση. Στην προκειμένη περίπτωση, αυτόν
αποτελεί η Ελληνική Ολυμπιακή Επιτροπή (ΕΟΕ), η οποία ενέκρινε τη συμμετοχή και
έφερε την ευθύνη για τον καταρτισμό και την αποστολή της ομάδας ως εκπρόσωπο της
χώρας στο άθλημα για τους Ολυμπιακούς Αγώνες του 1920.

Οι Έλληνες αθλητικοί συγγραφείς τείνουν κυρίως στην παράθεση του 1920 ως
αγωνιστική αφετηρία του αντιπροσωπευτικού συγκροτήματος και περιλαμβάνουν τον
αγώνα με τη Σουηδία στην καταμέτρηση των αποτελεσμάτων του και την παράθεση
διεθνών παικτών και τεχνικών. Ενδεικτικά αναφέρονται ο Τάκης Σακελλαρίου το 1947
(σε έκδοση της ΕΠΟ, όπου η ιστορική έναρξη μετατοπίζεται προς τα πίσω και στη
συμμετοχή το 1919 στους Διασυμμαχικούς Αγώνες των Παρισίων), ο Αλέξανδρος
Σιδηρόπουλος το 1953 (στην πρώτη απόπειρα καταγραφής της έως τότε πορείας), ο
Γιάννης Διακογιάννης (1978 και 1997) και ο Χρήστος Φασούλας το 2008. Στην
αντίθετη πλευρά, ο Ανδρέας Μπόμης (1990 και 2009) αριθμεί αποκλειστικά τις
συναντήσεις υπό την αιγίδα της ΕΠΟ, τονίζοντας πάντως και τη θεώρηση της FIFA. Ο
Γιώργος Παγιωτέλης ακολουθεί το 1996 μία μέση οδό, αριθμώντας ως αγώνα 0 (μηδέν)
αυτόν των Ολυμπιακών, ως πρώτο του 1929, προσμετρώντας όμως ως διεθνείς τους 11
της Αμβέρσας.

Πέραν των μεμονωμένων προσωπικών απόψεων, οι δύο Ομοσπονδίες ποδοσφαίρου δεν
ενεργούν ανταγωνιστικά στην αναγνώριση ή μη κάποιου αγώνα, όπως άλλωστε δεν θα
ήταν δυνατόν με τον παγκόσμιο να υφίσταται ως προϊσταμένη αρχή του εθνικού φορέα
σε θέματα εκτός χώρας του. Χαρακτηριστικό είναι πως 33 συναντήσεις που η ΕΠΟ
θεωρεί ως διεθνείς αναμετρήσεις της Ελλάδας, η FIFA δεν τις κατατάσσει στις full
"A" internationals, καθώς δόθηκαν με Β' εθνικές ομάδες (οι 23), με ολυμπιακές
ομάδες στα προολυμπιακά τουρνουά έπειτα του 1956 (6), σε φιλικό επίπεδο (3) ή
για άλλη αιτία (1). Το γεγονός προκύπτει ως συνέπεια της εφαρμογής
διαφοροποιημένων κριτηρίων για την ένταξη στους καταλόγους τους (τηρούμενους
πάντα για σκοπούς αρχειακούς και επικύρωσης ρεκόρ), εξαιτίας του ότι
διαφορετικοί παρουσιάζονται τόσο οι τομείς ενδιαφερόντων τους όσο και αυτοί που
είναι σε θέση να ελέγξουν. Τη Διεθνή Ποδοσφαιρική Ομοσπονδία ενδιαφέρει
συγκεκριμένα η τήρηση δεδομένων κανόνων και οδηγιών δικής της θέσπισης στη
διεξαγωγή μίας αναμέτρησης, εν γένει δε μίας διοργάνωσης, ενώ την Ελληνική εάν
και σε ποιο βαθμό η επιλογή και συγκρότηση της αντιπροσωπευτικής εθνικής ομάδας
πραγματοποιείται από την ίδια και υπό διαδικασίες προκαθορισμένες από εκείνη (το
οποίο φυσικά δεν μπορεί να εγγυηθεί για εποχές πριν τη σύστασή της).

Το 1980 η Ελλάδα είχε την πρώτη σημαντική επιτυχία της, η οποία ήταν η πρόκριση
στην τελική φάση του Euro 1980 (τότε Κυπέλλου Εθνών Ευρώπης) στην Ιταλία. Στη
φάση των προκριματικών τερμάτισε στην πρώτη θέση του ομίλου της, αφήνοντας εκτός
τελικής διοργάνωσης την ΕΣΣΔ και την Ουγγαρία (στον όμιλο συμμετείχε και η
Φινλανδία).

Η ομάδα του 1980 ήταν ίσως μια από τις πιο ταλαντούχες και χαρισματικές που έχει
παρουσιάσει η Ελλάδα, με ποδοσφαιριστές ηγέτες στις ομάδες τους που άφησαν εποχή
στο ελληνικό ποδόσφαιρο, όπως, μεταξύ άλλων, οι Γιώργος Κούδας, Θωμάς Μαύρος,
Νίκος Αναστόπουλος, Μάικ Γαλάκος, Ντίνος Κούης, Γιάννης Κυράστας, Άνθιμος Καψής
και Βασίλης Κωνσταντίνου, όμως η απειρία και το εξαιρετικά υψηλό επίπεδο των
αντιπάλων την εποχή εκείνη, εμπόδισαν την ομάδα αυτή να κάνει την υπέρβαση, που
ωστόσο ήταν μέσα στις δυνατότητές της.

Η Ελλάδα παρότι κέρδισε τις εντυπώσεις δεν κατάφερε να διακριθεί, καθώς στους
δύο πρώτους αγώνες της ηττήθηκε από την Ολλανδία (φιναλίστ δύο χρόνια νωρίτερα
στο Μουντιάλ 1978) και την Τσεχοσλοβακία. Θετικό μπορεί να θεωρηθεί το ισόπαλο
αποτέλεσμα στον τελευταίο αγώνα της με τη μετέπειτα τροπαιούχο Δυτική Γερμανία.

Το 1994 η Ελλάδα, για πρώτη φορά στην ιστορία της, συμμετείχε σε τελική φάση
Μουντιάλ στις Ηνωμένες Πολιτείες της Αμερικής. Στους προκριματικούς αγώνες
τερμάτισε στην πρώτη θέση του ομίλου της, πάνω από τη Ρωσία (προκρίθηκε ως
δεύτερη) και την Ουγγαρία, δύο ομάδες που είχε αντιμετωπίσει και στην
προηγούμενη πρόκρισή της, 14 χρόνια νωρίτερα (στον όμιλο συμμετείχαν επίσης η
Ισλανδία και το Λουξεμβούργο).

Στην τελική φάση της διοργάνωσης όμως, τα αποτελέσματα ήταν απογοητευτικά και
προκάλεσαν άσχημα σχόλια για την τότε ομάδα. Δεν πρέπει όμως να παραβλέψει
κανείς ότι οι αντίπαλοι ήταν ορισμένες από τις πιο ισχυρές και φορμαρισμένες
ομάδες της διοργάνωσης. Η Αργεντινή είχε στη σύνθεσή της τον μεγάλο Ντιέγκο
Μαραντόνα πριν τιμωρηθεί και ήταν ασταμάτητη έως τότε, η Βουλγαρία έφτασε μέχρι
τα ημιτελικά, αποκλείοντας την κάτοχο του τροπαίου Γερμανία, ενώ και η Νιγηρία
ήταν η νέα μεγάλη δύναμη της Αφρικής.

Η κορυφαία στιγμή στην ιστορία της Ελλάδας ήρθε το 2004 όταν αναδείχθηκε
πρωταθλήτρια Ευρώπης, με την κατάκτηση του Euro στην Πορτογαλία.

Στην προκριματική φάση τερμάτισε στην πρώτη θέση του ομίλου της, αφήνοντας πίσω
της την Ισπανία (προκρίθηκε μέσω αγώνων μπαράζ) και την Ουκρανία (στον όμιλο
συμμετείχαν επίσης η Αρμενία και η Βόρεια Ιρλανδία).

Στον εναρκτήριο αγώνα της διοργάνωσης απέναντι στην "οικοδέσποινα" Πορτογαλία, η
Ελλάδα αιφνιδίασε τους πάντες σκοράροντας με τον Γιώργο Καραγκούνη στα πρώτα
λεπτά. Ο Άγγελος Μπασινάς με πέναλτι που κέρδισε ο Γιούρκας Σεϊταρίδης
διπλασίασε τα τέρματα της Ελλάδας, με την Πορτογαλία απλώς να μειώνει σε 2-1
λίγο πριν τη λήξη με τον Κριστιάνο Ρονάλντο.

Στον δεύτερο αγώνα οι Ισπανοί προηγήθηκαν με τον Φερνάντο Μοριέντες και προς
στιγμήν πίστεψαν ότι ήταν αρκετό για να τους δώσει τη νίκη, η σέντρα ακριβείας
όμως του Βασίλη Τσιάρτα στον Άγγελο Χαριστέα και το άψογο τελείωμα του
τελευταίου, έφεραν τον αγώνα στα ίσα δίνοντας έτσι το βαθμό της ισοπαλίας στην
Ελλάδα.

Η μοναδική ήττα στη διοργάνωση για την Ελλάδα ήρθε στον τρίτο και τελευταίο
αγώνα της φάσης των ομίλων από τη Ρωσία, όταν από πολύ νωρίς βρέθηκε πίσω στο
σκορ με 2-0. Το εκπληκτικό όμως σε εκτέλεση τέρμα του Ζήση Βρύζα μείωσε το σκορ
σε 2-1 και παράλληλα έδωσε στην Ελλάδα την πρόκριση για τα προημιτελικά, καθώς
στην ισοβαθμία με την Ισπανία στη δεύτερη θέση του ομίλου, υπερτερούσε στη
διαφορά τερμάτων.

Επόμενη αντίπαλος ήταν η κάτοχος του τροπαίου Γαλλία και ένα από τα μεγάλα
φαβορί της διοργάνωσης. Ο Θοδωρής Ζαγοράκης όμως με μια εντυπωσιακή ενέργεια
τροφοδότησε τον Άγγελο Χαριστέα και αυτός με μια άπιαστη κεφαλιά έστειλε την
Ελλάδα στους "4" και τους Έλληνες στους δρόμους για να πανηγυρίσουν την
ανεπανάληπτη αυτή επιτυχία.

Ούτε η ισχυρή ομάδα της Τσεχίας μπόρεσε να σταματήσει την Ελλάδα. Στο τελευταίο
λεπτό του πρώτου ημιχρόνου της παράτασης ο Τραϊανός Δέλλας με κεφαλιά έπειτα από
κόρνερ του Βασίλη Τσιάρτα, οδήγησε την Ελλάδα στον τελικό με το ασημένιο γκολ
(silver goal), προκαλώντας ενθουσιασμό σε όλους τους Έλληνες που βγήκαν ξανά
στους δρόμους για να πανηγυρίσουν.

Στον τελικό, όπως και στον εναρκτήριο αγώνα, η διοργανώτρια Πορτογαλία βρέθηκε
και πάλι στον δρόμο της Ελλάδας. Όλοι οι Έλληνες πλέον τραγουδούσαν ζητώντας από
τους διεθνείς να σηκώσουν το τρόπαιο, όπως και τελικά έγινε όταν έπειτα από
κόρνερ που εκτέλεσε ο Άγγελος Μπασινάς, ο Άγγελος Χαριστέας με κεφαλιά έστειλε
την μπάλα στα δίχτυα. Η Πορτογαλία δεν μπόρεσε να αντιδράσει, με αποτέλεσμα η
Ελλάδα να κατακτήσει τη σπουδαία νίκη και ο αρχηγός της Θοδωρής Ζαγοράκης να
σηκώσει το τρόπαιο στον ουρανό της Λισαβόνας. Οι σκηνές των πανηγυρισμών που
ακολούθησαν από τους Έλληνες σε όλο τον κόσμο δεν είχαν προηγούμενο, καθώς η
Ελλάδα είχε καταφέρει αυτό που μέχρι τότε φάνταζε ακατόρθωτο, ήταν στην κορυφή
της Ευρώπης, ενώ αποθεωτική ήταν και η υποδοχή της ελληνικής αποστολής κατά την
επιστροφή της από την Πορτογαλία.

Η κατάκτηση του τροπαίου από την Ελλάδα θεωρείται ως μια από τις μεγαλύτερες
εκπλήξεις όλων των εποχών στον ομαδικό αθλητισμό.

Το 2005 η Ελλάδα συμμετείχε ως πρωταθλήτρια Ευρώπης στο κύπελλο Συνομοσπονδιών
της Γερμανίας, στην πρόβα ουσιαστικά του Μουντιάλ 2006.

Με εξαίρεση τον αγώνα με την πιο φορμαρισμένη ομάδα του κόσμου εκείνη την εποχή
Βραζιλία, η Ελλάδα, παρά το γεγονός ότι δεν κατόρθωσε να σημειώσει κάποιο τέρμα,
είχε μια αξιοπρεπή παρουσία στη διοργάνωση.

1 Αντώνης Νικοπολίδης, 2 Γιούρκας Σεϊταρίδης, 3 Λουκάς Βύντρα, 4 Στάθης
Ταυλαρίδης, 5 Σωτήρης Κυργιάκος, 6 Άγγελος Μπασινάς, 7 Θοδωρής Ζαγοράκης, 8
Στέλιος Γιαννακόπουλος, 9 Άγγελος Χαριστέας, 10 Βασίλης Τσιάρτας, 11 Δημήτρης
Παπαδόπουλος, 12 Κώστας Χαλκιάς, 13 Μιχάλης Σηφάκης, 14 Τάκης Φύσσας, 15 Ζήσης
Βρύζας, 16 Παντελής Καφές, 17 Γιάννης Αμανατίδης, 18 Γιάννης Γκούμας, 19 Μιχάλης
Καψής, 20 Γιώργος Καραγκούνης, 21 Κώστας Κατσουράνης, 22 Φάνης Γκέκας, 23
Βασίλης Λάκης, C Ότο Ρεχάγκελ.

Στις 17 Οκτωβρίου του 2007 η Ελλάδα με την εκτός έδρας νίκη της απέναντι στην
Τουρκία κατέλαβε την πρώτη θέση στον τρίτο όμιλο των προκριματικών (συμμετείχαν
επίσης η Νορβηγία, η Βοσνία - Ερζεγοβίνη, η Μολδαβία, η Ουγγαρία και η Μάλτα),
εξασφαλίζοντας την πρόκρισή της στο Euro 2008 που διεξήχθη στην Αυστρία και την
Ελβετία για να υπερασπιστεί τον τίτλο της, αποδεικνύοντας ότι ανήκει πλέον στις
υπολογίσιμες ευρωπαϊκές ποδοσφαιρικές δυνάμεις.

Στην τελική φάση της διοργάνωσης όμως δεν τα πήγε εξίσου καλά και αποκλείστηκε
με τρεις ήττες. Στον πρώτο της αγώνα, για τον τρίτο όμιλο, ηττήθηκε από τη
Σουηδία. Δεν τα κατάφερε ούτε στον δεύτερο της αγώνα απέναντι στη Ρωσία, με
αποτέλεσμα η ήττα αυτή να σημάνει τον αποκλεισμό της από τη συνέχεια του
Ευρωπαϊκού Πρωταθλήματος. Στον τελευταίο διαδικαστικού χαρακτήρα αγώνα της, η
Ελλάδα έχασε και από την Ισπανία, μετέπειτα νικήτρια (και αήττητη) ομάδα της
διοργάνωσης.

Η Ελλάδα αγωνίστηκε στον δεύτερο όμιλο των προκριματικών για το Μουντιάλ 2010,
με αντιπάλους τις ομάδες του Ισραήλ, της Λετονίας, του Λουξεμβούργου, της
Ελβετίας και της Μολδαβίας. Η ελληνική ομάδα τερμάτισε δεύτερη στον όμιλό της με
20 βαθμούς, πίσω από την Ελβετία που συγκέντρωσε 21 βαθμούς και πήρε, ως πρώτη
του ομίλου, την απευθείας πρόκριση. Η Ελλάδα προκρίθηκε στην τελική φάση του
Μουντιάλ που διεξήχθη στη Νότια Αφρική, μετά τους αγώνες μπαράζ που έδωσε
εναντίον της Ουκρανίας (0-0 στην Αθήνα και εκτός έδρας νίκη με 0-1 στο
Ντόνετσκ).

Η κλήρωση των ομίλων της τελικής φάσης, έφερε στον δρόμο της Ελλάδας δύο από τις
αντιπάλους που είχε και στο Μουντιάλ 1994, την Αργεντινή και τη Νιγηρία, οι
οποίες μαζί με τη Νότια Κορέα, συμμετείχαν στον δεύτερο όμιλο. Τα πράγματα δεν
ξεκίνησαν ιδανικά για την Ελλάδα καθώς στον πρώτο αγώνα με τους Νοτιοκορεάτες,
ηττήθηκε με 2-0. Η πρώτη νίκη και τα πρώτα τέρματα σε τελική φάση Παγκοσμίου
Κυπέλλου, ήρθαν τελικά στον δεύτερο αγώνα επί της Νιγηρίας με 2-1. Στην
τελευταία αναμέτρηση απέναντι στην Αργεντινή, η Ελλάδα δεν τα κατάφερε και με
ήττα 2-0 αποκλείστηκε από τη συνέχεια του θεσμού.

Τον Σεπτέμβριο του 2010 η Ελλάδα στον πρώτο της αγώνα για τα προκριματικά του
Euro 2012 ενάντια στη Γεωργία, στο Στάδιο Γεώργιος Καραϊσκάκης, δεν τα κατάφερε
παραχωρώντας ισοπαλία 1-1. Στον επόμενο αγώνα στο Ζάγκρεμπ, απέναντι στην
Κροατία έμεινε στη "λευκή" ισοπαλία, όμως στην επιστροφή της στο "Γεώργιος
Καραϊσκάκης" η ελληνική ομάδα σημείωσε δύο σερί νίκες με Λετονία και Ισραήλ. Τον
Μάρτιο του 2011 η Ελλάδα επικράτησε στη Βαλέτα της Μάλτας και πέρασε πρώτη στον
βαθμολογικό πίνακα του ομίλου χάρη στη νίκη της Γεωργίας επί της Κροατίας. Στη
συνέχεια νίκησε και πάλι τη Μάλτα, αυτή τη φορά εντός έδρας με σκορ 3-1, ενώ τον
Σεπτέμβριο του 2011 σε δύο συνεχόμενους εκτός έδρας αγώνες νίκησε στο Ισραήλ και
ήρθε ισόπαλη στη Λετονία. Τον Οκτώβριο του 2011, στον κρισιμότερο αγώνα του
ομίλου, επικράτησε με 2-0 της Κροατίας και σε συνδυασμό με τη νίκη 2-1 στον
τελευταίο αγώνα στην Τιφλίδα εναντίον της Γεωργίας, αν και βρέθηκε πίσω στο
σκορ, πήρε την απευθείας πρόκριση για την τελική φάση του Ευρωπαϊκού
Πρωταθλήματος.

Η κλήρωση των ομίλων της τελικής φάσης, έφερε στον δρόμο της Ελλάδας τη
διοργανώτρια Πολωνία, τη Ρωσία και την Τσεχία, στον πρώτο όμιλο. Στην πρεμιέρα
της διοργάνωσης απέσπασε ισοπαλία 1-1 από τη γηπεδούχο Πολωνία, όμως η ήττα που
ακολούθησε από την Τσεχία, έκανε τον τελευταίο αγώνα του ομίλου απέναντι στη
Ρωσία τον πλέον καθοριστικό. Η Ελλάδα με σκόρερ τον Γιώργο Καραγκούνη νίκησε
1-0, παίρνοντας την πρόκριση για τα προημιτελικά της διοργάνωσης. Εκεί, ως
δεύτερη του ομίλου της, συνάντησε την πρώτη του δευτέρου ομίλου, την πανίσχυρη
Γερμανία.

Στον προημιτελικό αγώνα με τα "πάντσερ" η Ελλάδα κέρδισε τις εντυπώσεις στα
πρώτα 60 λεπτά καθώς είχε καταφέρει να περιορίσει την αντίπαλό της και να
ισοφαρίσει με τον Γιώργο Σαμαρά το τέρμα του Φίλιπ Λαμ από το πρώτο ημίχρονο,
όμως ένα δεκαπεντάλεπτο αδράνειας και ασφυκτικής πίεσης από την πλευρά των
Γερμανών (60'-75') στοίχισε στην ελληνική ομάδα, η οποία ηττήθηκε τελικά με σκορ
4-2.

Στην προκριματική φάση του Μουντιάλ 2014 η Ελλάδα συμμετείχε στον έβδομο όμιλο
και αντιμετώπισε, κατά σειρά, τις ομάδες της Λετονίας, της Λιθουανίας, της
Βοσνίας - Ερζεγοβίνης, της Σλοβακίας και του Λίχτενσταϊν. Η ελληνική ομάδα
ισοβάθμησε στην πρώτη θέση του ομίλου με τους Βόσνιους, κατέλαβε όμως τη δεύτερη
καθώς υστέρησε στην ισοβαθμία, με αποτέλεσμα να οδηγηθεί σε αγώνες μπαράζ, όπου
τέθηκε αντιμέτωπη της Ρουμανίας. Στον πρώτο αγώνα στο Στάδιο Γεώργιος
Καραϊσκάκης επικράτησε 3-1, ενώ στον επαναληπτικό στο Βουκουρέστι αναδείχθηκε
ισόπαλη 1-1, αποτέλεσμα που της έδωσε την πρόκριση για την τελική φάση της
διοργάνωσης στη Βραζιλία.

Στην κλήρωση των ομίλων της τελικής φάσης, η Ελλάδα τοποθετήθηκε στον τρίτο
όμιλο και κλήθηκε να αντιμετωπίσει, κατά σειρά, τις Κολομβία, Ιαπωνία και Ακτή
Ελεφαντοστού. Το προπονητικό κέντρο της ήταν στο Αρακαζού. Στην πρεμιέρα
απέναντι στους Κολομβιανούς δεν τα κατάφερε, γνωρίζοντας την ήττα με 3-0, ενώ
στον δεύτερο αγώνα με την Ιαπωνία αναδείχθηκε ισόπαλη χωρίς τέρματα, με
αποτέλεσμα η αναμέτρηση εναντίον της Ακτής Ελεφαντοστού να είναι η πλέον
καθοριστική. Η Ελλάδα με σκόρερ τους Ανδρέα Σάμαρη και Γιώργο Σαμαρά επικράτησε
2-1 και για πρώτη φορά στην ιστορία της προκρίθηκε στην επόμενη φάση της
διοργάνωσης, όπου βρήκε απέναντί της την πρώτη του τετάρτου ομίλου, Κόστα Ρίκα.

Στην αναμέτρηση για τη φάση των 16 η ελληνική ομάδα στις αρχές του δευτέρου
ημιχρόνου βρέθηκε πίσω στο σκορ, κατόρθωσε ωστόσο με σκόρερ τον Σωκράτη
Παπασταθόπουλο να ισοφαρίσει στο πρώτο λεπτό των καθυστερήσεων και να οδηγήσει
τον αγώνα στην παράταση. Εκεί δεν άλλαξε κάτι με αποτέλεσμα να ακολουθήσει η
διαδικασία των πέναλτι, όπου οι Κοσταρικανοί επικράτησαν με 5-3.

Η Ελλάδα κατετάγη στη δεύτερη θέση του ομίλου της στα προκριματικά του Μουντιάλ
1954, πίσω από τη Γιουγκοσλαβία, στη σημαντικότερη έως τότε προσπάθεια πρόκρισης
σε μία τελική διοργάνωση. Παρόμοια τύχη είχε και η προσπάθειά της στα
προκριματικά του Μουντιάλ 1970, όταν κατετάγη ξανά στη δεύτερη θέση του ομίλου
της, πίσω από τη Ρουμανία, χάνοντας την πρόκριση για μόλις έναν βαθμό.

Το 1976 δεν κατάφερε να βρεθεί στα τελικά του Κυπέλλου Εθνών, καθώς έμεινε και
πάλι στη δεύτερη θέση του ομίλου της, με τη Δυτική Γερμανία να παίρνει την πρώτη
θέση και την πρόκριση. Στα προκριματικά του Euro 1988 είχε την ατυχία να βρεθεί
στον ίδιο όμιλο με τη μετέπειτα κάτοχο του τροπαίου Ολλανδία, πραγματοποίησε
ωστόσο αξιόλογες εμφανίσεις (εκτός έδρας ισοπαλία 1-1 στο Ρότερνταμ με τους
Ολλανδούς), τερματίζοντας τελικά στη δεύτερη θέση.

Παρά το καλό ξεκίνημα στα προκριματικά (τέσσερις συνεχόμενες νίκες) του Euro
1996, δεν υπήρξε η ανάλογη συνέχεια, με αποτέλεσμα η Ελλάδα να τερματίσει τελικά
στην τρίτη θέση του ομίλου της, πίσω από τη Ρωσία και τη Σκωτία. Στα
προκριματικά του Μουντιάλ 1998 έφτασε μια "ανάσα" από την πρόκριση, δεν κατάφερε
όμως να νικήσει στον τελευταίο κρίσιμο αγώνα την πρωτοπόρο του ομίλου Δανία
(0-0) στο ΟΑΚΑ, με αποτέλεσμα να καταλάβει την τρίτη θέση του ομίλου της
(δεύτερη τερμάτισε η Κροατία) και να αποκλειστεί. Στο Euro 2000 η Ελλάδα θα
μπορούσε να είχε πάρει την πρόκριση για την τελική φάση της διοργάνωσης, πλήρωσε
όμως την αδυναμία της να επικρατήσει υποδεέστερων θεωρητικά αντιπάλων, με
αποτέλεσμα να τερματίσει και πάλι στην τρίτη θέση του ομίλου της, πίσω από τη
Νορβηγία και τη Σλοβενία.

Στα προκριματικά του Μουντιάλ 2002 η Ελλάδα απέτυχε να προκριθεί,
καταλαμβάνοντας την τέταρτη θέση του ομίλου της, ενώ την ίδια κατάληξη είχε και
η προσπάθεια για πρόκριση στο Μουντιάλ 2006, όπου κατετάγη και πάλι στην τέταρτη
θέση. Στα προκριματικά του Euro 2016 απέτυχε να προκριθεί στην τελική φάση της
διοργάνωσης, για πρώτη φορά έπειτα από τέσσερις συνεχείς προκρίσεις που είχαν
προηγηθεί την τελευταία δεκαετία.

Οι ποδοσφαιριστές που κλήθηκαν για τους αγώνες εναντίον Λευκορωσίας (φιλικός)
και Βοσνίας - Ερζεγοβίνης (προκριματικά Μουντιάλ 2018) στις 9 και 13 Νοεμβρίου
2016 αντίστοιχα.

1Στο αρχείο της ΕΠΟ αναφέρεται μόνο το έτος γέννησης (1913), χωρίς την ακριβή
ημερομηνία

1Κατ' εξαίρεση αναφέρονται ορισμένοι πρώην διεθνείς προηγούμενων δεκαετιών
(γεννημένοι πριν το 1950) με κριτήριο τις 25 συμμετοχές, καθώς παλαιότερα η
συχνότητα αγώνων των εθνικών ομάδων ήταν μικρότερη.

Στον πρώτο αγώνα της Ελλάδας (εναντίον της Β΄ Ιταλίας, Γήπεδο Λεωφόρου
Αλεξάνδρας, 7 Απριλίου 1929), χρέη προπονητή ανέλαβε ο τότε παράγοντας της ΕΠΟ
Απόστολος Νικολαΐδης, ο οποίος καταγράφεται ως ο πρώτος ομοσπονδιακός τεχνικός.

Τα επόμενα χρόνια η Ελλάδα δεν είχε έναν προπονητή με τη σημερινή έννοια του
όρου, αλλά όπως ήταν σύνηθες εκείνη την εποχή, διέθετε έναν εκλέκτορα, ο οποίος
ουσιαστικά ήταν υπεύθυνος για την επιλογή παικτών από τους συλλόγους και για τη
συμμετοχή τους ή όχι στην ενδεκάδα. Ο ρόλος του προπονητή περιορίζονταν σε αυτόν
του γυμναστή της ομάδας, είχε όμως ενεργό λόγο στην ομάδα, σε συνεννόηση πάντα
με τον εκλέκτορα. Γι΄ αυτό και σε κάποιες αναφορές εμφανίζεται τεχνικό δίδυμο,
στην πραγματικότητα όμως αναφέρονται ο εκλέκτορας (που με τα σημερινά δεδομένα
λογίζεται ως ο πρώτος προπονητής) και ο γυμναστής - προπονητής. Χαρακτηριστικό
επίσης είναι ότι την περίοδο 1930-31 δεν υπήρξε συγκεκριμένος εκλέκτορας και η
επιλογή των διεθνών γινόταν από τεχνική επιτροπή της ΕΠΟ. Υπήρξε πάλι μια
περίοδος, όπου κάποιοι προπονητές, όπως ο Αντώνης Μηγιάκης, ο Κώστας Νεγρεπόντης
και ο Γιάννης Χέλμης, εναλλάσσονταν στον πάγκο. Όλα αυτά μέχρι το 1964 όταν ο
Λάκης Πετρόπουλος έγινε ο πρώτος προπονητής, ο οποίος ανέλαβε όλες τις
αγωνιστικές αρμοδιότητες της ομάδας.

Ο Αλκέτας Παναγούλιας υπήρξε ο προπονητής που οδήγησε για πρώτη φορά την Ελλάδα
σε τελικά μεγάλης διοργάνωσης με τη συμμετοχή στο Ευρωπαϊκό Πρωτάθλημα το 1980
(τότε Κύπελλο Εθνών), ενώ ήταν αυτός που την καθοδήγησε και στο Μουντιάλ 1994.

Ο μακροβιότερος όλων με εννέα χρόνια παρουσίας (2001-2010) και 106 αγώνες, αλλά
και ο πλέον πετυχημένος με την κατάκτηση του τροπαίου στο Euro 2004, καθώς και
τη συμμετοχή στα τελικά του Euro 2008 και του Μουντιάλ 2010 είναι ο Ότο
Ρεχάγκελ.

Τον Αύγουστο του 2010 στην τεχνική ηγεσία της Ελλάδας βρέθηκε ο Φερνάντο Σάντος,
ο οποίος ανέλαβε να οδηγήσει την ομάδα στην αποκαλούμενη και ως "μετά-Ρεχάγκελ"
εποχή, συνεχίζοντας το επιτυχημένο έργο του προκατόχου του με τις συμμετοχές στα
τελικά του Euro 2012 και του Μουντιάλ 2014, καθώς και τις εν συνεχεία προκρίσεις
στις δύο διοργανώσεις, στα προημιτελικά και στη φάση των 16 αντίστοιχα.

Παρακάτω εμφανίζονται οι εκδοχές του διακριτικού (αναφέρεται και ως εθνόσημο)
της εθνικής Ελλάδας. Το πρώτο χρησιμοποιήθηκε έως το 2004, χρονιά κατά την οποία
αντικαταστάθηκε με το δεύτερο, το οποίο αποτελεί το σημερινό της διακριτικό.

Ακολουθούν ορισμένες από τις ιστορικότερες, όπως και άλλες εμφανίσεις οι οποίες
χρησιμοποιήθηκαν από την εθνική ομάδα ποδοσφαίρου ανδρών της Ελλάδας.

1 Οι δύο αγώνες έγιναν στα πλαίσια των προκριματικών του ολυμπιακού τουρνουά
1964 και όλοι οι παίκτες της Αγγλίας ήταν ερασιτέχνες.

2 Στα στατιστικά της Γερμανίας συμπεριλαμβάνονται και οι αγώνες εναντίον της
πρώην Δυτικής Γερμανίας.

3 Στα στατιστικά της Μεγάλης Βρετανίας υπολογίζεται ο αγώνας εναντίον της
ολυμπιακής ομάδας.

4 Οι δύο αγώνες έγιναν εναντίον της Παλαιστίνης υπό βρετανική διακυβέρνηση
(British Mandate for Palestine 1922-1948) για τα προκριματικά του παγκοσμίου
κυπέλλου 1938.

5 Στα στατιστικά της Σερβίας συμπεριλαμβάνονται και οι αγώνες εναντίον της πρώην
ενιαίας Γιουγκοσλαβίας.

Έδρα της Ελλάδας είναι το Στάδιο Γεώργιος Καραϊσκάκης στο Νέο Φάληρο του
Πειραιά. Κατά καιρούς, έχουν χρησιμοποιηθεί ως έδρα το ΟΑΚΑ, το Γήπεδο Λεωφόρου
Αλεξάνδρας, το Καυταντζόγλειο Στάδιο, το Στάδιο Νίκος Γκούμας, ενώ περιστασιακά
αγώνες της έχουν φιλοξενηθεί σε διάφορες πόλεις της ελληνικής επαρχίας, όπως
στην Πάτρα, στην Καβάλα, στα Ιωάννινα, στη Λάρισα, στη Ρόδο, στον Βόλο, στην
Καλαμάτα, στη Χαλκίδα, στο Ηράκλειο Κρήτης, στην Ξάνθη, στο Κιλκίς, στην Κοζάνη,
στα Τρίκαλα, στην Αλεξανδρούπολη και στα Χανιά.

Τα πρώτα χρόνια και για τρεις και πλέον δεκαετίες το Γήπεδο Λεωφόρου Αλεξάνδρας
φιλοξενούσε αποκλειστικά τους αγώνες της Ελλάδας. Το καθεστώς αυτό άλλαξε στις
αρχές της δεκαετίας του 1960 όταν αγώνες της ελληνικής εθνικής ομάδας
διεξήχθησαν τόσο στο Στάδιο Νίκος Γκούμας όσο και στο Στάδιο Γεώργιος
Καραϊσκάκης.

Στις 16 Οκτωβρίου 1966 η Ελλάδα φιλοξένησε τη Φινλανδία στο Καυταντζόγλειο
Στάδιο της Θεσσαλονίκης, αγωνιζόμενη για πρώτη φορά ως γηπεδούχος εκτός του
λεκανοπεδίου Αττικής.

Στις 22 Σεπτεμβρίου 1976 η εθνική ομάδα εμφανίστηκε για πρώτη φορά σε γήπεδο της
επαρχίας, υποδεχόμενη το Ισραήλ στο τότε Στάδιο Παναχαϊκής (από το 1992
ονομάζεται Στάδιο Κώστας Δαβουρλής) της Πάτρας.

Την 1η Δεκεμβρίου 1982 χρησιμοποιήθηκε για πρώτη φορά ως έδρα το νεόκτιστο τότε
ΟΑΚΑ στη φιλική αναμέτρηση εναντίον της Ελβετίας.

Από το 2004 κι έπειτα ως έδρα της Ελλάδας χρησιμοποιείται το νέο Στάδιο Γεώργιος
Καραϊσκάκης που ανακατασκευάστηκε την ίδια χρονιά, αν και σε αρκετές περιπτώσεις
έχει φιλοξενηθεί και σε άλλα γήπεδα, κυρίως της επαρχίας.

Η Ελλάδα κατατάσσεται στην 46η θέση μεταξύ των εθνικών ομάδων του κόσμου, στον
σχετικό κατάλογο της FIFA τον Μάρτιο του 2017. Η καλύτερη θέση στον κόσμο στην
οποία έχει καταταχθεί είναι η 7η θέση τον Ιανουάριο του 2014.



https://el.wikipedia.org/wiki/%CE%94%CE%AF%CE%B1%CF%82_(%CF%80%CE%BB%CE%B1%CE%BD%CE%AE%CF%84%CE%B7%CF%82)

O Δίας είναι ο μεγαλύτερος πλανήτης του Ηλιακού Συστήματος σε διαστάσεις και
μάζα. Είναι ο πέμπτος κατά σειρά πλανήτης ξεκινώντας από τον Ήλιο. Στην
Αστρονομία έχει το σύμβολο. Είναι ένας γίγαντας αερίων με μάζα λίγο μικρότερη
από το ένα χιλιοστό της ηλιακής, αλλά δυόμισι φορές μεγαλύτερη του αθροίσματος
της μάζας των υπόλοιπων πλανητών του ηλιακού συστήματος. Ο Δίας, μαζί με τον
Κρόνο, τον Ουρανό και τον Ποσειδώνα, αναφέρονται ως αέριοι γίγαντες.

Ο πλανήτης ήταν γνωστός από τους αστρονόμους της αρχαιότητας και συνδέθηκε με τη
μυθολογία και τις θρησκευτικές πεποιθήσεις πολλών πολιτισμών. Οι Ρωμαίοι
ονόμασαν τον πλανήτη από το ρωμαϊκό θεό Δία (Jupiter). Όταν φαίνεται από την Γη,
ο Δίας μπορεί να φτάσει σε φαινόμενο μέγεθος -2,95, καθιστώντας τον κατά μέσο
όρο, το τρίτο φωτεινότερο αντικείμενο στον ουρανό τη νύχτα μετά από τη Σελήνη
και την Αφροδίτη. (Ο Άρης μπορεί να ταιριάξει σε σύντομα χρονικά διαστήματα τη
φωτεινότητα του Δία σε συγκεκριμένα σημεία της τροχιάς του.)

Ο Δίας αποτελείται κυρίως από υδρογόνο, με το ένα τέταρτο της μάζας να είναι
ήλιο. Μπορεί επίσης να έχει βραχώδη πυρήνα που αποτελείται από βαρύτερα
στοιχεία. Λόγω της ταχείας περιστροφής του, το σχήμα του Δία είναι αυτό ενός
πεπλατυσμένου σφαιροειδούς (έχει μια μικρή, αλλά σημαντική διόγκωση γύρω από τον
ισημερινό). Η εξωτερική ατμόσφαιρα είναι εμφανώς χωρισμένη σε διάφορες ζώνες σε
διάφορα γεωγραφικά πλάτη, με αποτέλεσμα αναταραχή και καταιγίδες κατά μήκος των
ορίων αλληλεπίδρασής τους. Ένα σημαντικό αποτέλεσμα είναι η Μεγάλη Ερυθρά
Κηλίδα, μια τεράστια καταιγίδα που είναι γνωστό ότι υπήρχε τουλάχιστον από τον
17ο αιώνα, οπότε και παρατηρήθηκε για πρώτη φορά με τηλεσκόπιο. Γύρω από τον
πλανήτη είναι ένα αχνό πλανητικό σύστημα δακτυλίων και μια ισχυρή μαγνητόσφαιρα.
Περιβάλλεται επίσης από τουλάχιστον 67 φεγγάρια, συμπεριλαμβανομένων των
τεσσάρων μεγάλων φεγγαριών του Γαλιλαίου, όπως ονομάζονται τα φεγγάρια που
ανακαλύφθηκαν για πρώτη φορά από τον Γαλιλαίο το 1610. Ο Γανυμήδης, ο
μεγαλύτερος από αυτά τα φεγγάρια, έχει διάμετρο μεγαλύτερη από εκείνη του
πλανήτη Ερμή.

Ο Δίας είναι ένας γίγαντας αερίων. Είναι ο μεγαλύτερος πλανήτης του ηλιακού
συστήματος. Είναι τόσο μεγάλος που θα μπορούσε να περιλάβει στο εσωτερικό του
όλους τους άλλους πλανήτες του Ηλιακού Συστήματος. Η μάζα του είναι 318 φορές
μεγαλύτερη από τη μάζα της Γης, και 2,5 φορές μεγαλύτερη του συνόλου των
πλανητών και δορυφόρων. Ο όγκος του είναι 1.321 φορές μεγαλύτερος από τον όγκο
της Γης. Παρά ταύτα η πυκνότητά του είναι μόλις 1,33 έναντι της πυκνότητας της
Γης που είναι 5,52 και κοντινή στην πυκνότητα του Ήλιου(1,4), λαμβάνοντας ως
μονάδα την πυκνότητα του ύδατος. Η μέση διάμετρός του είναι 142.000 χλμ. Η
ένταση του πεδίου βαρύτητας υπολογίζεται 2,5 φορές μεγαλύτερη της έντασης της
Γης. Δέχεται δε από τον Ήλιο ποσότητα φωτός και θερμότητα ίση προς το 1/25
εκείνης που φθάνει στη Γη.

Η ανώτερη ατμόσφαιρα του Δία αποτελείται από περίπου 88-92% υδρογόνο και το ήλιο
αποτελεί 8-12% κατ 'όγκο τοις εκατό ή κλάσμα των μορίων του αερίου. Δεδομένου
ότι ένα άτομο ηλίου έχει περίπου τέσσερις φορές μεγαλύτερη μάζα απ'ότι ένα άτομο
υδρογόνου, η σύσταση αλλάζει όταν περιγράφεται ως αναλογία της μάζας που
συνεισφέρουν τα διαφορετικά άτομα. Έτσι, η ατμόσφαιρα αποτελείται περίπου από
75% υδρογόνο και 24% ήλιο κατά μάζα, με το υπόλοιπο ένα τοις εκατό της μάζας να
αποτελείται από άλλα στοιχεία. Το εσωτερικό περιέχει υλικά πυκνότερα έτσι ώστε η
κατανομή να είναι περίπου 71% υδρογόνο, 24% ήλιο, και 5% άλλα στοιχεία κατά
μάζα. Η ατμόσφαιρα περιέχει ίχνη μεθανίου, υδρατμών, αμμωνία, και ενώσεις με
βάση το πυρίτιο. Υπάρχουν επίσης ίχνη από άνθρακα, αιθάνιο, υδρόθειο, νέον,
οξυγόνο, φωσφίνη και θείο. Το εξωτερικό στρώμα της ατμόσφαιρας περιέχει
κατεψυγμένους κρυστάλλους αμμωνίας. Με υπέρυθρες και υπεριώδεις μετρήσεις, ίχνη
βενζολίου και άλλων υδρογονανθράκων έχουν επίσης βρεθεί.

Οι ατμοσφαιρικές αναλογίες υδρογόνου και ήλιου είναι πολύ κοντά στη θεωρητική
σύνθεση του αρχέγονου ηλιακού νεφελώματος. Ωστόσο, το νέον στην ανώτερη
ατμόσφαιρα αποτελεί μόνο τα 20 μέρη ανά εκατομμύριο κατά μάζα, η οποία είναι
δέκα φορές μικρότερη από την αφθονία αυτού του στοιχείου στον Ήλιο. Το ήλιο
είναι επίσης εξαντλημένο, αν και είναι μόνο το 80% περίπου της σύνθεσης ηλίου
του Ήλιου. Αυτή η εξάντληση μπορεί να είναι αποτέλεσμα της καθίζησης των
στοιχείων αυτών στο εσωτερικό του πλανήτη. Η αφθονία των βαρύτερων αδρανών
αερίων στην ατμόσφαιρα του Δία είναι περίπου δύο έως τρεις φορές μεγαλύτερη από
του Ήλιου.

Με βάση την φασματοσκοπία, ο Κρόνος θεωρείται ότι έχει παρόμοια σύνθεση με τον
Δία, αλλά οι άλλοι γίγαντες αερίου, ο Ουρανός και ο Ποσειδώνας έχουν σχετικά
πολύ λιγότερο υδρογόνο και ήλιο. Ωστόσο, λόγω της έλλειψης εισόδου
διαστημοπλοίων στην ατμόσφαιρα, ώστε να έχουμε μετρήσεις υψηλής ποιότητας,
πιθανότατα τα βαρύτερα στοιχεία δεν είναι σε αφθονία στους εξωτερικούς πλανήτες
πέρα από τον Δία.

Ο Δίας έχει μάζα 2,5 φορές όσο η μάζα όλων των άλλων πλανητών του ηλιακού
συστήματος μαζί - ως μέγεθος μάζας είναι τόσο μεγάλο, ώστε το βαρύκεντρο του
συστήματος Δία - Ήλιου βρίσκεται επάνω από την επιφάνεια του Ήλιου σε απόσταση
1,068 ηλιακές ακτίνες από το κέντρο του Ήλιου. Αν και αυτός ο πλανήτης κάνει τη
Γη να μοιάζει με νάνο, με διάμετρο 11 φορές μεγαλύτερη, είναι πολύ λιγότερο
πυκνός. Ο όγκος του Δία είναι ίσος με 1.321 το γήινο, αλλά ο πλανήτης είναι μόνο
318 φορές βαρύτερος από τη Γη. Ο Δίας έχει ακτίνα ίση με 0,10 φορές την ακτίνα
του Ήλιου, και έχει μάζα 0.001 φορές τη μάζα του ήλιου, κάνοντας τους να έχουν
περίπου ίση πυκνότητα. Η "μάζα του Δία» (MJ ή MJup) χρησιμοποιείται συχνά ως
μονάδα για την περιγραφή μάζας των άλλων αντικειμένων, ιδιαίτερα για εξωηλιακούς
πλανήτες και καφέ νάνους. Έτσι, για παράδειγμα, η μάζα του εξωηλιακού πλανήτη HD
209458 b είναι 0,69 MJ, ενώ ο COROT-7b έχει μάζα 0,015 MJ.

Ο Δίας θεωρείται ότι αποτελείται από ένα πυκνό πυρήνα με ένα μείγμα στοιχείων,
ένα στρώμα υγρού μεταλλικού υδρογόνου με λίγο ήλιο που τον περιβάλλει, και ένα
εξωτερικό στρώμα κυρίως από μοριακό υδρογόνο. Πέραν αυτής της βασικής
διάρθρωσης, υπάρχει ακόμα μεγάλη αβεβαιότητα. Ο πυρήνας συχνά περιγράφεται ως
βραχώδης, αλλά κάθε λεπτομέρεια στη σύνθεση του είναι άγνωστη, όπως και οι
ιδιότητες των υλικών σε θερμοκρασίες και πιέσεις σε τέτοια βάθη. Το 1997, είχε
προταθεί από βαρυτικές μετρήσεις, ότι ο πυρήνας του Δία έχει 12 έως 45 φορές τη
μάζα της Γης, ή περίπου το 3% -15% της συνολικής Μάζας του Δία. Η παρουσία του
πυρήνα κατά τη διάρκεια τουλάχιστον ενός μέρους της ιστορίας του Δία προτείνεται
από τα μοντέλα του πλανητικού σχηματισμού που αφορούν την αρχική σύσταση ενός
βραχώδους ή παγωμένου πυρήνα που είναι αρκετά ογκώδης για να συλλέξει μέρος του
όγκου από υδρογόνο και ήλιο από το πρωτοηλιακό νεφέλωμα. Αν υποθέσουμε ότι
υπήρχε, μπορεί να έχει συρρικνωθεί καθώς ρεύματα μεταφοράς θερμού υγρού
μεταλλικού υδρογόνου αναμίχθηκαν με το λιωμένο πυρήνα και μετέφεραν το
περιεχόμενό του σε υψηλότερα επίπεδα στο πλανητικό εσωτερικό. Ο πυρήνας μπορεί
τώρα να απουσιάζει εντελώς, καθώς οι μετρήσεις δεν είναι ακόμα αρκετά ακριβείς
ώστε να αποκλειστεί η δυνατότητα αυτή.

Η ατμόσφαιρα του Δία είναι η μεγαλύτερη στο ηλιακό σύστημα, καθώς εκτείνεται σε
πλάτος μεγαλύτερο των 5.000 χιλιομέτρων. Επειδή ο Δίας δεν έχει επιφάνεια, η
βάση της ατμόσφαιρας θεωρείται το σημείο στο οποίο η ατμοσφαιρική πίεση ισούται
με 10 bar.

Με το τηλεσκόπιο δεν φαίνεται η επιφάνεια του πλανήτη, αλλά η πυκνή ατμόσφαιρα
που τον περιβάλλει και η οποία παρουσιάζει πλατιές σκοτεινές ταινίες, παράλληλες
προς τον ισημερινό του πλανήτη, που διαχωρίζονται από φωτεινές ζώνες. Η
φωτεινότητα, το πλάτος και η θέση των ζωνών αλλάζουν συνέχεια όψη και εύρος, στο
διάστημα ενός έτους. Η εναλλαγή σκοτεινών και φωτεινών ζωνών αντιπροσωπεύει
περιοχές όπου αέρια ανεβαίνουν προς τα πάνω στην ατμόσφαιρα του Δία και άλλες
όπου κατεβαίνουν προς τα κάτω. Η ατμόσφαιρα του Δία όπως και των άλλων τριών
γιγάντων αερίων, περιέχει υδρογόνο περίπου 78%, ήλιο 11%, με το υπόλοιπο 1% να
αποτελείται από αμμωνία, μεθάνιο, νερό και άλλες ενώσεις όπως το αιθάνιο, το
ακετυλένιο και το υδροκυάνιο. Η θερμοκρασία στην κορυφή των νεφών είναι -130 έως
-140 βαθμοί Κελσίου. Σε αυτές τις θερμοκρασίες το νερό και η αμμωνία βρίσκονται
σε μορφή πάγου. Χαμηλότερα όμως τόσο η πίεση όσο και θερμοκρασία αυξάνονται.

Χαρακτηριστικό της ατμόσφαιρας του Δία είναι η κόκκινη κηλίδα (ερυθρά κηλίδα) με
διάμετρο τετραπλάσια του γήινου δίσκου. Είναι ένας μόνιμος αντικυκλώνας που
βρίσκεται 22 μοίρες νότια του ισημερινού. Καλύπτει περίπου το 1% της επιφάνειας
του Δία, και φαίνεται να μετατοπίζεται αργά. Το χρώμα της και ο χρόνος
περιστροφής αλλάζουν με την πάροδο των χρόνων. Υποστηρίζεται πως η μεγάλη
κόκκινη κηλίδα είναι μια τεράστια καταιγίδα, ένας αντικυκλώνας, που κρατάει εδώ
και 300 χρόνια ή νησίδα ατμοσφαιρικής ύλης μεταξύ υγρής και αεριώδους
κατάστασης. Το 2005 μια ακόμα μεγάλου μεγέθους κηλίδα, η μικρή κόκκινη κηλίδα
έκανε την εμφάνισή της κοντά στη μεγάλη. Παρόμοιοι σχηματισμοί έχουν παρατηρηθεί
και στους άλλους γίγαντες αερίων, και υπάρχουν σε μεγάλους αριθμούς και στην
ατμόσφαιρα του Δία. Ωστόσο, δεν έχουν το μέγεθος και τη διάρκεια της μεγάλης
κόκκινης κηλίδας.

Ο Δίας έχει ένα αμυδρό πλανητικό σύστημα δακτυλίων που αποτελείται από τρία
κύρια τμήματα: τον εσωτερικό δακτύλιο σωματιδίων, γνωστό ως φωτοστέφανο, ένα
σχετικά φωτεινό κύριο δακτύλιο, και ένα εξωτερικό αραχνοΰφαντο δακτύλιο. Αυτοί
οι δακτύλιοι φαίνεται να έχουν προέλθει από σκόνη, αντί πάγο όπως συμβαίνει με
τους δακτυλίους του Κρόνου. Ο κύριος δακτύλιος είναι πιθανώς κατασκευασμένος από
υλικό που εκτινάσσεται από τους δορυφόρους Αδράστεια και Μήτις. Το υλικό που
κανονικά θα επέστρεφε πίσω στο δορυφόρο τραβιέται σε τροχιά γύρω από το Δία λόγω
της ισχυρής βαρυτικής επιρροής του. Η τροχιά του υλικού στρέφει προς τον Δία και
νέο υλικό προστίθεται από επόμενες συγκρούσεις. Με παρόμοιο τρόπο, οι δορυφόροι
Θήβη και Αμάλθεια παράγουν ίσως τις δύο ξεχωριστές συνιστώσες του σκονισμένου
αραχνοΰφαντου δακτυλίου. Υπάρχουν επίσης αποδεικτικά στοιχεία ενός βραχώδη
δακτυλίου κατά μήκος της τροχιάς της Αμάλθειας, ο οποίος μπορεί να αποτελείται
από συντρίμμια από το δορυφόρο.

Ο Δίας έχει ισχυρότατο μαγνητικό δίπολο, 14 φορές ισχυρότερο από εκείνο της Γης,
με ισχύ 4,2 gauss στον ισημερινό και 10 με 14 στους πόλους. Κινήσεις αγώγιμων
στοιχείων μέσα στο μεταλλικό υδρογόνο σχηματίζουν ένα μαγνητικό πεδίο, το οποίο
παγιδεύει τα ιονισμένα σωματίδια του ηλιακού ανέμου. Η μαγνητόσφαιρά του, δηλαδή
το μαγνητισμένο περιβάλλον του, σχηματίζεται γύρω του καθώς το μαγνητικό του
πεδίο αλληλεπιδρά με τον ηλιακό άνεμο, αυτό το ταχύτατο, μαγνητισμένο και
ιονισμένο αέριο που εκπέμπει συνεχώς ο Ήλιος στο διαπλανητικό χώρο με τεράστια
ταχύτητα.

Διπολικά πεδία και μαγνητόσφαιρες έχουν η Γη, ο Κρόνος και οι άλλοι γίγαντες
πλανήτες. Η μαγνητόσφαιρα του Δία μοιάζει με γιγάντια σφαιρική σταγόνα προς τον
Ήλιο με ακτίνα 100 έως 150 ακτίνες του Δία, και ατρακτοειδής προς τη σκοτεινή
πλευρά που εκτείνεται ίσως και πέρα από μία αστρονομική μονάδα. Ο Δίας έχει
έντονες ζώνες ακτινοβολίας (ζώνες Van Allen) και εμφανίζεται πολικό σέλας όπως
στη Γη. Η έκταση της μαγνητόσφαιρας αυξομειώνεται, καθώς μεταβάλλεται η πίεση
του ηλιακού ανέμου και κάποια σωμάτια (ενεργητικά ηλεκτρόνια) που επιταχύνονται
από τη μαγνητόσφαιρα φθάνουν έως τη Γη, όπου τα παρατηρούν τα διαστημόπλοια όταν
υπάρχει μαγνητική σύνδεση με τον Δία μέσω του διαπλανητικού μαγνητικού πεδίου
κάθε δεκατρείς μήνες.

Η απόστασή του από τη Γη κυμαίνεται ανάμεσα στα 591.000.000 χλμ και 965.000.000
χλμ. (περίπου ± 5,2 α.μ.). Περιστρέφεται πάρα πολύ γρήγορα γύρω από τον άξονά
του, περίπου σε 10 ώρες, πιο γρήγορα από όλους τους πλανήτες. Για την ακρίβεια
περιστρέφεται σε 9 ώρες και 51 λεπτά. Με αυτό το ρυθμό της περιστροφής, ο Δίας,
που είναι φτιαγμένος κατά κύριο λόγο από αέριο υδρογόνο παρουσιάζει πλάτυνση ίση
προς 1/15. Ο χρόνος που χρειάζεται για μια περιφορά γύρω από τον Ήλιο είναι
περίπου 12 γήινα χρόνια (11 έτη και 315 ημέρες Γης).

Έχει επιβεβαιωθεί η ύπαρξη 67 δορυφόρων διαφόρων μεγεθών σε τροχιά γύρω από τον
Δία από τους οποίους οι τέσσερις Γανυμήδης, Καλλιστώ, Ιώ και Ευρώπη
ανακαλύφθηκαν από τον Γαλιλαίο όταν παρατήρησε τον ουρανό με το τηλεσκόπιό του
το 1610, είναι πολύ μεγάλοι με διάμετρο από 4.980 έως 2.880 χλμ. Οι δύο πρώτοι
είναι μεγαλύτεροι της Σελήνης. Αυτοί οι τέσσερις φαίνονται με απλά κιάλια κατά
τη διεύθυνση του ισημερινού του πλανήτη.

Κατά την κίνησή τους περί το Δία άλλοτε υφίστανται "εκλείψεις", άλλοτε
"διαβάσεις" (προ του δίσκου του Δία) και άλλοτε "επιπροσθήσεις".

Ονόματα μερικών από τους υπόλοιπους δορυφόρους είναι: Αμάλθεια, Ιμαλία, Ελάρα,
Πασιφάη, Σινώπη, Λυσιθέα, Κάρμη, Ανάγκη, Λήδα, Θήβη, Αδράστεια, Μήτις,
Καλλιρρόη, Θεμιστώ, Μεγακλείτη, Ταϋγέτη, Χαλδήνη, Αρπαλύκη, Καλύκη, Ιοκάστη,
Ερινόμη, Ισονόη, Πραξιδίκη, Αυτονόη, Θυώνη, Ερμίππη, Αίτνη, Ευρυδόμη, Ευάνθη,
Ευπορία, Ορθωσία, Σπονδή, Καλή, Πασιθέα, Ηγεμόνη, Μνήμη, Αοιδή, Θελξινόη, Αρχή,
Καλλιχόρη, Ελίκη, Καρπώ, Ευκελάδη, Κυλλήνη, Κόρη.

Στις 13 Ιανουαρίου, του 1610 όταν ανακαλύφθηκε και ο τέταρτος δορυφόρος του Δία,
ο Γαλιλαίος ονόμασε αυτούς «Πλανήτες των Μεδίκων».

Ο Γερμανός αστρονόμος Μάγερ Σίμων ή Μάριος ισχυριζόταν πως εκείνος είναι ο
πρώτος που παρατήρησε τους εν λόγω δορυφόρους την 27η Δεκεμβρίου του 1609 και
ονόμασε, εκ λάθους του, αυτούς «Αστέρες του Βρανδεμβούργου» και ακολούθως έδωσε
σε κάθε ένα ιδιαίτερο όνομα από την ελληνική μυθολογία καλώντας Γανυμήδη τον ένα
εξ αυτών. Παρά ταύτα επεκράτησε ο Γαλιλαίος.

Με την ανακάλυψη αυτών των δορυφόρων αποδείχθηκε για πρώτη φορά ότι η Γη δεν
είναι το κέντρο του Σύμπαντος, όπως πιστευόταν έως τότε, αφού υπήρχαν τέσσερα,
έστω μικρά, ουράνια σώματα που περιφέρονταν γύρω από τον Δία. Αυτό οδήγησε στην
εγκαθίδρυση και αποδοχή του ηλιοκεντρικού συστήματος που πρωτοδιατύπωσε ο
Αρίσταρχος ο Σάμιος και επανέφερε ο Κοπέρνικος λίγο πριν το Γαλιλαίο.

Οι εκλείψεις της Ιούς χρησίμευσαν στον Ραίμερ (Roemer) για τον προσδιορισμό της
ταχύτητας του φωτός.

Κανένας λόγος περί ζωής, ανάλογης με τη γήινη, δεν είναι δυνατόν να προταθεί
προκειμένου για τον πλανήτη Δία. Το 1976 ο Αμερικανός φυσικός Καρλ Σαγκάν
πρότεινε ότι μορφές ζωής με οργανική χημεία που βασίζονται στην υγρή αμμωνία
(και όχι στο νερό όπως γίνεται στη Γη) θα μπορούσαν να επιβιώσουν στα ανώτερα
στρώματα της ατμόσφαιρας του Δία. Ο Σαγκάν βάσισε την άποψη του στην οικολογία
των γήινων θαλασσών όπου υπάρχει φυτοπλαγκτόν στα ανώτερα στρώματα, πιο χαμηλά
ψάρια που τρέφονται από το πλαγκτόν και στα χαμηλότερα βάθη κυνηγοί που
τρέφονται με τα ψάρια.

Ο πλανήτης Δίας περιλαμβάνεται στους λεγόμενους ναυτιλιακούς πλανήτες, οι οποίοι
λαμβάνονται υπόψη σε μετρήσεις για τις ανάγκες επίλυσης προβλημάτων
προσδιορισμού γεωγραφικού στίγματος.



https://el.wikipedia.org/wiki/The_X-Factor_(%CE%95%CE%BB%CE%BB%CE%AC%CE%B4%CE%B1)

Το The X Factor είναι μουσικός διαγωνισμός που στην Ελλάδα αρχικά προβλήθηκε από
την συχνότητα του ΑΝΤ1 τις τρεις τηλεοπτικές σεζόν από το 2008 έως το 2011,από
το 2016 προβάλλεται από την συχνότητα του ΣΚΑΪ. Ο Σάκης Ρουβάς και στις τέσσερις
σεζόν του παιχνιδιού ήταν παρουσιαστής των Live Shows. Ενώ στις τρεις πρώτες
σεζόν κριτές του X Factor ήταν ο Νίκος Μουρατίδης, η Κατερίνα Γκαγκάκη, ο
Γιώργος Λεβέντης και ο Γιώργος Θεοφάνους. Στην τέταρτη σεζόν του X Factor κριτές
ήταν ο Γιώργος Θεοφάνους, η Πέγκυ Ζήνα, η Τάμτα και ο Θοδωρής Μαραντίνης. Οι
συμπαρουσιαστές ήταν ο Γιώργος Λιανός που ήταν στις τρεις πρώτες σεζόν, η
Δέσποινα Καμπούρη που ήταν στις δυο πρώτες σεζόν και η Μαίρη Συνατσάκη που ήταν
στην τρίτη σεζόν ενώ στην τετάρτη σεζόν ήταν η Ευαγγελία Αραβανή. Το παιχνίδι
προβλήθηκε αρχικά στο Ηνωμένο Βασίλειο και έπειτα σε αρκετές χώρες παγκοσμίως.

     κατηγορία "Αγόρια 16-24 ετών"      κατηγορία "Κορίτσια 16-24 ετών"     
κατηγορία "Γκρουπς"      κατηγορία "Άνω των 25"

Η τέταρτη σεζον του X Factor άρχισε στον Σκάι και στο Sigma TV στις 4 Απριλίου
και ο Τελικός ηταν 8 Ιούλιου , το παρουσιάσε για τεταρτη χρονιά ο Σάκης Ρουβάς.
Οι κριτές ηταν ο Γιώργος Θεοφάνους, η Πέγκυ Ζήνα, η Τάμτα και ο Θοδωρής
Μαραντίνης. Η Ευαγγελία Αραβανή ηταν στα Backstage του X Factor. O Γιώργος
Θεοφάνους πηρε τα Αγόρια 16-24 ετων, η Πέγκυ Ζήνα πηρε τους Άνω των 25, η Τάμτα
πηρε τα Κοριτσια 16-24 ετων και ο Θοδωρής Μαραντίνης πηρε τα Γκρουπς. Στον
Μεγάλο Τελικο έφτασαν 3 φιναλίστ οι Stereo Soul, ο Ιαν Στρατης και ο Ανδρεας
Λεοντας. Ο μεγάλος νικητής ήταν Ανδρεας Λεοντας

Το The X Factor 4 έκανε πρεμιερα στον ΣΚΑΪ TV, στις 4 Απριλίου 2016 (ημέρα
Δεύτερα) με παρουσιάστρια την Ευαγγελία Αραβανή και τους κριτές Γιώργος
Θεοφάνους, Πέγκυ Ζήνα, Τάμτα, Θοδωρής Μαραντίνης. Ήταν κάθε Δευτέρα και
Παρασκευή στις 22:00.

Το The X Factor 4 συνέχισε να αναζητά το επόμενο αστέρι της ελληνικής μουσικής
σκηνής μέσα από το Bootcamp.

Οι 4 ομάδες, όπως διαμορφώθηκαν στο Bootcamp βρέθηκαν στα Chair Challenge, την
πιο ψυχοφθόρα δοκιμασία που έχετε δει ποτέ σε talent show στην Ελλάδα. Στα Chair
Challenge τραγούδησαν και οι 10 υποψήφιοι από κάθε ομάδας χωριστά και o κριτής (
της κάθε ομάδας) επέλεξε τους 4 καλύτερους που θα εμφανιστούν στα Live Shows.

Τα Live του X Factor 4 έκαναν Πρεμιερα την Παρασκευή 20 Μαϊου στις 21:15.
Κριτές: Γιώργος Θεοφάνους, Πέγκυ Ζήνα, Τάμτα και θοδωρής Μαραντίνης. Backstage:
ή Ευαγγελία Αραβανή και Παρουσιάζει: ο Σάκης Ρουβάς

Το X in the city έρχεται να μεταφέρει τον παλμό και την ατμόσφαιρα του X FACTOR
έξω από τα πλατό του σόου και να μας συντονίσει με την μεγαλύτερη μουσική
παραγωγή στην Ελλάδα αυτή τη στιγμή. Στην αρχή το παρουσίαζε η Ευαγγελία Αραβανή
και μετά το παρουσίασε η Στέλλα Γιαμπουρά.

Το The X Factor 5 έρχεται από την συχνότητα του ΣΚΑΪ και στο Sigma TV για
δεύτερη χρονιά και για πέμπτη φορά στην Ελλάδα.



https://el.wikipedia.org/wiki/%CE%91%CF%80%CE%B1%CE%B3%CE%BF%CF%81%CE%B5%CF%85%CE%BC%CE%AD%CE%BD%CE%B7_%CE%A0%CF%8C%CE%BB%CE%B7

Συντεταγμένες: 39°55′1″N 116°23′28″E﻿ / ﻿39.91694°N 116.39111°E﻿ / 39.91694;
116.39111

Η Αυτοκρατορική Πόλη ή Απαγορευμένη Πόλη (κινεζικά: Gugong, Γκουγκόνγκ) είναι η
πόλη – ανάκτορο των αυτοκρατόρων της Κίνας, η οποία συμβολίζει τον αυτοκράτορα
ως γιο του ουρανού. Βρίσκεται στην καρδιά της παλιάς πόλης του Πεκίνου, την
οποία οι Δυτικοί αποκαλούσαν «Ταταρική Πόλη». Στα νότια της αυτοκρατορικής πόλης
βρίσκεται η ιστορική πλατεία Τιεν–Αν–Μεν της κινεζικής πρωτεύουσας. Ήταν
κινεζικό αυτοκρατορικό παλάτι από τη Δυναστεία Μινγκ μέχρι το τέλος της
Δυναστείας Τσινγκ. Είναι πλέον δημόσιο μουσείο γνωστό ως το Παλάτι Μουσείο με
μεγάλη συλλογή κινέζικης τέχνης.



https://el.wikipedia.org/wiki/%CE%95%CF%85%CF%81%CF%89%CF%80%CE%B1%CF%8A%CE%BA%CF%8C_%CE%A0%CF%81%CF%89%CF%84%CE%AC%CE%B8%CE%BB%CE%B7%CE%BC%CE%B1_%CE%A0%CE%BF%CE%B4%CE%BF%CF%83%CF%86%CE%B1%CE%AF%CF%81%CE%BF%CF%85_2012

Το Ευρωπαϊκό Πρωτάθλημα Ποδοσφαίρου 2012, ή αλλιώς Euro 2012, ήταν το 14ο
Ευρωπαϊκό Πρωτάθλημα Ποδοσφαίρου. Η διοργάνωση διεξήχθη στην Ουκρανία και την
Πολωνία, άρχισε στις 8 Ιουνίου 2012 και ολοκληρώθηκε την 1 Ιουλίου 2012.

Η Ουκρανία και η Πολωνία πέρασαν αυτόματα στην επόμενη φάση, μιας και είναι οι
διοργανωτές. Οι άλλες 14 εθνικές εξασφάλισαν τη συμμετοχή τους μετά από την
προκριματική φάση που ξεκίνησε το Σεπτέμβριο του 2010. Η κλήρωση διεξήχθη στις 7
Φεβρουαρίου 2010, στην Βαρσοβία.

Η κλήρωση της τελικής φάσης έγινε στις 2 Δεκεμβρίου 2011 στο Κίεβο. Όπως στο
2004 και στο 2008, οι 16 ομάδες χωρίστηκαν σε τέσσερα γκρουπ δυναμικότητας,
σύμφωνα με τη βαθμολογία εθνικών ομάδων της UEFA. Τρεις ομάδες τοποθετήθηκαν
αυτόματα στο πρώτο γκρουπ: οι Πολωνία και Ουκρανία ως διοργανώτριες χώρες και η
Ισπανία που ήταν η νικήτρια της προηγούμενης διοργάνωσης. Μαζί τους τοποθετήθηκε
και η Ολλανδία που είχε τον καλύτερο συντελεστή από τις υπόλοιπες χώρες.

Στη διαδικασία της κλήρωσης, μία ομάδα από κάθε γκρουπ δυναμικότητας
τοποθετήθηκε σε έναν από τους τέσσερις ομίλους. Πολωνία και Ουκρανία
τοποθετήθηκαν στον Α' και στον Δ' όμιλο αντίστοιχα ώστε να αγωνίζονται στην χώρα
τους. Την κλήρωση έκαναν τέσσερις ποδοσφαιριστές που έχουν κατακτήσει το
Ευρωπαϊκό Πρωτάθλημα με τη χώρα τους: ο Χορστ Χρούμπες, ο Μάρκο φαν Μπάστεν, ο
Πέτερ Σμάιχελ και ο Ζινεντίν Ζιντάν.

Η ώρα σε παιχνίδια που θα πραγματοποιηθούν στην Πολωνία είναι Θερινή Ώρα
Κεντρικής Ευρώπης (UTC+2) ενώ σε αυτά στην Ουκρανία η ώρα είναι Θερινή Ώρα
Ανατολικής Ευρώπης (UTC+3).

Σε περίπτωση που προκύψει ισοβαθμία μεταξύ δύο και μόνο ομάδων που αγωνίζονται
μεταξύ τους στον τελευταίο αγώνα του ομίλου και οι δύο ομάδες έχουν πετύχει και
έχουν δεχθεί τον ίδιο αριθμό γκολ, τότε η πρόκριση θα κριθεί με διαδικασία των
πέναλτι.

Στη φάση νοκ-άουτ προκρίνονται οι δύο πρώτες ομάδες κάθε ομίλου. Η ώρα όλων των
αγώνων στη φάση νοκ-άουτ είναι στις 21:45 (UTC+3).



https://el.wikipedia.org/wiki/%CE%9C%CF%80%CE%B1%CE%BD%CE%B3%CE%BA%CE%BB%CE%B1%CE%BD%CF%84%CE%AD%CF%82

Συντεταγμένες: 24°01′00″N 89°52′00″E﻿ / ﻿24.0167°N 89.8667°E﻿ / 24.0167; 89.8667

Το Μπανγκλαντές είναι ασιατική χώρα με έκταση 147.570 τ.χλμ. και πληθυσμό
160.970.000 κατοίκους, με βάση επίσημες εκτιμήσεις του 2016. Πρωτεύουσα είναι η
Ντάκα. Αποτελεί το μεγαλύτερο και ανατολικό τμήμα της εθνογλωσσολογικής περιοχής
της Βεγγάλης. Βρίσκεται στον κόλπο της Βεγγάλης. Είναι η 8η πολυπληθέστερη χώρα
του κόσμου και 5η στην Ασία, παρά το γεγονός ότι η έκτασή της είναι λίγο
μεγαλύτερη από αυτή της Ελλάδας. Επίσης, είναι η τρίτη πολυπληθέστερη χώρα στην
οποία οι μουσουλμάνοι αποτελούν την πλειοψηφία. Η επίσημη γλώσσα της χώρας είναι
η βεγγαλική, η δέκατη πιο διαδεδομένη στον κόσμο. Το Μπαγκλαντές δημιουργήθηκε
το 1971, με την απόσχισή του από το Πακιστάν.

Το Μπαγκλαντές χωρίζεται σε τρεις περιοχές. Το μεγαλύτερο τμήμα της χώρας
βρίσκεται στο εύφορο δέλτα του Γάγγη. Τα βορειοδυτικά και κεντρικά τμήματα της
χώρας βρίσκονται στα οροπέδια Μαντχουπούρ και Μπάριντ. Στα βορειοανατολικά και
νοτιοανατολικά βρίσκονται λοφώδεις εκτάσεις. Το δέλτα του Γάγγη από τη συμβολή
των ποταμών Γάγγη και Βραχμαπούτρα και των παραποτάμων τους. Ο Γάγγης αρχικά
συμβάλλει με τον Βραχμαπούτρα και αργότερα με τον Μέγκχνα, και εκβάλλει στον
κόλπο της Βεγγάλης. Το ιζηματογενές χώμα το οποίο εναποτίθεται από τους ποταμούς
όταν υπερχειλίζουν έχει δημιουργήσει μια από τις πιο εύφορες πεδιάδες της γης.
Το Μπαγκλαντές έχει 57 διασυνοριακά ποτάμια, με αποτέλεσμα το νερό να αποτελεί
περίπλοκο πολιτικό ζήτημα.

Το Μπαγκλαντές είναι κυρίως γόνιμη επίπεδη γη. Το 17% της χώρας καλύπτεται από
δάση και το 12% από λόφους. Μεγάλα τμήματα του Μπαγκλαντές είναι λιγότερο από 12
μέτρα πάνω από το επίπεδο της θάλασσας και εκτιμάται ότι το 10% της έκτασής του
θα πλημμύριζε εάν η στάθμη της θάλασσας ανέβει κατά ένα μέτρο. Το Μπαγκλαντές
θεωρείται μια από τις πιο ευάλωτες χώρες στην κλιματική αλλαγή. Φυσικοί κίνδυνοι
όπως η αυξημένη βροχόπτωση, η άνοδος της στάθμης της θάλασσας και οι τροπικοί
κυκλώνες αναμένονται να αυξηθούν με τις κλιματικές αλλαγές, επηρεάζοντας τη
γεωργία, την παροχή νερού και τροφής, την ανθρώπινη υγεία και τους κατοικήσιμους
χώρους. Θεωρείται ότι η άνοδος της στάθμης της θάλασσας τις επόμενες δεκαετίες
θα δημιουργήσει από μόνη της πάνω από 20 εκατομμύρια κλιματικούς πρόσφυγες.

Ευρισκόμενο στο τροπικό του Καρκίνου, το Μπαγκλαντές έχει τροπικό κλίμα με ήπιο
χειμώνα από τον Οκτώβρη μέχρι τον Μάρτιο, και ζεστό, υγρό καλοκαίρι από τον
Μάρτιο μέχρι τον Ιούνιο. Η χώρα δεν είχε ποτέ θερμοκρασίες κάτω από το μηδέν, με
τη ψυχρότερη θερμοκρασία που έχει καταγραφεί να είναι 1,1°C στη βόρεια πόλη
Ντινατζπούρ τις 3 Φεβρουαρίου 1905. Η ζεστή και υγρή εποχή των μουσώνων διαρκεί
από τον Ιούνιο μέχρι τον Οκτώβριο και είναι η περίοδος στην οποία καταγράφονται
τα μεγαλύτερα ύψη βροχής. Φυσικές καταστροφές όπως πλημμύρες, τροπικοί κυκλώνες,
σιφώνες και παλιρροιακά κύματα συμβαίνουν κάθε χρόνο, σε συνδυασμό με την
αποψίλωση, την υποβάθμιση του εδάφους και τη διάβρωση. Οι τυφώνες του 1970 και
του 1991 ήταν ιδιαίτερα καταστροφικοί. Ένας κυκλώνας το 1991 προκάλεσε 140.000
θανάτους. Το Σεπτέμβριο του 1998, το Μπαγκλαντές βίωσε τη χειρότερη πλημμύρα
στην ιστορία του.

Εργαλεία της εποχής του λίθου που βρέθηκαν στην Μεγάλη Βεγγάλη υποδεικνύουν ότι
η περιοχή κατοικείται για πάνω από 20.000 χρόνια. Στην αρχαία Βεγγάλη
εγκαταστάθηκαν Αυστροασιάτες, Θιβετοβιρμανοί, Δραβιδιανοί και Ινδο-Άριοι σε
διαδοχικά κύματα μετανάστευσης. Μεγάλοι αστικοί οικισμοί δημιουργήθηκαν κατά τη
διάρκεια της εποχής του σιδήρου, στα μέσα της πρώτης χιλιετίας ΠΚΕ. Τα ερείπια
Ουάρι-Μπατεσβάρ θεωρούνται ότι ανήκουν στην αρχαία Τζαναπάντα, μια από τις
πρώτες πόλεις κράτη της ινδικής υποηπείρου. Αργυρά νομίσματα που έχουν βρεθεί
στον χώρο χρονολογούνται από το 600 με 400 ΠΚΕ.

Αρχαίοι Έλληνες και Ρωμαίοι καταγράφουν το αρχαίο βασίλειο των Γκανγκαριδών, το
οποίο σύμφωνα με το θρύλο, σταμάτησε την εισβολή του Μεγάλου Αλεξάνδρου, και
συνδέεται με την οχυρωμένη πόλη στο Ουάρι-Μπατεσβάρ. Ο χώρος ταυτοποιείται με
τον ακμάζον εμπορικό κέντρο Σουαναγκούρα το οποίο αναφέρεται στον παγκόσμιο
χάρτη του Κλαύδιου Πτολεμαίου. Οι Ρωμαίοι γεωγράφοι σημειώνουν την ύπαρξη ενός
μεγάλου και σημαντικού λιμανιού στη νοτιοανατολική Βεγγάλη, στη θέση της
σημερινής Τσιταγκόνγκ. Οι κάτοικοι της περιοχής ήταν επίσης θαλασσοπόροι,
οργανώνοντας εξερευνήσεις και αποικίες στη Σρι Λάνκα, τη Μαλαισία και την
Ινδονησία. Τον 3ο και 2ο αιώνα ΠΚΕ η Βεγγάλη διοικούνταν από την Αυτοκρατορία
των Μαουρύα, η οποία έφτασε στην μέγιστη ακμή της επί του Ασόκα. Τους διαδέχθηκε
η Αυτοκρατορία των Γκούπτα τον 3ο αιώνα.

Στην κλασσική αρχαιότητα, η Βεγγάλη διαιρούνταν σε διάφορα βασίλεια. Η
αυτοκρατορία Πάλα ξεχωρίζει ως το μεγαλύτερο κράτος της Βεγγάλης το οποίο
δημιουργήθηκε κατά την αρχαιότητα, και τον 9ο αιώνα στην επικράτειά της ανήκε το
μεγαλύτερο τμήμα της βόρειας Ινδίας. Οι Πάλα ήταν βουδιστές και προστάτες των
τεχνών. Τον 11ο αιώνα, η δυναστεία Σένα, η οποία υποστήριζε τον ινδουισμό,
ανέβηκε στην εξουσία, βοήθησε και αυτή στην άνθηση των τεχνών.

Το Ισλάμ έφτασε στις όχθες της Βεγγάλης στο τέλος της πρώτης χιλιετίας. Η
ανακάλυψη νομισμάτων του χαλιφάτου των Αββασιδών στο Μπαγκλαντές υποδεικνύουν
την παρουσία μεγάλου εμπορικού δικτύου. Την ίδια περίοδο, οι Άραβες μετέφεραν
από τη Βεγγάλη το αριθμιτικό σύστημα. Το 1154, ο Αλ-Ιντρίσι σημειώνει την ύπαρξη
πυκνής ναυτικής κίνησης ανάμεσα στην Τσιταγκόνγκ και τη Βασόρα. Μετά την
κατάκτηση της περιοχής από τους μουσουλμάνους, τα προϋπάρχοντα πολιτιστικά
στοιχεία ενσωματώθηκαν στο νέο ισλαμικό κράτος. Οι μουσουλμάνοι κατασκεύασαν
τζαμιά και μεντρεσέδες για να ενισχύσουν τον εξισλαμισμό.

Η κατάκτηση της Βεγγάλης άρχισε όταν ο Μπαχτιάρ Χιλτζί του σουλτανάτου Δελχί
κατέκτησε τη βόρεια και δυτική Βεγγάλη του 1204 και μέσα στον επόμενο αιώνα, το
σουλτανάτο κατέκτησε ολόκληρη τη Βεγγάλη. Μέχρι τον 14ο αιώνα, είχε δημιουργηθεί
το ανεξάρτητο Σουλτανάτο της Βεγγάλης. Οι ηγέτες της τουρκικής δυναστείας Ιλίας
Σάχι έκτισαν τον μεγαλύτερο τζαμί στη Νότια Ασία, και δημιούργησαν ισχυρές
διπλωματικές και εμπορικές σχέσεις με την δυναστεία Μινγκ στην Κίνα. Το
Σουλτανάτο της Βεγγάλης χαρακτηρίζεται από τον πολιτιστικό πλουραρισμό του,
καθώς οι πολιτικές και στρατιωτικές υπηρεσίες αποτελούνταν από μουσουλμάνους,
ινδουιστές και βουδιστές. Οι σουλτάνοι Χουσέιν Σάχι προώθησαν την λογοτεχνία,
ενώ κατέλαβαν το βασίλειο του Αρακάν για 100 χρόνια.

Το σουλτανάτο επισκέφτηκαν πολλοί εξερευνητές, όπως ο Νικολό ντε Κόντι από τη
Βενετία, ο Ιμπν Μπατούτα από το Μαρόκο και ναύαρχος Τσενκ Χι από την Κίνα. Όπως,
μετά τον 16ο αιώνα, το Σουλτανάτο της Βεγγάλης άρχισε να αποσυντίθεται. Η
αυτοκρατορία Σουρ κατέλαβε τη Βεγγάλη το 1532. Οι ινδουιστές μαχαραγιάδες και οι
Μπάρο-Μπουγιάν κατέλαβαν μεγάλα τμήμα της περιοχής, ιδιαίτερα τη γόνιμη περιοχή
Μπάτι.

Στο τέλος του 16ου αιώνα, η Αυτοκρατορία των Μουγκάλ, με αρχηγό τον Ακμπάρ τον
Μέγα άρχισαν να κατακτούν τη Βεγγάλη μετά την μάχη του Τουκαρόι, όπου νίκησε
τους τελευταίους ηγέτες του σουλτανάτου της Βεγγάλης. Η Ντάκα δημιουργήθηκε το
1608 ως επαρχιακή πρωτεύουσα των Μουγκάλ. Υπό την εξουσία των Μουγκάλ
αποκρυσταλλώθηκε η εθνική ταυτότητα των Βεγγαλέζων και είχαν αρκετή αυτονομία
ώστε να αναπτύξουν τα δικά τους έθιμα και λογοτεχνία. Ολόκληρη η περιοχή ήταν
υπό σταθερή διοίκηση.

Τον 18ο αιώνα, η Βεγγάλη ήταν το πλουσιότερο τμήμα της υποηπείρου και παρήγαγε
σχεδόν το μισό από το ΑΕΠ των Μουγκάλ. Οι πόλεις της ήταν γεμάτες Ευρωπαίους και
Ασιάτες εμπόρους. Η Ντάκα έγινε σημαντικό διοικητικό κέντρο. Οι Ναουάμπ της
Βεγγάλης εγκαθίδρυσαν ανεξάρτητο πριγκιπάτο το 1717, με έδρα τη Μουρσινταμπάντ.
Οι Ναουάμπ έδωσαν αυξημένα προνόμια στους Ευρωπαίους. Σε μια προσπάθεια να
σταματήσουν την αυξημένη επιρροή της Εταιρείας Ανατολικών Ινδιών, το 1757 ο
Ναουάμπ Σιράτζ-ουντ-Νταουλάχ κατέκτησε τη βρετανική βάση στο Φορτ Γουίλιαμ. Όμως
προδώθηκε από τον στρατηγό του, ο οποίος βοήθησε τον Ρόμπερτ Κλάιβ να νικήσει
τον τελευταίο Ναουάμπ στη μάχη του Πλάσεϊ τις 23 Ιουνίου 1757.

Με την ήττα του κυβερνήτη της Βεγγάλης στο Πλάσει το 1757 άρχισε η κυριαρχία της
Εταιρείας Ανατολικών Ινδιών στη Βεγγάλη, με τους Βρετανούς να αντικαθιστούν τους
μουσουλμάνους ως η ηγετική ομάδα της Βεγγάλης. Η προεδρία της Βεγγάλης
δημιουργήθηκε το 1765 και πρωτεύουσά της ορίστηκε η Καλκούτα. Το 1857 σημειώθηκε
μεγάλη αποστασία, αρχίζοντας από τη Βεγγάλη, με εξεγέρσεις του στρατού στη
Ντάκα, την Καλκούτα και την Τσιταγκόνγκ. Ακολούθησαν πολλές άλλες εξεγέρσεις.

Το 1905 οι Βρετανοί πείθονται από τους Μουσουλμάνους και διχοτομούν το κράτος
της Βεγγάλης. Έτσι δημιουργούνται η Ανατολική Βεγγάλη (υπό τον έλεγχο των
Μουσουλμάνων) και η Δυτική Βεγγάλη (υπό τον έλεγχο των Βρετανών). Το 1906 η έδρα
της Μουσουλμανικής Ένωσης εγκαθίσταται στη Ντάκα. Η διχοτόμηση εξόργισε τους
Ινδουιστές.

Η Μουσουλμανική Ένωση σχημάτισε κοινοβουλευτική κυβέρνηση στη Βεγγάλη το 1943.
Στις τοπικές εκλογές της Ινδίας το 1946, η αποφασιστική νίκη της Μουσουλμανικής
Ένωσης οδήγησε στον χωρισμό της Βρετανικής Ινδίας και τη δημιουργία του Πακιστάν
τις 14 Αυγούστου 1947. Το Ασάμ χωρίστηκε στα δύο ώστε οι μπεγκάλι Σιλχέτ να
γίνουν τμήμα της Ανατολικής Βεγγάλης. Υπήρξε ανεπιτυχής προσπάθεια να
σχηματιστεί η Ενωμένη Βεγγάλη. Η γραμμή Ράντκλιφ χώρισε τη Βεγγάλη με βάση τη
θρησκεία, με αποτέλεσμα οι περιοχές όπου κατοικούσαν κυρίως Ινδουιστές να γίνει
τμήμα της Ινδίας και αυτές όπου κατοικούσαν μουσουλμάνοι να γίνει το ανατολικό
τμήμα του Πακιστάν.

Το 1947 οι Βρετανοί αποχωρούν από την Ινδία με αποτέλεσμα να δημιουργηθεί το
καθαρά Μουσουλμανικό κράτος του Πακιστάν, το οποίο χωριζόταν σε Δυτικό και
Ανατολικό τμήμα (το σημερινό Μπανγκλαντές), ανάμεσα στα οποία βρίσκονται 1.600
χλμ. ινδικού εδάφους. Η πρωτεύουσα του κράτους εγκαθίσταται στο Ισλαμαμπάντ του
Δυτικού Πακιστάν. Η Ανατολική Βεγγάλη ήταν η πολυπληθέστερη επαρχία του
Πακιστάν, με την Ντάκα επαρχιακή πρωτεύουσα.

Το 1949 ιδρύεται η ένωση Αούμι ως πολιτική φωνή των ομιλούντων μπενγκάλι, και
την ιδέα της αυτονομίας από το Δυτικό Πακιστάν. Το επιτυχημένο κίνημα για την
Βεγγαλική γλώσσα το 1952 ήταν το πρώτο σημάδι τριβής με το δυτικό Πακιστάν. Το
1955, η επαρχία μετονομάστηκε σε Ανατολικό Πακιστάν. Ο ηγέτης της ένωσης Αούμι,
Σουχραουάρντι έγινε πρωθυπουργός του Πακιστάν το 1956, αλλά εκδιώχθηκε μετά από
ένα χρόνο, λόγω έντασης με το κατεστημένο του δυτικού Πακιστάν. Το σύνταγμα του
1956 τερμάτισε το καθεστώς υποταγής στη Βρετανική.

Η δυσαρέσκεια με την κεντρική κυβέρνηση αυξήθηκε όσον αφορά τα οικονομικά και
πολιτιστικά θέματα. Η επαρχιακή κυβέρνηση του Φαζλούλ Χουκ απολύθηκε λόγω
κατηγοριών για απόσχιση. Το 1962, η Ντάκα ορίστηκε νομοθετική πρωτεύουσα του
Πακιστάν ώστε να καταλαγιάσει ο αυξανόμενος πολιτικός εθνικισμός. Σύμφωνα με
γραφειοκράτες της Παγκόσμιας Τράπεζας, το Πακιστάν πραγματοποιούσε εκτεταμένο
οικονομικό ρατσισμό ενάντια στο Ανατολικό Πακιστάν, όπως για παράδειγμα
υψηλότερες κυβερνητικές δαπάνες στο δυτικό Πακιστάν και χρήση του εμπορικού
πλεονάσματος του ανατολικού Πακιστάν για την χρηματοδότηση των εισαγωγών στο
δυτικό. Το ανατολικό Πακιστάν παρήγαγε περίπου του 70% των εξαγωγών του
Πακιστάν. Ρατσισμός υπήρχε επίσης και στις πολιτικές και στρατιωτικές υπηρεσίες,
αποτελώντας το 15% των κυβερνητικών υπαλλήλων και το 10% των ενόπλων δυνάμεων.
Έντονος ήταν και ο πολιτιστικός ρατσισμός, με αποτέλεσμα το ανατολικό τμήμα να
δημιουργήσει διακριτή πολιτική ταυτότητα. Η πακιστανική κυβέρνηση επέβαλε
απαγορεύσεις στη βεγγαλική λογοτεχνία, ακόμη και στα έργα του βραβευμένου με
Νόμπελ Ραμπιντρανάθ Ταγκόρ. Το 1970, ένας τεράστιος κυκλώνας κατέστρεψε τις
ακτές του Ανατολικού Πακιστάν, σκοτώνοντας έως και μισό εκατομμύριο ανθρώπους. Η
κεντρική κυβέρνηση κατηγορήθηκε για την ανεπαρκή αντίδρασή της. Μετά τις εκλογές
του 1970, οι φωνές για ανεξαρτησία του Μπαγκλαντές έγιναν ισχυρότερες.

Οι εκλογές του 1970 δίνουν στον ηγέτη της ένωσης Αούμι, Σεΐχ Μουτζιμπούρ Ραχμάν
καθαρή πλειοψηφία, όμως δεν του επετράπηκε να αναλάβει τη θέση του. Ξεσπά
εξέγερση και ανταρτοπόλεμος μετά την άρνηση του Γιαχία Χαν να συγκαλέσει
εθνοσυνέλευση. Το 1971 η ένωση Αούμι κηρύττει μονομερώς ανεξαρτησία. Η σημαία
του Μπαγκλαντές κυματίζει για πρώτη φορά τις 23 Μαρτίου 1971, ημέρα δημοκρατίας
στο Πακιστάν.

Στις 26 Μαρτίου 1971, η στρατιωτική χούντα του Πακιστάνξεκίνησε στρατιωτική
επιχείρηση στο ανατολικό Πακιστάν και κρατούσε τον εκλεγμένο πρωθυπουργό υπό
στρατιωτική παρακολούθηση. Ο πακιστανικός στρατός, με τη βοήθεια άλλων
οργανώσεων, προχώρησε σε σφαγή Βεγγαλέζων σε ένα γεγονός που έγινε γνωστό ως
γενοκτονία του Μπαγκλαντές. Από τον πόλεμο 10.000.000 άνθρωποι μεταναστεύουν
στην Ινδία. Οι νεκροί εκτιμούνται από 300.000 μέχρι 3 εκατομμύρια. Η παγκόσμια
κοινή γνώμη στράφηκε εναντίον του Πακιστάν καθώς τα νέα για τις φρικαλεότητες
διαδόθηκαν και το κίνημα του Μπαγκλαντές υποστηρίχθηκε από επιφανές πολιτικές
και καλλιτεχνικές μορφές της Δύσης.

Μετά από εννέα μήνες, ο πόλεμος έληξε με την παράδοση του στρατού του Πακιστάν
στη συμμαχία Μπαγκλαντές-Ινδίας τις 16 Δεκεμβρίου 1971. Μετά από διεθνείς
πιέσεις, το Πακιστάν απελευθέρωσε τον Μουτζίμπ τις 8 Ιανουαρίου 1972, και
μεταφέρθηκε στην Ντάκα. Τα ινδικά στρατεύματα αποχώρησαν τις 12 Μαρτίου 1972,
τρεις μήνες μετά τη λήξη του πολέμου. Όταν το Μπαγκλαντές έγινε μέλος του ΟΗΕ,
αναγνωρίστηκε από 86 χώρες. Το Πακιστάν αναγνώρισε το Μπαγκλαντές το 1974, από
πιέσεις του μουσουλμανικού κόσμου.

Μετά την ανεξαρτησία, το Μπαγκλαντές έγινε δημοκρατία. Η τότε 7η πολυπληθέστερη
χώρα του κόσμου, είχε μαστιζόταν από τις καταστροφές του πολέμου, τη φτώχεια και
τον λιμό, λαμβάνοντας διεθνή βοήθεια. Το 1973, η Ινδία, το Πακιστάν υπέγραψαν
τριμερή συμφωνία για ειρήνη και σταθερότητα στην υποήπειρο. Το 1991, το
Μπαγκλαντές έγινε κοινοβουλευτική δημοκρατία.

Το προσδόκιμο ζωής στο σύνολο του πληθυσμού ήταν σύμφωνα με εκτιμήσεις του 2015
τα 70,94 χρόνια (69,02 χρόνια οι άνδρες και 72,94 οι γυναίκες).

Μετά το θάνατο του Ζιλούρ Ραχμάν το 2013 πρόεδρος έγινε ο Αμπντουλ Χαμίντ.
Πρωθυπουργός είναι η Σεΐχ Χασίνα.

Μετά το θάνατο του προέδρου Ραχμάν, εξελέγη από το Κοινοβούλιο ως αντικαταστάτης
του ο Αμπντούλ Χαμίντ στις 22 Απριλίου 2013. Ο Χαμίντ κέρδισε την εκλογή χωρίς
αντίπαλο.

Η εκλογή προέδρου ήταν να γίνει έμμεσα στις 16 Φεβρουαρίου του 2009. Εξαιτίας
της απουσίας ενός εκλεγμένου κοινοβουλίου, η διαδικασία καθυστέρησε, με δεδομένο
ότι η θητεία του Ιατζουντίν Αχμέτ είχε λήξει το Σεπτέμβριο του 2007. Ο σύνδεσμος
Αγουάμι, που ήταν ο μεγάλος νικητής των βουλευτικών εκλογών του 2008, όρισε
υποψήφιο για το ύπατο αξίωμα το Ζιλούρ Ραχμάν. Ήταν ο μοναδικός υποψήφιος που
κατέθεσε την υποψηφιότητά του έγκαιρα, καθώς η προθεσμία ήταν ως τις 9
Φεβρουαρίου. Καθώς δεν απέσυρε την υποψηφιότητά του ως την προθεσμία (11
Φεβρουαρίου), η Εκλογική Επιτροπή τον ανακήρυξε εκλεγμένο πρόεδρο. Ορκίστηκε και
ανέλαβε καθήκοντα στις 12 Φεβρουαρίου.

Το Μπαγκλαντές είναι αναπτυσσόμενη χώρα, με μικτή οικονομία των αγορών και
αναφέρεται ως μία από τις επόμενες έντεκα αναδυόμενες αγορές. Το κατά κεφαλήν
εισόδημα του Μπαγκλαντές ήταν 1.190$ ΗΠΑ το 2014, με ΑΕΠ ύψους 209 δις$. Οι
κυρίες βιομηχανίες της χώρας είναι τα υφάσματα, τα φαρμακευτικά προϊόντα, τα
ναυπηγεία, ο χάλυβας, τα ηλεκτρονικά, η ενέργεια, τα κατασκευαστικά υλικά, τα
χημικά, τα κεραμικά, η επεξεργασία τροφίμων και τα δερμάτινα.

Το Μπαγκλαντές είναι γνωστό για τα εύφορα εδάφη του, όπως στο δέλτα του Γάγγη. Η
γεωργία είναι ο σημαντικότερος παραγωγικός τομέας της οικονομίας της χώρας,
καθώς αποτελεί το 18,6% (2010) του ΑΕΠ της χώρας και απασχολεί περίπου το 45% το
συνολικού εργατικού δυναμικού. Η πλειονότητα των Μπαγκλαντιανών κερδίζει τα προς
το ζην από τη γεωργία. Η χώρα κατατάσσεται ως ένας από τους μεγαλύτερους
παραγωγείς ριζιού (4η), ψαριών (5η), γιούτα (2η), τσαγιού (10η) και τροπικών
φρούτων (5η).

Η βιομηχανία υφασμάτων του Μπαγκλαντές είναι ο μεγαλύτερος κατασκευαστικός
τομέας της χώρας, και συνεισφέρει περίπου 25 δις $ από εξαγωγές όσον αφορά το
2014. Οι φαρμακοβιομηχανίες του Μπαγκλαντές καλύπτουν το 97% των εγχώριων
αναγκών και εξάγει σε 52 χώρες. Τα ναυπηγεία του Μπαγκλαντές έχουν αναπτυχθεί
ταχέως, με εξαγωγές στην Ευρώπη. Η βιομηχανία χάλυβα επικεντρώνεται γύρω από την
Τσιτακόνγκ, το μεγαλύτερο λιμάνι της χώρας.

Παρά τη γρήγορη οικονομική ανάπτυξη, περίπου το 26% της χώρας ζει κάτω από το
διεθνές όριο της φτώχειας, δηλαδή ζει με λιγότερο από 1,25$ την ημέρα.

Οι Ένοπλες Δυνάμεις εξακολουθούν να διαδραματίζουν σημαίνοντα ρόλο στα ζητήματα
της χώρας. Στις 25 Φεβρουαρίου του 2009 εκδηλώθηκε στην Ντάκα ανταρσία από
στρατιώτες της παραστρατιωτικής ομάδας συνοριοφυλάκων "Τουφέκια του
Μπανγκλαντές" (BDR). Πάνω από 1000 στρατιώτες της εν λόγω παραστρατιωτικής
ομάδας κατέλαβαν το αρχηγείο των BDR και πήραν ως ομήρους πολλούς αξιωματικούς.
Τη δεύτερη μέρα η ανταρσία εξαπλώθηκε σε άλλες 12 πόλεις πέρα από την
πρωτεύουσα. Η στάση έληξε στις 27 Φεβρουαρίου. Η εξέγερση τερματίστηκε με την
παράδοση των όπλων από τους στασιαστές και την απελευθέρωση των ομήρων. Από τους
181 αξιωματικούς του στρατού οι οποίοι βρίσκονταν στο αρχηγείο των BDR όταν
ξεκίνησε η στάση επέζησαν μόλις οι 33. H κυβέρνηση ζήτησε τη βοήθεια του FBI και
της Σκότλαντ Γιαρντ για τη διεξαγωγή των ερευνών με την κωδική ονομασία
"επιχείρηση κυνήγι ανταρτών", με σκοπό να βρει τους δράστες της ανταρσίας.



https://el.wikipedia.org/wiki/%CE%9C%CE%AC%CF%87%CE%B7_%CF%84%CE%BF%CF%85_%CE%A3%CE%BF%CE%BC%CE%BC

Συντεταγμένες: 49°58′16″N 2°17′32″E﻿ / ﻿49.97111°N 2.29222°E﻿ / 49.97111;
2.29222﻿ (Μάχη του Σομμ)

Η Μάχη του Σομμ που έγινε το 1916, ήταν μια από τις πιο ολέθριες μάχες του
πρώτου παγκόσμιου πολέμου. Με περισσότερα από ένα εκατομμύριο θύματα ήταν και
μια από τις πιο αιματηρές μάχες στην ανθρώπινη ιστορία. Οι συμμαχικές δυνάμεις
προσπάθησαν να περάσουν μέσα από το γερμανικό μέτωπο κατά μήκος μιας εκτάσεως 40
χλμ. βόρεια και νότια του ποταμού Σομμ στη βόρεια Γαλλία. Ένας από τους στόχους
της μάχης ήταν να αποσπάσουν τις γερμανικές δυνάμεις από τη μάχη του Βερντέν.
Στο τέλος της μάχης, οι απώλειες στον Σομμ ήταν μεγαλύτερες εκείνων του Βερντέν.
Την πρώτη ημέρα της μάχης, την 1η Ιουλίου 1916, ο βρετανικός στρατός θρήνησε
57.470 θύματα, συμπεριλαμβανομένων 19.240 νεκρών. Η 1η Ιουλίου ήταν η πιο
αιματηρή ημέρα στην ιστορία του βρετανικού στρατού. Τις ίδιες και παρόμοιες
απώλειες είχαν όμως και οι άλλοι στρατοί. Ένας Γερμανός ανώτερος υπάλληλος (ο
λοχαγός φον Χέντινγκ) περιέγραψε την ημέρα αυτή ως τον «λασπώδη τάφο του
γερμανικού πεζικού». Ο Βρετανός ιστορικός Σερ Τζέιμς Έντμοντς δήλωσε: "Δεν είναι
υπερβολή αν υποστηρίξουμε ότι τα θεμέλια της τελικής νίκης στο δυτικό μέτωπο
τέθηκαν με την μάχη του Σομμ το 1916." Για πρώτη φορά, ο Βρετανικός πληθυσμός
γνώρισε τη φρίκη του πολέμου με την προβολή της προπαγανδιστικής ταινίας The
Battle of the Somme, η οποία περιείχε αυθεντικές σκηνές γυρισμένες τις πρώτες
ημέρες στο πεδίο της μάχης.

Η μάχη του Σομμ ήταν ολέθρια και για τις δύο πλευρές, δεδομένου ότι και οι δύο
από τις συμμαχικές δυνάμεις έχασαν πολλούς στρατιώτες. Η συμμαχική πολεμική
στρατηγική του 1916 διατυπώθηκε κατά ένα μεγάλο μέρος στην διάσκεψη του Σαντιγί
(Chantilly), μεταξύ της 6ης και της 8ης Δεκεμβρίου του 1915. Αποφασίστηκε ότι το
επόμενο έτος θα γίνονταν ταυτόχρονες επιθέσεις. Οι Ρώσοι θα έκαναν επίθεση στο
ανατολικό μέτωπο, οι Ιταλοί στις Άλπεις και οι Άγγλοι με τους Γάλλους στο δυτικό
μέτωπο. Με αυτόν τον τρόπο θα εξουθένωναν τις Γερμανικές δυνάμεις σε όλα τα
μέτωπα. Στα τέλη Δεκεμβρίου 1915, ο στρατηγός σερ Ντάγκλας Χέιγκ είχε
αντικαταστήσει τον στρατηγό Σερ Τζων Φρεντς που είχε την θέση του Ανώτατου
Διοικητή (Commander-in-Chief) της Βρετανικής Εκστρατευτικής Δύναμης (British
Expeditionary Force, BEF).

Ο Χέιγκ προτιμούσε μια επίθεση των Βρετανών στο έδαφος της Φλαμανδίας, επειδή
ήταν κοντά στις γραμμές του ανεφοδιασμού της BEF μέσω του στενού της Μάγχης και
είχε για στρατηγικό στόχο τους Γερμανούς από την ακτή της Βόρειας Θάλασσας του
Βελγίου, από την οποία τα υποβρύχια των Γερμανών απειλούσαν τη Μεγάλη Βρετανία.

Εντούτοις, αν και δεν υπήρξε καμία συγκεκριμένη επίσημη ρύθμιση, οι Βρετανοί
ήταν ντε φάκτο ο ελάσσων συνεργάτης στο δυτικό μέτωπο και έπρεπε να συμμορφωθούν
με τη στρατηγική της Γαλλίας. Τον Ιανουάριο του 1916 ο Γάλλος διοικητής
στρατηγός Ζοζέφ Ζοφρ, συμφώνησε με το BEF να κάνουν επίθεση στη Φλαμανδία, και
κατόπιν περαιτέρω συζητήσεων το Φεβρουάριο, πήραν την απόφαση να συντονίσουν τις
γαλλικές και τις βρετανικές δυνάμεις κάνοντας ταυτόχρονη επίθεση βόρεια και
νότια της πόλης Πικαρδία (Πικαρντί) στον ποταμό Σομμ.

Τα σχέδια για την κοινή επίθεση είχαν μόλις αρχίσει να παίρνουν μορφή, όταν στις
21 Φεβρουαρίου 1916 εκδηλώθηκε η επίθεση των Γερμανών στο Βερντέν. Οι Γάλλοι που
αναγκάστηκαν να υπερασπιστούν το Βερντέν δεν μπόρεσαν να συμμετάσχουν στη μάχη
του Σομμ, έτσι ώστε το βάρος της μάχης έπεσε στους Βρετανούς. Η Γαλλία
παραχώρησε τρία Σώματα για την έναρξη της επίθεσης (το 10ο Σώμα, το 1ο
αποικιακό, και το 35ο Σώμα της 6ης στρατιάς). Ενώ μαινόταν η μάχη του Βερντέν, ο
στόχος της επίθεσης στον Σομμ άλλαξε. Αντί για ένα αποφασιστικό χτύπημα εναντίον
της Γερμανίας, έγινε τώρα απλός αντιπερισπασμός για την ανακούφιση της πίεσης
στο γαλλικό μέτωπο. Εκτός αυτού υπήρχε διαφορά απόψεων μεταξύ του Χέιγκ και του
ανώτερου τοπικού διοικητή του, του Στρατηγού Σερ Χένρι Ρόουλινζον, της 4ης
βρετανικής στρατιάς GOC, ο οποίος προτιμούσε την τακτική "bite and hold" (»χτύπα
και μείνε!«) αντί για την τακτική του Χέιγκ που ήταν τύπου "decisive battle"
(»αποφασιστική μάχη«).

Ο τακτικός στρατός της Μεγάλης Βρετανίας, που κατά την έναρξη του πολέμου είχε
ισχύ 6 στρατιών, ήταν στο μεταξύ κυριολεκτικά αποδεκατισμένος από τις μάχες του
1914 και του 1915. Οι περισσότεροι στρατιώτες τώρα ήταν εθελοντές του
Territorial Force και του Λόρδου Κιτσενερ (Horatio Kitchener, 1st Earl Kitchener
of Khartoum), που είχαν αρχίσει να συγκροτούνται από τον Αύγουστο του 1914.
Επειδή όμως υπήρχε μεγάλη έλλειψη από αξιωματικούς για τις εκδόσεις εντολών,
γινόντουσαν πολλές προαγωγές χωρίς να υπάρχουν οι απαραίτητες ικανότητες, με
αποτέλεσμα να πέφτει γενικά η ποιότητα των στρατευμάτων, και να υπονομεύεται η
εμπιστοσύνη των στρατιωτών στους διοικητές, πράγμα που ίσχυε ιδιαίτερα για τον
Ρόουλινζον.

Της μάχης προηγήθηκαν 5 ημέρες και νύχτες ανελέητου βομβαρδισμού, κατά τον οποίο
το βρετανικό βαρύ πυροβολικό πυροδότησε πάνω από 1,7 εκατομμύρια βλήματα. Την
τρίτη ημέρα των βομβαρδισμών, τα αναγνωριστικά αεροπλάνα των Βρετανών
ανακοίνωσαν την πλήρη καταστροφή των γερμανικών χαρακωμάτων. Δεκαεπτά νάρκες
είχαν τοποθετηθεί επίσης σε σήραγγες κάτω από τα γερμανικά χαρακώματα της πρώτης
γραμμής. Οι τρεις μεγαλύτερες σήραγγες περιείχαν περίπου 19 τόνους εκρηκτικά η
κάθε μια.

Η επίθεση θα γινόταν από 13 βρετανικά τμήματα (11 από την 4η Στρατιά και δύο από
την 3η Στρατιά) βόρεια του ποταμού Σομμ και 11 τμήματα της 6ης γαλλικής Στρατιάς
από τα νότια του ποταμού. Από την άλλη μεριά ήταν παρατεταγμένη η 2η γερμανική
Στρατιά του Στρατηγού Φριτς φον Μπίλοβ.

Η ώρα μηδέν είχε καθοριστεί για τις 7:30 π.μ. της 1ης Ιουλίου του 1916. Δέκα
λεπτά πιο πριν, ένας αξιωματικός πυροδότησε τη νάρκη κάτω από το χαράκωμα
Hawthorn Ridge Redoubt, για άγνωστο λόγο. Στις 7:28 π.μ. οι υπόλοιπες νάρκες
απομακρύνθηκαν εκτός από μία που ήταν στο Kasino Point, επειδή είχαν αργήσει.
Όταν έφτασε η ώρα μηδέν έγινε απόλυτη σιωπή καθώς το πυροβολικό μετατόπιζε το
στόχο του. Ο δεκανέας Ντάρσι Χότζον (Darcy S. Hodgson) ήταν από τους πρώτους που
όρμησε προς το πεδίο της μάχης καβάλα στο άλογο. Κατόπιν, ο ποιητής Τζον
Μέιζφιλντ (John Masefield) θα γράψει:

Το πεζικό, φορτωμένο με εξοπλισμό βάρους 32 κιλών ανά άνδρα, άρχισε να βγαίνει
από τα χαρακώματα και να πεζοπορεί σε ακανόνιστη διάταξη μέσα από τη νεκρή ζώνη.
Με κατεύθυνση τα γερμανικά χαρακώματα. Οι Βρετανοί πίστευαν ότι με τον ανελέητο
βομβαρδισμό θα είχαν κατατροπώσει, αν όχι εξολοθρεύσει, τους Γερμανούς στα
χαρακώματα.

Η επικοινωνία ήταν απολύτως ανεπαρκής, και οι διοικητές κατά ένα μεγάλο μέρος
ήταν εντελώς χωρίς ενημέρωση σχετικά με την εξέλιξη της μάχης. Μια λανθασμένη
είδηση περί δήθεν νίκης του 29ου τμήματος στο Beaumont Hamel οδήγησε στη μοιραία
διαταγή, να προχωρήσουν οι εφεδρείες και να μπουν και αυτές μέσα στην μάχη. Το
1ο σύνταγμα από τη Νέα Γη δεν μπόρεσε να φτάσει στα χαρακώματα. Το μεγαλύτερο
μέρος του τάγματος σκοτώθηκε προτού να φτάσει την πρώτη γραμμή, 91% σκοτώθηκαν,
η δεύτερη σοβαρότερη απώλεια ταγμάτων της ημέρας. Οκτακόσιοι ένας από αυτό το
τάγμα μπήκαν στον πεδίο μάχης εκείνη η ημέρα και μόνο 68 ξαναβγήκαν σώοι, ενώ
πάνω από 500 έπεσαν νεκροί. Σχεδόν μια ολόκληρη γενιά των μελλοντικών
αξιωματικών της Νέας Γης σκοτώθηκε. Προς τιμήν τους, το 1ο τάγμα της Νέας Γης
ονομάστηκε "Βασιλικό σύνταγμα της Νέας Γης" ("The Royal Newfoundland Regiment")
από τον Γεώργιο τον Ε΄.

Η βρετανική έφοδος στην οδό Albert-Bapaume σημείωσε πλήρη αποτυχία, παρ'όλη την
έκρηξη των δύο ναρκών στην περιοχή Οβιγιέ-λα-Μπουαζέλ (Ovillers-la-Boisselle). Η
ιρλανδική ταξιαρχία "Τάινσάιντ" (Tyneside) του 34ου τμήματος είχε ξεκινήσει για
την επίθεση. Σε απόσταση σχεδόν ένα μίλι από τη γερμανική πρώτη γραμμή και
εντελώς ακάλυπτοι πεζοπορούσαν, ενώ τα πολυβόλα των των Γερμανών τους θέριζαν
κυριολεκτικά.

Στα νότια, τα γαλλικά στρατεύματα σημείωσαν μεγαλύτερη επιτυχία. Το γαλλικό
πυροβολικό, που ήταν πιο υπεράριθμο και πιο έμπειρο στη μάχη από τους Άγγλους,
ήταν ιδιαίτερα αποτελεσματικό, επιτυγχάνοντας όλους τους στόχους της πρώτης
μέρας, από την πόλη Μοντωμπάν μέχρι και τον ποταμό Σομμ. Εκτός αυτού, οι Γάλλοι
είχαν άλλη νοοτροπία. Ενώ οι Βρετανοί είχαν πάρα πολύ λεπτομερή σχέδια δράσης,
που έκαναν τους στρατιώτες να μην έχουν καθόλου πρωτοβουλία, οι Γάλλοι είχαν
μεγαλύτερη ελευθερία κινήσεων και μπορούσαν να αντιδρούν αποτελεσματικότερα στην
εκάστοτε περίπτωση.

Αν και το γαλλικό 20ό Σώμα είχε απλά εφεδρικό ρόλο, η βοήθειά του στη μάχη ήταν
σημαντική. Το 1ο Αποικιακό Σώμα βγήκε από τα χαρακώματα στις 9:30 π.μ. για να
παραπλανήσει τους Γερμανούς. Η παραπλάνηση αυτή είχε επιτυχία και μέσα σε
λιγότερο από μια ώρα, είχε καταληφθεί τα χωριά Φε (Fay), Ντομπιέρ (Dompierre)
και Μπεκινκούρ (Becquincourt) και είχαν κάνει μια βάση στο οροπέδιο Φλοκούρ
(Flaucourt). Ολόκληρη η γερμανική πρώτη γραμμή είχε πέσει στα χέρια των Γάλλων.
Στις 11:00 π.μ. η δεύτερη γραμμή - που σχημάτιζαν τα χωριά Ασβιγιέ
(Assevillers), Ερμπκούρ (Herbecourt) και Φεγιέρ (Feuillères) - έπεσε αμέσως
χωρίς να χρειαστούν ούτε καν ενισχύσεις.

Οι Βρετανοί αγνοούσαν επίσης και την μικρή επιτυχία τους στα νότια της οδού
Albert-Bapaume, όπου είχαν κάνει μια κάποια πρόσβαση. Σήμερα είναι γνωστό ότι
υπήρξε για ένα χρονικό διάστημα ένα μεγάλο απροστάτευτο άνοιγμα στο γερμανικό
μέτωπο μεταξύ Οβιγιέ και Λονγκεβάλ (Longueval).

Στις 3 Ιουλίου, μια αναγνωριστική περίπολος του 18ου (ανατολικό) τμήματος
εισέβαλε δύο μίλια στο γερμανικό έδαφος χωρίς να βρει καμία αντίσταση ή να
συναντήσει αμυντικές θέσεις. Oι Βρετανοί άφησαν την ευκαιρία ανεκμετάλλευτη και
οι Γερμανοί κάλυψαν το κενό εγκαίρως.

Το δάσος του Mametz ήταν ακόμα έρημο μέχρι τις 3 Ιουλίου, αλλά ανακαταλήφθηκε
από τους Γερμανούς την επόμενη ημέρα και έμεινε υπό την κατοχή τους μέχρι τις 10
Ιουλίου, όταν το κατέλαβαν οι Εγγλέζοι μετά από δύο αιματηρές μάχες. Στη θέση
«High Wood» και στο δάσος του Ντελβίλ (Delville) συνέχισαν να διαδραματίζονται
πολλές αιματηρές μάχες, μέχρι που έπεσαν στα χέρια των Βρετανών τον Αύγουστο και
το Σεπτέμβριο, μετά από πολλούς νεκρούς.

Ενώ οι Βρετανοί προσπαθούσαν ακόμα να ανασυγκροτήσουν τις επιθέσεις τους, οι
Γάλλοι συνέχισαν τη γρήγορη κατάληψη εδάφους στα νότια του Σομμ. Οι κρίσιμες
μέρες στην επίθεση ήταν η 3 και 4 Ιουλίου, όταν η δυνατότητα μιας σημαντικής
νίκης φαίνονταν πραγματικά επιτεύξιμη. Η κατάσταση άρχισε όμως να αλλάζει
γρήγορα υπέρ των Γερμανών. Το 20ό Σώμα των Γάλλων αναγκάστηκε να σταματήσει την
κάθοδό του στα βόρεια προκειμένου να περιμένει τους Βρετανούς για να έρθουν και
αυτοί. Λόγω της καθυστέρησης των Βρετανών όμως ξέσπασε αντίδραση στον γαλλικό
στρατό. Εν τω μεταξύ, οι Γάλλοι συνέχισαν τις επιθέσεις, και μέχρι το βράδυ της
3 Ιουλίου κατέλαβαν τις τοποθεσίες Φριζ (Frise), δάσος του Méréaucourt,
Ερμπεκούρ (Herbécourt), Μπυσκούρ (Buscourt), δάσος του Chapitre, Φλοκούρ
(Flaucourt) και Ασβιγέ (Asseviller), συλλαμβάνοντας 8.000 Γερμανούς αιχμαλώτους,
ενώ με την κατάληψη του οροπεδίου Φλοκούρ ο Φερντινάν Φος κέρδισε ένα στρατηγικό
σημείο για το βαρύ πυροβολικό προς ενίσχυση και υποστήριξη του 20ού Σώματος στο
βόρειο πεδίο της μάχης. Οι Γάλλοι συνέχισαν την επίθεσή τους και στις 5 Ιουλίου
κατέλαβαν το Εμ (Hem). Στις 8 Ιουλίου έπεσαν και οι θέσεις Αρντεκούρ-ο-Μπουά
(Hardecourt-aux-Bois) και Κτήματος Μονασί (Monacu Farm) (ένα πραγματικό οχυρό,
που προστατευόταν από ζώνη καμουφλαρισμένων πολυβόλων στο κοντινό έλος)
ακολουθούμενα από τα Μπιάς (Biaches), Μεζονέτ (Maisonnette) και το οχυρό Biaches
στις 9 και 10 Ιουλίου.

Εντός δέκα ημερών, η γαλλική 6η Στρατιά είχε κατορθώσει να διεισδύσει σε βάθος
10 χλμ σε μέτωπο σχεδόν 20 χλμ. Είχε καταλάβει ολόκληρο το οροπέδιο Φλοκούρ (από
όπου υπεράσπισε την πόλη Περόν (Péronne)[ασαφές] συλλαμβάνοντας 12.000
αιχμαλώτους και καταλαμβάνοντας 85 πυροβόλα, 26 ναρκοθέτες, 100 πολυβόλα και
πολλά πυρομαχικά, όλα αυτά με ελάχιστες απώλειες. Για τους Βρετανούς, οι πρώτες
δύο εβδομάδες της μάχης ήταν σειρά αποτυχιών. Από τις 3 έως τις 13 Ιουλίου, η
τέταρτη στρατιά του Ρόουλινζον πραγματοποίησε 46 επιθέσεις με συνέπεια 25.000
θύματα, αλλά καμία σημαντική πρόοδο. Αυτό έκανε φανερή την διαφορά μεταξύ της
στρατηγικής του Χέιγκ και των γαλλικών αντιστοίχων. Ενώ ο Χέιγκ είχε σκοπό να
διατηρηθεί η συνεχής πίεση στον εχθρό, ο Ζοφρ και ο Φος προτίμησαν να
συγκεντρώσουν τις δυνάμεις τους και να προετοιμάσουν ένα ενιαίο, ισχυρό χτύπημα.

Από μια συγκεκριμένη άποψη, η μάχη του Σομμ ήταν μια σημαντική στρατηγική
επιτυχία για τους Συμμάχους, αφού στις 12 Ιουλίου, ο Γερμανός Φάλκενχάιν
(Falkenhayn) διέκοψε τη μάχη του Βερντέν λόγω της μάχης του Σομμ και της γενικής
κατάστασης στο ανατολικό μέτωπο.

Στον ποταμό Σομμ ο γερμανικός στρατός του φον Μπίλοβ δεν θα ήταν σε θέση να
υπομείνει τις συνεχείς βρετανικές και γαλλικές επιθέσεις χωρίς ενισχύσεις, αφού
οι δυνάμεις των συμμάχων ήταν αριθμητικά τριπλάσιες των Γερμανών. Στις 19
Ιουλίου, οι γερμανικές δυνάμεις αναδιοργανώθηκαν με αρχηγούς τον φον Μπίλοβ και
τον φον Γκάλλβιτζ. Ο φον Μπίλοβ διοικούσε την 1η Γερμανική Στρατιά και ήταν
αρμόδιος για το βόρειο μέτωπο, ενώ ο στρατηγός Μαξ φον Γκάλβιτζ ήταν διοικητής
της 2ης Στρατιάς και κάλυπτε το νότιο μέτωπο.

Στις 2 Ιουλίου, επτά γερμανικές μεραρχίες κατευθύνονταν στον ποταμό Σομμ για να
ενισχύσουν το μέτωπο, ενώ άλλες επτά θα ακολουθούσαν την επόμενη εβδομάδα. Τον
Ιούλιο και τον Αύγουστο, οι Γερμανοί αντέταξαν 35 πρόσθετες μεραρχίες στο
βρετανικό μέτωπο και άλλες επτά μεραρχίες στο γαλλικό μέτωπο. Οι εφεδρικές
δυνάμεις των Γερμανών είχαν εξασθενήσει δραματικά, αφού τους είχε μείνει μόνο
μια εφεδρική μεραρχία. Οι Βρετανοί αποσκοπούσαν στην εξασθένηση των Γερμανών και
την αποδυνάμωση των μετώπων. Για αυτό το λόγο συνέχισαν τις επιθέσεις. Η πιο
αιματηρή και αποτυχημένη από τις μάχες που ακολούθησαν ήταν αυτή του Φρομέλ στις
19 - 20 Ιουλίου, απέναντι του υψώματος «Aubers» στην τοποθεσία Αρτουά (Artois).
Θρήνησαν 7.080 Αυστραλούς και Βρετανούς στρατιώτες χωρίς να καταλάβουν κανένα
έδαφος.

Στις 14 Ιουλίου (ημέρα της Βαστίλης στην Γαλλία), ο τέταρτος στρατός ήταν τελικά
έτοιμος για να επαναλάβει την επίθεση στο νότιο τομέα. Η επίθεση, γνωστή ως μάχη
του Μπαζεντέν, στόχευε στη κατάληψη της γερμανικής δεύτερης αμυντικής θέσης που
εκτεινόταν κατά μήκος του λόφου της οροσειράς Μπαζεντέν (Bazentin), στην οδό
Albert–Bapaume, το νοτιοανατολικό σημείο προς τα χωριά Γκιγιεμόν (Guillemont)
και Γκινσύ (Ginchy). Οι στόχοι ήταν να καταληφθούν τα χωριά Μπαζεντέν λε Πετί,
Μπαζεντέν λε Γκραν και Λονγκεβάλ (Longueval), τα οποία ήταν δίπλα στο δάσος του
Delville. Πέρα από αυτήν την γραμμή, στην αντίστροφη κλίση της κορυφογραμμής,
βρίσκεται ένα άλλο δάσος, το Οτ Φορέ (Haut Forêt).

Ήδη κατά τη διάρκεια του πρωινού, η πρώτη φάση της επίθεσης ήταν πλήρης επιτυχία
και, όπως και την 1η Ιουλίου, το γερμανικό μέτωπο έσπασε. Αλλά και πάλι, όπως
και την 1η Ιουλίου, οι Βρετανοί δεν μπόρεσαν να εκμεταλλευτούν την ευκαιρία.
Στην προσπάθειά τους αυτή, πραγματοποιήθηκε η διασημότερη δράση του πολεμικού
ιππικού στη μάχη του Σομμ, όταν οι 7th Dragoon Guards και το 2nd Deccan Horse
προσπάθησαν να καταλάβουν το δάσος του High Wood. Πιθανώς οι Βρετανοί να
κατελάμβαναν το High Wood, αλλά οι Γερμανοί είχαν αρχίσει να συνέρχονται και
έτσι, μετά την νύχτα της 14ης Ιουλίου, αναγκάστηκαν να αποσυρθούν την επόμενη
ημέρα.

Στον Β΄ Παγκόσμιο Πόλεμο, επαναλήφθηκαν οι γαλλογερμανικές συγκρούσεις στην
περιοχή του Σομμ. Μετά τη διάσπαση στο Σεντάν και την εκμηδένιση της γραμμής
Μαζινό το γερμανικό Γενικό Επιτελείο αποφάσισε να συνεχίσει τις επιχειρήσεις στο
εσωτερικό της Γαλλίας. 48 μεραρχίες, υπό τον στρατηγό Γκερντ φον Ρούντστεντ
κατευθύνθηκαν νότια της γραμμής Μαζινό, ενώ ο στρατηγός Μαξίμ Βεϋγκάν είχε
αρχίσει ευρείες αμυντικές επιχειρήσεις στην περιοχή του ποταμού Σομμ. Στις 5
Ιουνίου 1940, οι Γερμανοί άρχισαν να σφυροκοπούν τα οχυρώματα των Γάλλων από
όλες τις πλευρές. Τα γερμανικά στρατεύματα, που είχαν κυριεύσει τη Δουνκέρκη υπό
τις διαταγές του Ρούντστεντ, έσπασαν εύκολα τη γαλλική άμυνα, και στις 8 Ιουνίου
1940 ο ποταμός Σομμ παρακάμφθηκε. Πλέον, όλη η βόρεια Γαλλία ανήκε στους
Γερμανούς και οι μηχανοκίνητες γερμανικές φάλαγγες, με τη βοήθεια των στούκα δεν
βρήκαν καμιά αντίσταση στην πορεία τους προς το Παρίσι, το οποίο κυριεύθηκε στις
4 Ιουνίου 1940.



https://el.wikipedia.org/wiki/%CE%91%CE%BC%CE%B5%CF%81%CE%B9%CE%BA%CE%B1%CE%BD%CE%B9%CE%BA%CE%AE_%CE%95%CF%80%CE%B1%CE%BD%CE%AC%CF%83%CF%84%CE%B1%CF%83%CE%B7

Με τον όρο Αμερικανική Επανάσταση ή Πόλεμος της Ανεξαρτησίας των ΗΠΑ ορίζεται ο
πόλεμος μεταξύ της Μεγάλης Βρετανίας και των 13 αποικιών της στην αμερικανική
ήπειρο (1775-1783).

Ο ένοπλος αγώνας των αποικιών εναντίον της καταπιεστικής μητρόπολης, ήταν η
κορύφωση των πολιτικών διεργασιών του δεύτερου μισού του 18ου αιώνα. Οι Άγγλοι
φορολογούσαν βαριά τις αποικίες τους, γεγονός που προκαλούσε τη δυσφορία των
κατοίκων, ιδιαίτερα των πλουσιότερων οι οποίοι ήθελαν να ξεφύγουν από την
οικονομική κηδεμονία της Μεγάλης Βρετανίας. Η δυσφορία για τα φορολογικά μέτρα
αρχικά αλλά κυρίως για τον φόρο του τσαγιού, που διατηρήθηκε για λόγους γοήτρου
έπειτα τις πρώτες αντιδράσεις των αποίκων, οδήγησε τους Αμερικανούς όχι μόνο να
σταματήσουν να αγοράζουν τσάι, αλλά και να καταστρέψουν τα μεγάλα φορτία
τσαγιού, πετώντας τα στη θάλασσα του λιμανιού της Βοστόνης, στις 16 Δεκεμβρίου
1773. Η κίνηση αυτή δημιούργησε το Κίνημα του Τσαγιού.

Οι Άγγλοι αντέδρασαν, στέλνοντας 4.000 στρατιώτες να καταλάβουν τη Βοστόνη. Όταν
αγγλικές δυνάμεις στάλθηκαν για να πάρουν στρατιωτικό υλικό από την πόλη
Κόνκορντ της Μασαχουσέτης στις 19 Απριλίου 1775, συνάντησαν αντίσταση από την
πολιτοφυλακή της Μασαχουσέτης στο Λέξινγκτον, και έπειτα στο Κόνκορντ. Οι
Αμερικανοί κατάφεραν να σταματήσουν τους Άγγλους και να τους αναγκάσουν να
γυρίσουν πίσω στη Βοστόνη έχοντας βαριές απώλειες. Η σύγκρουση είχε αρχίσει.

Στη συνέχεια, όλες οι αποικίες συγκέντρωσαν τις πολιτοφυλακές τους και τις
έστειλαν στη Βοστόνη. Οι Αμερικανικές δυνάμεις περικύκλωσαν τη Βοστόνη από
Βορρά, Νότο και Δύση, όμως άφησαν το λιμάνι υπό αγγλικό έλεγχο, με αποτέλεσμα να
έρθουν ενισχύσεις και πολεμοφόδια. Ακολούθησαν πολλές μάχες μεταξύ του
Ηπειρωτικού στρατού των επαναστατημένων αποικιών, του οποίου αρχιστράτηγος
ορίστηκε ο Τζωρτζ Ουάσινγκτον, και των Αγγλικών δυνάμεων. Η πολιορκία έληξε στις
17 Μαρτίου 1776 με νίκη των αποικιακών δυνάμεων και εκκένωση της πόλης από τους
Άγγλους.

Στις 4 Ιουλίου 1776 συγκαλείται συνέλευση των Αμερικανών στη Φιλαδέλφεια, όπου
ψηφίζεται η Διακήρυξη της Ανεξαρτησίας, η οποία στηρίζεται στις πολιτικές ιδέες
του Διαφωτισμού. Πρωταγωνιστές στη σύνταξη της Διακήρυξης υπήρξαν ο Τόμας
Τζέφερσον και ο Βενιαμίν Φραγκλίνος.

Στα επόμενα χρόνια που ακολούθησαν ο πόλεμος γενικεύθηκε. Οι Άγγλοι έστελναν
συνεχώς ενισχύσεις και οι Αμερικανοί προσπαθούσαν να κρατήσουν την επανάσταση
ζωντανή. Η Γαλλία έστειλε οικονομική ενίσχυση στους επαναστατημένους Αμερικανούς
καθώς και στρατεύματα. Ο αγγλικός στρατός, υπό την ηγεσία του στρατηγού
Κορνουάλις, τελικά παραδόθηκε στο Γιόρκταουν της Βιρτζίνια στις 19 Οκτωβρίου
1781. Ο πόλεμος έληξε επίσημα με την συνθήκη του Παρισιού στις 3 Σεπτεμβρίου
1783, με την οποία η Αγγλία παραχωρούσε τα εδάφη της στις ΗΠΑ. Τα τελευταία
αγγλικά στρατεύματα εγκατέλειψαν την ήπειρο στις 25 Νοεμβρίου 1783.

Κατά την περίοδο 1607-1732 δημιουργήθηκαν στα ανατολικά παράλια της Βορείου
Αμερικής 13 αποικίες υπό αγγλικό έλεγχο. Οι άποικοι ήταν κυρίως Άγγλοι, αλλά και
Γάλλοι, Γερμανοί και Σουηδοί. Τεχνίτες και κατεστραμμένοι μικροεπιχειρηματίες,
θύματα θρησκευτικών διώξεων αλλά και κατάδικοι, όλοι αναζητούσαν μια καλύτερη
τύχη.

Οι αποικίες του βορρά είχαν, το 1763, 1.000.000 περίπου κατοίκους, από τους
οποίους 40.000 περίπου ήσαν μαύροι σκλάβοι. Σε οικονομικές συνθήκες παρόμοιες με
εκείνες της δυτικής Ευρώπης είχε αναπτυχθεί μια δυναμική αγροτική οικονομία, ενώ
άκμαζε το εμπόριο με κέντρα τις μεγάλες πόλεις Βοστόνη, Νέα Υόρκη και
Φιλαδέλφεια. Τα πρώτα πανεπιστήμια (Χάρβαρντ, Γέιλ, Πρίνστον) ήταν χώροι
διάδοσης των ιδεών του Διαφωτισμού.

Οι αποικίες του νότου είχαν, το 1763, 750.000 περίπου κάτοικους· 300.000 περίπου
από αυτούς ήταν μαύροι σκλάβοι. Η οικονομία βασιζόταν στις μεγάλες φυτείες
καπνού, ρυζιού και βαμβακιού. Οι ιδιοκτήτες των φυτειών ήταν αποκλειστικά
Ευρωπαίοι άποικοι, οι οποίοι και δέσποζαν στην οικονομική και κοινωνική ζωή. Η
γη καλλιεργούνταν από μαύρους σκλάβους που ζούσαν σε άθλιες συνθήκες. Οι μεγάλες
πόλεις ήταν λίγες.

Κάθε πολιτεία διοικούταν από έναν κυβερνήτη, που διοριζόταν από την Αγγλία.
Παράλληλα, υπήρχε μια συνέλευση αποίκων που είχε λόγο στην ψήφιση νόμων και στην
έγκριση φόρων. Το δικαίωμα του εκλέγειν και εκλέγεσθαι στην συνέλευση αυτή είχαν
μόνο ορισμένοι από τους πλούσιους αποίκους. Οι άποικοι δεν εκπροσωπούνταν στο
αγγλικό κοινοβούλιο. Επίσης, το εξωτερικό εμπόριο των αποικιών ελεγχόταν πλήρως
από την Αγγλία.

Η γρήγορη ανάπτυξη των αποικιών έκανε πολλούς αποίκους, ιδίως τους
πλουσιότερους, να δυσφορούν για την οικονομική κηδεμονία της Αγγλίας. Μετά τον
Επταετή Πόλεμο των ετών 1756-1763, η Αγγλία όχι μόνο απαγόρευσε στους
Αμερικανούς να εκμεταλλευτούν τον Καναδά και τη Φλόριντα, που μόλις είχε
καταλάβει, αλλά και απαίτησε από αυτούς νέους φόρους για να καλύψει ένα μέρος
των πολεμικών δαπανών.

Οι άποικοι αντέδρασαν σταματώντας να αγοράζουν αγγλικά προϊόντα. Η Αγγλία
κατάργησε τους περισσότερους νέους φόρους, αλλά διατήρησε, ίσως για λόγους
γοήτρου, τον φόρο στο τσάι. Οι άποικοι, ωστόσο, ήταν ανένδοτοι: όχι μόνο
σταμάτησαν να αγοράζουν τσάι από την Αγγλία αλλά και προχώρησαν στην καταστροφή
αγγλικών φορτίων τσαγιού. Αντιδρώντας, η Αγγλία επέβαλε εμπορικούς περιορισμούς
στο λιμάνι της Βοστόνης. Τότε, οι Αμερικανοί συγκάλεσαν το Κογκρέσο (συνέλευση)
της Φιλαδέλφειας το Σεπτέμβριο του 1774, στο οποίο συμμετείχαν αντιπρόσωποι όλων
των αποικιών. Ενώ, όμως, η πλειοψηφία του Κογκρέσου έδειχνε διάθεση συμβιβασμού,
ο Άγγλος βασιλιάς Γεώργιος Γ' διάλεξε την ένοπλη σύγκρουση. Η νίκη των
αμερικανικών δυνάμεων στη μάχη του Λέξινγκτον τον Απρίλιο του 1775 σήμανε την
οριστική ρήξη.

Παράλληλα κυκλοφορούσαν μαχητικά φυλλάδια, γραμμένα από ριζοσπάστες
διανοούμενους οπαδούς του Διαφωτισμού, όπως ο Τόμας Πέιν, που υποστήριζαν ότι η
Αγγλία δε δικαιούταν να ασκεί εξουσία στις αποικίες. Την ίδια στιγμή, καθώς οι
άποικοι συνειδητοποιούσαν τα κοινά τους στοιχεία, γεννιόταν η αμερικανική εθνική
συνείδηση.

Στο πλαίσιο αυτό, το Κογκρέσο της Φιλαδέλφειας ψήφισε τη Διακήρυξη της
Ανεξαρτησίας στις 4 Ιουλίου το 1776, ένα κείμενο που απηχούσε τις ιδέες του
Διαφωτισμού και είχε συνταχθεί από τους Τόμας Τζέφερσον και Βενιαμίν Φραγκλίνο.

Ο πόλεμος που ακολούθησε έμεινε γνωστός ως Αμερικανική Επανάσταση ή Πόλεμος της
Ανεξαρτησίας. Αρχικά, οι Αμερικάνοι, με αρχιστράτηγο τον Τζορτζ Ουάσινγκτον,
αντιμετώπισαν προβλήματα. Μετά το 1778, όμως, εκμεταλλευόμενοι τις αντιθέσεις
μεταξύ των Ευρωπαϊκών δυνάμεων, σύναψαν συμμαχίες με τη Γαλλία, την Ισπανία και
την Ολλανδία, οι οποίες επιδίωκαν τον περιορισμό της Αγγλίας. Η άφιξη γαλλικών
στρατευμάτων στην Αμερική επηρέασε την έκβαση της σύγκρουσης. Η ήττα των Άγγλων
στη μάχη του Γιόρκταουν, τον Οκτώβριο του 1781, σήμανε και το τέλος του πολέμου.

Η Αγγλία υποχρεώθηκε να αναγνωρίσει τις 13 αποικίες στη Συνθήκη των Παρισίων το
1783 ως ανεξάρτητο κράτος, με το όνομα "Ηνωμένες Πολιτείες της Αμερικής" (ΗΠΑ).
Το σύνταγμα των ΗΠΑ, το οποίο συντάχθηκε το 1787, που ισχύει κατά βάση μέχρι
σήμερα, ανακήρυξε τη χώρα ένωση (ομοσπονδία) πολιτειών και βασίστηκε στην αρχή
της διάκρισης των εξουσιών. Η κεντρική κυβέρνηση αποφασίζει για την οικονομία,
την άμυνα και την εξωτερική πολιτική. Οι πολιτείες ρυθμίζουν μόνες τους ζητήματα
τοπικής αυτοδιοίκησης, δικαιοσύνης, εκπαίδευσης και αστυνόμευσης. Η νομοθετική
εξουσία ασκείται από το Κογκρέσο μέσω της Γερουσίας και της Βουλής των
Αντιπροσώπων. Κάθε πολιτεία εκπροσωπείται στη Γερουσία από δύο γερουσιαστές,
ανεξαρτήτως του πληθυσμού της. Στη Βουλή των Αντιπροσώπων, ωστόσο, οι πολιτείες
εκπροσωπούνται από αριθμό βουλευτών ανάλογο προς τον πληθυσμό τους. Η
εκτελεστική εξουσία ασκείται από τον Πρόεδρο, που εκλέγεται κάθε τέσσερα χρόνια
από ένα σώμα εκλεκτόρων και μπορεί να επανεκλεγεί μόνο μία φορά. Πρώτος πρόεδρος
των ΗΠΑ εκλέχτηκε, το 1789, ο Τζορτζ Ουάσινγκτον. Προς τιμήν του η πρωτεύουσα
των ΗΠΑ πήρε αργότερα το όνομα του. Τέλος, Η δικαστική εξουσία ορίστηκε
ανεξάρτητη και αιρετή.

Η ιστορία της Αμερικανικής Επανάστασης ενέπνευσε δυο, τουλάχιστον,
εικονογραφημένες σειρές (κόμικς) με το ίδιο θέμα. Πρόκειται για τις περιπέτειες
του Μπλεκ και του Λοχαγού Μαρκ, δυο χαρακτήρων που αγωνίζονται κατά των Βρετανών
αποικιοκρατών ("red coats"), με θέατρα επιχειρήσεων το δάσος Μέιν και τη λίμνη
του Οντάριο, αντίστοιχα. Και οι δύο σειρές έχουν δημιουργηθεί από το ιταλικό
στούντιο EsseGesse, και συγκεκριμένα από τους Pietro Sartoris, Giovanni
Sinchetto και Darrio Guzzon.



https://el.wikipedia.org/wiki/%CE%91%CE%B8%CE%AE%CE%BD%CE%B1

Η Αθήνα είναι η πρωτεύουσα και μεγαλύτερη πόλη της Ελλάδας. Είναι από τις
παλαιότερες πόλεις του κόσμου, με την καταγεγραμμένη ιστορία της να φθάνει ως το
3.200 π.Χ. Η Αρχαία Αθήνα, μια περιτοιχισμένη πόλη, ήταν μία πανίσχυρη
πόλη-κράτος, που αναπτύχθηκε παράλληλα με το λιμάνι της, το οποίο αρχικά ήταν το
Φάληρο και αργότερα ο Πειραιάς. Κέντρο των τεχνών, της γνώσης και της
φιλοσοφίας, έδρα της Ακαδημίας του Πλάτωνα και το Λυκείου του Αριστοτέλη,
αναφέρεται ευρέως ως λίκνο του Δυτικού πολιτισμού και γενέτειρα της δημοκρατίας,
κυρίως λόγω της επίδρασης των πολιτιστικών και πολιτικών επιτευγμάτων της κατά
τους 5ο και 4ο αιώνες π.Χ. στο υπόλοιπο της τότε γνωστής Ευρωπαϊκής ηπείρου. Μια
κοσμοπολίτικη μητρόπολη σήμερα, η σύγχρονη Αθήνα είναι το κέντρο της
οικονομικής, χρηματοπιστωτικής, βιομηχανικής, πολιτικής και πολιτιστικής ζωής
της Ελλάδας. Το 2012 η Αθήνα κατατασσόταν ως η 39η πλουσιότερη πόλη στον κόσμο
ως προς την αγοραστική δύναμη[εκκρεμεί παραπομπή] και ως 77η ακριβότερη σε
μελέτη της UBS.[εκκρεμεί παραπομπή]

Το πολεοδομικό συγκρότημα των Αθηνών, δηλαδή η περιοχή της Αθήνας και των
προαστίων της, έχει πληθυσμό 3.181.872 κατοίκων[Σημ. 1] σύμφωνα με την απογραφή
του 2011 και έκταση 462 τετραγωνικών χιλιομέτρων, η οποία περιλαμβάνει συνολικά
35 Δήμους κατανεμημένους σε τέσσερις περιφερειακές ενότητες (Κεντρικού, Βορείου,
Νοτίου, Δυτικού Τομέα Αθηνών με συνολικό πληθυσμό 2.641.511 κατοίκων [Σημ. 2]),
και άλλοι έξι ανήκουν στην Περιφερειακή Ενότητα Πειραιώς. Ο Δήμος Αθηναίων που
καταλαμβάνει το κέντρο της, έχει πληθυσμό 664.046 κατοίκους (απογραφή 2011) και
έκταση 39 τετραγωνικών χιλιομέτρων. Ο Πειραιάς, ιστορικά γνωστός ως το επίνειο
των Αθηνών, είναι το μεγαλύτερο λιμάνι της Ελλάδας. Τα κέντρα των δύο πόλεων
απέχουν 9 χιλιόμετρα και παλαιότερα ο Πειραιάς χωριζόταν με την Αθήνα από
άκτιστες ή αραιοκατοικημένες εκτάσεις, αλλά σήμερα, μετά από την μεγάλη
οικιστική ανάπτυξη της πρωτεύουσας τον 19ο και 20ό αιώνα, ο Πειραιάς έχει ενωθεί
πολεοδομικά με την Αθήνα.

Η Αθήνα και ο Πειραιάς είναι τα δύο μεγάλα αστικά κέντρα της Αττικής. Υπάρχουν
όμως διάσπαρτες μικρότερες πόλεις στην Αττική με σημαντικούς πληθυσμούς, όπως η
Ελευσίνα (περίπου 25.000 κάτοικοι) στο Θριάσιο Πεδίο, τα Μέγαρα (περίπου 25.000
κάτοικοι) και η Λούτσα (περίπου 21.000 κάτοικοι) στην Ανατολική Αττική, οι
οποίες έχουν στενές οικονομικές σχέσεις με τις δύο μεγάλες πόλεις. Σύμφωνα με
την Ευρωπαϊκή Στατιστική Υπηρεσία η Ευρύτερη Αστική Περιοχή της Αθήνας, η οποία
ουσιαστικά συμπίπτει με την Περιφέρεια Αττικής, είναι η 7η πολυπληθέστερη στην
Ευρωπαϊκή Ένωση (η 4η πολυπληθέστερη πρωτεύουσα της ΕΕ) με πληθυσμό να εκτιμάται
το 2004 στα 4.013.368.

Η κληρονομιά της κλασικής εποχής είναι ακόμη ολοφάνερη στην πόλη, εκπροσωπούμενη
από αρχαία μνημεία και έργα τέχνης, με περιφημότερο όλων τον Παρθενώνα, που
θεωρείται βασικό ορόσημο του αρχαίου Δυτικού πολιτισμού. Στην πόλη διατηρούνται
ακόμη Ρωμαϊκά και Βυζαντινά μνημεία, καθώς και μικρός αριθμός Οθωμανικών
μνημείων.

Στην Αθήνα βρίσκονται δύο Μνημεία Παγκόσμιας Κληρονομιάς της UNESCO, η Ακρόπολη
και η μεσαιωνική Μονή Δαφνίου. Αξιοθέατα της νεότερης εποχής, χρονολογούμενα από
την καθιέρωση της Αθήνας ως πρωτεύουσας του ανεξάρτητου Ελληνικού κράτους το
1834, περιλαμβάνουν τη Βουλή των Ελλήνων (19ος αιώνας) και την Τριλογία της
Αθήνας, αποτελούμενη από την Εθνική Βιβλιοθήκη, το Πανεπιστήμιο και την
Ακαδημία. Η Αθήνα φιλοξένησε τους πρώτους σύγχρονους Ολυμπιακούς Αγώνες το 1896
και 108 χρόνια αργότερα καλωσόρισε την επιστροφή τους με τους Θερινούς
Ολυμπιακούς του 2004. Στην Αθήνα βρίσκονται το Εθνικό Αρχαιολογικό Μουσείο, που
διαθέτει τη μεγαλύτερη συλλογή στον κόσμο αρχαίων ελληνικών αρχαιοτήτων, καθώς
και το νέο Μουσείο Ακρόπολης.

Στην Αρχαία Ελλάδα η πόλη αναφερόταν στον πληθυντικό: «Ἀθῆναι» (Αθήνες, εξού και
η μετάφραση Athens στην αγγλική γλώσσα) καθώς αποτελούσε "συνοικισμό" των
διάσπαρτων δήμων της Αττικής, τους οποίους σύμφωνα με το μύθο συνένωσε ο Θησέας.
Το 19ο αιώνα το όνομα αυτό επανήλθε ως το επίσημο όνομα της πόλης. Το 1979, με
την εγκατάλειψη της καθαρεύουσας, το όνομα «Αθήνα» καθιερώθηκε ως το επίσημο.
Εντούτοις, συχνή παραμένει η χρήση της γενικής πληθυντικού («Αθηνών»), ιδίως
στον γραπτό, δικαστικό ή επίσημο λόγο. Πολιούχος των Αθηνών είναι ο Άγιος
Διονύσιος ο Αρεοπαγίτης. Συχνά στην πόλη αποδίδεται το προσωνύμιο "τὸ κλεινὸν
ἄστυ", που σημαίνει "η ένδοξη πόλη".

Το πολεοδομικό συγκρότημα Αθηνών - Πειραιώς απλώνεται στο Λεκανοπέδιο Αττικής,
το οποίο περικλείεται από πέντε βουνά: το Ορος Αιγάλεω και το Ποικίλο Όρος στα
δυτικά, την Πάρνηθα στα βορειοδυτικά, την Πεντέλη στα βορειοανατολικά και τον
Υμηττό στα ανατολικά. Η Πάρνηθα, με μέγιστο υψόμετρο 1.413 μέτρων, είναι το
ψηλότερο από τα βουνά, ενώ μεγάλο μέρος της έκτασής της έχει ανακηρυχθεί Εθνικός
δρυμός. Ο Σαρωνικός Κόλπος οριοθετεί την Αθήνα στα νότια.

Η Αθήνα είναι χτισμένη γύρω από αρκετούς λόφους. Ο Λυκαβηττός είναι ένας από
τους ψηλότερους λόφους της κυρίως πόλης και προσφέρει θέα ολόκληρου του
Λεκανοπέδιου. Η γεωμορφολογία της Αθήνας θεωρείται ως μια από τις πιο ιδιαίτερες
στον κόσμο, λόγω των βουνών της, που προκαλούν ένα φαινόμενο θερμοκρασιακής
αναστροφής, που σε συνδυασμό με τις δυσκολίες της Ελληνικής Κυβέρνησης να
ελέγξει την εκπομπή ρύπων, ευθύνεται για τα προβλήματα ατμοσφαιρικής ρύπανσης
που αντιμετωπίζει η πόλη. Αυτό το ζήτημα δεν εμφανίζεται μόνο στην Αθήνα. Για
παράδειγμα το Λος Άντζελες και η Πόλη του Μεξικού υποφέρουν από παρόμοια
προβλήματα γεωμορφολογικής αναστροφής.

Ο Κηφισός, ο Ιλισός και ο Ηριδανός είναι οι ιστορικοί ποταμοί της Αθήνας. Το
μεγαλύτερο τμήμα της κοίτης τους έχει καλυφθεί από συγκοινωνιακά έργα (Κηφισός:
Εθνική Οδός Αθηνών - Λαμίας , Ιλισσός: Μιχαλακοπούλου - Καλιρρόης) συμβάλλοντας
στην υποβάθμιση του φυσικού περιβάλλοντος του Λεκανοπεδίου.

Η Αθήνα έχει ένα υποτροπικό Μεσογειακό κλίμα (Κλιματική ταξινόμηση Κέππεν) και
δέχεται την ελάχιστη απαιτούμενη βροχόπτωση ώστε να αποφύγει την κατά Κέππεν
κατάταξη στο ημίξηρο κλίμα. Το κυριότερο χαρακτηριστικό του Αθηναϊκού κλίματος
είναι η εναλλαγή παρατεταμένων ζεστών και ξηρών καλοκαιριών και ήπιων, υγρών
χειμώνων. Με μέση ετήσια βροχόπτωση 419,3 χιλιοστών, βροχές εμφανίζονται μεταξύ
των μηνών Οκτωβρίου και Απριλίου. Ο Ιούλιος και ο Αύγουστος είναι οι ξηρότεροι
μήνες, με καταιγίδες σπανίως, μια ή δύο φορές το μήνα. Οι χειμώνες είναι ήπιοι
και βροχεροί, με μέση θερμοκρασία του Ιανουαρίου 8.9 °C στη Νέα Φιλαδέλφεια και
10.3 °C στο Ελληνικό. Οι χιονοθύελλες είναι σπάνιες, αλλά όταν συμβούν μπορεί να
προκαλέσουν αποδιοργάνωση. Οι χιονοπτώσεις είναι συχνότερες στα βόρεια προάστια
της πόλης.

H ετήσια βροχόπτωση στην Αθήνα είναι χαρακτηριστικά χαμηλότερη από ότι σε άλλα
μέρη της Ελλάδας, ιδιαίτερα στη δυτική Ελλάδα. Για παράδειγμα τα Ιωάννινα
δέχονται γύρω στα 1.300 χλ. το χρόνο και το Αγρίνιο περίπου 800. Τα μέσα
ημερήσια υψηλά του Ιουλίου (1986-2015) έχουν μετρηθεί στους 34.8 °C στο
μετεωρολογικό σταθμό της Νέας Φιλαδέλφειας [2], ; όμως άλλα μέρη της πόλης
μπορεί να είναι ακόμη πιο ζεστά, ιδιαίτερα οι δυτικές περιοχές της, εν μέρει
λόγω της εκβιομηχάνισης και εν μέρει λόγω ορισμένων φυσικών παραγόντων, ήδη
γνωστών από τα μέσα του 19ου αιώνα. Οι θερμοκρασίες ξεπερνούν συχνά τους 38 °C
κατά τους γνωστούς καύσωνες στην πόλη.

Η πόλη της Αθήνας επηρεάζεται από το φαινόμενο της αστικής θερμονησίδας σε
μερικές περιοχές, που προκαλείται από την ανθρώπινη δραστηριότητα, αυξάνοντας
τις θερμοκρασίες τους σε σχέση με τις γύρω αδόμητες περιοχές και επιφέρει
αρνητικές συνέπειες στην κατανάλωση ενέργειας, τις δαπάνες για δροσιά και την
υγεία. Η αστική θερμονησίδα της πόλης έχει επίσης βρεθεί ότι ευθύνεται εν μέρει
για τις μεταβολές των κλιματολογικών θερμοκρασιακών χρονοσειρών συγκεκριμένων
μετεωρολογικών σταθμών της Αθήνας, λόγω της επίδρασής της στις θερμοκρασίες και
τις τάσεις τους, που καταγράφονται από αυτούς. Αφ' ετέρου άλλοι μετεωρολογικοί
σταθμοί, όπως εκείνοι του Εθνικού Κήπου και του Θησείου, επηρεάζονται λιγότερο ή
καθόλου από την αστική θερμονησίδα.

Η Αθήνα κατέχει το ρεκόρ του Παγκόσμιου Μετεωρολογικού Οργανισμού της υψηλότερης
θερμοκρασίας, που έχει ποτέ καταγραφεί στην Ευρώπη, 48.0 °C. στα προάστια της
Αθήνας Ελευσίνα και Τατόι στις 10 Ιουλίου 1977.

Το όνομα της πόλης της Αθήνας, προέρχεται από την προστάτιδα θεά Αθηνά. Αυτό
είναι και ένα ακόμη στοιχείο της αρχαιότητας της πόλης μιας και παραπέμπει
ευθέως σε μητριαρχικές κοινωνίες. Σε παλαιότερα ελληνικά, όπως μαρτυρείται και
στα Ομηρικά Έπη, το όνομα της πόλης ήταν στον ενικό ως Ἀθήνη και αργότερα
μετατράπηκε στον πληθυντικό ως Ἀθῆναι όμοια με άλλες πόλεις όπως τις Θήβες
(Θῆβαι) και τις Μυκήνες (Μυκῆναι). Κατά τον Μεσαίωνα το όνομα αποδόθηκε στην
καθομιλουμένη στον ενικό αν και λόγω του συντηρητισμού του γραπτού λόγου και του
γλωσσικού ζητήματος η επίσημη ονομασία παρέμεινε ως Ἀθῆναι μέχρι την κατάργηση
της καθαρεύουσας.

Παλαιότερα, είχαν προταθεί άλλες ετυμολογήσεις από λόγιους του 19ου αιώνα. Ο
Κρίστιαν Λόμπεκ πρότεινε ως ρίζα του ονόματος την λέξη ἄθος ή ἄνθος για να
δηλώσει την Αθήνα ως πόλη ανθούσα. Μετέφρασε ακόμη την πόλη στα λατινικά ως
Florentia. Ο Λούντβιχ Ντεντερλάιν πρότεινε ως ρίζα το επικό ρήμα θάω (θέμα θη–),
δηλαδή θηλάζω, που δηλώνει ότι η Αθήνα έχει εύφορη γη.

Κατά τη μυθολογία λέγεται ότι η πόλη έχει το όνομα της θεάς Αθηνάς, μετά από τον
αγώνα της με τον θεό της θάλασσας Ποσειδώνα για να αναδειχθεί το καλύτερο δώρο,
που είχε καθένας για την πόλη. Συγκεκριμένα ο πρώτος βασιλιάς της Αθήνας
Κέκροπας, ο οποίος ήταν μισός άνθρωπος και μισός φίδι, έπρεπε να αποφασίσει
ποιος θα ήταν ο προστάτης της πόλης. Οι δύο θεοί Ποσειδώνας και Αθηνά θα έκαναν
από ένα δώρο στον Κέκροπα και όποιος έκανε το καλύτερο, αυτός θα γινόταν
προστάτης. Εμφανίστηκαν και οι δύο μπροστά στον Κέκροπα και πρώτος ο Ποσειδώνας
χτύπησε την τρίαινά του στο έδαφος και εμφανίστηκε ένα ρυάκι με γάργαρο νερό.
Μετά η Αθηνά χτύπησε το δόρυ της στο έδαφος και εμφανίστηκε μια μικρή ελιά. Ο
Κέκροπας παραξενεύτηκε αλλά και εντυπωσιάστηκε από το δώρο της Αθηνάς και
αποφάσισε να διαλέξει το δώρο της και αυτήν ως προστάτιδα της πόλης. Έτσι πήρε η
Αθήνα το όνομά της. Όμως, ο Ποσειδώνας, θυμωμένος με τον Κέκροπα, καταράστηκε
την Αθήνα να μην έχει ποτέ αρκετό νερό. Έτσι από τότε ξεκίνησε το πρόβλημα της
λειψυδρίας που ταλαιπωρούσε την Αθήνα.

Η ίδρυση της Αθήνας χάνεται στην αχλύ του μύθου, καθώς είναι γενικά αποδεκτό ότι
προϋπήρχε της Μυκηναϊκής Εποχής. Είναι γνωστό ότι πράγματι υπήρχαν προϊστορικά
πολίσματα στην Αττική, αλλά από πότε ακριβώς πρωτοχρησιμοποιήθηκε για ένα
τουλάχιστον από αυτά το όνομα «Αθήνα» είναι άγνωστο.

Σύμφωνα με τον Πλάτωνα στον Τίμαιο, Αιγύπτιοι ιερείς της Ίσιδος αποκάλυψαν στον
Σόλωνα που τους επισκέφτηκε ότι σύμφωνα με τα αρχεία τους, υπήρχε πόλη ακμάζουσα
με το όνομα «Αθήνα» πριν από το 9600 π.Χ. Φυσικά η ακρίβεια της αναφοράς
αμφισβητείται, όπως και ο υπολογισμός του έτους, αλλά ελλείψει ακριβέστερων
στοιχείων και αναφορών, διατηρεί κάποια ενδεικτική αξία.

Πρώτοι κάτοικοι της περιοχής θεωρούνται οι Πελασγοί[εκκρεμεί παραπομπή]. Πρώτος
βασιλιάς της πόλης, σύμφωνα με τη μυθολογία, ήταν ο Κέκροπας κατά τη 2η χιλιετία
π.Χ. ή 3η χιλιετία π.Χ., από τον οποίο ονομάστηκε το τμήμα κείμενο μεταξύ
Ακροπόλεως, Αχαρνών και Ελευσίνος Κεκροπία (Κεχρωπία). Οι κάτοικοι ήταν Ίωνες
που εγκαταστάθηκαν στην αττική γη.

Ο μύθος του Θησέα και του Μινώταυρου φανερώνει την ύπαρξη σχέσης υποτέλειας της
Αθήνας προς τη Μινωική Κρήτη, που έσπασε μετά την παρακμή του πολιτισμού
αυτού[εκκρεμεί παραπομπή]. Πατέρας του Θησέα ήταν ο Αιγέας, βασιλιάς των Αθηνών
μέχρι τον θάνατό του, οπότε και πέρασε ο θρόνος στον γιο του τον Θησέα. Τον
θρόνο αμφισβήτησαν οι Παλλαντίδες γιοι του Πάλλαντος, αδελφού του Αιγέα, αλλά
σφαγιάστηκαν από τον Θησέα, ο οποίος παρέμεινε βασιλιάς και κέρδισε ξανά την
εύνοια των πολιτών του.

Κατά την Εποχή του Τρωικού Πολέμου η Αθήνα πήρε το μέρος των Μυκηνών,
εκστρατεύοντας κατά της Τροίας με επικεφαλής τον Μενεσθέα και σημαντική
στρατιωτική και ναυτική δύναμη 50 πλοίων (κατ' εκτίμηση 1.650-2.750 άνδρες) όπως
αναφέρεται στον κατάλογο πλοίων που αναφέρεται στην Ιλιάδα. Τα γεγονότα αυτά
κατατάσσουν την Αθήνα, που καταλάμβανε τότε την Αττική, χωρίς τη Μεγαρίδα (που
υπαγόταν στη Σαλαμίνα), και τον Ωρωπό (που ανήκε στη Βοιωτία), σε μια πολύ
σημαντική ελληνική πόλη[εκκρεμεί παραπομπή]. Λειτουργούσαν όμως ήδη από το 3000
π.Χ. τα μεταλλεία Λαυρίου[εκκρεμεί παραπομπή] παρέχοντας στην πόλη μόλυβδο και
άργυρο (αργότερα την Εποχή του Σιδήρου και σίδηρο). Η παραγωγή κεραμικών,
λαδιού, μελιού και κρασιού, καθώς και μαρμάρου από την Πεντέλη, σε συνδυασμό με
την εμπορική δραστηριότητα, σηματοδοτούν μια οικονομικά ακμάζουσα πόλη. Ο βαθμός
ανεξαρτησίας της, όμως, λόγω της ηγεμονίας των Μυκηνών, ήταν μάλλον μικρός,
μέχρι και την παρακμή του πολιτισμού αυτού[εκκρεμεί παραπομπή].

Η Αθήνα διέφυγε πάντως την καταστροφή ή υποδούλωση από την Κάθοδο των Δωριέων
και συμμετείχε μάλλον χαλαρά στην «Πελοποννησιακή Συμμαχία». Πρώτος νομοθέτης
της πόλης ήταν ο Δράκων, ο οποίος θέσπισε τον 7ο αιώνα π.Χ. τους Δρακόντειους
Νόμους, γραμμένους σε μαρμάρινες πλάκες. Κατά την παράδοση, οι νόμοι ήταν τόσο
αυστηροί, που ο όρος «δρακόντεια μέτρα» δήλωνε μέτρα αμείλικτα και σκληρά. Τη
νομοθεσία του Δράκοντα διαδέχθηκαν οι νόμοι του Σόλωνα. Βασικότεροι όλων ήταν η
"σεισάχθεια", κατάργηση της υποδούλωσης ελεύθερων πολιτών για χρέη και ο
αναδασμός της γης.

Γύρω στον 6ο αιώνα π.Χ. στην Αθήνα επικράτησαν οι Αλκμεωνίδες, αριστοκρατικό
γένος με σημαντικό ρόλο στην πολιτική και κοινωνική ζωή της πόλης, τους οποίους
εξόρισε ο Πεισίστρατος, όταν εγκατέστησε την τυραννία. Μετά τον θάνατο του
Πεισιστράτου, ο Κλεισθένης, μεταρρυθμιστής των Αθηνών από το γένος των
Αλκμεωνιδών, εφάρμοσε την ισονομία και την ισοπολιτεία, καταργώντας τις παλαιές
φυλές και ιδρύοντας τεχνητές, με ονόματα που προέρχονται από τον τοπικό ήρωα της
κάθε περιοχής. Χώρισε δε την αττική γη στο άστυ, τη μεσογαία και την παράλια
χώρα, κατανέμοντας ισάριθμα τον πληθυσμό της κάθε φυλής σε δήμους κι από τις
τρεις ζώνες, ενώ παράλληλα νομοθέτησε υπέρ της ποινής του εξοστρακισμού.

Κατά τη «Χρυσή Εποχή» της Ελλάδας από το 500 π.Χ. μέχρι το 300 π.Χ. η Αθήνα ήταν
σημαντικό κέντρο πολιτισμού και διανόησης στον ευρωπαϊκό χώρο. Αυτό που
αποκαλούμε σήμερα «Δυτικός πολιτισμός» στηρίζεται σε πολλές από τις ιδέες και
τις πρακτικές της αρχαίας Αθήνας. Φυσικά πολλές από αυτές εξήχθησαν κατά
περιόδους και σε άλλες ελληνικές πόλεις-κράτη, ίσως και στην Ρώμη, όπου όμως
επικράτησε ιδιόμορφη δημοκρατία που ίσως να ήταν δική της επινόηση. Πάντως οι
δυο πόλεις είχαν σαφώς εμπορικές σχέσεις και επομένως και ενεργή ανταλλαγή
ιδεών[εκκρεμεί παραπομπή].

Η Αθήνα έστειλε βοήθεια 20 πλοίων (4.000 άνδρες) κατά την Ιωνική Επανάσταση,
(499 π.Χ. - 493 π.Χ.. Αυτό αποτέλεσε την αφορμή για τις Περσικές Εκστρατείες
κατά της ηπειρωτικής Ελλάδας. Η Αθήνα απέκρουσε με επιτυχία, μαζί με τις
Πλαταιές, τη δεύτερη εκστρατεία του Δάτη και του Αρταφέρνη, κατά την οποία ήταν
ο κύριος περσικός αντικειμενικός στόχος. Η πόλη παρέταξε 10.000 οπλίτες στη Μάχη
του Μαραθώνα. Κατά την εκστρατεία του Ξέρξη η πόλη παρέταξε 8.000 οπλίτες στη
Μάχη των Πλαταιών και 200 τριήρεις στη Ναυμαχία της Σαλαμίνας.

Ο αμφιβόητος πολιτικός Περικλής ανέλαβε περί το 462-461 π.Χ. την ηγεσία της
Αθήνας με απόφαση της Εκκλησίας του Δήμου και σε συνεργασία με τον Εφιάλτη του
Σοφωνίδου και τον Αρχέστρατο, στους οποίους οφείλεται και η εγκαθίδρυση της
δημοκρατίας στην Αθήνα, αφαίρεσε από τον ολιγαρχικών αποκλίσεων Άρειο Πάγο την
εποπτεία για τη διοίκηση και τους υπαλλήλους και την ανέθεσε στη Βουλή των
Πεντακοσίων. Η πολιτική του Περικλή εδραίωσε την αθηναϊκή ηγεμονία, που πρακτικά
άρχισε λίγο νωρίτερα με τον Κίμωνα, που συνέχισε τον πόλεμο με την Περσική
Αυτοκρατορία μετά την απόσυρση των Σπαρτιατών από αυτόν, αλλά σε μεγάλο βαθμό
προκάλεσε την έναρξη του καταστροφικού για τον Ελληνισμό Πελοποννησιακού
πολέμου. Πράγματι, το 431 π.Χ. εισέβαλαν οι Σπαρτιάτες στην Αττική και
κατέστρεψαν την ύπαιθρο χώρα, ξεκινώντας τον οδυνηρό αυτό πόλεμο. Κατά τη
διάρκεια του πολέμου, ξέσπασε ο λοιμός των Αθηνών που αφάνισε τα 2/3 του
πληθυσμού της Αθήνας. Κατά τη μέγιστη στρατιωτική της ισχύ η Αθήνα παρέτασσε
(χωρίς να συνυπολογίζονται ξένοι μισθοφόροι) 14.000 οπλίτες, 2.000 τοξότες,
1.000 ιππείς, 400 ιπποτοξότες και 470 τριήρεις. Με βάση τα δεδομένα αυτά και
ανάλογους υπολογισμούς υπολογίζεται συνολικός πληθυσμός της τάξης των 400.000
ψυχών[εκκρεμεί παραπομπή] (συνυπολογίζοντας γυναίκες, λογικό αριθμό ανηλίκων,
μετοίκους, ξένους και δούλους) κατά την Κλασική εποχή. Η Αθήνα έχασε τελικά τον
Πελοποννησιακό Πόλεμο, αλλά συνήλθε σχετικά γρήγορα αν και χωρίς να ανακτήσει
πλήρως την ισχύ που είχε επί ηγεμονίας της.

Το 86 π.Χ., μετά από πολιορκία, καταλήφθηκε και λεηλατήθηκε άγρια από τον στρατό
του Ρωμαίου στρατηγού Λεύκιου Κορνήλιου Σύλλα.

Η Αθήνα παρέμενε μητρόπολη και στον ρωμαϊκό κόσμο, μέχρι και τον 3ο αιώνα μ.Χ,
όταν η πόλη λεηλατήθηκε από τη φυλή των Ερούλων και καταστράφηκε. Διατήρησε όμως
τη χρεία της ως πνευματικό κέντρο, φιλοξενώντας στις σχολές της προσωπικότητες
που αργότερα πρωτοστάτησαν στη νέα Ρωμαϊκή αυτοκρατορία, όπως τον αυτοκράτορα
Ιουλιανό τον Παραβάτη. Όμως οι σχολές φιλοσοφίας έκλεισαν το 529 με σχετικό
διάταγμα του αυτοκράτορα του Βυζαντίου Ιουστινιανού, περίπου 200 χρόνια από τότε
που η Βυζαντινή Αυτοκρατορία αποδέχθηκε τον Χριστιανισμό ως επίσημη θρησκεία. Η
Αθήνα είχε εδώ και αιώνες καταντήσει σκιά του αρχαίου ένδοξου εαυτού της, το
κέντρο του ελληνισμού έχει ήδη αυτά τα χρόνια μετατοπιστεί βορειότερα προς τη
Μακεδονία και ανατολικότερα προς την Κωνσταντινούπολη και τη Μικρά Ασία, με
αποτέλεσμα η Αθήνα σταδιακά να μετατραπεί σε περιφερειακή πόλη, με μικρό
πληθυσμό της τάξης των 20.000 κατοίκων[εκκρεμεί παραπομπή]. Εξάλλου ο ελληνισμός
είχε υιοθετήσει στη συντριπτική του πλειοψηφία τον Χριστιανισμό, πράγμα που
οδήγησε όχι στην αλλαγή χρήσης, αλλά στη μετατροπή του Παρθενώνα σε χριστιανικό
ναό, αφιερωμένο στην Παναγία την Αθηνιώτισσα. Η Αθήνα είχε ήδη αρχίσει να
ανακάμπτει μετά τον 6ο αιώνα[εκκρεμεί παραπομπή], αλλά ποτέ δεν επανέκτησε τη
δυναμική που είχε κατά την κλασική και ρωμαϊκή περίοδο. Η Ειρήνη η Αθηναία ήταν
αυτοκράτειρα του Βυζαντίου από το 780 έως το 802. Η Αθήνα άρχισε να ακμάζει ξανά
από τον 9ο αιώνα και μετά, ακολουθώντας την πορεία της αυτοκρατορίας. Αυτήν την
περίοδο, ιδίως τον 11ο και 12ο αιώνα κτίστηκαν αρκετοί ναοί, στον τύπο του
σταυροειδούς εγγεγραμμένου ναού.

Μεταξύ του 13ου και 15ου αιώνα η πόλη πολιορκήθηκε και διεκδικήθηκε από τα
Λατινικά κρατίδια που σχηματίστηκαν μετά την Άλωση της Κωνσταντινούπολης το 1204
κατά την «ανίερη» Δ' Σταυροφορία. Η φήμη και η στρατηγική της θέση συνέβαλαν στο
να γίνει η Αθήνα πρωτεύουσα του Φραγκικού δουκάτου των Αθηνών, με την Ακρόπολη
να μετατρέπεται σε παλάτι. Την περίοδο αυτή (1204-1458) την Αθήνα κατέλαβαν κατά
σειρά: ο Βονιφάτιος ο Μονφερατικός, ο Φράγκικος οίκος Ντε λα Ρος, η Καταλανική
Κομπανία και τέλος ο ιταλικός οίκος των Ατζαγιόλι της Φλωρεντίας.

Το 1458 η πόλη κατακτήθηκε από τους Τούρκους και περιήλθε στην Οθωμανική
Αυτοκρατορία. Μετά την οθωμανική κατάκτηση η πόλη διεκδικήθηκε από τη Γαληνοτάτη
Δημοκρατία της Βενετίας. Το 17ο αιώνα, κατά τη διάρκεια των επιχειρήσεων του
Έκτου Βενετοτουρκικού Πολέμου πολιορκήθηκε από τους Βενετούς και υπέστη μεγάλες
ζημιές, συμπεριλαμβανομένης της ανατίναξης του Παρθενώνα από το στρατηγό
Μοροζίνι.

Τον 18ο αιώνα η Αθήνα γνώρισε μια σειρά από αναστατώσεις κυρίως λόγω της
κακοδιοίκησης των Τούρκων και των μεταξύ των ανταγωνισμών για την ιδιοποίηση των
δικαιωμάτων είσπραξης φόρων ή την ιδιοκτησία των κτημάτων. Το 1771-1772 η πόλη
δεχόταν επιδρομές από τους Λεμπέσηδες, εξεγερμένους της Σαλαμίνας που είχαν
υψώσει τη ρωσική σημαία υπό τον Μήτρο-Μάρα. Η περίοδος 1775-1795 χαρακτηρίζεται
από την τυραννική διοίκηση του Χατζή Αλή Χασεκή. Αυτός αρχικά ήταν υπηρέτης στο
παλάτι του σουλτάνου στην Κωνσταντινούπολη, όπου αφού συνήψε ερωτικό δεσμό με
την Εσμέ σουλτάνα, αδελφή του σουλτάνου Σελήμ Γ', κατόρθωσε να διοριστεί
βοεβόδας των Αθηνών, δηλαδή υπεύθυνος για την είσπραξη του φόρου της δεκάτης.
Επί των ημερών του η Αθήνα περιτειχίστηκε με υποτυπώδες τειχίο για να
προστατευθεί από τις επιδρομές τουρκαλβανών. Περί το 1789 ενέσκηψαν στην πόλη
επιδημίες ευλογιάς και πανώλης καθώς και έλλειψη τροφίμων. Πολλοί κάτοικοι
πέθαναν ενώ άλλοι διασκορπίστηκαν. Το 1795 ο Χασεκή αποκεφαλίστηκε αφού είχαν
προηγηθεί σειρά διαμαρτυριών εναντίον του από Τούρκους και Έλληνες προς τον
σουλτάνο. Στις αρχές του 19ου αιώνα η Αθήνα, λόγω του αρχαιολογικού της
ενδιαφέροντος, είχε συγκεντρώσει το ενδιαφέρον διαφόρων ξένων καλλιτεχνών,
αρχαιολόγων κτλ και είχε σχηματιστεί μια αρκετά μεγάλη κοινότητα Ευρωπαίων στην
πόλη. Μεταξύ αυτών ήταν και η αποστολή του λόρδου Έλγιν που έκανε τη γνωστή
αφαίρεση των γλυπτών από την Ακρόπολη. Άλλες γνωστές προσωπικότητες που πέρασαν
από την Αθήνα ήταν ο Σατωμπριάν, ο λόρδος Βύρων, ο Βρετανός πρέσβης στην Πόλη
λόρδος Στράνγκφορντ, ο Φρανσουά Πουκεβίλ, η πριγκίπισσα της Ουαλίας Καρολίν κ.ά.
Το 1812 ιδρύθηκε στην Αθήνα η "Φιλαθηναϊκή Ακαδημία" και κατόπιν η "Φιλόμουσος
Εταιρεία".

Λόγω της δράσης της Φιλομούσου Εταιρείας δεν είχε μεγάλη διείσδυση στην πόλη η
Φιλική Εταιρεία, με εξαίρεση κάποιους ιερωμένους. Εκείνη την εποχή οι Αθηναίοι
χωρίζονταν στους "Γκαγκαραίους" και τους "Ξωτάρηδες". Οι πρώτοι ήταν οι αστοί
και οι άρχοντες που περιλαμβάνονταν στο "αρχοντολόγιο", ενώ οι δεύτεροι ήταν οι
αγρότες που ζούσαν στα πέριξ της Αθήνας χωριά και κτήματα, πολλοί των οποίων
αρβανιτόφωνοι. Οι Τούρκοι ήταν μειοψηφία στην Αθήνα και βαθμιαία είχαν τεθεί υπό
τον έλεγχο των Ελλήνων αρχόντων ή "γκαγκαραίων". Ισχυρές οικογένειες ήταν αυτή
του Λογοθέτη Χωματιανού και του Προκοπίου Μπενιζέλου. Η εξέγερση του Υψηλάντη
στη Ρουμανία άφησε σχεδόν αδιάφορους τους αστούς Αθηναίους. Ωστόσο, εκείνη την
εποχή ο οπλαρχηγός της Χασιάς, ο "ξωτάρης" Χατζή-Μελέτης Βασιλείου, συγκρότησε
σώμα από ενόπλους Χασιώτες και Μενιδιάτες με την άδεια του ζαμπίτη (αστυνόμου)
των Αθηνών, δήθεν για να προστατεύσει την πόλη από επιδρομές. Πιστεύεται ότι ο
Βασιλείου είχε μυηθεί στη Φιλική Εταιρεία, διότι παρόμοια πράξη έκανε λίγο πριν
την Επανάσταση και ο Αθανάσιος Διάκος στη Λιβαδειά, αλλά και διότι δέχτηκε να
τεθεί υπό τις διαταγές του Φιλικού Δήμου Αντωνίου από τη Λιβαδειά.

Το βράδυ της 25 Μαρτίου 1821 ήλθε από την Ύδρα αγγελιαφόρος και ειδοποίησε τους
Αθηναίους να ετοιμαστούν για εξέγερση. Επειδή όμως δεν είχε γίνει καμία
προετοιμασία, όλος ο Μάρτιος πέρασε σχεδόν χωρίς καμία ενέργεια. Ο Σπυρίδων
Τρικούπης αναφέρει ότι οι Αθηναίοι δεν ξεσηκώθηκαν γιατί δεν είχαν αρχηγούς. Οι
Τούρκοι των Αθηνών είχαν πληροφορηθεί τα γεγονότα της Πελοποννήσου αλλά είχαν
την εντύπωση ότι επρόκειτο για ενέργειες του Αλή Πασά, που τον αποκαλούσαν
"Καραλή". Εμπιστεύθηκαν την άμυνα του τοιχίου της πόλης στο ένοπλο σώμα του
Χατζή-Μελέτη Βασιλείου. Το τελευταίο ενισχύθηκε και με άλλους οπλαρχηγούς όπως ο
Μήτρος Σκευάς από το Μενίδι, ο "αρβανιτόβλαχος" Χατζή-Αναγνώστης Κιουρκακιώτης,
ο Ιωάννης Ντάβαρης από τα Μεσόγεια. Οι Τούρκοι κάλεσαν τον μητροπολίτη Αθηνών
Διονύσιο, ανεψιό του πατριάρχη Γρηγορίου Ε', ο οποίος όμως είχε καταφύγει στη
Βοιωτία όπου με τους μητροπολίτες Ταλαντίου Νεόφυτο και Σαλώνων Ησαΐα κήρυξε την
Επανάσταση στη μονή Αγ. Παρασκευής έξω από τη Λιβαδειά και ευλόγησε τα όπλα του
Αθαν. Διάκου. Στις αρχές Απριλίου άρχισαν να σημειώνονται επεισόδια στην Αθήνα,
και πολλοί Αθηναίοι για να προστατευθούν από τους Τούρκους κατέφευγαν σε ξένα
προξενεία, με εξαίρεση τον πρόξενο της Αυστρίας ο οποίος βοηθούσε τους Τούρκους.
Τη νύχτα της 9ης προς 10η Απριλίου, νύχτα της Αναστάσεως, συνελήφθησαν πολλοί
άρχοντες ως όμηροι και φυλακίστηκαν στην Ακρόπολη, ενώ ο τουρκικός όχλος ζητούσε
γενική σφαγή των χριστιανών. Λόγω της φυλάκισης των ομήρων η πόλη παρέμεινε
ήσυχη, ενώ στην ύπαιθρο άρχισαν επιθέσεις και αρπαγές κατά των Τούρκων. Το πρώτο
σημαντικό πολεμικό επισόδειο έγινε την 18 Απριλίου στον Κάλαμο όπου ο
Χατζή-Μελέτης Βασιλείου απέκρουσε σώμα 300 Τούρκων που έρχονταν από τη Χαλκίδα
προς βοήθεια των Τούρκων της Αθήνας. Έτσι κηρύχθηκε ανοιχτά η Επανάσταση και στη
Λιβαδειά διορίστηκε στρατιωτικός αρχηγός των Αθηνών ο Λειβαδίτης Δήμος Αντωνίου.
Στην εκκλησιαστική τελετή ο Αθηνών Διονύσιος και Ταλαντίου Νεόφυτος περιέβαλαν
των Αντωνίου με στρατιωτική εξάρτηση όπως στους Μεσαίους Χρόνους χρίονταν οι
ιππότες. Ο Αντωνίου, φορώντας περικεφαλαία και επωμίδες των Αγγλικών
στρατιωτικών σωμάτων των Επτανήσων, κατέβηκε στη Χασιά όπου με την επιβλητική
εμφάνισή του έδωσε στους ενόπλους ξωτάρηδες την αίσθηση ότι πράγματι υπήρχε η
στήριξη της Ρωσίας στην εξέγερση. Την 24η Απριλίου, οι Τούρκοι των Αθηνών αφού
έμαθαν τον απαγχονισμό του πατριάρχη και τις σφαγές των Ελλήνων στην
Κωνσταντινούπολη, φοβήθηκαν ότι θα συνέβαιναν αντίποινα. Ζήτησαν από τον Ιμάμη
να ευλογήσει τη δική τους σημαία του ιερού πολέμου και διασπάρθηκαν στους
δρόμους, ζητώντας σφαγή των χριστιανών. Τότε οι Αθηναίοι κάλεσαν σε βοήθεια το
στρατιωτικό σώμα της Χασιάς, από το οποίο όμως μόνο περί τα 500 άτομα κινήθηκαν
και αυτοί ελαφρά οπλισμένοι, πολλοί με αγροτικά εργαλεία και αυτοσχέδιες λόγχες.
Την 26η Απριλίου οι Τούρκοι οχυρώθηκαν στην Ακρόπολη ενώ οι Έλληνες εισήλθαν
στην πόλη φωνάζοντας "Χριστός Ανέστη" και "Ελευθερία ή θάνατος". Ο Χατζή-Μελέτης
ύψωσε στην Αθήνα τη σημαία της ελευθερίας την 28η Απριλίου. Την επομένη έφτασε
στην πόλη και ο επίσκοπος Διονύσιος και μετά από εκκλησιαστική τελετή στη μικρή
πλατεία του Αγ.Παντελεήμονα υπό την Ακρόπολη (το λεγόμενο "Δημοπρατήριο")
εγκαταστάθηκε στην πόλη πολιτική διοίκηση και "βουλευτές". Τότε αυξήθηκαν και τα
ένοπλα σώματα από αστούς Αθηναίους ενώ προσήλθαν και άλλοι από τη Σαλαμίνα, την
Αίγινα, την Κέα κλπ.

Οι πολιορκούμενοι Τούρκοι ξέροντας ότι δεν θα μπορούσαν να κρατήσουν πολύ καιρό
αν δεν έρχονταν βοήθεια, αποφάσισαν και επιχείρησαν μια νυχτερινή έξοδο. Την
νύχτα της 15ης Μαϊου του 1821, 15 Τούρκοι με αρχηγό τον Μεχμετάκο Τουραλή,
κατόρθωσαν να περάσουν μέσα από τις ελληνικές γραμμές και να φτάσουν μέχρι τη
Χαλκίδα, όπου και ανέφεραν τη δύσκολη κατάστασή τους. Από τη πλευρά τους, όλο
και περισσότεροι Έλληνες μαζεύονταν -κυρίως από τα γειτονικά νησιά- να βοηθήσουν
τους Αθηναίους στην πολιορκία. Την 8η Ιουνίου οι Τούρκοι σκότωσαν τους 8 από
τους 12 Αθηναίους προκρίτους που κρατούσαν ως ομήρους στην Ακρόπολη και πέταξαν
τα κεφάλια τους από τα τείχη της Ακρόπολης. Κατά τήν παράδοση, η κεφαλή του
ιερομόναχου Φιλαρέτου Τριανταφύλλη έμεινε σφηνωμένη σε ένα βράχο και την επομένη
έγινε μάχη μεταξύ Αθηναίων και Τούρκων για την περισυλλογή της, ενώ τα γεγονότα
φούντωσαν το μίσος των Αθηναίων.

Στα μέσα Ιουλίου 1821 τουρκικός στρατός με επικεφαλής τον Ομέρ Βρυώνη και τον
Ομέρ μπέη της Καρύστου κατέβηκε προς την Ανατολική Στερεά. Οι Αθηναίοι
φοβηθέντες έλυσαν την πολιορκία της Ακρόπολης και εγκατέλειψαν την πόλη. Όσοι
κατάφεραν να ξεφύγουν, έφυγαν για την Αίγινα, τη Σαλαμίνα, ακόμα και στο
ελληνικό στρατόπεδο του Ισθμού. Έτσι, οι Τούρκοι διέλυσαν τη πρώτη πολιορκία των
Αθηνών. Ο Ομέρ Βρυώνης έδειξε ότι ήθελε να παραμείνει στην στην Αθήνα και
μάλιστα τέλεσε τον γάμο του με την κόρη ενός Τούρκου ιερωμένου. Όμως γύρω στα
μέσα Οκτωβρίου του 1821 αναγκάστηκε να εγκαταλείψει την Αθήνα, για να βοηθήσει
τον Χουρσίτ Πασά στην Ήπειρο. Αλλά και ο Ομέρ μπέης αναγκάστηκε να γυρίσει πίσω
στην Εύβοια. Έτσι η Αθήνα έμεινε και πάλι, μόνο με τη φρουρά της Ακρόπολης. Όλο
αυτό το διάστημα οι Έλληνες συνέχιζαν να παρενοχλούν τα τουρκικά στρατεύματα,
και μόλις έμαθαν οτι ο Βρυώνης έφυγε, άρχισαν πάλι να μαζεύονται στη πόλη, για
να πολιορκήσουν και πάλι την Ακρόπολη. Γρήγορα έγινε αντιληπτό ότι ο
Λιβερόπουλος δεν μπορούσε να έχει την αρχηγία των Αθηνών. Μεταξύ διαφόρων
διεκδικητών τελικώς η αρχηγία ανετέθη στον Ηλία Μαυρομιχάλη, γιό του Πετρόμπεη.
Την 3η Νοεμβρίου 1821 οι Έλληνες ανακατέλαβαν την πόλη και πολιόρκησαν και πάλι
την Ακρόπολη ενώ επανήλθαν από τα νησιά οι οικογένειες που είχαν φύγει. Οι
πολιορκητές αρχικά στέρησαν από τους Τούρκους το νερό που έπαιρναν από ένα
πηγάδι κοντά στο Ηρώδειο θέατρο, το λεγόμενο "Σκερπετζέ". Την 13η Νοεμβρίου,
εορτή του Ιωάννου του Χρυσοστόμου, ο οπλαρχηγός Παναγής Κτενάς μετά τον αγιασμό
των όπλων κάλεσε τους άνδρες του να πολεμήσουν με ανδρεία, φωνάζοντας προς
αυτούς "Βρωμόσκυλα, θα τη βγάλουμε με καθαρό πρόσωπο" (χρησιμοποιώντας την ύβρι
με την οποία οι Τούρκοι αποκαλούσαν τους Έλληνες). Επιτέθηκαν εναντίον των
τουρκαλβανών που φρουρούσαν το πηγάδι και τους απώθησαν στα βράχια της
Ακρόπολης. Η πολιορκία αργότερα ενισχύθηκε με κανόνι που έβαλε από τον Άρειο
Πάγο, ενώ ειδικός στην κατασκευή υπονόμων κατόρθωσε ανατινάξει μέρος των τειχών
της Ακρόπολης. Τελικά, οι Τούρκοι παρέδωσαν την Ακρόπολη την 9η Ιουνίου 1822. Ο
Διονύσιος έστειλε ανθρώπους να δώσουν νερό στους διψασμένους Τούρκους, πολλοί
των οποίων όμως πέθαναν πίνοντας αχόρταγα μεγάλη ποσότητα. Οι Τούρκοι
εγκατέλειψαν με ασφάλεια την Ακρόπολη, παρουσία των Αυστριακών πρέσβεων, την 10η
Ιουνίου 1822 αφού παρέδωσαν τα κλειδιά του φρουρίου στον Παναγιώτη Κτενά. Ο
Κτενάς ατυχώς σκοτώθηκε όταν εξερράγη το κανόνι που πυροδότησε για να
πανηγυρίσει την κατάληψη της Ακρόπολης. Έτσι οι Αθηναίοι ελευθερώθηκαν για πρώτη
φορά.

Οι Αθηναίοι συμμετείχαν στον αγώνα κατά του κατερχόμενου εχθρού. Στην Τιθορέα
(Βελίτσα) αγωνίστηκαν 350 οπλίτες υπό τον Οδυσσέα και τους οπλαρχηγούς Ν. Σαρή,
Μήτρο Λέκκα, Ν. Αργύρη, Μελέτη Βασιλείου και Ι. Ντάβαρη. Αρχικά ανέκοψαν τον
εχθρό αλλά τελικά διασκορπίστηκαν. Ο Ν. Σαρής συνελήφθη και δραπέτευσε ενώ
οδηγείτο προς Λάρισα, για να φονευθεί αργότερα στην Αθήνα, θύμα της
αντιπαλότητας Ανδρούτσου και Γκούρα. Το καλοκαίρι του 1823 η Αθήνα είχε κυκλωθεί
από παντού από οθωμανικά στρατεύματα και στο στόλο. Από βορρά κατερχόταν ο
Γιουσούφ Μπερκόφτσαλης με τον διοικητή της Αδριανούπολης Σελήμ Σαλήχ πασά, ενώ
από τη Χαλκίδα εκστράτευε ο Καρυστινός Ομέρ μπέης. Οι οικογένειες κατέφυγαν και
πάλι στη Σαλαμίνα ενώ ταυτόχρονα τον τόπο μάστιζε επιδημία. Ο Γκούρας είχε
εφοδιάσει και οχυρώσει την Ακρόπολη. Οι εχθροί έφτασαν μέχρι τους Αμπελοκήπους
αλλά μετά αποχώρησαν παίρνοντας αιχμαλώτους γυναικόπαιδα. Ο Μπερκόφτσαλης
ασθένησε σοβαρά και πολλοί πέθαναν από τον λοιμό. Το φθινόπωρο επανήλθε από την
Εύβοια ο Οδυσσέας. Ο Στάνχοπ έφερε μαζί του και μια τυπογραφική μηχανή με την
οποία τυπώθηκαν διάφορα έντυπα, μεταξύ των οποίων και η "Εφημερίς των Αθηνών", η
πρώτη αθηναϊκή εφημερίδα υπό τον Γεώργιο Ψύλλα. Επίσης επανασυστήθηκε η
Φιλόμουσος Εταιρεία Αθηνών, γίνονταν ανασκαφές και άρχισαν να λειτουργούν
ορισμένα σχολεία, με οικονομική βοήθεια και από τα μοναστήρια της Αττικής. Η ζωή
στην Αθήνα άρχιζε να αποκαθίσταται. Στα σχολεία εισήχθη η διδασκαλία μέσω της
αλληλοδιδακτικής μεθόδου και η εκμάθηση ξένων γλωσσών.

Το καλοκαίρι του 1824 έγινε νέα εκστρατεία με επικεφαλής τον Ιμπραήμ ή Δερβίς
πασά. Αυτός διέταξε τον Ομέρ Βρυώνη να επιτεθεί από τη Δυτική Ελλάδα και τον
Ομέρ Καρυστινό μπέη από την Ανατολική, ενώ ο ίδιος θα επετίθετο στην Πελοπόννησο
από τη Φωκίδα και την Αιγιαλεία. Ο Ομέρ Καρυστινός με 4.000 άνδρες, μεταξύ των
οποίων 2.000 γενίτσαροι που είχαν σταλεί από την Κωνσταντινούπολη, αποβιβάστηκε
από τη Χαλκίδα στον Μαραθώνα και άρχισε να λεηλατεί την ύπαιθρο. Ο Γκούρας
αποφάσισε να αμυνθεί μόνο με 300 άνδρες κατά τον Σουρμελή ή 600 κατά τον
Τρικούπη. Η ιστορικότητα του χώρου και οι εμφύλιες αντιπαλότητες που είχαν
προηγηθεί έκαναν τον Γκούρα να ενθαρρύνει τους λίγους άνδρες του υπενθυμίζοντας
την αρχαία μάχη του Μαραθώνα. Οι ολιγάριθμοι Αθηναίοι οχυρωμένοι σε πρόχειρα
ταμπούρια αντιστάθηκαν αποτελεσματικά από την 3η έως την 6η Ιουλίου αναγκάζοντας
τους εχθρούς να διασκορπιστούν και να εισβάλλουν στην Αττική από άλλες
διαδρομές. Την τελευταία μέρα κινδύνευσε ολόκληρο το σώμα του Γκούρα και
διασώθηκε χάρη στην επέμβαση επικουρίας υπό τον Δ. Ευμορφόπουλο. Οι εχθροί
αποχώρησαν και οι Έλληνες έστειλαν ως τρόπαια στην Αθήνα τριάντα κεφάλια και δύο
σημαίες. Μεταξύ των Οθωμανών που σκοτώθηκαν ήταν ο αρχηγός των γενιτσάρων
Ιμπραήμ και ο Αμπεδίν-μπέης, ανιψιός του Ομέρ Καρυστινού και αρχηγός των
ντελήδων.

Τον Οκτώβριο του 1824, πραγματοποιήθηκε μια καταγραφή στην επαναστατημένη Αθήνα,
σύμφωνα με την οποία στην Πόλη υπήρχαν 9.040 κάτοικοι και 1.605 σπίτια, που
κατανέμονταν σε 35 ενορίες.

Η Αθήνα ήταν μια μικρή ημιέρημη και μισοκατεστραμμένη πόλη (από τις αλλεπάλληλες
πολιορκίες κατά τη διάρκεια του Αγώνα της Ανεξαρτησίας), όταν έγινε πρωτεύουσα
του νέου Βασιλείου της Ελλάδας το 1833.

Μετά την απελευθέρωση, με πρωτοβουλία του Βασιλιά Όθωνα, η Αθήνα χαρακτηρίζεται
νέα πρωτεύουσα. Το 1834 ανοικοδομείται και σχεδιάζεται η επέκταση της προς βορρά
της παλαιάς πόλης, από τους αρχιτέκτονες Σταμάτη Κλεάνθη, Έντουαρτ Σάουμπερτ
(Eduard Schaubert) και τον βασιλικό σύμβουλο Λέο φον Κλέντσε (Leo von Klenze).
Ως πρωτεύουσα του νέου ελληνικού κράτους και κέντρο των πολιτικών εξελίξεων, η
Αθήνα υπήρξε τόπος γεγονότων-οροσήμων της νεότερης ελληνικής ιστορίας. Τις
επόμενες δεκαετίες η Αθήνα ανοικοδομήθηκε κατά τα πρότυπα σύγχρονης πόλης. Η
επόμενη φάση μεγάλης επέκτασης ήταν το 1923 μετά τη Μικρασιατική καταστροφή,
οπότε πολλές γειτονιές δημιουργήθηκαν, κυρίως άναρχα, από πρόσφυγες της Μικράς
Ασίας.

Εδώ έγινε η Επανάσταση της 3ης Σεπτεμβρίου το 1843, που αναδιαμόρφωσε την
πολιτειακή φυσιογνωμία του κράτους. Η πόλη έγινε θέατρο πολυάριθμων κινημάτων
και πραξικοπημάτων για περισσότερα από 50 χρόνια, από το στρατιωτικό κίνημα στο
Γουδί, τα πολυάριθμα κινήματα του ελληνικού μεσοπολέμου έως το πραξικόπημα της
21ης Απριλίου του 1967. Εδώ παίχτηκε η πρώτη πράξη του Ελληνικού Εμφυλίου, τα
Δεκεμβριανά, όπως επίσης αποκαταστάθηκε η κοινοβουλευτική δημοκρατία μετά την
πτώση της Χούντας το 1974.

Κατά τον Β΄ Παγκόσμιο Πόλεμο η πόλη κατακτήθηκε από τους Γερμανούς και ιδιαίτερα
κατά τα τελευταία χρόνια του πολέμου υπέφερε πάρα πολύ, κυρίως από λιμό και
υπέστη μεγάλες καταστροφές. Μετά τον πόλεμο η πόλη άρχισε ξανά να μεγαλώνει,
ιδιαίτερα κατά τη δεκαετία του '60, οπότε παρατηρήθηκε έκρηξη στην οικοδομική
δραστηριότητα, με την ανέγερση πολλών πολυκατοικιών τόσο στο κέντρο όσο και στα
προάστια της Αθήνας.

Η είσοδος της Ελλάδας στην Ευρωπαϊκή Ένωση (τότε Ε.Ο.Κ.) το 1981 έφερε
καινούργιες επενδύσεις στην πόλη, μαζί όμως με προβλήματα κυκλοφοριακού και
ατμοσφαιρικής ρύπανσης. Η χρήση καταλυτικών οχημάτων βελτίωσε κατά πολύ την
ποιότητα της ατμόσφαιρας, χωρίς ωστόσο να λυθεί οριστικά το πρόβλημα που στον
21ο αιώνα αφορά κυρίως ρύπους, όπως το όζον και τα αιωρούμενα σωματίδια. Η
κατασκευή του κέντρου βιολογικού καθαρισμού στη νησίδα της Ψυττάλειας, όπου
γίνεται η επεξεργασία των λυμάτων της Αθήνας, βελτίωσε βραχυπρόθεσμα την
ποιότητα των θαλασσών και των παραλιών της Αττικής, πριν ανακύψει πρόβλημα
διάθεσης της λυματολάσπης.

Το κέντρο της αρχαίας πόλης εντοπίζεται πέριξ του λόφου της Ακρόπολης, στο
Θησείο και την Πλάκα. Οι περιοχές αυτές σήμερα, πέρα από τον τουριστικό τους
χαρακτήρα, αποτελούν και τις πιο ακριβές ζώνες του κέντρου (μαζί με το Σύνταγμα
και το Κολωνάκι κάτω από τον λόφο του Λυκαβηττού). Το ιστορικό κέντρο των Αθηνών
εντοπίζεται σε αυτή τη ζώνη, μαζί με το Μοναστηράκι, το οποίο αποτελεί δημοφιλή
τουριστικό και εμπορικό προορισμό για τους επισκέπτες. Χαρακτηριστικό είναι και
το τρενάκι στην Πλάκα για την περιήγηση των τουριστών, όπως επίσης και η
τουριστική λεωφορειακή γραμμή που γυρνάει το κέντρο.

Το κέντρο της σύγχρονης πόλης είναι η Πλατεία Συντάγματος, όπου είναι
εγκατεστημένα τα παλαιά βασιλικά ανάκτορα τα οποία σήμερα στεγάζουν το
Κοινοβούλιο, καθώς και άλλα δημόσια κτίρια του 19ου αιώνα. Κατά τις 3 δεκαετίες
που ακολούθησαν τον Β' Παγκόσμιο Πόλεμο οικοδομήθηκαν πολλά νέα πολυώροφα
κτίρια, τα οποία και χαρακτηρίζουν τη σημερινή εικόνα της πόλης.

Η Αθήνα είναι διοργανώτρια πόλη των πρώτων Ολυμπιακών Αγώνων της σύγχρονης
εποχής (1896) και των Μεσοολυμπιακών του 1906. Στα νεότερα χρόνια διοργάνωσε και
τους Ολυμπιακούς Αγώνες του 2004 που διαρκούν από τις 13 έως τις 29 Αυγούστου
του 2004.

Το παλαιό κτίριο του Πανεπιστημίου Αθηνών στη Λεωφόρο Πανεπιστημίου είναι ένα
από τα πιο καλαίσθητα κτίρια των Αθηνών μαζί με το κτίριο της Εθνικής
Βιβλιοθήκης και την Ακαδημία Αθηνών. Τα τρία αυτά κτίρια, τα λεγόμενα ως
«Τριλογία των Αθηνών», κατασκευάστηκαν στα τέλη του 19ου αιώνα. Αρκετές από τις
εκπαιδευτικές δραστηριότητες των πανεπιστημίων έχουν μεταφερθεί σήμερα στην
Πανεπιστημιούπολη Ζωγράφου. Μία ακόμα σπουδαία ακαδημαϊκή σχολή της Αθήνας είναι
το Εθνικό Μετσόβιο Πολυτεχνείο (Ε.Μ.Π.), ένα από τα σημαντικότερα τεχνικά
ιδρύματα της Ευρώπης. Στην ίδια περιοχή με το Πολυτεχνείο είναι εγκατεστημένο το
Οικονομικό Πανεπιστήμιο Αθηνών (ΟΠΑ), ενώ στην περιοχή του Βοτανικού βρίσκεται
το Γεωπονικό Πανεπιστήμιο Αθηνών. Άλλες σχολές εδρεύουν στα προάστια της πόλης,
όπως η Γυμναστική Ακαδημία των Αθηνών (ΤΕΦΑΑ) στη Δάφνη, η ΣΕΛΕΤΕ στο Μαρούσι
και άλλες.

Η Μυκηναϊκή Αθήνα (1.600 - 1.100 π.Χ.) μπορεί να είχε φτάσει το μέγεθος της
Τίρυνθας. Αυτό οριοθετεί τον πληθυσμό στην τάξη των 10 ως 15 χιλιάδων. τη
Γεωμετρική εποχή το 1.000 π.Χ. ο πληθυσμός της Αθήνας ήταν μέχρι 4.000 άνθρωποι.
Το 700 π.Χ. ο πληθυσμός είχε αυξηθεί στις 10.000. Το 500 π.Χ. το κράτος της
Αθήνας είχε πιθανόν 200.000 ανθρώπους. Και την κλασική περίοδο το 431 π.Χ.
εμφάνιζε ένα πληθυσμό με διαφορετικές εκτιμήσεις που κυμαίνονταν από 150.000 ως
350.000 και μέχρι 610.000 σύμφωνα με το Θουκυδίδη. Όταν ο Δημήτριος ο Φαληρεύς
διενέργησε μια απογραφή πληθυσμού το 317 π.Χ. ο πληθυσμός ήταν 21.000 ελεύθεροι
πολίτες, 10.000 σύμμαχοι έποικοι και 400.000 δούλοι, δηλαδή συνολικά 431.000 στη
μείζονα Αθήνα.

Η αρχαία πόλη της Αθήνας είχε το κέντρο της στο βραχώδη λόφο της Ακρόπολης. Το
λιμάνι του Πειραιά ήταν ξεχωριστή πόλη, αλλά σήμερα έχει απορροφηθεί στο
Πολεοδομικό Συγκρότημα της Αθήνας. Η γρήγορη επέκταση της πόλης, που συνεχίζεται
ακόμη και σήμερα, ξεκίνησε τις δεκαετίες του 1950 και 1960, λόγω της μετεξέλιξης
της Ελλάδας από αγροτική σε βιομηχανική χώρα. Η επέκταση σήμερα είναι ιδιαίτερα
προς τα Ανατολικά και τα Βορειοανατολικά (μια τάση που σχετίζεται πολύ με το νέο
Διεθνές Αεροδρόμιο Ελευθέριος Βενιζέλος και την Αττική Οδό, τον αυτοκινητόδρομο
που διασχίζει την Αττική). Με αυτή τη διαδικασία η Αθήνα έχει ενσωματώσει πολλά
πρώην προάστια και χωριά στην Αττική και συνεχίζει να το κάνει. Ο παρακάτω
πίνακας δείχνει την ιστορία του πληθυσμού της Αθήνας τα νεότερα χρόνια.

Το Κέντρο της Ελληνικής πρωτεύουσας βρίσκεται στο Δήμο Αθηναίων, που είναι ο
μεγαλύτερος σε πληθυσμό στην Ελλάδα. Ο Πειραιάς σχηματίζει επίσης ένα σημαντικό
κέντρο στη δική του πόλη, μέσα στο Πολεοδομικό Συγκρότημα της Αθήνας, και είναι
δεύτερος σε πληθυσμό δήμος μέσα σε αυτό, με το Περιστέρι και την Καλλιθέα να
ακολουθούν.

Το Πολεοδομικό Συγκρότημα της Αθήνας συνίσταται σήμερα από 40 δήμους, 35 από
τους οποίους αποτελούν τους δήμους της Μείζονος Αθήνας, ενταγμένους σε 4
περιφερειακές ενότητες (Βόρειας Αθήνας, Δυτικής Αθήνας, Κεντρικής Αθήνας, Νότιας
Αθήνας) και 5 ακόμη, που αποτελούν τους δήμους του Μείζονος Πειραιά, που ανήκουν
στην Περιφερειακή Ενότητα Πειραιώς. Το πυκνοκατοικημένο Πολεοδομικό Συγκρότημα
της Ελληνικής πρωτεύουσας απλώνεται σε 412 τ.χ. σε όλο το Λεκανοπέδιο Αττικής
και έχει συνολικό πληθυσμό 3.090.508 (το 2011).

Η Μητροπολιτική Περιοχή της Αθήνας καλύπτει 2.928,717 τ.χ. στην περιφέρεια
Αττικής και περιλαμβάνει ένα σύνολο 58 δήμων, που είναι οργανωμένοι σε 7
περιφερειακές ενότητες (οι παραπάνω μαζί με την Ανατολική Αττική και τη Δυτική
Αττική με πληθυσμό 3.753.783. Η Αθήνα και ο Πειραιάς είναι τα δύο Μητροπολιτικά
Κέντρα της Μητροπολιτικής Περιοχής της Αθήνας. Υπάρχουν επίσης μερικά
Διαδημοτικά Κέντρα, που εξυπηρετούν συγκεκριμένες περιοχές. Για παράδειγμα το
Μαρούσι, η Κηφισιά και η Γλυφάδα λειτουργούν ως Διαδημοτικά Κέντρα για τα
Βόρεια, μακρινά Βόρεια και Νότια προάστια της Αθήνας αντίστοιχα, ενώ το
Περιστέρι εξυπηρετεί τα Δυτικά προάστια.

Η σύγχρονη πόλη της Αθήνας αποτελείται από τη συνένωση πολλών μικρότερων πόλεων
και χωριών που επεκτάθηκαν για να συνθέσουν μία μεγάλη ενιαία πόλη· η επέκταση
αυτή συνέβη τον 20ό αιώνα. Το πολεοδομικό συγκρότημα της Αθήνας αποτελείται από
35 δήμους, ο μεγαλύτερος των οποίων είναι ο Δήμος Αθηναίων με 664.046 κατοίκους
(απογραφή 2011).

Η Ντόρα Μπακογιάννη εκλέχθηκε Δήμαρχος Αθηναίων τον Οκτώβριο του 2002. Ήταν η
πρώτη γυναίκα δήμαρχος της πόλης. Μετά την αποχώρησή της το Φεβρουάριο του 2006,
λόγω ανάληψης του Υπουργείου Εξωτερικών, δήμαρχος ανέλαβε έπειτα από εκλογές στο
Δημοτικό Συμβούλιο ο Θεόδωρος Μπεχράκης. Στις δημοτικές εκλογές του Οκτωβρίου
του 2006 εκλέχθηκε Δήμαρχος Αθηναίων ο Νικήτας Κακλαμάνης από τον πρώτο γύρο.
Στις επόμενες εκλογές, το Νοέμβριο του 2010, η δημαρχία της πόλης πέρασε στο
Γιώργο Καμίνη.

Με την εφαρμογή της νέας διοικητικής διαίρεσης της χώρας κατά το Πρόγραμμα
Καλλικράτης το 2011 και σύμφωνα με το άρθρο 1 § 5.1. Β αυτού, ουδεμία μεταβολή
επήλθε στο Δήμο Αθηναίων εκτός της μετονομασίας των δημοτικών διαμερισμάτων σε
δημοτικές κοινότητες.

Ο Δήμος Αθηναίων χωρίζεται σήμερα διοικητικά σε επτά δημοτικές κοινότητες (πρώην
διαμερίσματα), σύμφωνα με το άρθρο 2 § 4 του Προγράμματος Καλλικράτης, οι οποίες
αριθμούνται σε 1η, 2η, 3η, 4η, 5η, 6η και 7η:

Ο Κεντρικός Τομέας Αθηνών απαρτίζεται από το Δήμο Αθηναίων στην καρδιά του
αστικού ιστού και τους περιφερειακούς δήμους Ζωγράφου, Βύρωνα, Καισαριανής,
Ηλιούπολης, Δάφνης-Υμηττού, Φιλαδέλφειας-Χαλκηδόνας και Γαλατσίου και αποτελεί
τμήμα της ευρύτερης Αθήνας.

Η πόλη της Αθήνας ενσωματώνει αρχιτεκτονικούς ρυθμούς από το Νεοκλασικό μέχρι το
μοντέρνο. Βρίσκονται συχνά στίς ίδιες περιοχές, γιατί η Αθήνα δεν χαρακτηρίζεται
από ομοιογένεια των αρχιτεκτονικών ρυθμών.

Κατά το μεγαλύτερο μέρος του 19ου αιώνα στην Αθήνα κυριάρχησε ο Νεοκλασικισμός,
καθώς και ορισμένες παρεκκλίσεις του, όπως ο Εκλεκτικισμός, ιδιαίτερα στις αρχές
του 20ού αιώνα. Ετσι τα Παλαιά Ανάκτορα (σήμερα Βουλή των Ελλήνων) ήταν το πρώτο
σημαντικό δημόσιο κτίριο που ανεγέρθηκε, μεταξύ 1836 και 1843. Αργότερα, στα
μέσα και τα τέλη του 19ου αιώνα, ο Θεόφιλος Χάνσεν και ο Ερνστ Τσίλλερ
συμμετείχαν στην κατασκευή πολλών νεοκλασικών κτιρίων, όπως η Ακαδημία και το
Ζάππειο. Ο Τσίλλερ σχεδίασε επίσης πολλά ιδιωτικά αρχοντικά στο κέντρο της
Αθήνας, που σταδιακά έγιναν δημόσια, συνήθως μέσω δωρεών, όπως το Ιλίου Μέλαθρον
του Σλήμαν.

Αρχίζοντας τη δεκαετία του 1920, η Μοντέρνα αρχιτεκτονική, περιλαμβανομένου του
Μπάουχαους και της Αρ Ντεκό, άρχισε να επηρεάζει σχεδόν όλους τους Έλληνες
αρχιτέκτονες και κτίρια, τόσο δημόσια, όσο και ιδιωτικά, κατασκευάσθηκαν σύμφωνα
με αυτούς τους ρυθμούς. Μεταξύ των περιοχών με μεγάλο αριθμό τέτοιων κτιρίων
είναι το Κολωνάκι και μερικές του κέντρου της πόλης, ενώ μεταξύ των συνοικιών
που αναπτύχθηκαν αυτή την περίοδο είναι η Κυψέλη.

Οι αρχιτέκτονες αυτής της περιόδου χρησιμοποίησαν υλικά όπως γυαλί, μάρμαρο και
αλουμίνιο, και πολλοί συνδύασαν μοντέρνα και κλασικά στοιχεία. Μετά το Β΄
Παγκόσμιο Πόλεμο μεταξύ των διεθνώς γνωστών αρχιτεκτόνων που σχεδίασαν και
έχτισαν στην πόλη ήταν ο Βάλτερ Γκρόπιους, με το σχεδιασμό της Αμερικάνικης
Πρεσβείας και ο Έερο Σάαρινεν με το σχεδιασμό του ανατολικού πύργου ελέγχου του
Αεροδρομίου του Ελληνικού.

Από τους σημαντικούς Έλληνες αρχιτέκτονες της περιόδου 1930 - 1970 ήταν οι
Κωνσταντίνος Δοξιάδης, Δημήτρης Πικιώνης, Περικλής Α. Σακελλάριος, Άρης
Κωνσταντινίδης και άλλοι.

Η κεντρική πλατεία της Αθήνας είναι η πλατεία Συντάγματος που πήρε το όνομά της
από τη εξέγερση του στρατού και του λαού και τη συγκέντρωση που έγινε σ' αυτήν
στις 3 Σεπτεμβρίου 1843. Η συγκέντρωση αυτή του στρατού και του αθηναϊκού λαού
πέτυχε την αποδοχή του Συντάγματος από τον Όθωνα και την ψήφισή του την επόμενη
χρονιά από την Εθνοσυνέλευση. Είναι μπροστά στη Βουλή απ' την πλευρά της
λεωφόρου Αμαλίας και μπροστά στο μνημείο του Άγνωστου Στρατιώτη, με σιντριβάνι
και κήπο, δένδρα, αγάλματα και καφέ. Στην πλατεία βρίσκεται και κεντρικός
σταθμός του μετρό.

Από το Σύνταγμα ξεκινά η Οδός Ερμού, ένας πεζόδρομος μήκους περίπου ενός
χιλιομέτρου, που συνδέει την πλατεία Συντάγματος με το Μοναστηράκι. Στην Ερμού
βρίσκονται πολλά καταστήματα μόδας. Το 2008 ήταν ο ενδέκατος ακριβότερος δρόμος
λιανικής πώλησης στον κόσμο. Ωστόσο λόγω της κρίσης, πολλά καταστήματα έχουν
κλείσει και πλέον, το 2013 η Ερμού βρισκόταν στην 31η θέση. Σε κοντινή απόσταση
το ανακαινισμένο κτίριο του Μετοχικού Ταμείου Στρατού στην Οδό Πανεπιστημίου
περιλαμβάνει πολυκατάστημα και αρκετά ακριβά επώνυμα καταστήματα.

Η Πλατεία Ομονοίας είναι μαζί με το Σύνταγμα μία από τις παλαιότερες πλατείες
της Αθήνας. Στην πλατεία επίσης υπάρχουν πλέον αρκετοί χώροι εστίασης ενώ
βρίσκεται σταθμός του ηλεκτρικού και του Μετρό. Είναι το επίκεντρο πανηγυρισμού
αθλητικών επιτυχιών, όπως έγινε μετά την κατάκτηση των πρωταθλημάτων Euro 2004
και Eurobasket 2005. Το 1988 στήθηκε στην Ομόνοια το γλυπτό "Δρομέας" του γλύπτη
Κώστα Βαρώτσου κατασκευασμένα από γυαλί, που το 1994 μεταφέρθηκε στην Πλατεία
της Μεγάλης του Γένους Σχολής, απέναντι από το ξενοδοχείο Χίλτον.

Άλλες σημαντικές πλατείες είναι: η πλατεία Κλαυθμώνος (25ης Μαρτίου), η πλατεία
Κοτζιά (Δημαρχείου, ή Ταχυδρομείου, ή Εθνικής Αντίστασης) με το Δημαρχείο, το
Μέγαρο Μελά και το κτίριο της Εθνικής Τράπεζας, η πλατεία Μοναστηρακίου με μια
παλιά εκκλησία της Θεοτόκου, που κτίστηκε τον 11ο αιώνα και ένα οθωμανικό
τέμενος (τζαμί) που έχει μετατραπεί σε μουσείο, η πλατεία Πλαστήρα στο Παγκράτι,
η Πλατεία Κυψέλης, η Ρηγίλλης στη λεωφόρο Βασιλίσσης Σοφίας, η Ελευθερίας ή
Κουμουνδούρου, η Αγίου Γεωργίου Καρύτση, η Αγίου Κωνσταντίνου, η Αμερικής ή
Αγάμων, η Ανεξαρτησίας (Βάθη), η Βικτωρίας ή Κυριακού, η Κάνιγγος, η πλατεία
Φιλικής Εταιρείας ή Κολωνακίου και η πλατεία Εξαρχείων κ.ά.

O Δήμος της Αθήνας, κέντρο του Πολεοδομικού Συγκροτήματος, υποδιαιρείται σε
πολλές συνοικίες : Ομόνοια, Σύνταγμα, Εξάρχεια, Αγιος Νικόλαος, Νεάπολη,
Λυκαβηττός, Λόφος Στρέφη, Λόφος Φινοπούλου, Λόφος Φιλοπάππου, Πεδίον του Άρεως,
Μεταξουργείο, Αγιος Κωνσταντίνος, Σταθμός Λαρίσης, Κεραμεικός, Ψυρή,
Μοναστηράκι, Γκάζι, Θησείο, Καπνικαρέα, Αγία Ειρήνη, Αέρηδες, Αναφιώτικα, Πλάκα,
Ακρόπολη, Πνύκα], Μακρυγιάννη, Λόφος Αρδηττού, Ζάππειο, Αγιος Σπυρίδων,
Παγκράτι, Κολωνάκι, Δεξαμενή, Ευαγγελισμός, Γούβα, Αγιος Ιωάννης, Νέος Κόσμος,
Κουκάκι, Κυνοσάργους, Φιξ, Ανω Πετράλωνα, Κάτω Πετράλωνα, Ρουφ, Βοτανικός,
Προφήτης Δανιήλ, Ακαδημία Πλάτωνος, Κολωνός, Κολοκυνθού, Πλατεία Αττικής, Λόφος
Σκουζέ, Σεπόλια, Κυψέλη, Αγιος Μελέτιος, Νέα Κυψέλη, Γκύζη, Πολύγωνο,
Αμπελόκηποι , Πανόρμου-Γηροκομείο, Πεντάγωνο, Ελληνορώσων, Νέα Φιλοθέη, Ανω
Κυψέλη, Τουρκοβούνια-Λόφος Πατάτσου, Λόφος Ελικώνας, Κολιάτσου, Θυμαράκια, Κάτω
Πατήσια, Τρεις Γέφυρες, Αγιος Ελευθέριος, Ανω Πατήσια, Κυπριάδου, Προμπονά,
Αγιος Παντελεήμονας, Γουδή και Ιλίσια.

Η Πλάκα, που βρίσκεται ακριβώς κάτω από την Ακρόπολη, είναι από τις πιο γνωστές
συνοικίες της Αθήνας και παραμένει προνομιακός τουριστικός προορισμός με
ταβέρνες, ζωντανές παραστάσεις και υπαίθριους πωλητές. Το γειτονικό Μοναστηράκι
είναι γνωστό για σειρά μικρών καταστημάτων και αγορών, για την υπαίθρια αγορά
του και τις ταβέρνες. Το Θησείο έχει επίσης πολλά καφές και καταστήματα εστίασης
που προσελκύουν κατοίκους και τουρίστες. Στο Θησείο βρίσκεται ο αρχαίος Ναός του
Ηφαίστου, στην κορυφή ενός μικρού λόφου. Η περιοχή αυτή έχει επίσης μια γραφική
Βυζαντινή εκκλησία του 11ου αιώνα, καθώς και ένα Οθωμανικό τζαμί του 15ου αιώνα.

Το Μεταξουργείο βρίσκεται βόρεια του ιστορικού κέντρου της Αθήνας, μεταξύ του
Κολωνού στα ανατολικά και του Κεραμεικού στα δυτικά, βόρεια από το Γκάζι. Πήρε
το όνομά του από εργοστάσιο κατεργασίας μεταξιού που χτίστηκε τον 19ο αιώνα,
όταν η περιοχή ήταν σχεδόν ακατοίκητη. Μετά από μακρά περίοδο εγκατάλειψης,
έγιναν προσπάθειες εξωραϊσμού της συνοικίας. Σε μικρή απόσταση βρίσκεται η
συνοικία του Ψυρή στην οποία εγκαταστάθηκαν χώροι εστίασης και διασκέδασης. Σε
συνοικία με χώρους εστίασης έχει μετατραπεί και το Γκάζι γύρω από ένα ιστορικό
εργοστάσιο φωταερίου, που έχει σήμερα μετατραπεί στον πολυχώρο πολιτισμού
Τεχνόπολις και περιλαμβάνει επίσης καλλιτεχνικούς χώρους, μικρά κλαμπ, μπαρ και
εστιατόρια. Στο Γκάζι υπάρχει και σταθμός του μετρό.

Τα Εξάρχεια είναι συνοικία με καφέ, μπαρ και βιβλιοπωλεία. Στα Εξάρχεια
βρίσκεται το Εθνικό Μετσόβιο Πολυτεχνείο και το Εθνικό Αρχαιολογικό Μουσείο.
Περιλαμβάνουν επίσης σημαντικά κτίρια αρκετών ρυθμών του 20ού αιώνα :
Νεοκλασικισμού, Αρ Ντεκό και Πρώιμου Μοντερνισμού (με επιρροές Μπάουχαους).
Τέλος, το Κολωνάκι είναι περιοχή στη βάση του λόφου του Λυκαβηττού. Θεωρείται
μία από τις πιο ακριβές συνοικίες στην Αθήνα και έχει πολλά καταστήματα, χώρους
εστίασης και διασκέδασης και γραφεία.

H Mητροπολιτική Περιοχή της Αθήνας αποτελείται από 58 πυκνοκατοικημένους δήμους,
που απλώνονται γύρω από το Δήμο της Αθήνας (το κέντρο της πόλης) προς όλες
σχεδόν τις κατευθύνσεις. Ανάλογα με τη γεωγραφική τους θέση σε σχέση με την πόλη
της Αθήνας, τα προάστια χωρίζονται σε τέσσερις ζώνες : τα βόρεια προάστια (που
περιλαμβάνουν Eκάλη, Νέα Ερυθραία, Αγιο Στέφανο, Δροσιά, Διόνυσο, Κρυονέρι,
Κηφισιά, Μαρούσι, Πεύκη, Λυκόβρυση, Ηράκλειο, Γλυκά Νερά, Βριλήσσια, Μελίσσια,
Πεντέλη, Χαλάνδρι, Αγία Παρασκευή, Ψυχικό, Φιλοθέη, τα νότια προάστια (που
περιλαμβάνουν Καλαμάκι, Νέα Σμύρνη, Άγιος Δημήτριος, Παλαιό Φάληρο, Ελληνικό,
Γλυφάδα, Βούλα, Αργυρούπολη, Ηλιούπολη Αττικής και το νοτιότερο προάστιο της
Βουλιαγμένης), τα ανατολικά προάστια (που περιλαμβάνουν Ζωγράφου, Βύρωνα,
Καισαριανή, Χολαργό και Παπάγου και τα δυτικά προάστια (που περιλαμβάνουν Δήμος
Αχαρνών, Πετρούπολη, Ιλιον, Περιστέρι, Αιγάλεω και Νίκαια.

Οι ακτές της πόλης της Αθήνας, που εκτείνονται από το μεγάλο εμπορικό λιμάνι του
Πειραιά μέχρι το νοτιότερο προάστιο της Βάρκιζας επί περίπου 25 χιλιόμετρα,
συνδέονται με το κέντρο της πόλης και με τραμ.

Στο βόρειο προάστιο του Μαρουσιού δεσπόζει στον ορίζοντα το αναβαθμισμένο κύριο
Ολυμπιακό Συγκρότημα (γνωστό με το ακρωνύμιο ΟΑΚΑ). Η περιοχή έχει αναπλασθεί
σύμφωνα με σχέδιο του Ισπανού αρχιτέκτονα Σαντιάγο Καλατράβα, με χαλύβδινες
αψίδες, διαμόρφωση κήπων, κρήνες, φουτουριστικές γυάλινες κατασκευές και μια νέα
οροφή-σήμα κατατεθέν από μπλε γυαλί, που προστέθηκε στο κυρίως στάδιο. Ένα
δεύτερο Ολυμπιακό συγκρότημα δίπλα στη θάλασσα, στην παραλία της Καλλιθέας,
διαθέτει σύγχρονα στάδια, καταστήματα και μια υπερυψωμένη εσπλανάδα.
Προγραμματίζονται έργα για το μετασχηματισμό των εκτάσεων του παλιού Αεροδρομίου
της Αθήνας στα νότια προάστια σε ένα από τα μεγαλύτερα διαμορφωμένα πάρκα της
Ευρώπης, επονομαζόμενο Μητροπολιτικό Πάρκο Ελληνικού.

Πολλά από τα νότια προάστια (όπως ο Άλιμος, το Παλιό Φάληρο, το Ελληνικό, η
Βούλα, η Βουλιαγμένη και η Βάρκιζα) έχουν αμμώδεις παραλίες, τις περισσότερες
τις λειτουργεί ο ΕΟΤ με εισιτήριο. Καζίνο λειτουργούν τόσο στο Όρος Πάρνηθα,
περίπου 25 χιλιόμετρα από το κέντρο της Αθήνας (προσβάσιμο με αυτοκίνητο ή
τελεφερίκ), όσο και στην κοντινή πόλη του Λουτρακίου (προσβάσιμο με αυτοκίνητο
από την Εθνική Οδό Αθηνών - Κορίνθου ή τον Προαστιακό Σιδηρόδρομο).

Ο Εθνικός Δρυμός της Πάρνηθας χαρακτηρίζεται από καλά σηματοδοτημένα μονοπάτια,
φαράγγια, πηγές, χειμάρρους και σπήλαια, που υπάρχουν στην περιοχή. Η πεζοπορία
και η ποδηλασία στο βουνό και στα τέσσερα βουνά είναι δημοφιλείς υπαίθριες
δραστηριότητες για τους κατοίκους της πόλης. Ο Εθνικός Κήπος ολοκληρώθηκε το
1840 και είναι ένα καταφύγιο πρασίνου 155 στρεμμάτων στο κέντρο της Ελληνικής
πρωτεύουσας. Βρίσκεται ανάμεσα στα κτίρια της Βουλής και του Ζαππείου. Είναι
γεμάτος από άγρια "δασικά" και ήμερα δένδρα, καλλωπιστικούς θάμνους, λουλούδια
και στολισμένος με τεχνητές λιμνούλες που έχουν υδρόβια φυτά και κύκνους, με
πίδακες και βρυσούλες.

Ο Διομήδειος Κήπος στο Χαϊδάρι, έκτασης 1.500 στρεμμάτων, περιλαμβάνει μια
πρότυπη, πλούσια συλλογή λουλουδιών και φυτών από όλο τον κόσμο και είναι Εθνικό
Κληροδότημα – Κοινωφελές Ίδρυμα που διοικείται από Επιτροπή του Πανεπιστημίου
Αθηνών.

Συνέχεια του Εθνικού Κήπου είναι ο κήπος του Ζαππείου, που δημιουργήθηκε το 1887
από τον Στέφανο Δραγούμη, με έκταση 130 στρέμματα. Έχει διάφορα είδη δένδρων και
φυτών, ένα σιντριβάνι με πολύχρωμα φώτα και το μέγαρο του Ζαππείου, όπου
γίνονται διάφορες εκθέσεις.

Το άλσος του Πεδίου του Άρεως. Ο δεύτερος πνεύμονας πράσινου της Αθήνας με ψηλά
δένδρα, λουλούδια και λίμνες, με φαρδείς δρόμους και πλατείες, με το ψηλό άγαλμα
της Αθηνάς και δυο μικρά εκκλησάκια των Αγ. Ταξιαρχών και του Αγίου Χαραλάμπους.
Ο κήπος άρχισε να φυτεύεται το 1934. Μέσω της πιο πρόσφατης ανάπλασης
αφαιρέθηκαν τμηματικά οι επιστρώσεις των δρόμων οι οποίες αντικαταστάθηκαν από
πιεσμένο χώμα δίνοντας έτσι την αίσθηση εξοχής.

Το Άλσος Βεΐκου στο Γαλάτσι, που περιλαμβάνει μεγάλους κήπους με ωραία δρομάκια,
δημοτικό κολυμβητήριο και φιλοξενεί πλήθος εκδηλώσεων, ενώ δίπλα βρίσκεται και
το Ολυμπιακό κέντρο Γαλατσίου.

Το Αττικό Άλσος στα Τουρκοβούνια στα όρια των δήμων Αθηναίων, Γαλατσίου και
Ψυχικού. Περιλαμβάνει γήπεδα τένις και μπάσκετ.

Το άλσος Παγκρατίου που φυτεύτηκε το 1908 με τη φροντίδα της βασίλισσας Σοφίας
και έχει έκταση 30 στρέμματα. Στην αρχή είχε μόνο πεύκα, αλλά μετά το 1936, όταν
παραχωρήθηκε στο Δήμο Αθηναίων, φυτεύτηκαν και άλλα δένδρα και θάμνοι. Πριν από
τη γερμανική κατοχή στο άλσος του Παγκρατίου υπήρχε ζωολογικός κήπος.

Το άλσος Ευαγγελισμού, που φυτεύτηκε όταν ιδρύθηκε το νοσοκομείο. Η
αρχιτεκτονική του διαρρύθμιση είναι ωραιότατη. Έχει στηθεί η προτομή της
βασίλισσας Όλγας, που ίδρυσε το νοσοκομείο "Ευαγγελισμός".

Το άλσος του Θησείου, με έκταση 24 στρέμματα, κοντά στον αρχαίο ναό του Ηφαίστου
με πεύκα, κυπαρίσσια και διάφορα φυτά.

Το άλσος της Ν. Φιλαδέλφειας, με διάφορα είδη δένδρων και φυτών, με τεχνητή
λίμνη και διάφορα ζώα.

Τμήματα της πόλης έχουν αναπλασθεί, σύμφωνα με ένα γενικό σχέδιο με το όνομα
΄΄Ενοποίηση Αρχαιολογικών Χώρων της Αθήνας, που επίσης έλαβε χρηματοδότηση από
την ΕΕ ως συμβολή για την υλοποίησή του. Η Οδός Διονυσίου Αρεοπαγίτου, ορόσημό
του, έχει πεζοδρομηθεί σχηματίζοντας μια γραφική διαδρομή. H διαδρομή ξεκινά από
το Ναό του Ολυμπίου Διός, στη Λεωφόρο Βασιλίσσης Όλγας, συνεχίζει κάτω από τις
νότιες πλαγιές της Ακρόπολης κοντά στην Πλάκα και καταλήγει λίγο πιο πέρα από το
Ναό του Ηφαίστου στο Θησείο. Η διαδρομή στο σύνολό της προσφέρει στους
επισκέπτες θέα του Παρθενώνα και της Αγοράς (τόπου συνάντησης των αρχαίων
Αθηναίων), μακριά από το πολύβουο κέντρο της πόλης.

Οι λόφοι της Αθήνας παρέχουν επίσης χώρους πρασίνου. Ο Λυκαβηττός, ο λόφος του
Φιλοπάππου και η περιοχή γύρω του, περιλαμβανομένης της Πνύκας και του Λόφου
Αρδηττού, είναι φυτεμένοι με πεύκα και άλλα δένδρα, με τη μορφή μάλλον μικρού
δάσους παρά τυπικού μητροπολιτικού πάρκου.

Ο μεγαλύτερος ζωολογικός κήπος της Αθήνας είναι το Αττικό Ζωολογικό Πάρκο,
ιδιωτικός 200 στρεμμάτων, που βρίσκεται στο προάστιο των Σπάτων. Φιλοξενεί γύρω
στα 2.000 ζώα, που αντιπροσωπεύουν 400 είδη και είναι ανοιχτός 365 μέρες το
χρόνο. Υπάρχουν μικρότεροι ζωολογικοί κήποι μέσα σε δημόσιους κήπους ή πάρκα,
όπως εκείνος μέσα στον Εθνικό Κήπο.

Η πόλη είναι παγκόσμιο κέντρο αρχαιολογικής έρευνας. Εκτός από εθνικά ιδρύματα,
όπως το Πανεπιστήμιο Αθηνών, την Αρχαιολογική Εταιρεία, αρκετά αρχαιολογικά
μουσεία, όπως το Εθνικό Αρχαιολογικό, το Μουσείο Κυκλαδικής Τέχνης, το
Επιγραφικό μουσείο, το Βυζαντινό Μουσείο, καθώς και τα μουσεία της Αρχαίας
Αγοράς, της Ακρόπολης και του Κεραμεικού, η πόλη στεγάζει επίσης το εργαστήριο
αρχαιομετρίας στο Κέντρο Ερευνών Δημόκριτος καθώς και τοπικές και εθνικές
υπηρεσίες που ανήκουν στο Υπουργείο Πολιτισμού.

Η Αθήνα φιλοξενεί 17 ξένα αρχαιολογικά ινστιτούτα (ή σχολές) που προωθούν και
διευκολύνουν την έρευνα από επιστήμονες από τις χώρες προέλευσής τους
(Αμερικανική Σχολή Κλασικών Σπουδών στην Αθήνα, Αυστραλιανό Αρχαιολογικό
Ινστιτούτο Αθηνών, Αυστριακό Αρχαιολογικό Ινστιτούτο Αθηνών, Βελγική Σχολή
Αθηνών, Βρετανική Σχολή Αθηνών, Γαλλική Σχολή Αθηνών, Γερμανικό Αρχαιολογικό
Ινστιτούτο Αθηνών, Γεωργιανό Ινστιτούτο Αθηνών, Δανικό Ινστιτούτο Αθηνών,
Ελβετική Αρχαιολογική Σχολή στην Ελλάδα, Ιρλανδικό Ινστιτούτο Ελληνικών Σπουδών
στην Αθήνα, Ιταλική Αρχαιολογική Σχολή Αθηνών, Καναδικό Ινστιτούτο στην Ελλάδα,
Νορβηγικό Ινστιτούτο Αθηνών, Ολλανδικό Ινστιτούτο Αθηνών, Σουηδικό Ινστιτούτο
Αθηνών, Φινλανδικό Ινστιτούτο Αθηνών). Έτσι η Αθήνα έχει πάνω από δέκα
αρχαιολογικές βιβλιοθήκες και τρία εξειδικευμένα αρχαιολογικά εργαστήρια και
είναι ο τόπος αρκετών εκατοντάδων ειδικών διαλέξεων, συνεδρίων και σεμιναρίων,
καθώς και δεκάδων αρχαιολογικών εκθέσεων κάθε χρόνο. Οποιαδήποτε στιγμή
βρίσκονται στην πόλη εκατοντάδες μελετητές και ερευνητές όλων των κλάδων της
αρχαιολογίας.

Η Αθήνα διαθέτει 148 θεατρικές σκηνές, περισσότερες από οποιαδήποτε άλλη πόλη
στον κόσμο, ανάμεσά τους το αρχαίο Ωδείο Ηρώδου του Αττικού, στέγη του Φεστιβάλ
Αθηνών από το Μάιο ως τον Οκτώβριο κάθε χρόνο. Εκτός από μεγάλο αριθμό
πολυκινηματογράφων η Αθήνα διαθέτει υπαίθριους θερινούς κινηματογράφους με
πράσινο. Η πόλη έχει επίσης χώρους μουσικής, όπως το Μέγαρο Μουσικής, που
προσελκύει παγκόσμιας κλάσης καλλιτέχνες. Το Πλανητάριο της Αθήνας, που
βρίσκεται στη Λεωφόρο Συγγρού, είναι ένα από τα μεγαλύτερα και καλύτερα
εξοπλισμένα ψηφιακά πλανητάρια στον κόσμο.

Τα δημοφιλέστερα τραγούδια κατά την περίοδο 1870-1930 ήταν οι λεγόμενες
Αθηναϊκές καντάδες, βασισμένες στις Επτανησιακές καντάδες, και τραγούδια που
παρουσιάζονταν στο θέατρο (επιθεωρησιακά τραγούδια) σε επιθεωρήσεις, μιούζικαλ,
οπερέτες και νυχτερινά έργα, που επικρατούσαν στη θεατρική σκηνή της Αθήνας.

Σημαντικοί συνθέτες οπερετών και νυχτερινών έργων ήταν οι Κώστας Γιαννίδης,
Διονύσιος Λαυράγκας, Νίκος Χατζηαποστόλου ενώ Ο Βαφτιστικός του Θεόφραστου
Σακελλαρίδη παραμένει ίσως η δημοφιλέστερη οπερέτα. Παρά το γεγονός ότι τα
Αθηναϊκά τραγούδια δεν ήταν αυτόνομες καλλιτεχνικές δημιουργίες (σε αντίθεση με
τις καντάδες) και παρά την αρχική σύνδεσή τους με κυρίως θεατρικές μορφές
τέχνης, έγιναν τελικά επιτυχίες ως ανεξάρτητα τραγούδια. Από τους σημαντικούς
ηθοποιούς της Ελληνικής οπερέτας, που κατέστησαν επίσης δημοφιλή μια σειρά
μελωδιών και τραγουδιών εκείνη την εποχή, ήταν οι Ορέστης Μακρής, Αννα και Μαρία
Καλουτά, Βασίλης Αυλωνίτης, Αφροδίτη Λαουτάρη, Ελένη Παπαδάκη, Μαρίκα Νέζερ,
Μαρίκα Κρεβατά και άλλοι. Μετά το 1930 παρατηρείται αμφιταλάντευση μεταξύ των
αμερικανικών και ευρωπαϊκών μουσικών επιρροών και της Ελληνικής μουσικής
παράδοσης. Έλληνες συνθέτες αρχίζουν να γράφουν μουσική, χρησιμοποιώντας τις
μελωδίες του τάγκο, του βαλς, του σουίνγκ, του φοξτρότ, μερικές φορές σε
συνδυασμό με μελωδίες στο ύφος του ρεπερτορίου των Αθηναϊκών καντάδων. Ο Νίκος
Γούναρης ήταν ίσως ο διασημότερος συνθέτης και τραγουδιστής της εποχής.

Το 1923, μετά την ανταλλαγή πληθυσμών μεταξύ Ελλάδας και Τουρκίας, πολλοί
Έλληνες από τη Μικρά Ασία κατέφυγαν στην Αθήνα συνεπεία της Μικρασιατικής
εκστρατείας. Εγκαταστάθηκαν σε φτωχογειτονιές και έφεραν μαζί τους τη μουσική
του Ρεμπέτικου, κάνοντάς τη δημοφιλή και στην Ελλάδα, που αργότερα έγινε η βάση
για τη Λαϊκή μουσική. Άλλες δημοφιλείς μορφές τραγουδιού σήμερα είναι τα
ελαφρολαϊκά, το έντεχνο και τα δημοτικά.

Στην Οδό Πανεπιστημίου, το παλιό κτίριο του Πανεπιστημίου, η Εθνική Βιβλιοθήκη
και η Ακαδημία, αποτελούν την "Αθηναϊκή Τριλογία" και ανεγέρθηκαν στα μέσα του
19ου αιώνα.

Οι περισσότερες λειτουργίες του Πανεπιστημίου έχουν μεταφερθεί στη μεγαλύτερη
και σύγχρονη πανεπιστημιούπολη στο ανατολικό προάστιο του Ζωγράφου. Το δεύτερο
ανώτατο εκπαιδευτικό ίδρυμα στην πόλη είναι το Εθνικό Μετσόβιο Πολυτεχνείο, που
βρίσκεται στην Οδό Πατησίων. Στο χώρο αυτό, στις 17 Νοεμβρίου 1973, πάνω από 13
φοιτητές σκοτώθηκαν και εκατοντάδες τραυματίστηκαν κατά την Εξέγερση του
Πολυτεχνείου κατά της στρατιωτικής χούντας, που κυβερνούσε τη χώρα από τις 21
Απριλίου 1967 μέχρι τις 23 Ιουλίου 1974.

Άλλα πανεπιστήμια, που βρίσκονται στην Αθήνα, είναι το Οικονομικό Πανεπιστήμιο
Αθηνών, το Πάντειο Πανεπιστήμιο, το Γεωπονικό Πανεπιστήμιο Αθηνών και το
Πανεπιστήμιο Πειραιώς.

Υπάρχουν συνολικά έντεκα κρατικά ιδρύματα ανώτατης και ανώτερης εκπαίδευσης στη
Μητροπολιτική Περιοχή της Αθήνας, με χρονολογική σειρά ιδρύσεως: Ανωτάτη Σχολή
Καλών Τεχνών (1837), Εθνικό Μετσόβιο Πολυτεχνείο (1837), Εθνικό και
Καποδιστριακό Πανεπιστήμιο Αθηνών (1837), Γεωπονικό Πανεπιστήμιο Αθηνών (1920),
Οικονομικό Πανεπιστήμιο Αθηνών (1920), Πάντειο Πανεπιστήμιο Κοινωνικών και
Πολιτικών Επιστημών (1927), Πανεπιστήμιο Πειραιώς (1938), ΤΕΙ Πειραιά (1976),
ΤΕΙ Αθήνας (1983), Χαροκόπειο Πανεπιστήμιο (1990) και Ανώτατη Σχολή Παιδαγωγικής
και Τεχνολογικής Εκπαίδευσης (2002).

Η Αθήνα είναι μια πόλη με ανεπτυγμένες υποδομές από τη δεκαετία του '50 έως
σήμερα. Διαθέτει ένα πλούσιο δίκτυο αυτοκινητοδρόμων που τη συνδέουν με τις
γειτονικές περιφέρειες, καθώς και πληθώρα λεωφορείων και τραμ που ενώνουν τις
γειτονιές του λεκανοπεδίου και των περιχώρων των Αθηνών. Τα ΚΤΕΛ που εδρεύουν
στο Πεδίον του Άρεως παρέχουν πρόσβαση στις γειτονικές πόλεις και την υπόλοιπη
Ελλάδα, ενώ γίνονται τα τελευταία χρόνια απόπειρες εκσυγχρονισμού του εθνικού
σιδηροδρομικού δικτύου που παραμένει πεπαλαιωμένο. Ο Ηλεκτρικός Σιδηρόδρομος
λειτουργεί σε συνάρτηση με τις υπόγειες γραμμές του Μετρό έπειτα από την
ανάπλασή του, ενώ το Τραμ συνδέει τους παράκτιους δήμους με το κέντρο της πόλης.

Η Πόλη είναι προσβάσιμη οδικώς από τις δύο μεγάλες εθνικές οδούς που διατρέχουν
την Αττική, τον Αυτοκινητόδρομο 1 (Α1, Ε75) που εισέρχεται από τη βόρεια είσοδο
του λεκανοπεδίου και την Εθνική Οδό 8α (GR-8A, E65 & E94) η οποία εισέρχεται από
τα δυτικά. Καθίσταται προσεγγίσιμη επίσης μέσω του Λιμένος Πειραιώς, Ραφήνας και
Λαυρίου. Από το 2004 ενώνεται με τον Διεθνή Αερολιμένα Αθηνών «Ελευθέριος
Βενιζέλος» μέσω του κλειστού αυτοκινητοδρόμου της Αττικής Οδού. Είναι η πρώτη
ελληνική πόλη που εξυπηρετείται από το Μετρό, ενώ το Σύστημα Μαζικών
Μετακινήσεων από το 2000 και έπειτα εξελίσσεται σε ένα πολυσύνθετο και
αλληλοσυνδεόμενο δίκτυο.

Ένας δευτερεύων κλάδος της Αττικής Οδού, γνωστός ως «Δυτική Περιφερειακή
Λεωφόρος Υμηττού», συνδέει την Καισαριανή με τα Γλυκά Νερά. Ο νέος αυτός
δακτύλιος πραγματοποιεί οδικές συνδέσεις στο πρωτεύον οδικό δίκτυο της πόλης με
70 χιλιόμετρα, 21 εξόδους και 8 μεγάλους συγκοινωνιακούς κόμβους.

Στην Αθήνα κυκλοφορεί και μεγάλος αριθμός ταξί (σε κίτρινο χρώμα). Τα ταξί της
Αθήνας θεωρούνται φθηνότερα σε σύγκριση με αυτά της Ευρώπης.

Ο αερολιμένας της Αθήνας είναι το Διεθνές Αεροδρόμιο Ελευθέριος Βενιζέλος στην
πόλη των Σπάτων, ανατολικά της Αθήνας, που εγκαινιάστηκε το 2000,
αντικαθιστώντας το Διεθνές Αεροδρόμιο του Ελληνικού, που εξυπηρετούσε την πόλη
για 60 χρόνια. Η πρόσβαση στο αεροδρόμιο γίνεται μέσω οδικής σύνδεσης (για
ιδιωτική μεταφορά, λεωφορειακή σύνδεση ή ταξί), καθώς και σιδηροδρομικής
γραμμής. Επιπλέον, η Αθήνα διαθέτει τον κεντρικό σιδηροδρομικό σταθμό της
Ελλάδας (Σταθμός Λαρίσης).

Το σύστημα δημόσιων μεταφορών της Αθήνας αποτελείται από ένα δίκτυο λεωφορείων,
τρόλεϊ και μέσων σταθερής τροχιάς (μετρό, προαστιακός σιδηρόδρομος και τραμ).

Το μετρό της Αθήνας έχει τρεις γραμμές οι οποίες επισημαίνονται στους χάρτες με
διαφορετικά χρώματα. Η Γραμμή 1 (πράσινη γραμμή) αφορά το παλαιότερο κομμάτι του
δικτύου (ΗΣΑΠ), που συνδέει τον Πειραιά με την Κηφισιά μέσω του κέντρου της
Αθήνας. Οι υπόλοιπες δύο γραμμές κατασκευάστηκαν κατά τη δεκαετία του 1990 και
τέθηκαν σε λειτουργία τον Ιανουάριο του 2000.

Οι γραμμές είναι διπλές και αποκλειστικά υπόγειες (κατασκευασμένες με NATM και
TBM) σε μέσο βάθος 20 μέτρα από την επιφάνεια και διατομή σηράγγων 9 μέτρα. Η
Γραμμή 2 (κόκκινη γραμμή) συνδέει το Eλληνικό με την Ανθούπολη, ενώ η Γραμμή 3
(μπλε γραμμή) συνδέει την Αγία Μαρίνα με το Αεροδρόμιο Ελευθέριος Βενιζέλος. Σε
εξέλιξη βρίσκονται επεκτάσεις προς τον Πειραιά, την Αγία Βαρβάρα, τον Κορυδαλλό,
την Νίκαια, τα Μανιάτικα, να περνάει από τον Πειραιά, και να καταλήγει στο
Δημοτικό Θέατρο Πειραιά, ενώ μελετάται η κατασκευή μιας τέταρτης γραμμής με
καμπυλωτή διαδρομή από το Γαλάτσι, περνώντας από τα ανατολικά προάστια και
καταλήγοντας στο Μαρούσι.

Το νέο δίκτυο του τραμ συνδέει το κέντρο της Αθήνας (πλατεία Συντάγματος) με τη
Βούλα και το Νέο Φάληρο μέσω δύο διασταυρούμενων γραμμών. Αναμένεται η επέκτασή
του προς και Πειραιά (και μελλοντικά προς Κερατσίνι και Πέραμα), ενώ νέες
γραμμές είναι υπό μελέτη. Ο προαστιακός σιδηρόδρομος συνδέει το Διεθνές
Αεροδρόμιο Ελευθέριος Βενιζέλος με τον Σταθμό Λαρίσης, τον Πειραιά και το Κιάτο.
Μελλοντικά θα επεκταθεί προς τη Θήβα, την Χαλκίδα, τη Ραφήνα, το Λαύριο και το
Ξυλόκαστρο.

Το αρχαιότερο υδραγωγείο είναι του Αδριανού που άρχισε να κατασκευάζεται το 130
μ.Χ. από τον Ρωμαίο αυτοκράτορα Αδριανό και ολοκληρώθηκε το 150 μ.Χ. από τον
αυτοκράτορα Πίο Αντώνιο. Αργότερα όμως η δεξαμενή καταστράφηκε από τις επιδρομές
εχθρών.

Μετά τη φυγή των Τούρκων, η κυβέρνηση της χώρας αντιμετώπισε και το βασικό αυτό
πρόβλημα της ύδρευσης. Με έρανο που έγινε επισκεύασε το υδραγωγείο, αλλά λόγω
της αύξησης του πληθυσμού, μετά από πολλές προτάσεις για διάφορες γεωτρήσεις και
μεταφορά νερών, αποφασίστηκε το 1892 να γίνει τεχνητή λίμνη στο Μαραθώνα. Την
πρόταση αυτή την έκανε ο Εδουάρδος Καλενέκ και το έτος 1926 το δημόσιο της
Ελλάδας και η εταιρεία Ούλεν έκαναν συμφωνία για τη λίμνη αυτή, που θα έδινε
νερό στην πρωτεύουσα.

Οι εργασίες άρχισαν τον Οκτώβριο του 1926 και τέλειωσαν μετά από 3 χρόνια. Τον
Μάιο του 1931 είχαν κατασκευαστεί το φράγμα, ο αγωγός, τα διυλιστήρια και για
πρώτη φορά στις 3 Ιουνίου η Αθήνα πήρε νερό από τη λίμνη.

Το φράγμα έχει πλάτος στη βάση του 47 μ. και χωράει 44 εκατομμύρια κυβικά μέτρα
νερό. Με το φράγμα του Μαραθώνα λύθηκε ως ένα σημείο το πρόβλημα της ύδρευσης
της Αθήνας. Αργότερα όμως, με την ολοένα και μεγαλύτερη ανάπτυξη της πόλης, η
ποσότητα του νερού της τεχνητής λίμνης δεν ήταν αρκετή για την ύδρευση της
πρωτεύουσας. Εκτελέστηκαν έργα ύδρευσης από τη λίμνη Υλίκη, αλλά και πάλι το
πρόβλημα ύδρευσης δε λύθηκε. Γι' αυτό προτάθηκε η λύση του Μόρνου. Έτσι τo 1979
κατασκευάστηκε το φράγμα του Μόρνου κοντά στο Λιδωρίκι της Φωκίδας και
τροφοδότησε την Αθήνα με νερό.

Την εποχή της τουρκοκρατίας υπήρχε μόνο ο υπόνομος της οδού Άρεως. Αργότερα, το
1838, άρχισε η κατασκευή μικρών υπονόμων στο κέντρο της πόλης που τελείωσε το
1840. Το 1858 έγινε συστηματική κατασκευή υπονόμου στη Σταδίου και στη συνέχεια
στους άλλους κεντρικούς δρόμους, δημιουργώντας έτσι δίκτυο υπονόμων μόνο για το
118 της πόλης, ενώ το υπόλοιπο είχε υπονόμους που άδειαζαν στα γύρω περιβόλια.
Αποτέλεσμα ήταν οι επιδημίες τύφου, δυσεντερίας και άλλων παθήσεων, που έκαναν
τον κόσμο να υποφέρει και οι συχνές πλημμύρες, που προκαλούσαν ζημιές στην πόλη,
όπως το 1896, όπου πνίγηκαν 17 άτομα. Τότε Έλληνες και ξένοι τεχνικοί έφτιαξαν
σχέδιο για τον κανονισμό της κοίτης του Κηφισού και Ιλισού, αλλά μετά το 1925 ο
Δήμος κατασκεύασε αποχετευτικά έργα και υποχρέωσε τους ιδιώτες να φτιάξουν
στεγανούς βόθρους.

Με τις μελέτες που έκανε ο Ιταλός Φαντόλι, ανατέθηκε η εκτέλεση αποχετευτικών
έργων στην "Υδρέξ", Ανώνυμη Ελληνική Εταιρεία Υπονόμων. Η εταιρεία αυτή έκανε
διάφορα σημαντικά έργα μέχρι τον Β' παγκόσμιο πόλεμο, που συνεχίστηκαν μετά την
απελευθέρωση. Το 1950 ιδρύθηκε ο Ο.Α.Π., Οργανισμός Αποχέτευσης Περιοχής
Πρωτεύουσας, για τη συντήρηση και εκμετάλλευση του δικτύου που υπήρχε και αυτού
που θα κατασκεύαζε.

Το 1835 κρεμάστηκαν φανάρια λαδιού στα κεντρικά σημεία της πόλης, που αρχικά
ήταν 5-10 και το 1850 έφτασαν τα 200.

Τα φανάρια αυτά αντικαταστάθηκαν με λάμπες πετρελαίου, τις οποίες το 1862
αντικατέστησε το φωταέριο. Το 1866 τα φανάρια φωταερίου έφτασαν τα 1.000 και τα
έξοδα ήταν 130.000 δρχ.

Ο φωτισμός της Αθήνας με ηλεκτρισμό άρχισε το 1889. Το πρώτο εργοστάσιο
ηλεκτρισμού ήταν στη γωνία Πανεπιστημίου και Βουκουρεστίου, που έδωσε φως στις
πλατείες Συντάγματος και Ομόνοιας και στο σπίτι του προέδρου της ηλεκτρικής
εταιρείας Α. Μελά. Μετά από δυο χρόνια το εργοστάσιο μεταφέρθηκε ανάμεσα στο
τετράγωνο μεταξύ των οδών Αριστείδου και Αιόλου με νέα μηχανήματα που αύξησαν
την παραγωγή ηλεκτρικού ρεύματος. Με την αύξηση του πληθυσμού και τη διάδοση του
ηλεκτρισμού, το 1902 έγινε μεγαλύτερο εργοστάσιο στο Ν. Φάληρο, που έδινε φως
στην Αθήνα, στον Πειραιά και στα προάστια. Η παραγωγή ήταν τόσο μεγάλη, με
αποτέλεσμα να ηλεκτροδοτηθεί ο ηλεκτρικός σιδηρόδρομος Αθήνας και Πειραιά.
Ηλεκτροφωτίστηκαν οι δρόμοι και οι πλατείες σε συνδυασμό με το φωταέριο, που
φώτιζε ακόμη την πόλη.

Κατά τη διάρκεια του Α' παγκόσμιου πολέμου, η Αθήνα φωτιζόταν μόνο στο κέντρο
και από ηλεκτρικές λάμπες. Μετά το 1917 ηλεκτροφωτίστηκαν οι συνοικίες με λάμπες
που έπαιρναν φως από τα σπίτια και μετά έγινε εγκατάσταση δικτύου
ηλεκτροφωτισμού στους δρόμους και στις πλατείες. Τότε όμως το εργοστάσιο στο Ν.
Φάληρο δεν μπορούσε να ανταποκριθεί στις ανάγκες της νέας μεγαλούπολης και
πολλοί ιδιώτες έφτιαξαν μικρά εργοστάσια ηλεκτρικής παραγωγής.

Η Γενική Ηλεκτρική Εταιρεία, που ιδρύθηκε το 1926, έκτισε νέο εργοστάσιο στο
Κερατσίνι, που λειτούργησε το 1929 και ενίσχυσε και το εργοστάσιο του Ν. Φαλήρου
αγοράζοντας και τα μικρά εργοστάσια των ιδιωτών.

Ο τηλέγραφος έγινε γνωστός στην Αθήνα το 1859 και τον μήνα Φεβρουάριο του ίδιου
χρόνου έστειλαν στην Κωνσταντινούπολη από την Αθήνα το πρώτο τηλεγράφημα. Μετά
την εφεύρεση του Μπελ, η Αθήνα και ο Πειραιάς είχαν δίκτυο τηλεφωνικής
επικοινωνίας με τα πρώτα γραφεία τηλεφώνων, ένα στο ταχυδρομείο Αθήνας και στο
ταχυδρομείο του Πειραιά το άλλο, το 1896 και με 60 συνδρομητές και τα δυο.

Το 1908 εκπαιδεύτηκαν οι πρώτες Ελληνίδες τηλεφωνήτριες από μια Ελβετίδα και το
1926 έγινε η πρώτη σύνδεση Αθήνας-επαρχιών. Μετά από τέσσερα χρόνια, το 1930,
έγινε σύμβαση με τη γερμανική εταιρεία "Ζίμενς και Χάλσκε", που ανάλαβε να
φτιάξει εγκαταστάσεις για την επικοινωνία των κατοίκων της πόλης και της πόλης
με τις επαρχίες. Μετά από λίγα χρόνια, το 1941, η πόλη είχε 42.700 γραμμές, που
όμως έπαθαν πολλές ζημιές κατά τη διάρκεια της κατοχής και επισκευάστηκαν
αργότερα.

Το πρώτο ραδιοφωνικό κέντρο ιδρύθηκε τις 26 Μαρτίου 1938. Το κέντρο ονομάσθηκε
Ε.Ι.Ρ. (Εθνικό Ίδρυμα Ραδιοφωνίας) με τρεις σταθμούς στην Αθήνα και εξέπεμπε για
όλη τη χώρα. Το ραδιόφωνο διαδόθηκε σε όλα τα σπίτια και αποτελούσε την
κυριότερη ψυχαγωγία για τους ανθρώπους.

Στην Ελλάδα η ραδιοφωνία παρουσιάστηκε το 1924, όταν το Υπουργείο Ναυτικών έκανε
προσπάθεια ραδιοφωνικής εκπομπής και, λίγο αργότερα, τον ίδιο χρόνο όμως, ένας
όμιλος ερασιτεχνών στα εργαστήρια Φυσικής του Εθνικού Πανεπιστημίου με τον
καθηγητή Πετρόπουλο θέλησε να φτιάξει ραδιοφωνικά μηχανήματα.

Τέλος, τον Ιανουάριο του 1938 υπογράφτηκε σύμβαση με την εταιρεία "Τελεφούνκεν"
(Telefunken) για να εγκαταστήσει πομπό και άρχισε και η κατασκευή των κτιρίων
του Σταθμού των Νέων Λιοσίων και των εγκαταστάσεων του Ζαππείου. Το 1940 έγινε
ενίσχυση του πομπού από το σταθμό της "Κέιμπλ εντ Γουάιρλες" και τα κύματά του
έφθαναν μέχρι το εξωτερικό.

Μέχρι το 2013, η Ελληνική Ραδιοφωνία (Ε.Ρ.Α.) περιλάμβανε τέσσερις κρατικούς
σταθμούς με ποικίλα προγράμματα. Σημερα, παράλληλα, εκτός από τους κρατικούς
σταθμούς, λειτουργούν και πολλοί ιδιωτικοί σταθμοί που υπάγονται στην ελεύθερη
ραδιοφωνία.

Το 1966 ιδρύθηκε και ο πρώτος σταθμός τηλεόρασης, που συμπεριλήφθηκε στο Ε.Ι.Ρ.
και ονομάστηκε Ε.Ι.Ρ.Τ. μέχρι το 1975. Το 1976 το Ε.Ι.Ρ.Τ. έγινε Ανώνυμη
Εταιρεία με την ονομασία Ελληνική Ραδιοφωνία Τηλεόραση (Ε.Ρ.Τ.), μέχρι το 2013.
Σήμερα εκπέμπει η νέα Δημόσια Τηλεόραση και από τον Μάρτιο του 2014 εκπέμπει και
το νέο δίκτυο δημόσιας ραδιοτηλεοράσεως, η ΝΕΡΙΤ Α.Ε. από το 2015 επανήλθε η
ΕΡΤ.



https://el.wikipedia.org/wiki/%CE%95%CF%85%CF%81%CF%89%CF%80%CE%B1%CF%8A%CE%BA%CE%AE_%CE%88%CE%BD%CF%89%CF%83%CE%B7

Η Ευρωπαϊκή Ένωση (Ε.Ε.) αποτελεί μια οικονομική και πολιτική ένωση είκοσι οκτώ
ευρωπαϊκών κρατών.

Ιδρύθηκε την 1η Νοεμβρίου 1993 με τη θέση σε ισχύ της Συνθήκης για την Ευρωπαϊκή
Ένωση (υπογραφή 7.2.1992), γνωστότερης ως Συνθήκη του Μάαστριχτ, βασιζόμενη στις
τότε Ευρωπαϊκές Κοινότητες (Ευρωπαϊκή Κοινότητα Άνθρακα και Χάλυβα, Ευρωπαϊκή
Οικονομική Κοινότητα, Ευρωπαϊκή Κοινότητα Ατομικής Ενέργειας) τις οποίες και
αντικατέστησε. Το 1993, η Ένωση αριθμούσε 12 μέλη. Από τότε νέες τροποποιητικές
συνθήκες έχουν επεκτείνει τις αρμοδιότητές της και σταδιακές διευρύνσεις έχουν
αυξήσει τον αριθμό των κρατών-μελών της. Θεωρείται ως η ισχυρότερη ένωση κρατών
μέχρι σήμερα στην παγκόσμια ιστορία, με επιδιώξεις οικονομικού, πολιτικού,
κοινωνικού και πολιτιστικού περιεχομένου. Η ΕΕ αποτελεί το τρέχον στάδιο μιας
ανοιχτής διαδικασίας ευρωπαϊκής ολοκλήρωσης.

Η Ευρωπαϊκή Ένωση είναι μια από τις μεγαλύτερες οικονομικές και πολιτικές
οντότητες στον κόσμο, με περισσότερους από 500 εκατομμύρια κατοίκους ή 7,4% του
παγκόσμιου πληθυσμού και συνδυασμένο ονομαστικό ΑΕΠ περίπου 16,06
τρισεκατομμύρια ευρώ το 2014. Έχει δημιουργήσει μια εσωτερική αγορά με ελεύθερη
κυκλοφορία εμπορευμάτων, προσώπων, υπηρεσιών και κεφαλαίων, διαθέτει κοινή
αγροτική και αλιευτική πολιτική, κοινή εμπορική πολιτική προς τις τρίτες χώρες,
όπως επίσης και περιφερειακή πολιτική για την υποστήριξη των φτωχότερων
περιφερειών της. Επιδιώκει να αποτελέσει ένα Χώρο Ελευθερίας, Ασφάλειας και
Δικαιοσύνης, μέσα στον οποίο τα κράτη μέλη της συνεργάζονται στενά σχετικά με
τις γενικές πολιτικές, τους ελέγχους στα σύνορα (εσωτερικά και εξωτερικά), το
άσυλο, τη μετανάστευση, τη δικαστική συνεργασία σε αστικές και ποινικές
υποθέσεις και την αστυνομική συνεργασία. Επίσης προωθεί μια κοινή εξωτερική
πολιτική και πολιτική ασφαλείας, προς το παρόν σε διακυβερνητικό επίπεδο. Στο
πλαίσιο της Οικονομικής και Νομισματικής Ένωσης εισήγαγε ενιαίο νόμισμα, το
ευρώ, που έχει υιοθετηθεί από δεκαεννέα κράτη μέλη μέχρι σήμερα.

Τα θεσμικά όργανα της ΕΕ περιλαμβάνουν το Ευρωπαϊκό Κοινοβούλιο, το Ευρωπαϊκό
Συμβούλιο, το Συμβούλιο της Ευρωπαϊκής Ένωσης, την Ευρωπαϊκή Επιτροπή, το
Δικαστήριο της Ευρωπαϊκής Ένωσης, την Ευρωπαϊκή Κεντρική Τράπεζα και το
Ευρωπαϊκό Ελεγκτικό Συνέδριο.

Με την ίδρυση της η Ευρωπαϊκή Ένωση, εισήγαγε για πρώτη φορά την έννοια της
Ευρωπαϊκής Ιθαγένειας: oι πολίτες των κρατών μελών είναι παράλληλα και πολίτες
της Ένωσης, δηλαδή μπορούν, μεταξύ άλλων, να κυκλοφορούν και να διαμένουν
ελεύθερα στο έδαφός των κρατών μελών και να εκλέγουν ή/και να εκλέγονται μια
φορά κάθε πέντε έτη στις εκλογές του Ευρωπαϊκού Κοινοβουλίου (όπως και στις
εθνικές εκλογές της χώρας τους). Παράλληλα οι έλεγχοι διαβατηρίων στα εσωτερικά
της σύνορα καταργήθηκαν με τη Συμφωνία του Σένγκεν (Schengen).

Μετά το τέλος του Β΄ Παγκοσμίου Πολέμου το πολιτικό κλίμα ήταν πιο ώριμο από
ποτέ για μια ενδεχόμενη ενοποίηση της Ευρώπης. Η ενότητα θεωρήθηκε από πολλούς
ως η μοναδική λύση για την αποφυγή μελλοντικών πολεμικών συγκρούσεων μεταξύ των
ευρωπαϊκών κρατών και την απομόνωση των ακραίων μορφών εθνικισμού, οι οποίες
ήταν υπεύθυνες για τη πρόσφατη καταστροφή της ευρωπαϊκής ηπείρου. Το έναυσμα
έδωσε ο Ουίνστον Τσώρτσιλ με το λόγο που εκφώνησε στο Πανεπιστήμιο της Ζυρίχης
το 1946, στον οποίο προτείνει την ανάπτυξη μιας ευρωπαϊκής οικογένειας σε κλίμα
ειρήνης, ασφάλειας και ελευθερίας.[εκκρεμεί παραπομπή] Στις 9 Μαΐου 1950 ο
Γάλλος υπουργός Εξωτερικών Ρομπέρ Σουμάν (Robert Schuman) υπέβαλε μια πρόταση
για κοινή διαχείριση από τη Γαλλία και τη Δυτική Γερμανία των βιομηχανιών του
άνθρακα και του χάλυβα. Η πρόταση, γνωστή ως Διακήρυξη Σουμάν, περιέγραφε το
σχέδιο ως "το πρώτο συγκεκριμένο βήμα προς μια Ευρωπαϊκή Ομοσπονδία". Η πρόταση
οδήγησε στο σχηματισμό της Ευρωπαϊκής Κοινότητας Άνθρακα και Χάλυβα (ΕΚΑΧ) από
τη Δυτική Γερμανία, το Βέλγιο, τη Γαλλία, την Ιταλία, το Λουξεμβούργο και τις
Κάτω Χώρες. Στους δημιουργούς και υποστηρικτές συγκαταλέγονται οι Ζαν Μοννέ
(Jean Monnet), Ρομπέρ Σουμάν, Πάουλ Χένρι Σπάακ (Paul Henri Spaak) και Αλτσίντε
ντε Γκάσπερι (Alcide De Gasperi). Η Κοινότητα ιδρύθηκε με τη Συνθήκη των
Παρισίων (υπογραφή 18.4.1951) στις 23 Ιουλίου 1952 και θεωρείται η απαρχή της
δημιουργίας της σημερινής Ευρωπαϊκής Ένωσης.

Την 1η Ιανουαρίου 1958 με τις Συνθήκες της Ρώμης (υπογραφή 25.3.1957)
δημιουργήθηκαν δύο νέες Κοινότητες: η Ευρωπαϊκή Οικονομική Κοινότητα (ΕΟΚ), που
καθιέρωσε για πρώτη φορά πλήρη τελωνειακή ένωση, και η Ευρωπαϊκή Κοινότητα
Ατομικής Ενέργειας (ΕΥΡΑΤΟΜ) για συνεργασία σε θέματα χρήσης πυρηνικής
ενέργειας. Με μία ιδιαίτερη Σύμβαση, που υπογράφηκε και τέθηκε σε ισχύ μαζί με
τις άλλες δύο Συνθήκες, οι τρεις Κοινότητες αποκτούσαν για πρώτη φορά τρία κοινά
όργανα: τη Συνέλευση (μετέπειτα Ευρωπαϊκό Κοινοβούλιο), το Δικαστήριο και την
Οικονομική και Κοινωνική Επιτροπή. Σε κάθε περίπτωση και οι τρεις διατηρούσαν
την αυτονομία τους από νομικής απόψεως ως διακριτοί διεθνείς οργανισμοί. Οι νέες
Κοινότητες σχημάτισαν δύο διαφορετικές Επιτροπές, σε αντίθεση με την παλαιότερη
"Ανωτάτη Αρχή" της ΕΚΑΧ. Η Επιτροπή της ΕΟΚ είχε επικεφαλής το Ουώλτερ Χάλσταιν
(Walter Hallstein) και η Επιτροπή της ΕΚΑΕ τον Λουί Αρμάντ (Louis Armand) τον
οποίο διαδέχθηκε ο Ετιέν Χιρς (Etienne Hirsch).

Την 1η Ιουλίου 1967 με τη Συνθήκη Συγχώνευσης (υπογραφή, 8.4.1965) οι τρεις
Κοινότητες απέκτησαν μία ενιαία, ολοκληρωμένη θεσμική δομή, συγχωνεύοντας τα
Συμβούλια Υπουργών, τις Επιτροπές και την Ανωτάτη Αρχή, σε ένα ενιαίο Συμβούλιο
των Ευρωπαϊκών Κοινοτήτων και μία ενιαία Επιτροπή των Ευρωπαϊκών Κοινοτήτων
αντίστοιχα. Παρόλα αυτά παρέμειναν νομικά ανεξάρτητες, αν και στο εξής έγιναν
γνωστές στο σύνολό τους ως Ευρωπαϊκές Κοινότητες.

Την 1η Ιανουαρίου 1973 οι Κοινότητες διευρύνθηκαν έτσι ώστε να συμπεριλάβουν τη
Δανία (συμπεριλαμβανομένης της Γροιλανδίας, η οποία αποχώρησε το 1985), την
Ιρλανδία και το Ηνωμένο Βασίλειο. Η Νορβηγία είχε επίσης υπογράψει συμφωνία
προσχώρησης στις Ευρωπαϊκές Κοινότητες, η οποία ωστόσο δεν επικυρώθηκε ποτέ λόγω
του αρνητικού αποτελέσματος του σχετικού δημοψηφίσματος που είχε διεξαχθεί στη
χώρα.Το 1979 πραγματοποιήθηκαν οι πρώτες άμεσες, δημοκρατικές εκλογές για το
Ευρωπαϊκό Κοινοβούλιο.

Τη δεκαετία του '80 προσχώρησαν η Ελλάδα (1.1.1981), η Ισπανία και η Πορτογαλία
(1.1.1986). Το 1985 συνήφθη μεταξύ πέντε ευρωπαϊκών κρατών (Βέλγιο, Γερμανία,
Γαλλία, Λουξεμβούργο, Κάτω Χώρες) η Συμφωνία του Σένγκεν, που επέτρεψε τη
σταδιακή κατάργηση των συστηματικών συνοριακών ελέγχων μεταξύ των συμμετεχουσών
χωρών. Το 1986 υιοθετήθηκε η ευρωπαϊκή σημαία, ενώ υπεγράφη και η Ενιαία
Ευρωπαϊκή Πράξη , η οποία προωθούσε την δημιουργία μιας ενιαίας αγοράς. Μετά τη
πτώση του Τείχους (1989), η Ανατολική Γερμανία εισήλθε στην Κοινότητα το 1990,
ως τμήμα της διευρυμένης Γερμανίας.

Καθώς η διεύρυνση προς την Ανατολική Ευρώπη ήταν προ των πυλών, αποφασίστηκαν
από κοινού τα Κριτήρια της Κοπεγχάγης (Ιούνιος 1993), μια σειρά από κανονισμούς
τους οποίους έπρεπε να πληροί από εδώ και στο εξής οποιοδήποτε κράτος επιθυμούσε
τη προσχώρηση. Η Ευρωπαϊκή Ένωση ιδρύθηκε επίσημα την 1η Νοεμβρίου 1993 με την
εφαρμογή της Συνθήκης του Μάαστριχτ. Εμπνευστές και αρχιτέκτονες της, θεωρούνται
οι Χέλμουτ Κολ και Φρανσουά Μιτεράν. Την 1η Ιανουαρίου 1995 η Αυστρία, η
Φινλανδία και η Σουηδία προσχώρησαν στην πρόσφατα ιδρυθείσα Ένωση. Η πρώτη
ευρεία τροποποίηση υπογράφηκε στο Άμστερνταμ το 1997, με την ομώνυμη συνθήκη,
και τέθηκε σε ισχύ την 1η Μαΐου 1999. Την ίδια χρονιά το ενιαίο νόμισμα της
Ένωσης, το ευρώ, αντικατέστησε για πρώτη φορά τα εθνικά νομίσματα, σε λογιστική
μορφή, σε έντεκα κράτη μέλη, τη λεγόμενη Ευρωζώνη. Το 2001 προσχώρησε σε αυτήν
και η Ελλάδα, ενώ το 2002 το ενιαίο ευρωπαϊκό νόμισμα κυκλοφόρησε και σε φυσική
μορφή σε ολόκληρη την Ευρωζώνη.

Με την εφαρμογή της τροποποιητικής Συνθήκης της Νίκαιας την 1η Φεβρουαρίου 2003,
δημιουργήθηκαν οι προϋποθέσεις για την εύρυθμη λειτουργία των θεσμικών οργάνων
της Ένωσης λόγω της επικείμενης διεύρυνσης της σε 25 κράτη-μέλη, τη μεγαλύτερη
διεύρυνση στην ιστορία της. Έτσι, την 1η Μαΐου 2004 δέκα νέες χώρες προσχώρησαν
στην ΕΕ, οκτώ εκ των οποίων της Ανατολικής Ευρώπης : Εσθονία, Κύπρος, Λετονία,
Λιθουανία, Μάλτα, Ουγγαρία, Πολωνία, Σλοβακία, Σλοβενία και Τσεχία.

Στις 29 Οκτωβρίου 2004 υπογράφηκε στη Ρώμη η Συνθήκη για τη θέσπιση Συντάγματος
της Ευρώπης, που φιλοδοξούσε να αντικαταστήσει όλο το θεσμικό οικοδόμημα της
Ευρωπαϊκής Ένωσης - Ευρωπαϊκών Κοινοτήτων με μία απλούστερη και συνεκτικότερη
δομή, δίνοντας στη νέα Ευρωπαϊκή Ένωση διευρυμένες αρμοδιότητες. Η συνθήκη δεν
τέθηκε ποτέ σε ισχύ καθώς περιείχε πολλά αμφιλεγόμενα εδάφια, καθώς η επικύρωσή
της απορρίφθηκε το 2005 από το γαλλικό και ολλανδικό λαό σε αντίστοιχα
δημοψηφίσματα. Μετά την εγκατάλειψη του "Συντάγματος της Ευρώπης", συμφωνήθηκε
αφενός να διασωθούν και αφετέρου να τροποποιηθούν ορισμένα τμήματά του, έτσι
ώστε μια νέα συνθήκη να τροποποιήσει τις ήδη υπάρχουσες, όπως παραδοσιακά μέχρι
τότε συνηθιζόταν, χωρίς να τις αντικαταστήσει. Έτσι, υπογράφηκε η Συνθήκη της
Λισαβόνας (13.12.2007), η οποία τέθηκε σε ισχύ την 1η Δεκεμβρίου 2009. Η συνθήκη
αυτή τροποποίησε ολόκληρη τη δομή της Ένωσης, συγχωνεύοντας πλήρως τους Τρεις
Πυλώνες της σε μια ενιαία νομική οντότητα. Επίσης, θέσπισε επίσημα πια τον θεσμό
του μόνιμου Προέδρου του Ευρωπαϊκού Συμβουλίου με θητεία 2,5 ετών, ενώ έδωσε
αυξημένες αρμοδιότητες στον Ύπατο Εκπρόσωπο της Ένωσης.

Την 1η Ιανουαρίου 2007, η Βουλγαρία και η Ρουμανία διεύρυναν τα κράτη μέλη της
ΕΕ σε 27. Την ίδια χρονιά το ευρώ υιοθετήθηκε από τη Σλοβενία, το 2008 από την
Κύπρο και τη Μάλτα, ενώ το 2009 από τη Σλοβακία. Την 1η Ιανουαρίου 2015, η
Λιθουανία έγινε το 19ο μέλος της Ευρωζώνης, μετά τις Λετονία (1/1/2014) και
Εσθονία (1/1/2011). Το 2012 η ΕΕ βραβεύτηκε με το Νόμπελ Ειρήνης για την
συνεισφορά της στην προώθηση της ειρήνης, της συμφιλίωσης, της δημοκρατίας και
της προστασίας των ανθρωπίνων δικαιωμάτων στην Ευρώπη. Η τελευταία χώρα, μέχρι
στιγμής, που εντάχθηκε στην ευρωπαϊκή οικογένεια είναι η Κροατία (1/7/2013),
αποτελώντας το 28ο μέλος της.

Στις 23 Ιουνίου 2016, το Ηνωμένο Βασίλειο ψήφισε την αποχώρησή του από την
Ευρωπαϊκή Ένωση μετά από δημοψηφίσμα (51,9% υπέρ, 48,1% κατά). Η διαδικασία
αποχώρησης θα χρειαστεί χρόνια για να ολοκληρωθεί πλήρως. Αυτό είχε και άλλες
επιπτώσεις όπως κατρακύλα στα χρηματιστήρια και κατάρρευση των αγορών.

Όπως ολόκληρη η ευρωπαϊκή ήπειρος έτσι και η Ευρωπαϊκή Ένωση έχει δεχθεί
επιρροές από τον ελληνικό πολιτισμό και τη μυθολογία του. Η μυθολογική φιγούρα
της Ευρώπης έχει συνυφανθεί με τη προσωποποίηση της ίδιας της ηπείρου (η οποία
άλλωστε έχει πάρει το όνομά της από αυτήν) και εσχάτως της Ένωσης. Αγάλματα και
πίνακες ζωγραφικής της αρπαγής της Ευρώπης από τον Δία, κοσμούν πολλούς χώρους
και κτήρια της Ένωσης ενώ συναντάται επίσης και στο ελληνικό νόμισμα των 2 ευρώ.
Η δεύτερη έκδοση των τραπεζογραμματίων του ευρώ έχει πάρει το όνομα Σειρά
"Ευρώπη", στα οποία έχει τοποθετηθεί το πορτραίτο της Ευρώπης.

Η σημαία της ένωσης αποτελείται από έναν κύκλο 12 χρυσών αστέρων σε μπλε φόντο.
Το "μπλε" συμβολίζει τη δύση ενώ τα 12 χρυσά αστέρια με τη τοποθέτησή τους σε
κύκλο συμβολίζουν την αλληλεγγύη, την αρμονία και την τελειότητα. Η σημαία είχε
σχεδιασθεί αρχικά το 1955 για το Συμβούλιο της Ευρώπης, υιοθετήθηκε ως επίσημη
σημαία της ΕΟΚ το 1985 και κληρονομήθηκε από την ΕΕ. Την ίδια χρονιά υιοθετήθηκε
και ο επίσημος ύμνος της Ένωσης ο οποίος είναι το πρελούδιο της Ωδής στη Χαρά,
τμήμα της 9ης Συμφωνίας του Μπετόβεν, σε ορχηστρική έκδοση. Η 9η Μαΐου έχει
κηρυχτεί ως Ημέρα της Ευρώπης και είναι η επέτειος της Διακήρυξης Σουμάν
(9/5/1950), της απαρχής της σύγχρονης ευρωπαϊκής ιδέας.

Στις 23 Ιουλίου 1952 έξι ευρωπαϊκά κράτη ίδρυσαν την Ευρωπαϊκή Κοινότητα Άνθρακα
και Χάλυβα και την 1η Ιανουαρίου 1958 τα ίδια συμμετείχαν στη δημιουργία της
Ευρωπαϊκής Οικονομικής Κοινότητας και της Ευρωπαϊκής Κοινότητας Ατομικής
Ενέργειας, οι οποίες αποτέλεσαν τα πρώτα στάδια εξέλιξης της σημερινής ΕE. Από
τότε είκοσι δύο χώρες προσχώρησαν σε διαδοχικά κύματα διεύρυνσης.

Το Μονακό, ο Άγιος Μαρίνος και το Βατικανό, αν και δεν είναι μέλη της Ευρωπαϊκής
Ένωσης, έχουν συνάψει ειδικές συμφωνίες με αυτήν σχετικά με τη χρήση του ευρώ ως
εθνικού τους νομίσματος. Η Ανδόρα δεν έχει υπογράψει ακόμα τέτοια ειδική
συμφωνία για το ευρώ, παρόλο που αυτό γίνεται δεκτό στις συναλλαγές. Επιπλέον,
το έδαφος του Μονακό συμπεριλαμβάνεται στο τελωνειακό έδαφος της Ένωσης.

Προκειμένου να προσχωρήσει στην Ευρωπαϊκή Ένωση, ένα κράτος πρέπει να τηρήσει
οικονομικούς και πολιτικούς όρους, γνωστούς ως Κριτήρια της Κοπεγχάγης (μετά από
τη σύνοδο κορυφής της Κοπεγχάγης τον Ιούνιο του 1993). Αυτό βασικά απαιτεί μια
κοσμική, δημοκρατική κυβέρνηση, κράτος δικαίου και αντίστοιχες κοινωνικές και
θεσμικές ελευθερίες. Σύμφωνα με τη Συνθήκη για την ΕΕ, κάθε κράτος-μέλος αλλά
και το Ευρωπαϊκό Κοινοβούλιο πρέπει να συμφωνήσουν ομόφωνα με οποιαδήποτε
διεύρυνση.

Αυτήν την περίοδο υπάρχουν έξι υποψήφιες χώρες προς ένταξη: το Μαυροβούνιο, η
πρώην Γιουγκοσλαβική Δημοκρατία της Μακεδονίας, η Σερβία, η Τουρκία και η
Αλβανία. Επιπλέον, οι βαλκανικές χώρες Βοσνία-Ερζεγοβίνη και Κόσοβο
αναγνωρίζονται ως δυνάμει υποψήφιες.

Στις 23 Ιουνίου 2016 διεξήχθη δημοψήφισμα στο Ηνωμένο Βασίλειο με θέμα για την
παραμονή ή την έξοδο της χώρα από την Ευρωπαϊκή Ένωση στο οποίο το  51,9% των
πολιτών αποφάσισε την αποχώρηση του από την ένωση. Το Ηνωμένο Βασίλειο είναι η
πρώτη χώρα που αποχωρεί από την Ευρωπαϊκή Ένωση.

Το έδαφος της Ευρωπαϊκής Ένωσης διαμορφώνεται από τα εδάφη των κρατών μελών της
και επεκτείνεται με την προσχώρηση των νέων. Καλύπτει έναν τομέα 4.381.376
τετραγωνικών χιλιομέτρων με έκταση βορειοανατολικά ως τη Φινλανδία, βορειοδυτικά
ως την Ιρλανδία, νοτιοανατολικά ως την Κύπρο και νοτιοδυτικά ως την Πορτογαλία.
Αντιπροσωπεύει την έβδομη μεγαλύτερη περιοχή στον κόσμο σε έκταση ενώ
υπολογίζεται ότι η ακτογραμμή της Ευρωπαϊκής Ένωσης είναι περίπου 65.992 km.
Υψηλότερη κορυφή είναι το Λευκό Όρος των Άλπεων με ύψος 4.810 μέτρα.

Η ΕΕ δεν ταυτίζεται με την Ευρώπη. Σημαντικά κράτη της ηπείρου όπως η Ελβετία, η
Λευκορωσία, η Ουκρανία, η Νορβηγία, η Ρωσία, και η Αρμενία είναι εκτός της ΕΕ. Η
ΕΕ συνορεύει με 16 κράτη στην ευρωπαϊκή ήπειρο. Διάφορα υπερπόντια και
εξαρτώμενα εδάφη των διάφορων κρατών μελών είναι επίσης μέρος της ΕΕ (π.χ. οι
Αζόρες, η Μαδέρα, οι Κανάριοι Νήσοι, η Γαλλική Γουιάνα, η Μαρτινίκα, η
Γουαδελούπη, η Ρεϋνιόν), ενώ σε άλλες περιπτώσεις τα εδάφη που συνδέονται με τα
κράτη μέλη δεν είναι μέρος της ΕΕ (π.χ. η Γροιλανδία, οι Νήσοι Φερόες, οι
Ολλανδικές Αντίλλες, η Νέα Καληδονία και τα περισσότερα εδάφη που συνδέονται με
το Ηνωμένο Βασίλειο).

Η ΕΕ λειτουργεί στο πλαίσιο των αρμοδιοτήτων που της ανατίθενται από τις
υφιστάμενες Συνθήκες και σύμφωνα με την αρχή της επικουρικότητας (η οποία
υπαγορεύει ότι «η ΕΕ στο σύνολό της μπορεί να προβεί σε ενέργειες, μόνο όταν
ένας συγκεκριμένος στόχος δεν μπορεί να επιτευχθεί επαρκώς από τα κράτη μέλη»).
Οι ευρωπαϊκοί νόμοι θεσπίζονται ποικιλοτρόπως. Μιλώντας γενικά, μπορούν να
χωρισθούν σε δυο μεγάλες κατηγορίες:

Η σαφής πολιτική κατηγοριοποίηση της Ευρωπαϊκής Ένωσης με βάση τους νόμους που
τη διέπουν (δηλαδή γα το αν πρόκειται για ένα συνταγματικό ή ένα υπερεθνικό
όργανο) έχει αποτελέσει αντικείμενο έντονων συζητήσεων και αντιπαραθέσεων.
Ιστορικώς τουλάχιστον, η Ευρωπαϊκή Ένωση αποτελεί έναν υπερεθνικό, διεθνή
οργανισμό ενώ αν ληφθούν υπ’ όψιν ορισμένα κριτήρια θα μπορούσε να θεωρηθεί και
ως μια Συνομοσπονδία. Ωστόσο, έχοντας αρκετά χαρακτηριστικά ενός ομόσπονδου
οργάνου, θεωρείται από πολλούς ως ντε φάκτο ομοσπονδία ανεξάρτητων κρατών. Για
τον λόγο αυτό, της έχει αποδοθεί και ο όρος sui generis (που σημαίνει, “μοναδικό
στο είδος του”) παρ’ όλο που τα τελευταία χρόνια έχει αρχίσει να αμφισβητείται
καθώς αρχίζουν και θεσπίζονται νόμοι που υπονοούν ότι αποτελεί ενιαία κρατική
οντότητα.

Οι δυσκολίες κατηγοριοποίησης έγκεινται στην ίδια τη φύση των εθνικών και των
διεθνών νόμων, καθώς το Ευρωπαϊκό Δίκαιο αποτελείται από συνδυασμούς και των δυο
κατηγοριών. Όσον αφορά όμως την καθαρά συνταγματική ορολογία και το Διεθνές
Δίκαιο, ο όρος “ομοσπονδία” προσδιορίζει ένα ανεξάρτητο κυρίαρχο κράτος το οποίο
συγκροτείται από τη συνένωση επιμέρους κρατών-μελών, βάσει συνταγματικών
διατάξεων. Έχοντας αυτό κατά νου, η ΕΕ δε μπορεί να χαρακτηριστεί ως
ομοσπονδιακό κράτος, χωρίς να έχει κατοχυρωθεί συνταγματικώς κάτι τέτοιο, παρ
όλο που η φύση της είναι ομοσπονδιακή. Πολιτικοί αναλυτές υποστηρίζουν ότι κάτι
τέτοιο δε πρόκειται να συμβεί (τουλάχιστον στο άμεσο μέλλον) καθώς θα απαιτούσε
την κατάργηση των συνταγμάτων των κρατών μελών.

Το δικαστικό σύστημα της ΕΕ διασφαλίζει την ομοιόμορφη ερμηνεία και εφαρμογή του
δικαίου της Ένωσης. Η δικαστική της διάρθρωση - που αποκαλείται στο σύνολό της
ως Δικαστήριο της Ευρωπαϊκής Ένωσης - αποτελείται από τρία επιμέρους δικαστήρια:
το καθεαυτό Ευρωπαϊκό Δικαστήριο, το Γενικό Δικαστήριο και το Δικαστήριο
Δημόσιας Διοίκησης.

Τέλος, το ειδικό Ευρωπαϊκό Δικαστήριο Ανθρωπίνων Δικαιωμάτων που όμως δεν έχει
άμεση σχέση με την Ευρωπαϊκή Ένωση καθώς αποτελεί όργανο του Συμβουλίου της
Ευρώπης έχει ως έργο του τον έλεγχο της εφαρμογής της Ευρωπαϊκής Σύμβασης για τα
Δικαιώματα του Ανθρώπου και την εκδίκαση προσφυγών από τους πολίτες με θέμα την
παραβίαση των ανθρωπίνων δικαιωμάτων από τα κράτη μέλη.

Η ΕΕ ασκεί τις αρμοδιότητές της σε έναν ενιαίο χώρο Ελευθερίας, Ασφάλειας και
Δικαιοσύνης, πολύτιμων για τη δημοκρατική της λειτουργία. Για τη διατήρησή της,
έχουν θεσμοθετηθεί τα κατάλληλα όργανα, τα οποία είναι τα εξής:

Επίσης, πολύτιμο εργαλείο για την ομαλή λειτουργία του χώρου ασφάλειας, αποτελεί
το Σύστημα Πληροφοριών Σένγκεν, το οποίο εντάσσεται στα πλαίσια της Συνθήκης
Σένγκεν και παρέχει μια ενιαία βάση δεδομένων για τη διευκόλυνση του έργου των
αστυνομικών και μεταναστευτικών αρχών.

H Ένωση σέβεται τα θεμελιώδη δικαιώματα, όπως κατοχυρώνονται με την Ευρωπαϊκή
Σύμβαση για την Προστασία των Δικαιωμάτων του Ανθρώπου και των Θεμελιωδών
Ελευθεριών και όπως προκύπτουν από τις κοινές συνταγματικές παραδόσεις των
κρατών μελών, ως γενικές αρχές του κοινοτικού δικαίου..

Η έναρξη της ισχύος της Συνθήκης της Λισαβόνας το 2009, έδωσε νομική ισχύ στον
Χάρτη των Θεμελιωδών Δικαιωμάτων της Ευρωπαϊκής Ένωσης. Ο Χάρτης αυτός είναι
ένας κωδικοποιημένος κατάλογος των θεμελιωδών δικαιωμάτων με βάση τις οποίες
μπορούν να κριθούν νομικά οι πράξεις της ΕΕ. Η αποδοχή του, αποτελεί βασική
προϋπόθεση προσχώρησης στην ΕΕ.

1) το Ευρωπαϊκό Κοινοβούλιο 2) το Συμβούλιο της Ευρωπαϊκής Ένωσης 3) η Ευρωπαϊκή
Επιτροπή (Κομισιόν) 4) το Ευρωπαϊκό Συμβούλιο 5) το Ευρωπαϊκό Ελεγκτικό Συνέδριο
6) το Δικαστήριο της Ευρωπαϊκής Ένωσης 7) η Ευρωπαϊκή Κεντρική Τράπεζα (ΕΚΤ)

Οι αρμοδιότητες τροποποίησης και ελέγχου της νομοθεσίας, κατανέμονται μεταξύ του
Ευρωπαϊκού Κοινοβουλίου και του Συμβουλίου της ΕΕ. Η Ευρωπαϊκή Επιτροπή ασκεί
εκτελεστικά καθήκοντα από κοινού με το Ευρωπαϊκό Συμβούλιο (έχοντας πιο
περιορισμένα καθήκοντα). Η νομισματική πολιτική της ευρωζώνης, στην οποία
συμμετέχουν τα περισσότερα κράτη της Ένωσης, εκπορεύεται από την ΕΚΤ, ενώ ο
οικονομικός προϋπολογισμός της Ένωσης, ελέγχεται από το Ευρωπαϊκό Ελεγκτικό
Συνέδριο. Η ερμηνεία και η εφαρμογή του ευρωπαϊκού δικαίου καθώς και των
Συνθηκών που έχουν υπογραφεί (ή θα υπογραφούν στο μέλλον) ελέγχονται και
εξασφαλίζονται από Δικαστήριο της ΕΕ. Επίσης, υπάρχει και ένα πλήθος βοηθητικών
οργάνων που λειτουργούν συμβουλευτικά προς την ΕΕ ενώ ορισμένα από αυτά
εξειδικεύονται σε συγκεκριμένους τομείς.

Το Ευρωπαϊκό Συμβούλιο λειτουργεί ως καθοδηγητής της ΕΕ. Καθορίζει τη γενική
πολιτική και τις στρατηγικές που ακολουθούνται από την ΕΕ ενώ συμμετέχει ενεργά
σε οποιεσδήποτε τροποποιήσεις των υφιστάμενων συνθηκών, γι ‘αυτό και έχει
χαρακτηριστεί από πολλούς ως η “υπέρτατη πολιτική εξουσία” της Ένωσης.
Συνεδριάζει τέσσερις φορές το χρόνο, αποτελούμενο από τον Πρόεδρο του Ευρωπαϊκού
Συμβουλίου ως επικεφαλής, τον Πρόεδρο της Ευρωπαϊκής Επιτροπής και τους
αντιπροσώπους των κρατών μελών (ένας για κάθε κράτος-μέλος).

Ως επικεφαλής του Ευρωπαϊκού Συμβουλίου, ο Πρόεδρος είναι υπεύθυνος για την
διασφάλιση της εξωτερικής εκπροσώπησης της ΕΕ και τη προώθηση της συναίνεσης
μεταξύ των μελών της, τόσο κατά τη διάρκεια των συνεδριάσεων όσο και στις
χρονικές περιόδους ανάμεσά τους. Ο Πρόεδρος του Ευρωπαϊκού Συμβουλίου έχει
θητεία δυόμιση χρόνων, με δικαίωμα ανανέωσης καθηκόντων για μία επιπλέον θητεία.
Ο ρόλος του κατοχυρώθηκε νομικά και θεσμικά με την εφαρμογή της Συνθήκης της
Λισαβώνας, στις 1 Δεκεμβρίου 2009. Ο πρώτος Πρόεδρος που ανέλαβε καθήκοντα ήταν
ο Χέρμαν βαν Ρομπέι το 2009, ενώ σημερινός Πρόεδρος είναι ο Ντόναλντ Τουσκ.

Η Ευρωπαϊκή Επιτροπή αποτελεί το ανώτατο εκτελεστικό όργανο της ΕΕ. Έχει
νομοθετικές αρμοδιότητες και είναι υπεύθυνη για την εν γένει εύρυθμη λειτουργία
της Ένωσης. Κάθε κράτος-μέλος εκπροσωπείται από ένα μέλος στην Επιτροπή, ο
οποίος ονομάζεται Επίτροπος. Κάθε Επίτροπος έχει ευρωπαϊκό ρόλο και εκπροσωπεί
τα ενδιαφέροντα της Ένωσης, χωρίς υποδείξεις από εθνικές κυβερνήσεις και
οργανισμούς.

Κεφαλή της Επιτροπής είναι ο Πρόεδρός της, ο οποίος διορίζεται από το Ευρωπαϊκό
Συμβούλιο. Δεύτερος τη τάξει, είναι ο Ύπατος Εκπρόσωπος της Ένωσης για θέματα
Εξωτερικής Πολιτικής και Πολιτικής Ασφαλείας, ο οποίος θεωρείται ως αντιπρόεδρος
και επιλέγεται επίσης από το Ευρωπαϊκό Συμβούλιο. Οι υπόλοιποι Επίτροποι
διορίζονται από το Συμβούλιο της ΕΕ (γνωστό και ως Συμβούλιο των Υπουργών) μετά
από συμφωνία με τον διορισθέντα Πρόεδρο. Ο συνολικός αριθμός των μελών της
Επιτροπής είναι 28, ενεργούν ως ενιαίο σώμα και υπόκεινται σε ψήφο εμπιστοσύνης
από το Ευρωπαϊκό Κοινοβούλιο.

Το Ευρωπαϊκό Κοινοβούλιο αποτελεί το άνω τμήμα του διθάλαμου νομοθετικού σώματος
της ΕΕ (το κάτω τμήμα, είναι το Συμβούλιο της ΕΕ). Αποτελείται από 626
βουλευτές, οι οποίοι εκλέγονται άμεσα από τους πολίτες της ΕΕ κάθε πέντε χρόνια,
ύστερα από τις αντίστοιχες εκλογές σε κάθε κράτος-μέλος. Κάθε χώρα έχει
συγκεκριμένο αριθμό εδρών και οι βουλευτές που εκλέγονται εδράζονται στη βουλή
ανάλογα με τη κομματική ή ιδεολογική τους προτίμηση.

Το Συμβούλιο της ΕΕ αποτελεί το κάτω τμήμα του διθάλαμου νομοθετικού σώματος της
ΕΕ. Σε αυτό συμμετέχει ένας υπουργός από τη κυβέρνηση κάθε κράτους-μέλους,
ανάλογα με το θέμα προς συζήτηση. Θεωρείται ότι αποτελεί ενιαίο σώμα,
ανεξαρτήτως της σύνθεσής του. Εκτός από νομοθετικά καθήκοντα, το Συμβούλιο ασκεί
επίσης εκτελεστικά καθήκοντα σε θέματα που αφορούν τη κοινή εξωτερική πολιτική
και την πολιτική ασφαλείας.

Το Ευρωπαϊκό Ελεγκτικό Συνέδριο ελέγχει την ορθότητα του προϋπολογισμού της
Ένωσης. Διατυπώνει τις απόψεις και τις προτάσεις του για τη βελτίωση της
χρηματοπιστωτικής νομοθεσίας και τη καταπολέμηση της απάτης. Επίσης, υποβάλει
ετήσιες εκθέσεις, τόσο στο Συμβούλιο όσο και στο Κοινοβούλιο της ΕΕ, για κάθε
οικονομικό έτος. Σύμφωνα με αυτές τις εκθέσεις, το Κοινοβούλιο εγκρίνει ή όχι
τους χειρισμούς της Ευρωπαϊκής Επιτροπής, η οποία είναι υπεύθυνη για τη σωστή
διαχείριση του προϋπολογισμού.

Το Ευρωπαϊκό Ελεγκτικό Συνέδριο έχει τη νομική υποχρέωση να παράσχει, τόσο στο
Συμβούλιο όσο και στο Κοινοβούλιο της ΕΕ, ετήσια δήλωση που επιβεβαιώνει την
αξιοπιστία των λογαριασμών, τη νομιμότητα και τη κανονικότητα των υποκείμενων σε
αυτήν πράξεων . Η υποχρέωση αυτή κατοχυρώθηκε νομικά το 1993.

Η συνεργασία των κρατών-μελών ως προς την καθιέρωση μιας κοινής εξωτερικής
πολιτικής χρονολογείται ήδη από το 1957 (με την ίδρυση της τότε Ευρωπαϊκής
Κοινότητας), υπό τη μορφή της Κοινής Εμπορικής Πολιτικής με τον υπόλοιπο κόσμο.
Οι πρώτες όμως στοχευμένες ενέργειες για τη καθιέρωση μιας κοινής εξωτερικής
πολιτικής, ξεκίνησαν το 1970 με την ίδρυση της Ευρωπαϊκής Πολιτικής Συνεργασίας.
Η συνεργασία αυτή είχε το χαρακτήρα μιας άτυπης συνεδρίασης και διαβούλευσης με
στόχο τον σχηματισμό κοινών πολιτικών προς τις τρίτες χώρες. Το άτυπο αυτό
όργανο επισημοποιήθηκε πολύ αργότερα, με την εφαρμογή της Ενιαίας Ευρωπαϊκής
Πράξης το 1987. Η Ευρωπαϊκή Πολιτική Συνεργασία αντικαταστάθηκε από τη Συμφωνία
για τη Κοινή Εξωτερική Πολιτική και Πολιτική Ασφαλείας (ΚΕΠΠΑ), όπως ορίστηκε
στη Συνθήκη του Μάαστριχτ .

Με τη Συνθήκη της Λισαβόνας, η ΚΕΠΠΑ περιλαμβάνεται πλέον στο ευρύτερο τμήμα της
Ευρωπαϊκής Υπηρεσίας Εξωτερικής Δράσης (ΕΥΕΔ), το οποίο αποτελεί στην ουσία το
υπουργείο εξωτερικών της Ένωσης. Η Συνθήκη της Λισαβόνας ενισχύει την
αποτελεσματικότητα της ΚΕΠΠΑ αναθέτοντας στον Ύπατο Εκπρόσωπο την υλοποίηση των
στρατηγικών και των αποφάσεων που λαμβάνονται από το Ευρωπαϊκό Συμβούλιο και το
Συμβούλιο της ΕΕ στον τομέα της. O Ύπατος Εκπρόσωπος αποτελεί επίσης το θεσμικό
όργανο που ομιλεί εκ μέρους της ΕΕ, σε θέματα εξωτερικής πολιτικής και άμυνας
και έχει το καθήκον της εναρμόνισης των θέσεων των κρατών μελών σε αυτά τα
θέματα.

Τόσο η ΕΕ όσο και οι προκάτοχοί της, δεν σχεδιάσθηκαν ώστε να αποτελέσουν κάποιο
είδος στρατιωτικής συμμαχίας. Σύμφωνα με τη Συνθήκη του Άμστερνταμ (1997), η
εδαφική υπεράσπιση της ΕΕ είχε ανατεθεί στο ΝΑΤΟ.

Ωστόσο, μετά τον πόλεμο στο Κόσοβο το 1999, το Ευρωπαϊκό Συμβούλιο αποφάσισε ότι
η η Ένωση θα πρέπει να έχει την ικανότητα αυτόνομης δράσης έτσι ώστε να
ανταποκρίνεται κατάλληλα σε διεθνείς κρίσεις, χωρίς να προκαταλαμβάνεται από τις
αποφάσεις του ΝΑΤΟ. Έτσι, ξεκίνησαν να λαμβάνονται πρωτοβουλίες με σκοπό την
αύξηση της στρατιωτικής ικανότητας της ΕΕ, με απώτερο σκοπό την σύσταση
ολοκληρωμένης στρατιωτικής δύναμης έτσι ώστε να διασφαλίζεται η εδαφική της
ακεραιότητα ενάντια σε εξωτερικούς κινδύνους περνώντας παράλληλα και ένα μήνυμα
ότι δε πρόκειται να ξεσπάσει ποτέ ξανά πόλεμος μεταξύ των χωρών της Ένωσης. Μετά
από μια σειρά διαβουλεύσεων, δημιουργήθηκαν οι Μάχιμες Μονάδες Άμεσης Αντίδρασης
της Ε.Ε.. Η κάθε μια απ' αυτές στελεχώνεται συνήθως από 1500 στρατιώτες, με δύο
από αυτές να μπορούν να αναπτύσσονται ανά πάσα στιγμή σε περιόδους κρίσης.
Ουσιαστικά, η απρόσκοπτη συνεργασία των μεγάλων δυνάμεων της Ένωσης (Μεγάλη
Βρετανία, Γαλλία) είναι αυτή που εγγυάται την ευρύτερη αμυντική και στρατιωτική
συνεργασία.

Οι στρατιωτικές επιχειρήσεις της ΕΕ υποστηρίζονται από το Στρατιωτικό Επιτελείο
της Ε.Ε., τον Ευρωπαϊκό Οργανισμό Άμυνας και το Δορυφορικό Κέντρο της Ε.Ε..

Στα πλαίσια της γενικότερης εξωτερικής πολιτικής της Ένωσης περιλαμβάνονται
μεταξύ άλλων και οι σχέσεις της με τις γείτονες χώρες (δηλαδή με αυτές που έχει
χερσαία ή θαλάσσια σύνορα), οι οποίες είτε αποτελούν εν δυνάμει υποψήφιες προς
ένταξη είτε απολαμβάνουν προνόμια που τις καθιστούν μέλη ως έναν βαθμό. Η ΕΕ
έχει ως στόχο την διεύρυνση των στενών της σχέσεων με τις χώρες αυτές μέσω της
Ευρωπαϊκής Πολιτικής Γειτονίας (ΕΠΓ). Η ΕΠΓ καθορίζει τον πολιτικό συντονισμό
και προάγει τη βαθύτερη οικονομική ολοκλήρωση με τα συμβεβλημένα κράτη, βάσει
αμοιβαίων δεσμεύσεων που πηγάζουν από τις γενικές αξίες της ΕΕ. Η ΕΠΓ παραμένει
διαχωρισμένη από τη διαδικασία της διεύρυνσης, αν και δεν προδικάζει τον τρόπο
με τον οποίο ενδέχεται να αναπτυχθούν στο μέλλον οι σχέσεις της ΕΕ με τους
γείτονές της. Η ΕΠΓ μπορεί να ερμηνευθεί και ως φιλοδοξία της ΕΕ για την
επέκταση των συνόρων της στο άμεσο μέλλον. Συμπληρωματικά μέσα αλληλεπίδρασης
της ΕΕ με τις γειτονικές της χώρες μέσα στα πλαίσια της ΕΠΓ, είναι η Μεσογειακή
Ένωση (η οποία απαρτίζεται από τις χώρες που βρέχονται από τη Μεσόγειο θάλασσα)
και η Ανατολική Εταιρική Σχέση (η οποία περιλαμβάνει χώρες της πρώην ΕΣΣΔ).

Η ΕΕ δημιουργήθηκε πρωτίστως ως οικονομική ένωση το 1958, με την ίδρυση της τότε
ΕΟΚ. Επίσης, από τότε δημιουργήθηκε και διατηρείται μέχρι σήμερα η Ενιαία
Ευρωπαϊκή Αγορά, η οποία εξασφαλίζει την ελεύθερη κυκλοφορία ανθρώπων,
εμπορευμάτων, κεφαλαίων και υπηρεσιών. Η συνδυασμένη ενιαία αγορά της ΕΕ
αποτελεί τη μεγαλύτερη οικονομία στον κόσμο, με κατ' εκτίμηση ονομαστικό ΑΕΠ
16,073 τρις. δολάρια το 2012. Η ΕΕ είναι ο μεγαλύτερος εξαγωγέας στον κόσμο, ο
δεύτερος μεγαλύτερος εισαγωγέας, ενώ αποτελεί έναν από τους μεγαλύτερους
εμπορικούς εταίρους σε χώρες όπως η Κίνα και η Ινδία. Σύμφωνα με τις εκτιμήσεις
ελβετικών ιδρυμάτων, η ΕΕ διατηρεί το 30% του παγκόσμιου καθαρού πλούτου (ο
οποίος εκτιμάται στα 223 τρις. δολάρια για το 2012).

Σύμφωνα με τη ετήσια λίστα του επιχειρηματικού περιοδικού Fortune, περίπου οι
161 από τις 500 μεγαλύτερες επιχειρήσεις στον πλανήτη έχουν την έδρα τους εντός
της ΕΕ. Μάλιστα, 4 από αυτές βρίσκονται μέσα στις 10 πρώτες. Τα επίπεδα της
ανεργίας στην ΕΕ των 28, σύμφωνα με την Ευρωπαϊκή Στατιστική Υπηρεσία
(Eurostat), κυμάνθηκαν κατά μέσο όρο γύρω στο 10% για το 2014, με την Ελλάδα και
την Ισπανία να έχουν την αρνητική πρωτιά (25.8% και 23.8% αντίστοιχα) .

Το μέσο κατά κεφαλήν εισόδημα ανά κάτοικο, εμφανίζει πάρα πολύ μεγάλες
αποκλίσεις ανάμεσα στα άκρα της ΕΕ. Οι πλουσιότεροι κάτοικοι με βάση το μέσο
ετήσιο κατά κεφαλήν εισόδημα εντοπίζονται στο κέντρο του Λονδίνου (78.000
€/κάτοικο), το Λουξεμβούργο (62.500 €/κάτοικο) και τις Βρυξέλλες (52.500
€/κάτοικο) ενώ οι φτωχότεροι στις βορειοανατολικές επαρχίες της Ρουμανίας (6.900
€/κάτοικο) και στις βορειοανατολικές και νότιες επαρχίες της Βουλγαρίας
(6.900-7.200 €/κάτοικο).

Η οικονομική ανάπτυξη των υποανάπτυκτων περιοχών της Ένωσης όπως επίσης και η
γενικότερη ανάπτυξη των υποδομών στο σύνολο της, υποστηρίζονται από τα ευρωπαϊκά
Διαρθρωτικά Ταμεία και το Ταμείο Συνοχής. Επίσης, έχουν συσταθεί μια σειρά από
ειδικά ταμεία (Phare, Προενταξιακό Διαρθρωτικό Μέσο (ΠΔΜ), Μέσο Προενταξιακής
Γεωργικής Πολιτικής (SAPARD)) τα οποία παρέχουν επείγουσα βοήθεια στα κράτη-μέλη
που το έχουν ανάγκη καθώς και υποστήριξη για τα υποψήφια κράτη έτσι ώστε να
μπορέσουν να συμμορφωθούν με τις απαραίτητες προϋποθέσεις για την ένταξή τους.

Δύο από τους κυριότερους στόχους της πρώην ΕΟΚ, τους οποίους επίσης κληρονόμησε
η ΕΕ με αποστολή την ολοκλήρωσή τους, ήταν η εγκαθίδρυση μιας ενιαίας αγοράς για
τα μέλη της καθώς και η πλήρης τελωνειακή τους ένωση. Η ενιαία αγορά εξασφαλίζει
την ελεύθερη κυκλοφορία ανθρώπων, εμπορευμάτων, κεφαλαίων και υπηρεσιών εντός
της ΕΕ ενώ με την τελωνειακή ένωση όλα τα κράτη-μέλη οφείλουν να υιοθετήσουν
ενιαίους τελωνειακούς δασμούς για τα εξωτερικά προϊόντα που εισέρχονται στην
ενιαία αγορά. Η Ισλανδία, το Λίχτενσταϊν, η Νορβηγία και η Ελβετία, αν και εκτός
ΕΕ συμμετέχουν επίσης στην ενιαία αγορά ως μέλη της ΕΖΕΣ, αλλά όχι και στην
τελωνειακή ένωση.

Η ελεύθερη κυκλοφορία κεφαλαίων είναι απαραίτητη για την ενίσχυση των επενδύσεων
εντός της ΕΕ, όπως πχ. η αγορά ακινήτων και μετοχών. Η Συνθήκη του Μάαστριχτ
καθώς και η ίδρυση της νομισματικής ένωσης (Ευρωζώνη) ενίσχυσαν και προώθησαν
σημαντικά αυτό το προνόμιο, το οποίο είναι το μοναδικό που μπορεί να χορηγηθεί
σε κράτη-μέλη και εταιρείες εκτός ΕΕ, για την εξωτερική προσέλκυση επενδύσεων.

Με την ίδρυση της ΕΕ το 1993 θεσπίστηκε επισήμως η ευρωπαϊκή ιθαγένεια, η οποία
συμπληρώνει την εθνική ιθαγένεια των κρατών-μελών της. Η θέσπιση μιας κοινής
ιθαγένειας κρίθηκε απαραίτητη για την προώθηση της ελεύθερης μετακίνησης των
ανθρώπων που την κατέχουν, εντός της ΕΕ. Έτσι, οι κάτοχοι της ευρωπαϊκής
ιθαγένειας μπορούν ελεύθερα να μετακινούνται εντός της Ένωσης για εργασία,
σπουδές, μόνιμη κατοίκηση ή ακόμα και να συνταξιοδοτηθούν σε κάποια άλλη χώρα.
Επίσης, συμφωνήθηκε η πλήρης αναγνώριση των επαγγελματικών προσόντων ως
απαραίτητη προϋπόθεση για τα παραπάνω προνόμια.

Η ελευθερία δημιουργίας και διακίνησης υπηρεσιών επιτρέπει σε ιδιώτες
επιχειρηματίες την απρόσκοπτη παροχή υπηρεσιών σε προσωρινή ή και μόνιμη βάση,
εντός της κοινής αγοράς. Παρ' όλο που η παροχή υπηρεσιών απαρτίζει το 60 - 70%
του ΑΕΠ, η νομοθεσία ήταν ελλιπής σε αυτόν τον τομέα μέχρι προσφάτως. Το
νομοθετικό αυτό κενό καλύφθηκε με την ΟΔΗΓΙΑ 2006/123/ΕΚ σχετικά με τις
υπηρεσίες στην εσωτερική αγορά , η οποία τέθηκε σε πλήρη εφαρμογή στις 28
Δεκεμβρίου 2009.

Η ΕΕ εξασφαλίζει τον ανόθευτο ανταγωνισμό εντός της ενιαίας της αγοράς. Η
Κομισιόν, ως ρυθμιστική αρχή του δίκαιου του ανταγωνισμού, εργάζεται για την
φιλελευθεροποίηση της αγοράς και την πάταξη των οικονομικών καρτέλ ενώ επίσης
είναι υπεύθυνη για την επιβολή κυρώσεων σε περιπτώσεις μονοπωλιακής συμπεριφοράς
και την έγκριση συγχωνεύσεων. Έχουν υπάρξει διάφορες περιπτώσεις, μεγάλης
δημοσιότητας, όπου ο Επίτροπος ανταγωνισμού έχει επιβάλει πρόστιμα ή έχει
απορρίψει συγχωνεύσεις εταιρειών κολοσσών. Μια από αυτές ήταν η επιβολή
προστίμου στη Microsoft, το 2007, συνολικού ύψους 777 εκατομμυρίων ευρώ για την
κατάχρηση της δεσπόζουσας θέσης της στην αγορά και την επιβολή αθέμιτων
πρακτικών αδειοδότησης των προϊόντων της. Ένα ακόμα πιο βαρύ και πρωτοφανές
πρόστιμο επιβλήθηκε στην ίδια εταιρεία το 2013, ύψους 561 δισ. ευρώ, για την μη
τήρηση εθελοντικού συμφώνου.

Η θέσπιση μιας κοινής συναλλαγματικής μονάδας είχε αποτελέσει επίσημα στόχο της
ΕΟΚ, ήδη από το 1969. Δέκα χρόνια αργότερα, θεσπίστηκε η Ευρωπαϊκή λογιστική
μονάδα η οποία αποτελούσε μια κοινή συναλλαγματική συνισταμένη μεταξύ των χωρών
των Ευρωπαϊκών Κοινοτήτων. Με την υπογραφή της Συνθήκης του Μάαστριχτ το 1992,
εκτός από την ίδρυση της ΕΕ, θεσπίστηκαν επίσης νομικά η δομή της νομισματικής
ένωσης και τα κριτήρια πληρότητας ενός κράτους για την επιτυχή προσχώρησή του σε
αυτή. Το κοινό νόμισμα της Ένωσης πήρε το όνομα Ευρώ και η νομισματική ένωση
επικράτησε να αποκαλείται ως Ευρωζώνη. Για την προσχώρησή του στην Ευρωζώνη, ένα
κράτος θα πρέπει να αποτελεί επίσης και μέλος της ΕΕ.

Η νομισματική ένωση ξεκίνησε το 1999, με 11 χώρες να λαμβάνουν μέρος αρχικώς. Το
ευρώ έκανε επίσης την πρώτη του επίσημη εμφάνιση τότε, αλλά μόνο σε λογιστική
μορφή. Η φυσική του έκδοση και διάθεση στις χώρες της ευρωζώνης
(συμπεριλαμβανομένης και της Ελλάδας), ξεκίνησε τη 1η Ιανουαρίου 2002. Από τότε
και στο εξής, καταργήθηκαν τα εθνικά νομίσματα των κρατών της ευρωζώνης, η οποία
σήμερα αριθμεί 19 μέλη.

Το ευρώ αποτελεί σήμερα το δεύτερο ισχυρότερο αποθεματικό νόμισμα στον πλανήτη,
καθώς περίπου το 1/4 των αποθεματικών των διεθνών χρηματιστηρίων είναι σε ευρώ.
Ο έλεγχος του κοινού νομίσματος και των πολιτικών της νομισματικής ένωσης,
εκπορεύεται από την Ευρωπαϊκή Κεντρική Τράπεζα (ΕΚΤ). Η ΕΚΤ βρίσκεται στο
επίκεντρο του Ευρωπαϊκού Συστήματος Κεντρικών Τραπεζών (το οποίο περιλαμβάνει
όλες τις εθνικές τράπεζες των μελών της ΕΕ) και ελέγχεται από το Γενικό
Συμβούλιό της, το οποίο περιλαμβάνεται από τον Πρόεδρο και τον Αντιπρόεδρο της
ΕΚΤ και τους διοικητές των κεντρικών εθνικών τραπεζών των 28 μελών της ΕΕ.

Το Ευρωπαϊκό Σύστημα Χρηματοπιστωτικής Εποπτείας (ESFS) αποτελεί το
θεσμοθετημένο οικονομικό σύστημα εποπτείας της ΕΕ για την διασφάλιση της
οικονομικής της σταθερότητας. Αποτελείται από τρεις επιμέρους αρχές: την
Ευρωπαϊκή Αρχή Τραπεζών (ΕΑΤ), την Ευρωπαϊκή Αρχή Ασφαλίσεων και Επαγγελματικών
Συντάξεων και την Ευρωπαϊκή Αρχή Κινητών Αξιών και Αγορών. Οι αρχές αυτές
συμπληρώνονται από το Ευρωπαϊκό Συμβούλιο Συστημικών Κινδύνων το οποίο τελεί υπό
την άμεση εποπτεία της ΕΚΤ.

Όλα τα κράτη που επιθυμούν να γίνουν μέλος της Ευρωζώνης, δεσμεύονται από τη
Συνθήκη του Μάαστριχτ για τη λήψη σημαντικών οικονομικών μέτρων, που αφορούν
κυρίως την αποφυγή υπερβολικών δημοσιονομικών ελλειμμάτων και την βιωσιμότητα
του δημόσιου χρέους τους.

Ως απόρροια της Παγκόσμιας οικονομικής ύφεσης του 2008, ξέσπασε και η οικονομική
κρίσης της Ευρωζώνης στις αρχές του 2009. Η απόκλιση από τους δημοσιονομικούς
στόχους του Μάαστριχτ σε συνδυασμό με την ευρωπαϊκή κρίση χρέους, έκανε πολύ
δύσκολο ή ακόμα και αδύνατο για κάποιες χώρες της Ευρωζώνης να εξοφλήσουν ή να
αναχρηματοδοτήσουν το δημόσιο χρέος τους. Οι χώρες που επηρεάστηκαν περισσότερο
ήταν η Ελλάδα, η Ιρλανδία, η Ισπανία, η Κύπρος και η Πορτογαλία. Η Συνθήκη του
Μάαστριχτ απαγόρευε κράτη της Ευρωζώνης να αναλάβουν την χρηματοδότηση των χρεών
των άλλων κρατών. Παρ’ όλα αυτά, βρέθηκαν νομικές δικλείδες για τη σύσταση
διάφορων ταμείων διάσωσης των συγκεκριμένων κρατών, έτσι ώστε να μπορέσουν να
ανταποκριθούν στις οικονομικές τους υποχρεώσεις σε πρώτη φάση και να μπορέσουν
να κερδίσουν πλήρως την χαμένη αξιοπιστία και ανταγωνιστικότητά τους σε σύντομο
χρονικό διάστημα.

Η ΕΕ είναι μια παραδοσιακή δύναμη στον τομέα της ενεργειακής πολιτικής για πολλά
έτη, μια παράδοση που ξεκίνησε και εξελίσσεται από την εποχή της Ευρωπαϊκής
Κοινότητας Άνθρακα και Χάλυβα. Η εισαγωγή μιας υποχρεωτικής και περιεκτικής
ευρωπαϊκής ενεργειακής πολιτικής εγκρίθηκε στη συνεδρίαση του Ευρωπαϊκού
Συμβουλίου τον Οκτώβριο του 2005 και δημοσιεύθηκε τον Ιανουάριο του 2007.

Η ΕΕ εισάγει 82% του πετρελαίου και 57% του αερίου που καταναλώνει καθώς και το
97,5% των απαιτήσεων της σε ουράνιο, παραμένοντας ο κύριος παγκόσμιος εισαγωγέας
αυτών. Για τον λόγο αυτό, υπάρχουν ακόμα ανησυχίες ότι η ενεργειακή επάρκεια της
ΕΕ εξαρτάται κατά ένα μεγάλο μέρος από τη Ρωσία. Αυτή η ανησυχία έχει γίνει
ιδιαίτερα οξεία μετά από μια σειρά διαφωνιών μεταξύ Ρωσίας και γειτονικών
κρατών, όταν η Ρωσία αύξησε την τιμή του εξαγωγικού ενεργειακού της πλούτου. Ως
αποτέλεσμα η ΕΕ προσπαθεί να διαφοροποιήσει την ενεργειακή της πολιτική σχετικά
με τον ανεφοδιασμό της.

Η ΕΕ εργάζεται για τη συνεχή βελτίωση και αναβάθμιση των διασυνοριακών υποδομών
της, μέσω του Διευρωπαϊκού Δικτύου Υποδομών (ΔΔΥ). Υπό την αιγίδα του
δημιουργήθηκαν τα μεγαλύτερα έργα στην ΕΕ, όπως είναι η σήραγγα της Μάγχης, ο
ευρωπαϊκός αυτοκινητόδρομος ταχείας κυκλοφορίας Παρίσι – Μόναχο, η γέφυρα της
Μεσσήνης, η γέφυρα Oresund μεταξύ Δανίας – Σουηδίας κ.α.

Ένα πολύ μεγάλο εγχείρημα στα πλαίσια της ανάπτυξης των υποδομών της ΕΕ, είναι
το "Πρόγραμμα Galileo", προϋπολογισμού 5 δις ευρώ. Ο "Γαλιλαίος" είναι ένα
προτεινόμενο παγκόσμιο δορυφορικό σύστημα εντοπισμού θέσεως, που κατασκευάζεται
από την ΕΕ, με τη συμμετοχή και βοήθεια της Ευρωπαϊκής Διαστημικής Υπηρεσίας
(ESA). Δημιουργήθηκε για να ανταγωνισθεί τα ήδη υπάρχοντα συστήματα της Αμερικής
και της Ρωσίας (GPS και GLONASS αντίστοιχα), ενώ έχει δεχθεί αρκετές επικρίσεις
κατά καιρούς λόγω των υπέρογκων δαπανών εν μέσω κρίσης, των καθυστερήσεων και
της γενικότερης αντίληψης ότι είναι περιττό λόγω του υπάρχοντος συστήματος GPS.

Στην Ελλάδα, η συμβολή των Διευρωπαϊκών δικτύων σε συνδυασμό με τα προγράμματα
του ΕΣΠΑ υπήρξε καθοριστικός παράγοντας στην ανάπτυξη των υποδομών της. Ίσως το
μεγαλύτερο αναπτυξιακό έργο της τελευταίας δεκαπενταετίας αποτέλεσε η κατασκευή
της Εγνατίας Οδού, η οποία αποτελεί τμήμα της συνολικής Ευρωπαϊκής Οδού Ε90. Ο
συνολικός προϋπολογισμός του έργου, συνολικού μήκους 670 χλμ (βασικός άξονας
Ηγουμενίτσα – Κήποι Έβρου), ανήλθε στα 6 δις ευρώ σημαντικό μέρος του οποίου
προήλθε από κοινοτικά κονδύλια. Η κατασκευή του δικτύου μετρό Αθηνών, το οποίο
συνεχίζει να επεκτείνεται μέχρι και σήμερα, αποτέλεσε επίσης ένα από τα
μεγαλύτερα έργα που υλοποίησε ποτέ η χώρα, κάτι που θα ήταν πολύ δύσκολο χωρίς
τη συμβολή των ευρωπαϊκών αναπτυξιακών προγραμμάτων. Τα μεγαλύτερα έργα που
βρίσκονται αυτή τη στιγμή υπό κατασκευή και στα οποία σημαντικό μερίδιο του
κόστους συνεισφέρεται από τα ταμεία των δικτύων υποδομών της ΕΕ, είναι η
κατασκευή του δικτύου μετρό της Θεσσαλονίκης και ο εκσυγχρονισμός του
σιδηροδρομικού άξονα Π.Α.ΘΕ.Π. (Πάτρα-Αθήνα-Θεσ/νίκη-Προμαχώνας) με πλήρη
ηλεκτροκίνηση.

Η Κοινή Αγροτική Πολιτική (ΚΑΠ) είναι μια από τις παλαιότερες και σημαντικότερες
πολιτικές της Ευρωπαϊκής Κοινότητας. Η πολιτική έχει ως στόχους, την αυξανόμενη
γεωργική παραγωγή παρέχοντας βέβαιη αυτάρκεια στις προμήθειες τροφίμων και την
εξασφάλιση υψηλής ποιότητας ζωής για τους αγρότες σταθεροποιώντας τις αγορές και
εξασφαλίζοντας λογικές τιμές για τους καταναλωτές . Μέχρι προσφάτως η πολιτική
αυτή λειτουργούσε μέσω ενός συστήματος γεωργικών επιχορηγήσεων και παρεμβάσεων
στην αγορά.

Ο πληθυσμός της ΕΕ των 28, εκτιμήθηκε τη 1η Ιανουαρίου 2015 γύρω στα 508,4
εκατομμύρια (με το νούμερο αυτό να υπόκειται σε ορισμένες αποκλίσεις). Πρόκειται
για τον τρίτο μεγαλύτερο πληθυσμό στον κόσμο μετά την Κίνα και την Ινδία. Ο
πληθυσμός της ΕΕ δεν είναι ομοιόμορφα κατανεμημένος στην ευρωπαϊκή ήπειρο καθώς
ορισμένες χώρες (και περιοχές μέσα σε αυτές) είναι πιο πυκνοκατοικημένες σε
σχέση με άλλες.

Πολυπληθέστερη χώρα της ΕΕ είναι η Γερμανία με 81,2 εκατομμύρια κατοίκους. Την
πρώτη πεντάδα συμπληρώνουν η Γαλλία (66,4 εκατ.), το Ηνωμένο Βασίλειο (64,9
εκατ.), η Ιταλία (60,8 εκατ.) και η Ισπανία (46,4). Η Ελλάδα συγκαταλέγεται 10η
με πληθυσμό 10,8 εκατομμύρια κατοίκους, σύμφωνα με την επίσημη απογραφή του
2011. Η χώρα με τον μικρότερο πληθυσμό στην ΕΕ είναι η Μάλτα με μόλις 0,4 εκατ.
κατοίκους.

Η μεγαλύτερη πόλη της ΕΕ είναι το Λονδίνο, με τον πληθυσμό του συνολικού
μητροπολιτικού συγκροτήματος να ξεπερνά τα 13,6 εκατομμύρια. Εκτός όμως από τις
πολυάριθμες μεγάλες πόλεις, σε αρκετές χώρες έχουν δημιουργηθεί ευρύτερες
μητροπολιτικές περιοχές χωρίς κάποιο διακριτό πυρήνα-κέντρο, οι οποίες
δημιουργήθηκαν από τη σταδιακή συνένωση κοντινών πόλεων. Οι μεγαλύτερες είναι, η
Κοιλάδα του Ρουρ (Έσσεν - Μπόχουμ - Ντόρτμουντ και λογίζεται ως ένα ενιαίο
πολεοδομικό συγκρότημα), το Ράντσταντ (Άμστερνταμ, Ρότερνταμ, Χάγη, Ουτρέχτη), η
Μητροπολιτική Περιοχή της Κεντρικής Ρηνανίας-Φρανκφούρτης (Φρανκφούρτη, Μάιντζ,
Βίζμπαντεν, Όφενμπαχ), η Μητροπολιτική Περιοχή της Άνω Σιλεσίας (Κατόβιτσε,
Οστράβα) και η περιοχή Όρεσουντ (Κοπεγχάγη-Μάλμε, η μοναδική που απλώνεται
ανάμεσα σε δύο χώρες).

Η αυξανόμενη τάση του πληθυσμού της Ευρώπης έρχεται ως αποτέλεσμα του συνδυασμού
φυσικής αύξησης (ο αριθμός των γεννήσεων υπερβαίνει τον αριθμό των θανάτων) και
καθαρής μετανάστευσης (ο αριθμός των ατόμων που εγκαθίστανται στην ΕΕ υπερβαίνει
τον αριθμό εκείνων που την εγκαταλείπουν). Σήμερα η αύξηση του πληθυσμού της ΕΕ
οφείλεται κυρίως στην καθαρή μετανάστευση.

Η Ευρώπη αποτέλεσε επί σειρά ετών, εστία φιλοξενίας και παροχής ασύλου σε
οικονομικούς μετανάστες και ανθρώπους που προσπαθούν να ξεφύγουν από τον πόλεμο
ή τις πολιτικές διώξεις σε περιοχές του κόσμου όπου υπάρχουν συγκρούσεις. Ο
αριθμός εκείνων που ζητούν άσυλο αυξάνεται σε περιόδους πολέμου, όπως στη
διάρκεια των συγκρούσεων στα Βαλκάνια στις αρχές της δεκαετίας του 1990. Από
τότε, ο αριθμός των αιτήσεων ασύλου στην ΕΕ μειώθηκε και το 2006 ήταν
χαμηλότερος από οποιοδήποτε άλλο διάστημα των τελευταίων 15 ετών.

Ωστόσο, μείζον ζήτημα σε ευρωπαϊκό επίπεδο αποτελεί η συστηματική παράνομη
μετανάστευση και η αντιμετώπισή της, με κύριες πύλες εισόδου τις
νότιες-νοτιοανατολικές χώρες (Ιταλία, Ελλάδα, Βουλγαρία) και κυρίως την Ελλάδα η
οποία βρίσκεται στο σταυροδρόμι των ηπείρων. Σύμφωνα με εκτιμήσεις της
Ευρωπαϊκής Επιτροπής σήμερα υπάρχουν τουλάχιστον 4,5 εκατομμύρια παράνομοι
μετανάστες στα κράτη-μέλη της Ένωσης, αριθμός ο οποίος αυξάνεται χρόνο με τον
χρόνο. Οι περισσότεροι από αυτούς βρίσκονται εγκατεστημένοι στη Γερμανία, την
Ισπανία, το Ηνωμένο Βασίλειο, τη Γαλλία και την Ιταλία. Οι περισσότεροι
προέρχονται από το Ιράν, το Ιράκ, τη Συρία, την Τουρκία, το Αφγανιστάν και την
Κίνα, αλλά και από χώρες της Αφρικής, της Ασίας, της πρώην Σοβιετικής Ένωσης και
χώρες της Κεντρικής και Ανατολικής Ευρώπης. Ένα μεγάλο ποσοστό των παράνομων
μεταναστών που συλλαμβάνονται, κρατείται σε ειδικά διαμορφωμένους χώρους
φιλοξενίας με σκοπό να απελαθούν στις χώρες καταγωγής τους ή να επαναπροωθηθούν
στη χώρα μέσω της οποίας εισήλθαν στην ΕΕ.

Οι επίσημες γλώσσες της Ε.Ε είναι 24: Αγγλικά, Βουλγαρικά, Γαλλικά, Γερμανικά,
Δανικά, Ελληνικά, Εσθονικά, Ιρλανδικά, Ισπανικά, Ιταλικά, Κροατικά, Λεττονικά,
Λιθουανικά, Μαλτεζικά, Ολλανδικά, Ουγγρικά, Πολωνικά, Πορτογαλικά, Ρουμανικά,
Σλοβακικά, Σλοβενικά, Σουηδικά, Τσεχικά και Φινλανδικά. Όλα τα σημαντικά έγγραφα
που εκδίδονται (όπως πχ ευρωπαϊκά κοινοβουλευτικά πρακτικά, νομοθετικά
διατάγματα, Συνθήκες κλπ) μεταφράζονται σε όλες τις επίσημες γλώσσες της Ένωσης.

Εκτός των 24 επίσημων γλωσσών, υπολογίζεται ότι πάνω από 50 εκατομμύρια άνθρωποι
εντός της ΕΕ ομιλούν περίπου 150 περιφερειακές και μειονοτικές γλώσσες. Από
αυτές, έχουν αναγνωρισθεί για την χρήση με την ευρωπαϊκούς θεσμούς, μόνο οι 3
ισπανικές περιφερειακές (Καταλανικά, Γαλικιανά, Βασκικά), η Σκωτική Γαελική και
τα Ουαλικά.

Η διατήρηση των τοπικών γλωσσικών ιδιαιτεροτήτων αποτελεί αποκλειστικό ζήτημα
κάθε κράτους ξεχωριστά, ωστόσο προωθείται ανελλιπώς η εκμάθηση τουλάχιστον των
περισσότερο ομιλούμενων γλωσσών της ΕΕ. Περίπου το 56% των ευρωπαίων πολιτών
μπορούν να συζητήσουν και να συνεννοηθούν σε γλώσσες πέραν της μητρικής τους. Τα
Αγγλικά είναι η περισσότερο ομιλούμενη γλώσσα στην ΕΕ με ποσοστό 51% επί των
κατοίκων (13% ως μητρική και 38% ως επίκτητη). Λαμβάνοντας υπόψη μόνο τις
μητρικές γλώσσες, η Γερμανική έρχεται πρώτη με ποσοστό 16%. Οι περισσότερες
επίσημες γλώσσες ανήκουν στην Ινδοευρωπαϊκή οικογένεια. Εξαίρεση αποτελούν τα
Εσθονικά, Φινλανδικά και Ουγγρικά που ανήκουν στην Ουραλική οικογένεια και τα
Μαλτέζικα που ανήκουν στην Σημιτική. Το αλφάβητο που χρησιμοποιεί η πλειοψηφία
των χωρών είναι το Λατινικό, με εξαίρεση την Ελλάδα που χρησιμοποιεί το Ελληνικό
αλφάβητο. Και τα δύο αποτελούν επίσημα αλφάβητα της ΕΕ, ενώ με την ένταξη της
Βουλγαρίας το 2007 προστέθηκε και το Κυριλλικό.

Η ΕΕ αποτελεί ένα κοσμικιστικό σώμα χωρίς να συνδέεται επίσημα με καμιάς μορφής
θρησκεία. Ωστόσο, το Άρθρο 17 της Συνθήκης για τη Λειτουργία της ΕΕ ορίζει ότι η
Ένωση σέβεται και δεν θίγει το καθεστώς που έχουν σύμφωνα με το εθνικό δίκαιο οι
εκκλησίες και οι θρησκευτικές ενώσεις ή κοινότητες στα κράτη μέλη.

Σύμφωνα με δημοσκοπικά στοιχεία του Ευρωβαρόμετρου το 2012, η πιο διαδεδομένη
θρησκεία της ΕΕ είναι ο Χριστιανισμός απαρτίζοντας το 72% του πληθυσμού (48%
Καθολικοί, 12% Προτεστάντες, 8% Ορθόδοξοι και 4% άλλες μορφές χριστιανισμού). Ο
Μουσουλμανισμός απαρτίζει μόλις το 2%, ενώ ένα συνολικό ποσοστό του 3%
συγκεντρώνουν άλλες θρησκείες, όπως ο Βουδισμός, ο Ινδουϊσμός, ο Σιχισμός και ο
Ιουδαϊσμός. Το υπόλοιπο 23% του πληθυσμού δηλώνει άθεος ή Αγνωστικιστής.

Το γεγονός ότι ο Χριστιανισμός αποτελεί πυλώνα της Ευρώπης αποτελεί η δήλωση του
Προέδρου της Δημοκρατίας Προκόπη Παυλόπουλου τον Σεπτέμβρη του 2015, ο οποίος
ανέφερε σχετικά: «Το αέτωμα της ΕΕ στηρίζεται σε τρεις πυλώνες: στην αρχαία
Ελλάδα, με το πνεύμα και την ελευθερία, στη Ρώμη που αποτελεί τη βάση του
κρατικού οικοδομήματος, και στο χριστιανισμό που είναι η βάση της αλληλεγγύης».

Ο ρόλος της ΕΕ στον τομέα της εκπαίδευσης είναι περιορισμένος στην υποστήριξη
και ενθάρρυνση των πολιτικών που ασκούν οι εθνικές κυβερνήσεις. Ωστόσο στον
τομέα της ανώτατης (πανεπιστημιακής) εκπαίδευσης, η ΕΕ έχει αναλάβει
πρωτοβουλίες με τον καταρτισμό προγραμμάτων για την προώθηση και την ενίσχυση
της κινητικότητας μεταξύ των φοιτητών των διαφόρων ακαδημαϊκών ιδρυμάτων. Τα
προγράμματα αυτά έχουν σχεδιαστεί στοχεύοντας στην ευρύτερη γνωριμία με την
κουλτούρα και το εκπαιδευτικού σύστημα των άλλων χωρών, καθώς και στη διάδοση
των ορθών πρακτικών εκπαίδευσης και κατάρτισης. Το πιο διαδεδομένο από αυτά
είναι το Πρόγραμμα Erasmus, ένα ευρωπαϊκό σύστημα ανταλλαγής φοιτητών το οποίο
ξεκίνησε το 1987. Το πρόγραμμα αυτό αποτέλεσε συνώνυμο της φοιτητικής ζωής με
εκατομμύρια ακαδημαϊκούς και κολεγιακούς φοιτητές να παίρνουν μέρος από τότε.

Η ΕΕ υποστηρίζει και συντονίζει την επιστημονική και τεχνολογική έρευνα και
ανάπτυξη, μέσω πολλών αναπτυξιακών προγραμμάτων. Το ανεξάρτητο Ευρωπαϊκό
Ερευνητικό Συμβούλιο διαχειρίζεται τα προγράμματα αυτά και κατανέμει τα κονδύλια
της ΕΕ σε ευρωπαϊκά ή εθνικά ερευνητικά κέντρα.

Η ΕΕ προωθεί την εκπαίδευση και κατάρτιση, έχοντας αναπτύξει ένα συγκεκριμένο
"Στρατηγικό Πλαίσιο". Η πολιτική της ΕΕ υποστηρίζει τις δράσεις κάθε χώρας και
βοηθά στην αντιμετώπιση κοινών προβλημάτων, όπως η γήρανση του πληθυσμού, οι
τεχνολογικές εξελίξεις και η αύξηση της ανεργίας.

Μέσα στο γενικότερο πλαίσιο συνεργασίας στο οποίο λειτουργεί η ΕΕ και
συναισθανόμενη την απαραίτητη παροχή βασικής ιατροφαρμακευτικής περίθαλψης,
προσφέρει το δικαίωμα δωρεάν έκδοσης της Ευρωπαϊκής Κάρτας Ασφάλισης Ασθενείας
σε όλους τους πολίτες της. Η κάρτα αυτή παρέχει βασική ασφάλιση υγείας στους
πολίτες που επισκέπτονται άλλες χώρες της Ένωσης. Έτσι εξασφαλίζεται η άμεση
ιατροφαρμακευτική φροντίδα και θεραπεία σε επείγουσες καταστάσεις.



https://el.wikipedia.org/wiki/%CE%9A%CF%8D%CF%80%CF%81%CE%BF%CF%82

Η Κύπρος, επίσημα Κυπριακή Δημοκρατία (στο Σύνταγμα αναφέρεται ως Δημοκρατία της
Κύπρου) είναι ανεξάρτητη νησιωτική χώρα της ανατολικής Μεσογείου. Συνορεύει
θαλάσσια, σύμφωνα με την αποκλειστική οικονομική ζώνη, με την Ελλάδα
(Καστελόριζο), την Τουρκία, την Συρία, τον Λίβανο, το Ισραήλ και την Αίγυπτο. Η
βόρεια πλευρά της βρίσκεται υπό κατοχή από την Τουρκία από το 1974. Το 1983,
κατά παράβαση του καταστατικού χάρτη των Ηνωμένων Εθνών, η Τουρκία προέβη στην
ανακήρυξη της λεγόμενης "Τουρκικής Δημοκρατίας της Βόρειας Κύπρου" (ΤΔΒΚ) η
οποία μέχρι σήμερα αναγνωρίζεται μόνο από την Τουρκία. Στην ουσία το νησί της
Κύπρου των 9,251 τ.χ είναι τετραχοτομημένο: Η Κυπριακή Δημοκρατία κατέχει το 56%
του εδάφους, η "ΤΔΒΚ" το 37%, οι Βρετανοί το 2.8% (δύο Βρετανικές Βάσεις) και τα
Ηνωμένα Έθνη την "νεκρή ζώνη" περίπου 4%.

Βρίσκεται ανατολικά της Ελλάδας (Καστελλόριζο), νότια της Τουρκίας (μόλις 64
χιλιόμετρα/40 ναυτικά μίλια), δυτικά της Συρίας και βόρεια της Αιγύπτου. Είναι
το τρίτο μεγαλύτερο σε έκταση νησί της Μεσογείου μετά τη Σικελία και τη
Σαρδηνία. Γεωγραφικά η Κύπρος ανήκει στην Μέση Ανατολή. Ωστόσο, επειδή ιστορικά,
πολιτιστικά και οικονομικά η Κύπρος έχει δεσμούς με την Ευρώπη και ιδιαίτερα με
την Ελλάδα, θεωρείται μέρος μόνο της Δύσης και της Ευρώπης. Είναι σήμερα το
νοτιοανατολικό άκρο της Ευρωπαϊκής Ένωσης αλλά και της Ευρώπης ολόκληρης.

Οι κάτοικοι της Κύπρου εντάσσονται — με βάση την καταγωγή, τη γλώσσα, την
πολιτιστική παράδοση και το θρήσκευμα — σε μία από τις δύο κοινότητες που
προνοούνται από το Άρθρο 2 του Συντάγματος της Κυπριακής Δημοκρατίας, είτε την
Ελληνική είτε την Τουρκική. Η πλειονότητα των κατοίκων σήμερα, περιλαμβανομένων
των τριών αναγνωρισμένων θρησκευτικών ομάδων των Μαρωνιτών, των Αρμενίων και των
Λατίνων (Καθολικών), ανήκει κατά 78% στην Ελληνική κοινότητα. Στην Κύπρο
διαμένει επίσης μεγάλος αριθμός ξένων υπηκόων, οι οποίοι στα τέλη του 2011
συνιστούσαν το 21,4% του πληθυσμού.

Ως αποτέλεσμα της εισβολής που διέπραξε η Τουρκία στην Κύπρο το 1974 και της
συνεχιζόμενης παράνομης κατοχής του βόρειου τμήματος του νησιού, 200.000 Έλληνες
Κύπριοι αναγκάστηκαν να εγκαταλείψουν τις εστίες τους και να καταφύγουν ως
πρόσφυγες στα νότια του νησιού. Παράλληλα, οι Τούρκοι κύπριοι καθώς και μεγάλος
αριθμός εποίκων μεταφέρθηκαν στον κατεχόμενο από την Τουρκία βορρά, ο οποίος και
ανακηρύχθηκε τελικά μονομερώς ως ανεξάρτητο κράτος το 1983, με την ονομασία
"Τουρκική Δημοκρατία της Βόρειας Κύπρου". Η ΤΔΒΚ δεν έχει αναγνωριστεί ως
ανεξάρτητη από κανένα κράτος - μέλος του ΟΗΕ πλην της Τουρκίας. O πληθυσμός στις
περιοχές της Κύπρου υπό τον έλεγχο της Κυπριακής Δημοκρατίας ανερχόταν στο τέλος
του 2011 στους 840.407 κατοίκους, μεγάλο μέρος των οποίων (20,3%) αποτελούν
ξένοι υπήκοοι.

Το όνομα Κύπρος φέρεται να επικράτησε από τους Έλληνες από την εποχή του Ομήρου,
από τους οποίους και μεταδόθηκε στη συνέχεια σε όλους τους παρακείμενους λαούς
πλην όμως δεν ήταν ούτε το πρώτο ούτε και το μοναδικό όνομα της νήσου. Ήδη είναι
γνωστό ότι στα αιγυπτιακά μνημεία του Τούθμωσι Γ΄ (1500 π.Χ.) η Κύπρος φέρεται
με το όνομα Asebi ή Jsj. Στο δε ψήφισμα της Κανώπου (238 π.Χ.) αναφέρεται με το
όνομα Sbjn, ενώ στους πήλινους πίνακες του Τελ ελ Αμάρνα εμφανίζεται με το όνομα
Alasia, μάλιστα σ΄ αυτούς περιλαμβάνονται οκτώ επιστολές, με αριθμ. 33-40, του
βασιλέως της Αλασίας προς τον βασιλέα της Αιγύπτου Αμένοφι Δ΄ (πιθανώς
1385-1566) γραμμένες όλες σε βαβυλωνο-ασσυριακή γλώσσα. Τη γνώμη ότι με το όνομα
Αλασία φερόταν η Κύπρος ενισχύει και η ευρεθείσα επιγραφή στη νήσο όπου αναφέρει
"ΑΠΟΛ(Λ)ΩΝ ΤΩΙ ΑΛΑΣΙΩΤΑΙ" που φέρονταν σε βάθρο ανδριάντα, έργο του Πλυτού, που
είχε αφιερώσει ο Αψάσωμος στον θεό "Απόλλωνα τον Αλασώταν". Το όνομα αυτό
απαντάται ακόμα και σήμερα ως τοπωνύμια όπως Άλασσος, (αντί του ορθού Άλασσα),
Αϊλάσυκα (αντί του ορθού Αγλάσυκα). Υπάρχουν όμως και κάποιοι που αμφισβητούν τα
παραπάνω ονόματα ότι αφορούν την Κύπρο, αναζητώντας επ΄ αυτών χώρες στη Βόρεια
Συρία. Επίσης υφίσταται και το όνομα Kittim του εβραϊκού κειμένου που αποδίδεται
στην Κύπρο, πλην όμως σε πολλά χωρία αναφέρεται για περιοχή που προσδιορίζεται
δυτικότερα, στην Ιταλία ή την Ελλάδα.

Όμως το ελληνικό όνομα Κύπρος απαντάται τόσο στην Ιλιάδα όσο και την Οδύσσεια.
Κατά πρώτον απαντάται στο Λ 21 της Ιλιάδας μαζί με την Κινύρα παράδοση. Επίσης
στην Οδύσσεια στους στίχους δ.83, θ 363, ρ 442, και 448. Στη δε Ιλιάδα στους
στίχους Ε 330, 422, 458, 768 και 873. Επίσης το όνομα Κύπρις φέρεται ως επίθετο
της θεάς Αφροδίτης. Αρχαιότερη επιγραφή που φέρει το όνομα Κύπρος ανάγεται στο
459 π.Χ..

Επίσης πολλά αρχαία προσωπικά ονόματα φέρονται συνδεδεμένα με το όνομα Κύπρος,
όπως Αριστόκυπρος, Αριστοκύπρα, Θεμιστοκύπρα, Κυπραγόρας, Κυπρόθεμις,
Κυπροκράνης, Ονασίκυπρος, Πασίκυπρος, Στασίκυπρος, Τιμόκυπρος, Φιλόκυπρος κ.ά.

Η ετυμολογία του ονόματος Κύπρος δεν είναι σίγουρη. Υπάρχουν διάφορες απόψεις.
Μία άποψη λέει πως οφείλει το όνομα του στο βασιλιά Κύπρο του οποίου την κόρη
Έννη νυμφεύτηκε ο Αχαιός Τεύκρος γιος του βασιλιά της Σαλαμίνας Τελαμώνα, όταν
και ήρθε εξόριστος μετά τον Τρωικό πόλεμο και ίδρυσε την πόλη Σαλαμίνα στη
Κύπρο. Μία άλλη άποψη υποστηρίζει ότι το όνομα προέρχεται από την Ελληνική λέξη
για το Μεσογειακό κυπαρίσσι (Cupressus sempervirens, Κυπάρισσος η αειθαλής) ή
ακόμα και από το Ελληνικό όνομα για το φυτό χέννα (Lawsonia alba), κύπρος. Μία
άλλη άποψη είναι ότι η ρίζα του ονόματος είναι από την Ετεοκυπριακή και τη λέξη
για το χαλκό. Ο Ζορζ Ντοσέν, για παράδειγμα, εισηγείται ότι οι ρίζες της λέξης
βρίσκονται στην λέξη των Σουμερίων για το χαλκό (zubar) ή του μπρούντζου
(kubar), από τα μεγάλα αποθέματα χαλκού που υπήρχαν στο νησί.

Οι μεγάλες εξαγωγές χαλκού από την Κύπρο έδωσαν το λατινικό όνομα στο χαλκό μέσα
από την φράση aes Cyprium, "μέταλλο της Κύπρου", που αργότερα συντομεύτηκε στο
Cuprum. Η Κύπρος είναι επίσης γνωστή σαν το Νησί της Αφροδίτης αφού κατά την
Ελληνική Μυθολογία η θεά Αφροδίτη, όπως δηλώνει και το όνομά της (=γεννημένη από
τον αφρό) γεννήθηκε στο νησί κοντά στην Πέτρα του Ρωμιού στις ακτές της Πάφου.
Πουθενά στις αρχαίες πηγές δεν υπάρχει αναφορά για γέννηση της Ιστάρ-Αστάρτης
των Φοινίκων στην Κύπρο αντίθετα με την Αφροδίτη των Ελλήνων που μάλιστα φέρει
και το προσωνύμιο "Κύπρις".

Ο κάτοικος της Κύπρου αναφέρεται συνήθως ως Κύπριος. Στην κυπριακή διάλεκτο
αναφέρεται ως Κυπραίος.

Η Κύπρος είναι το τρίτο μεγαλύτερο νησί της Μεσογείου. Βρίσκεται ανατολικά της
Ρόδου, 215 μίλια, και της Κρήτης, νότια των ακτών της Τουρκίας 37 μίλια, δυτικά
των Συριακών ακτών 56 μίλια, και βόρεια των ακτών της Αιγύπτου 190 μίλια. Πρώτοι
που φέρονται να ασχολήθηκαν επισταμένως με την γεωγραφία της Κύπρου ήταν οι
αρχαίοι Έλληνες: Στράβων (63 π.Χ.-23 μ.Χ.) και Κλαύδιος Πτολεμαίος (127-151
μ.Χ.), οι οποίοι και είναι οι πρώτοι χαρτογράφοι της Κύπρου.

Από μορφολογικής άποψης η Κύπρος υποδιαιρείται στις ακόλουθες μορφολογικές
περιφέρειες: α) Στο ορεινό σύμπλεγμα Τρόοδος που δεσπόζει στο κεντρο-νοτιοδυτικό
τμήμα του νησιού, με ψηλότερη κορυφή τον Όλυμπο (1.953 μ.) β) Στη βόρεια
οροσειρά του Πενταδάκτυλου, με ψηλότερη κορυφή τον Κυπαρισσόβουνο (1.024 μ.) γ)
Στην κεντρική πεδιάδα της Μεσαορίας, που εκτείνεται μεταξύ των δύο προηγουμένων
και την οποία διασχίζουν δυο ποταμοί-χείμαρροι, ο Πεδιαίος και ο Γιαλιάς. δ) Στη
λοφώδη περιοχή γύρω από το σύμπλεγμα του Τροόδους και ε) Στις παράκτιες πεδιάδες
και ακτές.

Το 17% της ολικής έκτασης της Κύπρου καλύπτεται από δάση. Η Φυσική βλάστηση της
νήσου περιλαμβάνει καταπράσινα δάση, φυλλοβόλα δένδρα, θάμνους και άνθη, περίπου
1800 γηγενή είδη, υποείδη και ποικιλίες από τα οποία τα 140 (7%) είναι ενδημικά.
Στην πανίδα της Κύπρου περιλαμβάνονται 365 είδη πουλιών, από τα οποία τα 115
αναπαράγονται στη νήσο. Δύο είδη και πέντε υποείδη έχουν χαρακτηριστεί ως
ενδημικά. Το πλέον όμως ενδιαφέρον της κυπριακής πανίδας είναι το ενδημικό είδος
ζώου, το κυπριακό αγρινό, που ανήκει στην οικογένεια των προβάτων και είναι το
μοναδικό είδος στον κόσμο.

Η προϊστορία της Κύπρου αρχίζει με την πρώτη εμφάνιση του ανθρώπου στο νησί κατά
τη 10η χιλιετία π.Χ., σύμφωνα με τα σημερινά δεδομένα, και τελειώνει με το
πέρασμα από τη 2η στην 1η χιλιετία π.Χ. και τις απαρχές των κοινωνικοπολιτικών
διεργασιών που θα καταλήξουν στην ίδρυση των κυπριακών βασιλείων της ιστορικής
περιόδου. Η Προϊστορία της Κύπρου αρχίζει με την Νεολιθική εποχή σε αντίθεση με
τον Ελλαδικό χώρο όπου ανακαλύφθηκαν κατάλοιπα ανθρώπινης παρουσίας ήδη από την
Παλαιολιθική εποχή.

Οι πρώτοι Αχαιοί εγκαταστάθηκαν στην Κύπρο το 1400 π.Χ. σε κυπριακά λιμάνια,
κυρίως στα νότια και ανατολικά, εκμεταλλευόμενοι τις συνθήκες ειρήνης που
επικρατούσαν στην περιοχή. Η Κύπρος όμως εξελληνίστηκε πλήρως μετά τον Τρωικό
πόλεμο, με τους Αχαιούς να κατακλύζουν το νησί. Τότε οι ιθαγενείς του νησιού που
οι σύγχρονοι μελετητές ονόμασαν Ετεοκύπριους, εξελληνίστηκαν και από τότε το
νησί κατοικείται από Έλληνες (Αχαιούς). Ο πληθυσμός των λεγόμενων Ετεοκύπριων
ήταν ασήμαντος σε σχέση με αυτό των Αχαιών, ζούσαν στην Αμαθούντα, και
εξαφανίστηκε κάθε ίχνος τους το 450 π.Χ. [εκκρεμεί παραπομπή]

Στην ελληνιστική περίοδο άνθισαν οι τέχνες και έχουμε μαρτυρίες σε αμφορείς και
πλάκες με γραφές. Άνθισε, επίσης, και η αρχαία ελληνική θρησκεία προς τους 12
θεούς του Ολύμπου με ιερά σε όλο το νησί με μεγαλύτερο αυτό της Θεάς Αφροδίτης
στην Πάφο (Κούκλια) πλησίον στο τόπο όπου γεννήθηκε (Πέτρα του Ρωμιού). Σ' αυτή
την εποχή ο φιλόσοφος Ζήνων ο Κιτιεύς, Κύπριος φυσικά, ίδρυσε την περίφημη σχολή
των Στωικών στην Αθήνα.

Στη συνέχεια είναι η βυζαντινή περίοδος. Με το διαχωρισμό της Ρωμαϊκής
Αυτοκρατορίας, η Κύπρος έγινε επαρχία του ανατολικού μέρους δηλαδή του
Βυζαντίου, με πρωτεύουσα την Κωνσταντινούπολη. Ο βασιλιάς της Αγγλίας Ριχάρδος ο
Λεοντόκαρδος κατακτά την Κύπρο το 1191 αλλά μεταβίβασε τον πολιτικό της έλεγχο
στους Ναΐτες, οι οποίοι στη συνέχεια το παραχωρούν στον Γκυ των Λουζινιάν και ο
διάδοχός του δημιουργεί το Βασίλειο της Κύπρου. Μετά τον θάνατο του Ιάκωβου Β'
της Κύπρου η Βενετή σύζυγός παραχώρησε το Βασίλειο στη Βενετία στις 26
Φεβρουαρίου 1489. Η Κύπρος κατακτήθηκε από την Οθωμανική Αυτοκρατορία το 1571. Η
Κύπρος θα αποτελέσει αντικείμενο διεθνούς ενδιαφέροντος στα πλαίσια του
Ανατολικού Ζητήματος με πολλά κράτη να εκδηλώνουν ενδιαφέρον να την αποκτήσουν.
Τελικά, η Κύπρος έγινε αγγλική κτήση, με την Συνθήκη της Κωνσταντινούπολης το
1878, μέχρι τον απελευθερωτικό αγώνα του 1955-1959 και την κήρυξη της
ανεξαρτησίας το 1960.

Την 1η Απριλίου 1955 Έλληνες από την Κύπρο και την Ελλάδα ξεκίνησαν επισήμως
απελευθερωτικό αγώνα (οργάνωση ΕΟΚΑ) έναντι των Βρετανών με σκοπό την ένωση με
την Ελλάδα. Ο αγώνας τερματίστηκε το 1959, οπότε έγιναν οι συμφωνίες
Ζυρίχης-Λονδίνου.Τη νύχτα της 15ης προς την 16η Αυγούστου του 1960, στις 2 μετά
τα μεσάνυκτα στη Λευκωσία, ο κυβερνήτης της Κύπρου Χιου Φουτ διάβασε στην
αίθουσα του Μεταβατικού Υπουργικού Συμβουλίου (που αργότερα έγινε Μέγαρο της
Βουλής των Αντιπροσώπων) την προκήρυξη της βασίλισσας της Μεγάλης Βρετανίας, με
την οποία ανακοίνωσε την εγκατάλειψη της αγγλικής κυριαρχίας στην Κύπρο, στη
βάση των Συμφωνιών Ζυρίχης-Λονδίνου. Στη συνέχεια οι γενικοί πρόξενοι της
Ελλάδας και της Τουρκίας Γ. Χριστόπουλος και Β. Τουρέλ, ο Αρχιεπίσκοπος Κύπρου
Μακάριος Γ΄ και ο αντιπρόεδρος Φαζίλ Κιουτσούκ, έπειτα από σύντομες ομιλίες
τους, υπέγραψαν μαζί με τον τελευταίο Άγγλο κυβερνήτη τα κείμενα των συμφωνιών
που καθόριζαν τα της ανεξαρτητοποίησης της Κύπρου. Λίγο πριν το μεσημέρι της
16ης Αυγούστου έγινε στο μέγαρο του Κυβερνείου η υποστολή της βρετανικής σημαίας
και η έπαρση της κυπριακής. Πριν κλείσουν 24 ώρες από την ανακήρυξη της
ανεξαρτησίας της Κύπρου, ο σερ Χιου Φουτ είχε ήδη εγκαταλείψει την Κύπρο.

Οι συμφωνίες Ζυρίχης και Λονδίνου είχαν υπογραφεί η μεν πρώτη στο ξενοδοχείο
Ντόλτερ της Ζυρίχης στις 11 Φεβρουαρίου του 1959 από τους Κωνσταντίνο Καραμανλή
και Αντνάν Μεντερές, πρωθυπουργό της Τουρκίας, η δε δεύτερη στο Λάνκαστερ Χάουζ
του Λονδίνου στις 19 Φεβρουαρίου του 1959, από τους δύο προαναφερθέντες συν τον
Βρετανό ομόλογό τους Χάρολντ Μακμίλαν, ενώ κάποια συνημμένα κείμενα είχαν
υπογραφεί και από τους Μακάριο και Κιουτσούκ, οι οποίοι είχαν γνώση του συνόλου
των συμφωνιών.

Επίσης τότε ορίστηκαν οι τρεις επίσημες γλώσσες του κράτους, η ελληνική, η
τουρκική και η αγγλική (όρος της Βρετανίας).

Στις 24 Αυγούστου του 1960, το Συμβούλιο Ασφαλείας Ηνωμένων Εθνών αποφάσισε
ομόφωνα να εισηγηθεί στη Γενική Συνέλευση του Οργανισμού Ηνωμένων Εθνών την
ένταξη της Κύπρου στον Ο.Η.Ε.. Την πρόταση έκανε η Μεγάλη Βρετανία και μία πρώην
αποικία της, η Κεϋλάνη. Ο μόνιμος αντιπρόσωπος της Κύπρου στον Ο.Η.Ε., Ζήνων
Ρωσσίδης, εκφώνησε τον πρώτο λόγο του στη γενική συνέλευση στις 21 Σεπτεμβρίου.

Στις 20 Ιανουαρίου του 1961 η βασίλισσα Ελισάβετ Β΄ του Ηνωμένου Βασιλείου,
κατευθυνόμενη με τον δούκα του Εδιμβούργου, Φίλιππο προς την Ινδία, στάθμευσε
για λίγο στην Κύπρο. Εκεί, στη βρετανική βάση του Ακρωτηρίου, συνομίλησε με την
ηγεσία της Κυπριακής Δημοκρατίας τον Πρόεδρο Μακάριο, τον Αντιπρόεδρο Κιουτσούκ
και τον υπουργό εξωτερικών Κυπριανού. Οι συνομιλίες είχαν μάλλον τυπικό και όχι
ουσιαστικό χαρακτήρα, αλλά η συνάντηση συμβόλιζε και υπογράμμιζε τον λόγο που
είχε η Βρετανία στα κυπριακά πράγματα ως εγγυήτρια δύναμη. Ακόμη, η παρουσία της
Ελισάβετ υπογράμμισε τους δεσμούς της πρώην αποικίας με τη Βρετανική
Κοινοπολιτεία. Στις 13 Μαρτίου του 1961 η Κύπρος έγινε δεκτή στην Κοινοπολιτεία.
Ο Μακάριος κλήθηκε στη διάσκεψη και συμμετείχε στις εργασίες της δύο ημέρες
αργότερα, συνοδευόμενος από τον Τουρκοκύπριο υπουργό Άμυνας Οσμάν Ορέκ. Καθ'
οδόν προς Λονδίνο συναντήθηκε στην Αθήνα με τον πρωθυπουργό Κωνσταντίνο
Καραμανλή. Σε δηλώσεις του ο Μακάριος υπογράμμισε ότι η είσοδος στην
Κοινοπολιτεία δεν σημαίνει κατ' ανάγκην είσοδο σε συνασπισμό και τόνισε ότι θα
ακολουθήσει αδέσμευτη πολιτική.

Στις 30 Νοεμβρίου του 1963, ο πρόεδρος Μακάριος διαβίβασε στον αντιπρόεδρο της
Κυπριακής Δημοκρατίας Φαζίλ Κιουτσούκ μνημόνιο στο οποίο περιέχονταν 13 σημεία
για την αναθεώρηση του συνταγματικού καθεστώτος. Συνισταμένη των 13 σημείων ήταν
η κατάργηση της χωριστής πλειοψηφίας (ελληνοκυπριακής και τουρκοκυπριακής) για
την ψήφιση των νόμων καθώς και η θέσπιση ενιαίων δημοτικών συμβουλίων στους
δήμους. Επίσης το πρώτο από τα 13 σημεία απέβλεπε στην κατάργηση του δικαιώματος
αρνησικυρίας τόσο του προέδρου όσο και του αντιπροέδρου της Δημοκρατίας. Των
προτάσεων του Μακαρία είχαν προηγηθεί διαβουλεύσεις του ιδίου με τον Βρετανό
ύπατο αρμοστή σερ Άρθουρ Κλαρκ, ο οποίος τον είχε ενθαρρύνει. Παράλληλα επαφές
είχαν και οι Τουρκοκύπριοι. Μάλιστα την επομένη, 1 Δεκεμβρίου,o αντιπρόεδρος της
Κυπριακής Βουλής των Αντιπροσώπων και πρόεδρος της τουρκοκυπριακής Βουλής Ραούφ
Ντενκτάς έφτασε στο Λονδίνο για συνομιλίες με τον υφυπουργό για θέματα
Κοινοπολιτείας Τζ. Τίλνι. Οι προτάσεις Μακαρίου διατυπώθηκαν σε μία εποχή που
υπήρχε κυβερνητική αστάθεια τόσο στην Ελλάδα όσο και στην Τουρκία, δηλαδή τις
δύο χώρες που μαζί με την Βρετανία ήταν οι εγγυήτριες δυνάμεις της Κυπριακής
Δημοκρατίας. Παρά το ότι στόχος του Μακαρίου ήταν η διαμόρφωση ενιαίας εξουσίας
στην Κύπρο, ωστόσο η κρίση που ακολούθησε ήταν η αρχή του εκ των πραγμάτων
διαχωρισμού των δύο κοινοτήτων, καθώς στις 29 Δεκεμβρίου επιβλήθηκε η διχοτόμηση
της Λευκωσίας με την περίφημη "πράσινη γραμμή", όπως αποκλήθηκε λίγο αργότερα.
Στις προτάσεις Μακαρίου απάντησε ο Κιουτσούκ αρνητικά, δηλώνοντας στις 3
Δεκεμβρίου ότι το ισχύον σύνταγμα θα πρέπει να εφαρμόζεται στο σύνολό του. Ο
υπουργός Εξωτερικών της Κύπρου Σπύρος Κυπριανού συναντήθηκε στις 10 Δεκεμβρίου
στην Αθήνα με τον πρωθυπουργό Γεώργιο Παπανδρέου και τον ενημέρωσε για την
κατάσταση στο νησί. Τον συνόδευε ο πρεσβευτής στην Αθήνα Νίκος Κρανιδιώτης. Στις
16 Δεκεμβρίου ο Τούρκος πρεσβευτής στη Λευκωσία επέδωσε απορριπτική απάντηση της
Άγκυρας στις προτάσεις Μακαρίου, τις οποίες ο Κύπριος πρόεδρος είχε απλώς
"γνωστοποιήσει" στις εγγυήτριες δυνάμεις. Ο Μακάριος με τη σειρά του απέρριψε
την τουρκική απάντηση ως παρέμβαση στα εσωτερικά της Κυπριακής Δημοκρατίας.
Τρεις ημέρες αργότερα συναντήθηκαν στην ελληνική πρεσβεία στο Παρίσι οι υπουργοί
Εξωτερικών Ελλάδας, Σοφοκλής Βενιζέλος, Κύπρου Σπύρος Κυπριανού και Τουρκίας
Κεμάλ Ερκίν. Παρά την αισιοδοξία του Βενιζέλου, η συνάντηση δεν μείωσε την
ένταση που εν τω μεταξύ είχε δημιουργηθεί στην Κύπρο. Πριν περάσουν 48 ώρες, τη
νύκτα της 20ης προς την 21η Δεκεμβρίου άρχισαν επεισόδια στη Λευκωσία μεταξύ
Ελληνοκυπρίων και Τουρκοκυπρίων, τα οποία κορυφώθηκαν με εκατέρωθεν νεκρούς την
ημέρα των Χριστουγέννων. Οι Τουρκοκύπριοι δημιούργησαν "γραμμή άμυνας" γύρω από
την παλαιά πόλη και παράλληλα προσέβαλαν ελληνοκυπριακά προάστια στη βόρεια
περιφέρεια της πόλης, απομονωμένα από την κυρίως ελληνοκυπριακή πλευρά.
Ελληνοκύπριοι πολίτες αντιπαρατέθηκαν ενόπλως με τους Τουρκοκυπρίους, ενώ άλλοι
υπό τον Νίκο Σαμψών έσπευσαν σε βοήθεια των Ελληνοκυπρίων που κατοικούσαν στο
βόρειο προάστιο Ομορφίτα. Κατά τις συγκρούσεις διαπράχθηκαν αγριότητες και από
τις δύο πλευρές, οι οποίες έκτοτε δηλητηρίαζαν τις σχέσεις μεταξύ των δύο
κοινοτήτων. Την δεύτερη ημέρα των Χριστουγέννων τουρκικά πολεμικά σκάφη
εμφανίστηκαν προ της Κύπρου. Την ίδια ημέρα βρετανικά τεθωρακισμένα οσχήματα
παρενέβησαν μεταξύ των αντιμαχομένων στην Λευκωσία. Η απειλή τουρκικής εισβολής
άρθη έπειτα από παρέμβαση του προέδρου των Η.Π.Α. Λίντον Τζόνσον και
προειδοποίηση της Ε.Σ.Σ.Δ. προς την Άγκυρα. Στις 29 Δεκεμβρίου υπογράφτηκε
συμφωνία κατάπαυσης των εχθροπραξιών και η Λευκωσία χωρίστηκε σε ελληνοκυπριακή
και τουρκοκυπριακή από την "πράσινη γραμμή".

Μετά την Τουρκική εισβολή στην Κύπρο και την κατοχή του 1974, η Κυπριακή
Δημοκρατία πρακτικά ελέγχει μόνο τα δύο τρίτα του νησιού, ενώ το βόρειο τρίτο
κατέχεται παράνομα από την Τουρκία.

Το 1983 η Τουρκία παρανόμως ανακήρυξε τα κατεχόμενα εδάφη σε κράτος, ονομάζοντάς
το «Τουρκική Δημοκρατία της Βορείου Κύπρου» , το λεγόμενο "ψευδοκράτος". Η
ενέργεια αυτή καταδικάστηκε από το Συμβούλιο Ασφαλείας του Ο.Η.Ε. Το "κράτος"
αυτό αναγνωρίζεται σήμερα μόνο από την Τουρκία.

Στις δεκαετίες που ακολούθησαν την εισβολή οι εναπομείναντες εγκλωβισμένοι
Ελληνοκύπριοι εκδιώχθηκαν και 120.000 έποικοι από την Τουρκία μεταφέρθηκαν στο
βόρειο μέρος της Κύπρου. Επίσης αμέσως μετά την εισβολή οι περισσότεροι
Τουρκοκύπριοι μετακινήθηκαν στο κατεχόμενο μέρος. Το αποτέλεσμα είναι σήμερα το
κατεχόμενο μέρος να κατοικείται κυρίως από Τούρκους (τους εναπομείναντες
Τουρκοκυπρίους και δεκάδες χιλιάδες εποίκους).

Το 2004 η Κυπριακή Δημοκρατία εντάχθηκε στην Ευρωπαϊκή Ένωση, με ένα τμήμα του
εδάφους να βρίσκεται υπό Τουρκική κατοχή. Αυτό σημαίνει ότι το κοινοτικό
κεκτημένο εφαρμόζεται μόνο στο ελεύθερο μέρος της Κύπρου. Δηλαδή, η συμφωνία
ένταξης καλύπτει την ένταξη ολόκληρης της Κύπρου, αλλά υπάρχει πρόνοια ώστε το
κοινοτικό κεκτημένο να εφαρμόζεται μόνο στις ελεύθερες περιοχές, διότι αυτές
είναι που ελέγχει η κυπριακή κυβέρνηση. Η μη εφαρμογή του κοινοτικού κεκτημένου
στο βόρειο τρίτο του νησιού έχει γεωγραφική ισχύ και όχι κοινωνική, και η
Τουρκική κοινότητα της Κύπρου απολαμβάνει όλα τα δικαιώματα της ένταξης.

Την 1η Ιανουαρίου του 2008 το μέχρι τότε νόμισμα της Κύπρου, η Λίρα Κύπρου,
αντικαταστάθηκε από το Ευρώ.

Το πολίτευμα της Κύπρου είναι Προεδρική Δημοκρατία. Αρχηγός κράτους και
κυβέρνησης είναι ο Πρόεδρος της Κυπριακής Δημοκρατίας που εκλέγεται με καθολική
ψηφοφορία για περίοδο πέντε ετών και διαθέτει συμβολικές και ουσιαστικές
αρμοδιότητες ταυτόχρονα στο πρόσωπο του. Πρώτος πρόεδρος της Κυπριακής
Δημοκρατίας ήταν ο Αρχιεπίσκοπος Κύπρου Μακάριος Γ΄. Έπειτα από τις προεδρικές
εκλογές του 2013 στο αξίωμα αυτό είναι ο Νίκος Αναστασιάδης τέως πρόεδρος του
ΔΗ.ΣΥ. Η Εκτελεστική εξουσία ασκείται από τον Πρόεδρο της Δημοκρατίας και ένα
εντεκαμελές Υπουργικό Συμβούλιο που διορίζεται από τον Πρόεδρο. Σημειώνεται ότι
οι Τουρκοκύπριοι από το 1963 αρνούνται τη συμμετοχή τους στην κυβέρνηση. Η
Νομοθετική εξουσία ασκείται από τη Βουλή των Αντιπροσώπων τα μέλη της οποίας
εκλέγονται με καθολική ψηφοφορία με σύστημα απλής αναλογικής και για περίοδο
πέντε ετών. Η Βουλή των Αντιπροσώπων περιλαμβάνει 80 έδρες (56 για τους
Ελληνοκύπριους και 24 για τους Τουρκοκύπριους - οι 24 έδρες παραμένουν κενές).
Κύριες σήμερα πολιτικές δυνάμεις στην Κύπρο, σύμφωνα με τις εκλογές της 22ας
Μαΐου 2016, που συμμετέχουν στη Βουλή είναι τα κόμματα: Ανορθωτικό Κόμμα
Εργαζόμενου Λαού (Α.Κ.Ε.Λ, 16 έδρες), Δημοκρατικός Συναγερμός (ΔΗ.ΣΥ, 18 έδρες),
Δημοκρατικό Κόμμα (ΔΗ.ΚΟ, 9 έδρες), Κίνημα Σοσιαλδημοκρατών ΕΔΕΚ (Κ.Σ. ΕΔΕΚ, 3
έδρες), Κίνημα Αλληλεγγύη (3 έδρες), Εθνικό Λαϊκό Μέτωπο (Ε.ΛΑ.Μ, 2 έδρες),
Συμμαχία Πολιτών (3 έδρες) και το Κίνημα Οικολόγων - Συνεργασία Πολιτών (2
έδρες). Η Δικαστική εξουσία, (απονομή δικαιοσύνης) στην Κύπρο, ασκείται από το
Ανώτατο Δικαστήριο της Δημοκρατίας, τα Κακουργιοδικεία και τα Επαρχιακά
Δικαστήρια, που αποτελούν ανεξάρτητη εξουσία.

Στην Κύπρο υφίσταται κάποιος αριθμός πολιτικών αξιωματούχων, Αρχών και Σωμάτων
που δεν υπάγονται σε κανένα υπουργείο. Σύμφωνα με το υφιστάμενο σύνταγμα αυτοί
είναι: α) Ανεξάρτητοι αξιωματούχοι της Δημοκρατίας: Ο Γενικός Εισαγγελέας και ο
Γενικός Ελεγκτής, που προΐστανται της νομικής και ελεγκτικής υπηρεσίας
αντίστοιχα, ο Διοικητής της Κεντρικής Τράπεζας της Κύπρου, η Επιτροπή Δημόσιας
Υπηρεσίας, η Επιτροπή Εκπαιδευτικής Υπηρεσίας, και το Γραφείο Προγραμματισμού,
που λειτουργούν ως ανεξάρτητα συλλογικά όργανα. β) Ανεξάρτητα Σώματα της
Δημοκρατίας: Σ΄ αυτά περιλαμβάνονται το Γενικό Λογιστήριο, η Επιτροπή Προστασίας
του Ανταγωνισμού, το Γραφείο Επιτρόπου Ηλεκτρονικών Επικοινωνιών και
Ταχυδρομικών Κανονισμών, το Γραφείο Επιτρόπου Προστασίας Προσωπικών Δεδομένων, ο
Κυπριακός Οργανισμός Αγροτικών Πληρωμών, η Υπηρεσία Εποπτείας και Ανάπτυξης
Συνεργατικών Εταιρειών, η Αρχή Ραδιοτηλεόρασης Κύπρου, η Αναθεωρητική Αρχή
Προσφορών και η Επιτροπή Κεφαλαιαγοράς.

Δικαίωμα ψήφου στις εκλογές έχουν όσες και όσοι είναι ηλικίας 18 ετών και άνω..
Διεξάγονται ξεχωριστές βουλευτικές και προεδρικές εκλογές, και από το 2004
διεξάγονται και εκλογές για το Ευρωπαϊκό Κοινοβούλιο. Οι τελευταίες βουλευτικές
εκλογές διεξήχθησαν στις 22 Μαΐου 2016. Στις εκλογές εκείνες πρώτο κόμμα
αναδείχθηκε ο Δημοκρατικός Συναγερμός (ΔΗΣΥ) με ποσοστό 30,69% σημειώνοντας
πτώση της τάξεως του 3,7%. Οι βουλευτικές εκλογές του 2016 κατέδειξαν και τις
αλλαγές που δημιουργήθηκαν στο πολιτικό σκηνικό της νήσου, μεσούσης και της
οικονομικής κρίσης, καθώς το δεύτερο μεγαλύτερο κόμμα, το ΑΚΕΛ, σημείωσε μεγάλη
πτώση στα ποσοστά του (7,1%) παραμένοντας στη δεύτερη θέση, το Δημοκρατικό Κόμμα
(ΔΗ.ΚΟ) διατηρήθηκε στην τρίτη θέση χάνοντας μόνο 1,3 %, την ίδια στιγμή το
Κίνημα Σοσιαλδημοκρατών ΕΔΕΚ σημείωσε πρωτοφανή κάθοδο στα ποσοστά του (2,8%),
ενώ τρεις νέοι πολιτικοί σχηματισμοί εισήχθησαν στη Βουλή των Αντιπροσώπων για
πρώτη φορά: Συμμαχία Πολιτών, Αλληλεγγύη, Εθνικό Λαϊκό Μέτωπο (ΕΛΑΜ).

Στο κατεχόμενο από την Τουρκία βόρειο μέρος της Κύπρου, ντε φάκτο δεν ασκείται
πολιτικός έλεγχος από την νόμιμη κυβέρνηση της Κυπριακής Δημοκρατίας, και έχει
ανακηρυχθεί ένα ανεξάρτητο "κράτος" το 1983. Το "κράτος" που αυτοαποκαλείται
"Τουρκική Δημοκρατία της Βόρειας Κύπρου" δεν αναγνωρίζεται από καμία χώρα στον
κόσμο πλην της Τουρκίας. Το πολίτευμα του είναι Κοινοβουλευτική Δημοκρατία με
λεγόμενο "Πρόεδρο" τον Μουσταφά Ακιντζί.

Κατά το σύνταγμα της Κύπρου στην ελληνική κοινότητα της Κύπρου
συμπεριλαμβάνονται. εκτός από τους Ελληνοκύπριους που αποτελούν πλειοψηφία και
οι θρησκευτικές ομάδες των Αρμενίων, των Μαρωνιτών και των Λατίνων. Στην
τουρκική μειονότητα της Κύπρου συμπεριλαμβάνονται, εκτός των Τούρκων, και οι
τουρκόφωνοι Τσιγγάνοι, γνωστοί ως Κουρμπέτ ή Κουρούπεττοι. Αντίθετα, οι
ελληνόφωνοι Τσιγγάνοι ονομάζονται Μάντηδες.

Το προσδόκιμο ζωής στο σύνολο του πληθυσμού ήταν σύμφωνα με εκτιμήσεις του 2015
τα 78,51 χρόνια (75,7 χρόνια οι άνδρες και 81,46 οι γυναίκες).

Η συντριπτική πλειοψηφία των Ελλήνων της Κύπρου είναι Χριστιανοί Ορθόδοξοι και
ανήκουν στην Αυτοκέφαλη ελληνορθόδοξη Εκκλησία της Κύπρου. Οι περισσότεροι
Τουρκοκύπριοι είναι μουσουλμάνοι. Στην Κύπρο υπάρχουν επίσης και άλλες
μικρότερες κοινότητες όπως: η Εβραϊκή, η Διαμαρτυρόμενη, η Καθολική, η
Μαρωνίτικη και μια Αρμενική που ανήκουν σε άλλα αντίστοιχα δόγματα. Επίσης,
υπάρχουν 2.514 Μάρτυρες του Ιεχωβά και 428 Μορμόνοι της Εκκλησίας του Ιησού
Χριστού των Αγίων των Τελευταίων Ημερών.

Η Εκκλησία της Κύπρου είναι Αυτοκέφαλη Ελληνορθόδοξη Εκκλησία και Πρώτος
Επίσκοπος, ιδρυτής και προστάτης υπήρξε ο Απόστολος Βαρνάβας του οποίου η μνήμη
εορτάζεται την 11η Ιουνίου. Ο Προκαθήμενός της, είναι ο Μακαριώτατος
Αρχιεπίσκοπος Νέας Ιουστινιανής και πάσης Κύπρου. Στον Θρόνο τώρα βρίσκεται ο
Μακαριώτατος Αρχιεπίσκοπος κ. Χρυσόστομος Β'. Η έδρα της Εκκλησίας της Κύπρου
βρίσκεται στο Μέγαρο της Ιέρας Αρχιεπισκοπής Κύπρου μέσα στην Παλιά Λευκωσία
απέναντι από το Παγκύπριο Γυμνάσιο.

Η Κύπρος έχει ένα πολύ καλό σύστημα εκπαίδευσης, τόσο στο δημόσιο όσο και στον
ιδιωτικό τομέα. Στην Κύπρο η εκπαίδευση είναι υποχρεωτική μέχρι το 15ο έτος
ηλικίας. Η στοιχειώδης και μέση εκπαίδευση παρέχονται δωρεάν. Όσον αφορά τη
δημόσια εκπαίδευση, η στοιχειώδης εκπαίδευση αποπερατώνεται κυρίως στο Δημοτικό
Σχολείο, η μέση στο Γυμνάσιο και Λύκειο, ενώ υπάρχουν και σχολές που ανήκουν
στην ανώτερη (όπως το ΑΞΙΚ, το Δασικό Κολέγιο κ.λπ. -υπήρχε και το ΑΤΙ, αλλά
τερμάτισε την λειτουργία του το 2011) και ανώτατη εκπαίδευση (όπως από το
Πανεπιστήμιο Κύπρου, το Τεχνολογικό Πανεπιστήμιο Κύπρου και το Ανοικτό
Πανεπιστήμιο Κύπρου). Υπάρχει επίσης και μια πληθώρα ιδιωτικών σχολών που
καλύπτουν όλο το φάσμα της τριτοβάθμιας εκπαίδευσης, ενώ λειτουργούν και
αναγνωρισμένα ιδιωτικά πανεπιστήμια. Γενικά η Κύπρος κατατάσσεται πολύ υψηλά σε
αποφοίτους τριτοβάθμιας εκπαίδευσης. Το 2003 το 64% των αποφοίτων μέσης
εκπαίδευσης συνέχισε ανώτερες σπουδές.

Ένας μεγάλος αριθμός Κυπρίων φοιτητών, περισσότερο του 50% πάει στο εξωτερικό
για σπουδές, λόγω κυρίως του μικρού αριθμού θέσεων, των περιορισμένων επιλογών
και σε μερικές περιπτώσεις για σκοπούς καλύτερης ποιότητας εκπαίδευσης. Οι
δημοφιλέστεροι προορισμοί είναι η Ελλάδα, (64,7%), το Ηνωμένο Βασίλειο (17%), οι
ΗΠΑ (8,5%), και διάφορες άλλες ευρωπαϊκές χώρες όπως η Γαλλία, η Γερμανία, η
Ισπανία και η Βουλγαρία.

Το ακαδημαϊκό επίπεδο των Κυπρίων μαθητών έχει ενισχυθεί σε διάφορους τομείς
λόγω κυρίως της δράσης διαφόρων επιστημόνων. Η κυριότερη δραστηριότητα είναι οι
Μαθηματικοί Διαγωνισμοί που διοργανώνονται από την Κυπριακή Μαθηματική Εταιρεία.
Αυτοί έχουν συντείνει στο να καλυτερεύσει το επίπεδο των Κυπρίων μαθητών στα
Μαθηματικά.

Το κατά κεφαλήν εισόδημά της Κύπρου είναι €1000 .Υιοθέτησε ως νόμισμά της το
ευρώ την 1η Ιανουαρίου 2008. Στην Κύπρο υπάρχουν περίπου 250 λατομεία από τα
οποία εξορύσσεται γύψος, φαιόχωμα, αμμοχάλικο, χαβάρα, άργιλος, ασβεστολιθικά
πετρώματα, χαλκοπυρίτης, σιδηροπυρίτης, χρωμίτης, αμίαντος, μπεντονίτης και
χαλκός. Η Κύπρος έχει μεγάλες δυνατότητες για την αξιοποίηση των ανανεώσιμων
πηγών ενέργειας. Στη γεωργία η Μεσαορία παράγει σιτηρά, η Κυθρέα ελιές, η Μόρφου
εσπεριδοειδή, η Καρπασία καπνό, τα Κοκκινοχώρια πατάτες, εσπεριδοειδή και
λαχανικά. Τα Κοκκινοχώρια πήραν το όνομα τους από το έδαφος τους, που είναι
κόκκινο. Η οδήγηση γίνεται στα αριστερά. Το οδικό δίκτυο είναι αρκετά πυκνό και
υπάρχουν, σχεδόν σε όλες τις μεγάλες πόλεις, αεροδρόμια. Υπολογίζεται ότι η
Κύπρος προσελκύει πάνω από 2,4 εκατομμύρια τουρίστες κάθε χρόνο. Ιστορικά η
Κυπριακή Οικονομια χαρακτηρίζεται από σημαντικό βαθμό ανάπτυξης, τα τελευταία 50
χρόνια υψηλότερο από όλες τις χώρες της περιοχής (εκτός από το Ισραήλ) και
γενικά της ανατολικής Μεσογείου. Η τουρκική εισβολή στην Κύπρο, ενώ ήταν ένα
μεγάλο πλήγμα, δεν κατάφερε να ανακόψει την ανοδική πορεία του νησιού που
στηρίζεται κυρίως στις υπηρεσίες (τουρισμό, ναυτιλία, χρηματοοικονομικά).

Πριν από λίγο καιρό, ανακαλύφθηκαν στη νότια ακτή της Κυπριακής Δημοκρατίας
κοιτάσματα φυσικού αερίου και πετρελαίου. Πετρολόγοι υπολογίζουν ότι τα
κοιτάσματα πετρελαίου περιέχουν 8-10 δισεκατομμύρια βαρέλια. Προς το παρόν τα
κοιτάσματα αυτά διερευνούνται από μία αιγυπτολιβανέζικη κοινοπραξία. Με τον
Λίβανο, το Ισραήλ και την Αίγυπτο (τούς κατοίκους της πληγείσας περιοχής)
κλείσθηκαν συμφωνίες για μία Αποκλειστική Οικονομική Ζώνη. Μετά από μια
προκήρυξη η αμερικανική εταιρεία Noble Energy άρχισε με την αξιοποίηση των
κοιτασμάτων.

Τον Φεβρουάριο του 2016 ανακοινώθηκε μείωση της υποχρεωτικής στρατιωτικής
θητείας στην Εθνική Φρουρά σε 14 μήνες αντί 24 μηνών που ίσχυε μέχρι το 2016.
Στην Εθνική Φρουρά υπηρετούν υποχρεωτικά όλοι οι Κύπριοι άρρενες .

Το Ηνωμένο Βασίλειο κατέχει εδάφη στην Κύπρο υπό μορφή στρατιωτικών βάσεων. Με
την συμφωνία εγκαθίδρυσης της Κυπριακής Δημοκρατίας, το Ηνωμένο Βασίλειο κατέχει
στην Κύπρο τις ακόλουθες κυρίαρχες στρατιωτικές βάσεις: (1) τη βάση Δεκέλειας,
(2) τη βάση Επισκοπής (ονομάζεται και βάση Ακρωτηρίου)και (γ) τη βάση Άγιος
Νικόλαος Αμμοχώστου. Έχει επίσης διευκολύνσεις στο Τρόοδος (ραντάρ), στο
αεροδρόμιο Λάρνακας και στον Ακάμα. Στις κυρίαρχες βρετανικές βάσεις ισχύουν οι
νόμοι της Μεγάλης Βρετανίας και όχι οι νόμοι της Κυπριακής Δημοκρατίας. Για
παράδειγμα, αν ένας διαπράξει ληστεία ή άλλο ποινικό αδίκημα σε κυρίαρχη
βρετανική βάση, θα δικαστεί από βρετανικό δικαστήριο των βάσεων και όχι από
δικαστήριο της Δημοκρατίας. Σύμφωνα με τις Συμφωνίες Ζυρίχης-Λονδίνου, η Μ.
Βρετανία θα καταβάλλει ετήσιο ενοίκιο για τις βάσεις, αλλά από την τούρκικη
εισβολή και μέχρι σήμερα ουδένα ενοίκιο έχει καταβάλει χρωστώντας έτσι
εκατομμύρια Ευρώ στη Δημοκρατία της Κύπρου. Οι βάσεις χρησιμοποιούνται για τη
Βρετανική στρατιωτική παρουσία στην ανατολική Μεσόγειο, αλλά και για
κατασκοπευτικούς σκοπούς, ως τμήμα του παγκόσμιου συστήματος παρακολούθησης
Echelon.

Η Πολιτιστική κληρονομιά της Κύπρου περιλαμβάνει νεολιθικούς οικισμούς, αρχαία
ελληνικά, ελληνιστικά και ρωμαϊκά μνημεία, πολλές βυζαντινές και λατινικές
εκκλησίες και μοναστήρια, φράγκικα και ενετικά φρούρια και κάστρα του 12ου -
16ου αιώνα καθώς και πολλά τζαμιά ενώ η κυπριακή αρχιτεκτονική των σπιτιών σε
διάφορες πόλεις και χωριά είναι μοναδική. Γενικά η πολιτιστική ζωή της Κύπρου
φέρεται αρκετά ανεπτυγμένη και εκφράζεται μέσω των εικαστικών τεχνών, όπως η
λογοτεχνία, η μουσική, ο λαϊκός πολιτισμός (βλ. Μουσείο Λαϊκής Τέχνης Κύπρου:
http://www.cypriotstudies.org/Mouseio.html), η ποίηση, ο χορός, τα κονσέρτα, η
όπερα, η ζωγραφική και η γλυπτική που αποτελούν μερικές από τις εκφάνσεις της.

Παράλληλα μεταξύ των διαφόρων θεσμών που έχουν καθιερωθεί όπως διαλέξεων,
συμποσίων και σεμιναρίων κυρίαρχη θέση κατέχει το φεστιβάλ «Τα Κύπρια» κάποια
κινηματογραφικά καθώς κοινά πολιτιστικά προγράμματα με την Ελλάδα και άλλες
χώρες. Στην Κύπρο επίσης λειτουργούν αρκετά μουσεία, βιβλιοθήκες και
πινακοθήκες. Ειδικότερα η κρατική πινακοθήκη φιλοξενεί σε μόνιμη βάση όλη την
κρατική συλλογή της σύγχρονης κυπριακής τέχνης, ενώ πολύ τακτικά φιλοξενεί
σημαντικές εκθέσεις Κυπρίων και ξένων καλλιτεχνών. Το δε Υπουργείο Παιδείας και
Πολιτισμού Κύπρου επιχορηγεί τη συμμετοχή Κυπρίων καλλιτεχνών σε διεθνείς
καλλιτεχνικούς διαγωνισμούς.

Η Κύπρος έχει αναδείξει σπουδαίους καλλιτέχνες και συγγραφείς στην ιστορία της
όπως ο Κώστας Μόντης, ο Μάνος Λοΐζος, η Άννα Βίσση, ο Δημήτρης Θ. Γκότσης κι ο
Μάριος Τόκας πολλοι εκ των οποίων έχουν κάνει καριέρα και στην Ελλάδα.

Τέλος, στον αθλητισμό υπάρχουν κάποια ιστορικά σωματεία όπως ο ΑΠΟΕΛ Λευκωσίας,
η Ομόνοια Λευκωσίας, η Ανόρθωση Αμμοχώστου, η ΑΕΛ Λεμεσού, ο Απόλλων Λεμεσού και
η Νέα Σαλαμίνα Αμμοχώστου,Αθλητική Ένωση Κιτίου και η Αλκή Λάρνακας. Το πιο
δημοφιλές άθλημα στη χώρα είναι το ποδόσφαιρο.

Η Κυπριακή Δημοκρατία είναι μέλος των: Australia Group, CN, CE, CFSP, EBRD, EIB,
ΕΕ, FAO, IAEA, IBRD, ICAO, ICC, ICCt, ITUC, IDA, IFAD, IFC, IHO,ILO, IMF, IMO,
Interpol, IOC, IOM, IPU, ITU, MIGA, Κίνημα Αδεσμεύτων, NSG, OPCW, OSCE, PCA,
ΟΗΕ, UNCTAD, UNESCO, UNHCR, UNIDO, UPU, WCL, WCO, WFTU, WHO, WIPO, WMO, WToO,
WTO.



https://el.wikipedia.org/wiki/%CE%9A%CF%81%CE%B9%CF%83%CF%84%CE%B9%CE%AC%CE%BD%CE%BF_%CE%A1%CE%BF%CE%BD%CE%AC%CE%BB%CE%BD%CF%84%CE%BF

Ο Κριστιάνο Ρονάλντo ντος Σάντος Αβέιρο (πορτογαλικά: Cristiano Ronaldo dos
Santos Aveiro, προφέρεται: [kɾɨʃtiɐnu ʁunaɫdu], 5 Φεβρουαρίου 1985) είναι
Πορτογάλος ποδοσφαιριστής που αγωνίζεται για τη Ρεάλ Μαδρίτης και για την εθνική
ομάδα της Πορτογαλίας.

Τον Ιούνιο του 2009 ανακοινώθηκε η μεταγραφή του στη Ρεάλ Μαδρίτης από τη
Μάντσεστερ Γιουνάιτεντ με κόστος 95 εκατομμυρίων ευρώ, το 2ο μεγαλύτερο ποσό που
έχει δαπανηθεί για μεταγραφή ποδοσφαιριστή.

Ο Ρονάλντο έχει στην κατοχή του τέσσερεις Χρυσές Μπάλες, μια το 2008, μια το
2013, όπου και άλλαξε η ονομασία της σε Χρυσή Μπάλα ΦΙΦΑ, και έγινε έτσι ο
πρώτος Πορτογάλος που την κατακτά δύο φορές, μία το 2014 και μία το 2016. Ενώ
έχει κατακτήσει και τέσσερις φορές το βραβείο του Χρυσού Παπουτσιού. Ο Κριστιάνο
Ρονάλντο είναι απο τους καλύτερους παίκτες στον κόσμο και από τους μεγαλύτερους
σκόρερ όλων των εποχών.

Γεννήθηκε στις 5 Φεβρουαρίου 1985, στο Σάντο Αντόνιο, σε μια φτωχική γειτονιά
του Φουντσάλ, στο νησί του Ατλαντικού Μαδέρα, που ανήκει στην Πορτογαλία. Το
όνομα του Ρονάλντο (Ronaldo) το πήρε λόγω του σεβασμού που είχε ο πατέρας του
προς τον Ρόναλντ Ρίγκαν , ηθοποιό και πρόεδρο των Η.Π.Α. Ο πατέρας του ήταν
κηπουρός, αλλά τις περισσότερες ώρες του τις πέρναγε μεθυσμένος, ενώ η μητέρα
του δούλευε ως καθαρίστρια, ώστε να φροντίζει την οικογένειά της. Ο μεγάλος
αδερφός του, Χούγκο, αντιμετώπισε προβλήματα εθισμού στα ναρκωτικά (ο Ρονάλντο,
αργότερα, του πλήρωσε το κέντρο αποτοξίνωσης, στη Λισαβόνα), ενώ οι δυο αδερφές
του ήταν αρκετά μικρές για να βοηθήσουν τη μητέρα τους. Ο Ρονάλντο, δεν ήταν
καλός μαθητής, του άρεσε όμως το ποδόσφαιρο, και τον χαρακτήριζε η ταχύτητα από
τότε.

Ο Ρονάλντο συνήθιζε να παίζει με μεγαλύτερα σε ηλικία παιδιά. Οκτώ ετών πήγε
στην Αντορίνια, μια ερασιτεχνική ομάδα. Ύστερα από δύο χρόνια πήγε στη Νασιονάλ,
η οποία ήταν η μεγάλη ομάδα του νησιού, από τότε άρχισε να γίνεται γνωστός. Ήταν
μόλις δεκαπέντε ετών, και τον απέκτησε η Σπόρτινγκ Λισαβόνας. Σε λιγότερο από
δύο χρόνια, είχε πραγματοποιήσει το ντεμπούτο του στην πρώτη ομάδα της
Σπόρτινγκ, ενώ είχε πετύχει και το πρώτο του γκολ, κεντρίζοντας το ενδιαφέρον
μεγάλων αγγλικών ομάδων.

Το 2002 εντάχθηκε στην ομάδα της Λισαβόνας. Αρχικά στις ακαδημίες της και έπειτα
στην ομάδα των αντρών. Ο Ρονάλντο είναι ο πρώτος παίχτης της Σπόρτινγκ, που
κατάφερε σε μια χρονιά να παίξει σε πέντε κατηγορίες της: K16,K17,K18, στη Β'
ομάδα, και στην Πρώτη Ομάδα. Στο ντεμπούτο, 7 Οκτωβρίου 2002, με τη Σπόρτινγκ
σκόραρε 2 γκολ κόντρα στη Μορειρένσε,το τελικό σκορ ήταν 3-0. Στις 13 Αυγούστου
2002 κάνει ντεμπούτο με τη Σπόρτινγκ στο Τσάμπιονς Λίγκ, εναντίον της Ίντερ.

Σε ηλικία 15 ετών διαγνώσθηκε ότι έχει ταχυκαρδία, κατάσταση, που θα μπορούσε να
το αναγκάσει να παρατήσει το ποδόσφαιρο. Τελικά υποβλήθηκε σε επέμβαση και μετά
από λίγες μέρες, καθώς ήταν πετυχημένη, επέστρεψε στην ενεργό δράση.

Ο Ζεράρ Ουγιέ ζήτησε να τον αγοράσει στη Λίβερπουλ, αλλά οι διοικούντες
αρνήθηκαν διότι πίστευαν πως δεν άξιζε να αγοράσουν έναν τόσο μικρό παίχτη, πριν
τον δουν να ωριμάζει.Τον Νοέμβριο του 2002, δοκιμάσθηκε από την Άρσεναλ, αλλά
δεν έπεισε τον Αρσέν Βενγκέρ. Τελικά, σε έναν φιλικό αγώνα, εναντίον της
Μάντσεστερ Γιουνάιτεντ, οι παίχτης του συλλόγου έμειναν άναυδοι από την απόδοση
του νεαρού, και τόνισαν στον προπονητή τους, ΣερΆλεξ Φέργκιουσόν, τη
σπουδαιότητα του Ρονάλντο, κι ο Σερ Άλεξ Φέργκιουσον, δεν άργησε να τον εντάξει
στην ομάδα της Μάντσεστερ Γιουνάιτεντ, έναντι του ποσού των 12,24 εκ. λιρών.

Ο Ρονάλντο στις 29 Μαρτίου 2014, έγινε το 100.000ό μέλος της Σπόρτινγκ
Λισαβόνας. Μάλιστα, η παλιά του ομάδα, του ετοίμασε κι ένα οπτικοακουστικό
υλικό, για την πορεία του, στη Σπόρτινγκ Λισαβόνας.

Την πρώτη του ημέρα, στο Μάντσεστερ, ρωτήθηκε από τον προπονητή του ποιο νούμερο
ήθελε. Εκείνος ζήτησε το 28, ο,τι δηλαδή φορούσε και στη Σπόρτινγκ. Ο σερ Άλεξ
αρνήθηκε: «Θα πάρεις το 7. Αυτό σου ταιριάζει», κάνοντάς τον αντικαταστάτη του
Μπέκαμ, που είχε μεταγραφεί στη Ρεάλ Μαδρίτης.

Στις 16 Αυγούστου 2003, κάνει ντεμπούτο στο πρωτάθλημα, ως αλλαγή στη θέση του
Μπατ στον αγώνα με τη Μπόλτον. Η απόδοσή του ήταν εξαιρετική, καθώς, έδωσε τρεις
πάσες για γκολ και πήρε κι ένα πέναλτι. Αναδεικνύεται MVP του ματς.

Το πρώτο του γκολ με τη φανέλα της Γιουνάιτεντ, στην Πρέμιερ Λιγκ, το πετυχαίνει
στις 4 Δεκεμβρίου του 2004, εναντίον της Πόρτσμουθ. Στο Τσάμπιονς Λίγκ ανοίγει
λογαριασμό το 2007, σκοράροντας απέναντι στη ΑΣ Ρόμα στο Ολντ Τράφορντ, ενώ είχε
σκοράρει και στα προκριματικά, τον Αύγουστο του 2005. Το πρώτο του χατ-τρικ ως
επαγγελματίας το πετυχαίνει στις 12 Ιανουαρίου του 2008 στο Ολντ Τράφορντ κόντρα
στη Νιούκαστλ.

Στις 6 Μαΐου 2007 κατακτά το πρώτο του πρωτάθλημα στην Αγγλία, αφού, η έτερη
διεκδικήτρια, Τσέλσι αναδεικνύεται ισόπαλη με την Άρσεναλ. Το 2008, κατακτά το
Τσάμπιονς Λιγκ εναντίον της Τσέλσι. Μάλιστα, πετυχαίνει το γκολ στην κανονική
διάρκεια, έπειτα το γκολ του Λάμπαρντ οδηγεί τον αγώνα σε ισοπαλία. Στη
συνέχεια, στη διαδικασία των πέναλτυ, αστοχεί στην προσπάθειά του, πράγμα, που
δε στάθηκε εμπόδιο, εφόσον η ομάδα του σήκωσε το τρόπαιο.

Ο πρώτος σοβαρός τραυματισμός έρχεται μετά το Ευρωπαϊκό του 2008, αναγκάζεται να
χειρουργηθεί για πρώτη φορά, με αποτέλεσμα να μένει δύο μήνες εκτός δράσης.

Στις 27 Μαΐου του 2009 συμμετέχει σε δεύτερο τελικό Τσάμπιονς Λιγκ. Αυτή τη φορά
απέναντί του βρέθηκε η Μπαρτσελόνα και η ομάδα του χάνει με 2-0. Αυτός έμελλε να
είναι και ο τελευταίος αγώνας του με τη φανέλα της Μάντσεστερ. Στις 11 Ιουνίου
2009 γίνεται η ακριβότερη μεταγραφή στην ιστορία του αθλήματος, καθώς η Ρεάλ
Μαδρίτης δαπάνησε 96 εκατομμύρια ευρώ για να τον εντάξει στο δυναμικό της.

Στην παρουσίασή του στο Μπερναμπέου, καταφέρνει να γεμίσει το γήπεδο, με 90.000
φιλάθλους να τον επευφημούν.

Το πρώτο του γκολ με τη φανέλα της Ρεάλ Μαδρίτης, το πετυχαίνει στις 29
Αυγούστου 2009, κόντρα στη Ντεπορτίβο Λα Κορούνια, σκοράροντας με πέναλτι. Το
πρώτο του χατ-τρικ το πετυχαίνει στις 5 Μαΐου του 2010, κόντρα στη Μαγιόρκα,
εκτός έδρας. Στις 20 Απριλίου 2011 σκοράρει με κεφαλιά και χαρίζει στην ομάδα
του το Κύπελλο Ισπανίας, κόντρα στη Μπαρτσελόνα. Στις 3 Οκτωβρίου 2012
πετυχαίνει το πρώτο του χατ-τρικ στο Τσάμπιονς Λιγκ, επί του Άγιαξ στο
Άμστερνταμ, με 1-4.

Στις 3 Μαΐου 2011, η Μπαρτσελόνα αποκλείει τη Ρεάλ από το Τσάμπιονς Λιγκ με τον
Ρονάλντο να διαμαρτύρεται για τη διαιτησία. Τη σεζόν 2010-11, γίνεται ο
καλύτερος πρώτος σκόρερ ("Pichichi") στην ιστορία του Ισπανικού Πρωταθλήματος,
σημειώνοντας 41 τέρματα. Στις 21 Απριλίου 2012, πετυχαίνοντας κρίσιμο γκολ στο
Καμπ Νου, έδωσε στη Ρεάλ τη νίκη με 2-1 εις βάρος της Μπαρτσελόνα, που
ουσιαστικά, οριστικοποίησε το πρωτάθλημα.. Στις 16 Απριλίου, αν και απών στον
τελικό, πανηγύρισε το δεύτερο Κύπελλο Ισπανίας, με αντίπαλο την Μπαρτσελόνα, το
τελικό σκορ ήταν 2-1.

Στις 2 Απριλίου 2014, ο Ρονάλντο, ισοφάρισε το απόλυτο ρεκόρ τερμάτων σε μία
σεζόν στο Τσάμπιονς Λιγκ, ρεκόρ το οποίο κατείχαν οι Ζοζέ Αλταφίνι την περίοδο
1962-1963 και ο Λιονέλ Μέσι με την Μπαρτσελόνα την περίοδο 2011-2012. Επίσης,
έφτασε τα 49 γκολ στα ευρωπαϊκά παιχνίδια με τη Ρεάλ, ισοφαρίζοντας έτσι, το
αντίστοιχο ρεκόρ του θρυλικού Αλφρέδο Ντι Στέφανο.

Ο Ρονάλντο στις 29 Απριλίου του 2014, έσπασε το ρεκόρ του Λιονέλ Μέσι και του
Ζοζέ Αλταφίνι, οι οποίοι είχαν σκοράρει σε μια χρονιά 14 γκολ στο Τσάμπιονς
Λιγκ. Ο Ρονάλντο, στον ημιτελικό της διοργάνωσης, κόντρα στην Μπάγερν Μονάχου
σκόραρε δις, φτάνοντας τα 16 γκολ σε μια χρονιά στο Τσάμπιονς Λιγκ, το τελικό
σκορ της αναμέτρησης ήταν 0-4 υπέρ της Ρεάλ Μαδρίτης, αποτέλεσμα που της
εξασφάλισε και την παρουσία της στον τελικό της διοργάνωσης. Ο Ρονάντο έφτασε
πλέον τα 51 γκολ με τη φανέλα της Ρεάλ Μαδρίτης, στο Τσάμπιονς Λιγκ, σε 50
συμμετοχές.

Ο Ρονάλντο έκανε ντεμπούτο με την Εθνική ομάδα της Πορτογαλίας τον Αύγουστο του
2003, κόντρα στο αντιπροσωπευτικό συγκρότημα του Καζακστάν. Είχε αντικαταστήσει
τον Λουίς Φίγκο, στο δεύτερο ημίχρονο.

Το 2004, στους Ολυμπιακούς αγώνες της Αθήνας, συμμετείχε με την Εθνική του,
πετυχαίνοντας κι ένα γκολ. Κατά τ' άλλα, η Πορτογαλία αποκλείστηκε από την πρώτη
φάση.

Το 2014 ο Ρονάλντο, έσπασε το ρεκόρ του Παουλέτα, ο οποίος ήταν ο πρώτος σκόρερ
της Πορτογαλίας με 47 γκολ. Σε έναν αγώνα με το Καμερούν, με τελικό σκορ 5-1
υπέρ της Πορτογαλίας, ο Ρονάλντο, πετυχαίνοντας 2 γκολ, έφτασε τα 49. Ενώ το
2013 πέτυχε και το πρώτο του χατ-τρικ με την Εθνική του ομάδα. Το 2016 στο
Ευρωπαϊκό Πρωτάθλημα Ποδοσφαίρου 2016 έγινε ο ρέκορντμαν συμμετοχών με την
εθνική Πορτογαλίας φτάνοντας τις 128 συμμετοχές, ξεπερνώντας τον Λουίς Φίγκο.

Ο Ρονάλντο κλήθηκε στην εθνική του ομάδα, στο Ευρωπαϊκό Πρωτάθλημα 2004, το
οποίο το διοργάνωσε η χώρα του. Στον εναρκτήριο αγώνα, η Εθνική του υπέστη ήττα
σοκ από την Εθνική ομάδα της Ελλάδας, με 1-2, ενώ ο Ρονάλντο σημείωσε και το
μοναδικό τέρμα της ομάδας του. Το οποίο ήταν και το παρθενικό του γκολ με τα
χρώματα της Εθνικής του ομάδας. Η Εθνική του έφτασε μέχρι τον τελικό της
διοργάνωσης, όπου έχασε ξανά από την Εθνική ομάδα της Ελλάδας με 1-0.

Στη διοργάνωση που έλαβε χώρο στα γήπεδα της Αυστρίας και της Ελβετίας, ο
Ρονάλντο πέτυχε ένα γκολ, ενώ η ομάδα του, αν και πέρασε πρώτη από τους ομίλους
και τη φάση των 16, αποκλείστηκε με σκορ 3-2 από τη φιναλίστ της διοργάνωσης
Γερμανία.

Το Παγκόσμιο Κύπελλο Ποδοσφαίρου του 2006, είχε οικοδεσπότη τη Γερμανία. Ο
Ρονάλντο με την εθνική του ομάδα πέρασε πρώτη στην επόμενη φάση, αυτή των 16. Η
Πορτογαλία έφτασε μέχρι τους 4 της διοργάνωσης, όπου δεν κατάφερε να νικήσει τη
Γαλλία, του μεγάλου Ζινεντίν Ζιντάν. Ο Ρονάλντο πέτυχε ένα γκολ σε αυτή τη
διοργάνωση με πέναλτι, στον αγώνα με την Τσεχία.

Στο Παγκόσμιο Κύπελλο Ποδοσφαίρου, το 2010, ήταν το πρώτο που έγινε στα γήπεδα
της Αφρικανικής Ηπείρου. Ο Ρονάλντο με την Πορτογαλία, έφτασε έως και τους 16
της διοργάνωσης, περνώντας δεύτερη από τον όμιλο. Στη φάση των 16, αποκλείστηκαν
από την νικήτρια της διοργάνωσης, Ισπανία. Ο Ρονάλντο, πέτυχε ένα γκολ, στον
αγώνα με αντίπαλο τη Βόρεια Κορέα. Το συνολικό σκορ έφτασε 7-0.

Ο Ρονάλντο, στο Παγκόσμιο Κύπελλο του 2014, στη Βραζιλία, ξεκίνησε με προβλήματα
στο γόνατο και προπονήθηκε ξεχωριστά από την υπόλοιπη ομάδα της Πορτογαλίας.
Όμως στον πρώτο αγώνα συμμετείχε κανονικά και έβγαλε όλο τον αγώνα, εναντίον της
Γερμανίας. Το αποτέλεσμα δεν ήταν το επιθυμητό για την Πορτογαλία, καθώς
ηττήθηκε με 4-0. Στις 18 Ιουνίου, ο γιατρός του, Χοσέ Κάρλος Νορόνια, του είπε
ότι απειλείται η καριέρα του, αν συνεχίσει να παίζει, με το πρόβλημα που είχε
στο γόνατο. Παρόλα αυτά, ο Ρονάλντο αγωνίστηκε και στον δεύτερο αγώνα της
Πορτογαλίας, εναντίον τις ΗΠΑ, πραγματοποιώντας μία ασίστ, στο τέλος του αγώνα,
ο τελικό σκορ ήταν 2-2, σκορ το οποίο ανανέωσε τις ελπίδες της Πορτογαλίας για
πρόκριση, στην επόμενη φάση της διοργάνωσης. Στον τρίτο και τελευταίο αγώνα της
Πορτογαλίας, στη διοργάνωση, ο Ρονάλντο, φορώντας προστατευτικό στο γόνατό του,
έπαιξε ξανά και, μάλιστα, σκόραρε το πεντηκοστό του γκολ με τα χρώματα της
Εθνικής του ομάδας, κόντρα στην Εθνική ομάδα της Γκάνας. Το τελικό σκορ ήταν
2-1, υπέρ της Πορτογαλίας. Η νίκη δεν αρκούσε καθώς οι ΗΠΑ, με καλύτερη διαφορά
τερμάτων πέρασε στην επόμενη φάση και η Πορτογαλία αποκλείστηκε από τη
διοργάνωση. Ο Ρονάλντο με εκείνο το γκολ έγινε ο πρώτος Πορτογάλος που
πετυχαίνει γκολ σε 3 Παγκόσμια Κύπελλα.

Ο Ρονάλντο θεωρείται, μαζί με τον Λιονέλ Μέσι, ένας από τους καλύτερους παίχτες
στον κόσμο κι ένας από τους καλύτερους παίχτες, στην ιστορία του ποδοσφαίρου.
Και σύμφωνα με πολλούς θεωρείται και ο ικανότερος παίκτης ποτέ που φόρεσε την
φανέλα της Εθνικής Πορτογαλίας. Ο Ρονάλντο έχει επιθετικό, κυρίως, ρόλο στην
ομάδα του, αλλά παίζει κι ως πλάγιος χαφ, ενώ είναι πολύ καλός στις εκτελέσεις
φάουλ, στο ντριμπλάρισμα, στα τελειώματα, στις πάσες και, γενικότερα, παίρνει
καλές θέσεις στο παιχνίδι.

Το "καλό πόδι" του θεωρείται το δεξί, αλλά μπορεί να χρησιμοποιήσει, εξίσου καλά
και το αριστερό.

Ένα μήνα μετά συνελήφθη με την κατηγορία του βιασμού. Μετά τις έρευνες, ο
Ρονάλντο απαλλάχτηκε από τις κατηγορίες.

Ο Ρονάλντο έχει κάνει μεγάλες δωρεές σε σχολεία Παλαιστίνιων, ενώ έχει δώσει,
επίσης, 3 εκατομμύρια ευρώ σε αφρικανικές χώρες, οι άνθρωποι των οποίων
λιμοκτονούν. Βοήθησε και στην ανακατασκευή κτιρίων, τα οποία είχαν διαλυθεί από
το τσουνάμι του 2004, στην Ινδονησία , όπως και τους κατοίκους της Μαδέιρα, της
γενέτειράς του, όταν το 2010 υπέστησαν διάφορες ζημιές από πλημμύρες.

Το 2009, ο Ρονάλντο, στο νοσοκομείο της Μαδέιρα, που έσωσε τη ζωή της μητέρας
του, η οποία έπασχε από καρκίνο, φρόντισε να κάνει μία δωρεά ύψους 100.000
λιρών, προκειμένου να χτιστεί μονάδα, η οποία θα ασχολείται με τη θεραπεία της
επάρατης νόσου. Έχοντας ιδιαίτερη ευαισθησία στο συγκεκριμένο θέμα αποφάσισε τον
Μάιο του 2012, να χρηματοδοτήσει μία πρωτοποριακή θεραπεία, ώστε το 9χρονο
αγόρι, που αρχικά δεν είχε ελπίδες, να σωθεί.

Το Gaol.com, το Μάρτιο του 2013 τον ανακήρυξε έναν από τους πλουσιότερους
ποδοσφαιριστές του κόσμου, κατατάσσοντάς τον στη θέση τρία, της σχετικής λίστας.
Ενώ η ίδια ιστοσελίδα, το Μάρτιο του 2014, τον κατέταξε ως τον πλουσιότερο, εν
ενεργεία, ποδοσφαιριστή του κόσμου.

Ο Ρονάλντο έχει υπογράψει πολλά συμβόλαια με μεγάλες εταιρείες παγκοσμίως.
Μερικές εξ αυτών: Nike, Coca-Cola, Castrol, Konami, Banco Espirito Santo,
Motorola, Jacob & Co., Herbalife και KFC.

Ο Ρονάλντο άνοιξε κατάστημα με την επωνυμία CR7 στη Μαδέιρα το 2006. Ακολούθησε
άλλο ένα στη Λισαβόνα το 2008. Ενώ τα καταστήματα διαθέτουν και γυναικείο
εξοπλισμό.

Το 2013 επεκτάθηκε στο χώρο, και συνεργάστηκε με Δανική εταιρεία εσωρούχων. Ενώ,
το ίδιο έτος, έγιναν κι αποκαλυπτήρια καταστήματος στη Μαδρίτη.

Αυτοβιογραφία του Ρονάλντο, με τίτλο «Moments», δημοσιεύθηκε το Δεκέμβριο του
2007.

Στις 9 Ιουνίου 2010, το μουσείο Μαντάμ Τισό του Λονδίνου, παρουσίασε κέρινο
ομοίωμα του Ρονάλντο. Ο Ρονάλντο προσκάλεσε συναδέλφους ποδοσφαιριστές στην
εκδήλωση, όπως τον Στίβεν Τζέραρντ, τον Πελέ και τον Ντέιβιντ Μπέκαμ.

O Ρονάλντο απεικονίστηκε στο εξώφυλλο των βιντεοπαιχνιδιών FIFA Street 2 και Pro
Evolution Soccer 2008. Ενώ η συνεργασία συνεχίστηκε, με το Pro Evolution Soccer
και το 2011 και το 2012, και, τέλος, το 2013.

Τον Αύγουστο του 2010, ο Ρονάλντο έφθασε τους 10 εκατομμύρια θαυμαστές στο
Facebook. Τον Οκτώβριο του 2012, ο Ρονάλντο έγινε ο πρώτος αθλητής που έφτασε τα
50 εκατομμύρια οπαδούς στο Facebook.

Στις 15 Δεκεμβρίου 2013, άνοιξε μουσείο «Κριστιάνο Ρονάλντο», στη Μαδέιρα. Η
έκθεση περιλαμβάνει μια σειρά από τρόπαια, μετάλλια, αναμνηστικά και πολλές
φωτογραφίες του Πορτογαλικού παίκτη. Νωρίτερα τον ίδιο μήνα, ο Ρονάλντο είχε
παρουσιαστεί τη δικιά του σελίδα κοινωνικής δικτύωσης και τη δικιά του εφαρμογή
που ονομάζεται «Viva Ρονάλντο», η οποία επιτρέπει στους οπαδούς του από όλο τον
κόσμο να επικοινωνούν μεταξύ τους και να συζητούν τις τελευταίες ειδήσεις
σχετικά με τον Ρονάλντο.

Στις 20 Ιανουαρίου 2014 ο Ρονάλντο ονομάστηκε Ανώτερος Ταξιάρχης του Τάγματος,
μετάλλιο που δίνεται σε ανθρώπους που έχουν μεταφέρει τον πορτογαλικό πολιτισμό
εκτός συνόρων. Ο Ρονάλντο δήλωσε για την τιμή που του έγινε:

«Είναι μια απ' τις πιο υπερήφανες στιγμές στη ζωή μου. Ελπίζω να συνεχίσω τη
συλλογή μεγάλων τίτλων. Το όνομά μου θέλω να γραφτεί στην ιστορία του
ποδοσφαίρου».



https://el.wikipedia.org/wiki/%CE%A0%CE%B1%CE%B3%CE%BA%CF%8C%CF%83%CE%BC%CE%B9%CE%BF_%CE%9A%CF%8D%CF%80%CE%B5%CE%BB%CE%BB%CE%BF_%CE%A0%CE%BF%CE%B4%CE%BF%CF%83%CF%86%CE%B1%CE%AF%CF%81%CE%BF%CF%85

Το Παγκόσμιο Κύπελλο Ποδοσφαίρου (αγγλικά: FIFA World Cup) ή αλλιώς Μουντιάλ
(Mundial) είναι μια ποδοσφαιρική διοργάνωση, η οποία πραγματοποιείται κάθε
τέσσερα χρόνια υπό την αιγίδα της Διεθνούς Ποδοσφαιρικής Ομοσπονδίας (ΦΙΦΑ). Σε
αυτήν παίρνουν μέρος οι εθνικές ομάδες των χωρών μελών της ομοσπονδίας, οι
οποίες κατάφεραν να προκριθούν ύστερα από προκριματικούς αγώνες. Θεωρείται η
κορυφαία ποδοσφαιρική διοργάνωση, η οποία καταφέρνει να προσελκύσει πλήθος
θεατών, τηλεθεατών και χορηγών.

Για το έτος 2014, το παγκόσμιο κύπελλο ποδοσφαίρου διεξήχθη στη χώρα της
Βραζιλίας με τη συμμετοχή 32 εθνικών ομάδων και από τις πέντε ηπείρους. Νικήτρια
ανακηρύχθηκε η εθνική ομάδα της Γερμανίας, νικώντας στον τελικό της διοργάνωσης
την εθνική ομάδα της Αργεντινής στην παράταση με 1-0.

Πολυνίκης του θεσμού είναι η Βραζιλία με πέντε κατακτήσεις και ακολουθούν η
Γερμανία και η Ιταλία με τέσσερα τρόπαια, η Ουρουγουάη και η Αργεντινή με δύο
και η Αγγλία, η Γαλλία και η Ισπανία με ένα τρόπαιο.

Αν και η πρώτη ποδοσφαιρική ομάδα στον κόσμο δημιουργήθηκε το 1857 (Sheffield
Football Club), μόλις το 1905 έγινε η πρώτη συζήτηση για τη δημιουργία ενός
παγκόσμιου ποδοσφαιρικού πρωταθλήματος από τη FIFA (Παγκόσμια Ποδοσφαιρική
Ομοσπονδία).

Το ποδόσφαιρο έκανε την πρώτη παγκόσμια εμφάνισή του στους Ολυμπιακούς Αγώνες
του 1908 στο Λονδίνο, αγώνες οι οποίοι δεν στέφθηκαν με επιτυχία. Όμως 13 χρόνια
αργότερα ο Ζιλ Ριμέ εκλέχθηκε πρόεδρος της FIFΑ και ονειρεύτηκε όλος ο πλανήτης
να ενωθεί με μία ποδοσφαιρική μπάλα, επιδιώκοντας να μιλήσουν όλοι τη "γλώσσα
του ποδοσφαίρου". Έτσι το 1928, υπό την εποπτεία και προεδρία του Ριμέ, μία
5μελής επιτροπή (Μπονέ, Μέισλ, Ντελονέ, Φερετί και Λίνεμαν) σχεδίασε τη
δημιουργία του Πρώτου Παγκοσμίου Κυπέλλου. Οι προτάσεις, που διαδέχονταν η μία
μετά την άλλη, εγκρίθηκαν και ο Μπονέ έγινε ο πρόεδρος της Οργανωτικής Επιτροπής
του Παγκοσμίου Κυπέλλου. Η χώρα στην οποία αποφασίστηκε τελικά να διοργανωθεί το
πρώτο παγκόσμιο κύπελλο ήταν η Ουρουγουάη, παρά τις αντιρρήσεις πολλών
ευρωπαϊκών χωρών, οι οποίες απείλησαν με αποχή τους από τη διοργάνωση εάν αυτή
διεξαγόταν σε χώρα της Λατινικής Αμερικής.

Τελικώς, στις 7 Ιουλίου 1930 έγινε η πρώτη κλήρωση για τους 4 ομίλους του
Παγκοσμίου Κυπέλλου με μόνο 13 ομάδες να συμμετέχουν, ενώ 6 μέρες αργότερα το
σφύριγμα του διαιτητή Ντομίνγκο Λομπάρντι ξεκίνησε τον αγώνα μεταξύ Μεξικού και
Γαλλίας. Στο 19ο λεπτό ο Γάλλος Λοράν άνοιξε το σκορ και έγινε ο πρώτος παίκτης
που σκόραρε σε παγκόσμιο κύπελλο, σε έναν αγώνα όπου οι Γάλλοι επικράτησαν
τελικά με 4-1. Η ιστορία αρχίζει να γράφεται...

Από το 1930 μέχρι το 1970, στους νικητές απονεμόταν το τρόπαιο Ζιλ Ριμέ (φωτό).
Αρχικά ήταν γνωστό ως Παγκόσμιο Κύπελλο, αλλά το 1946 μετονομάστηκε σε "Ζιλ
Ριμέ" προς τιμήν του ανθρώπου που διοργάνωσε το πρώτο Παγκόσμιο Κύπελλο. Στο
Παγκόσμιο Κύπελλο Ποδοσφαίρου του 1970, η ποδοσφαιρική ομάδα της Βραζιλίας
κατέκτησε το Παγκόσμιο Κύπελλο για τρίτη φορά και αποφασίστηκε όπως το τρόπαιο
της παραχωρηθεί μόνιμα, δυστυχώς όμως το 1983 εκλάπη από το μουσείο της
ποδοσφαιρικής ομοσπονδίας της χώρας και δεν βρέθηκε ποτέ.

Μετά το 1970, σχεδιάστηκε ένα νέο τρόπαιο, γνωστό ως Τρόπαιο του Παγκόσμιου
Κυπέλλου. Μετά την κλοπή του "Ζιλ Ριμέ", αποφασίστηκε να μη δοθεί ξανά σε
κανέναν μόνιμα, όσες φορές και αν το κατακτήσει μια ομάδα. Η Αργεντινή, η
Γερμανία (ως Δυτική Γερμανία), η Ιταλία κι η Βραζιλία, έχουν κερδίσει το δεύτερο
τρόπαιο δύο φορές. Το τρόπαιο δεν θα αντικατασταθεί μέχρι το 2038, οπότε και θα
συμπληρωθεί ο χώρος στο κύπελλο, όπου αναγράφονται τα ονόματα των τροπαιούχων.

Το τρόπαιο είναι από χρυσό 18 καρατίων, έχει ύψος 36 εκατοστά, βάρος 4,97 κιλά
το ίδιο και 6 η βάση του, η οποία αποτελείται από δύο στρώματα ημιπολύτιμου
μαλαχίτη. Σε αυτήν αναγράφονται οι χρονιές και οι νικητές του κυπέλλου από το
1974 και έπειτα.

Από το δεύτερο μουντιάλ του 1934, θεσπίστηκε η προκριματική φάση για να
ορίζονται οι ομάδες που θα μετέχουν στην τελική φάση. Η προκριματική φάση
γίνεται σε κάθε ηπειρωτική ζώνη (Αφρική, Ασία, Βόρεια και Κεντρική Αμερική και
Καραϊβική, Νότια Αμερική, Ωκεανία, Ευρώπη) που επιτηρούνται από τις αντίστοιχες
συνομοσπονδίες τους. Η FIFA ορίζει εκ των προτέρων τον αριθμό των θέσεων για
κάθε ζώνη, που οδηγεί στην τελική φάση του Παγκοσμίου Κυπέλλου. Ο αριθμός αυτός
προκύπτει τόσο από τη σχετική δυναμική των εθνικών ομάδων που μετέχουν στην
εκάστοτε συνομοσπονδία, όσο και από την πίεση που ασκούν οι τελευταίες στην
FIFA.

Η διαδικασία των προκριματικών ξεκινά δύο χρόνια πριν από την έναρξη της τελικής
φάσης. Οι δομές των προκριματικών τουρνουά διαφέρουν ανάμεσα στις ηπειρωτικές
ζώνες. Συνήθως, μία ή δύο θέσεις αποδίδονται στους νικητές διηπειρωτικών play
off. Για παράδειγμα, ο νικητής της ζώνης της Ωκεανίας παίζει διπλό αγώνα (play
off) με τον πέμπτο της ζώνης της Νοτίου Αμερικής, για να προκύψει η ομάδα που θα
πάρει το εισιτήριο για τα τελικά (αποτελέσματα διηπειρωτικού 2006[νεκρός
σύνδεσμος]).

Από το 1938 και ύστερα, οι διοργανώτριες χώρες παίρνουν αυτόματα μια θέση για τα
τελικά, χωρίς να αγωνίζονται στην προκριματική φάση. Αυτό το προνόμιο είχαν κι
οι νικήτριες χώρες για να υπερασπιστούν τον τίτλο τους στο επόμενο μουντιάλ,
αλλά από το 2006 καταργήθηκε. Πλέον κι οι νικήτριες χώρες αγωνίζονται κανονικά
στα προκριματικά της αντίστοιχης ηπειρωτικής τους ζώνης.

Στη σημερινή τελική φάση του Μουντιάλ μετέχουν 32 εθνικές ομάδες που αγωνίζονται
για έναν περίπου μήνα στα γήπεδα της διοργανώτριας χώρας (ή χωρών, αν πρόκειται
για συνδιοργάνωση). Η τελική φάση, με τη σειρά της, χωρίζεται σε δυο επιμέρους
φάσεις, σε αυτή των ομίλων και των νοκ άουτ αγώνων.

Στη φάση των ομίλων, οι ομάδες χωρίζονται σε οκτώ ομίλους των τεσσάρων ομάδων.
Οι οκτώ καλύτερες ομάδες του μουντιάλ (που προκύπτουν με βάση τη βαθμολογία της
FIFA αλλά και την απόδοσή τους στα προηγούμενα μουντιάλ) μπαίνουν επικεφαλής σε
κάθε όμιλο. Οι υπόλοιπες ομάδες κατανέμονται τυχαία. Από το μουντιάλ του 1998,
έχουν θεσπιστεί περιορισμοί για να διασφαλίσουν ότι κανένας όμιλος δεν θα
περιέχει 2 ευρωπαϊκές ομάδες, ή περισσότερες από μία ομάδα από κάθε άλλη
συνομοσπονδία. Έτσι, η κάθε ομάδα δίνει τρεις αγώνες στον όμιλό της, ενώ στον
τελευταίο γύρο (τρίτος αγώνας) οι αγώνες του ομίλου γίνονται ταυτόχρονα ώστε να
είναι δίκαιο για όλες τις ομάδες.

Οι δύο πρώτες ομάδες του κάθε ομίλου προκρίνονται για τη φάση των νοκ άουτ
αγώνων. Η βαθμολογία των ομάδων στους ομίλους γίνεται με πόντους. Από το 1994, η
νίκη ισούται με τρεις πόντους, η ισοπαλία ισούται με έναν πόντο και η ήττα δεν
δίνει πόντο (προηγουμένως η νίκη έδινε δύο πόντους αντί για τρεις). Αν δυο ή
περισσότερες ομάδες ισοβαθμήσουν, χρησιμοποιούνται ως κριτήρια κατάταξης πρώτα η
διαφορά τερμάτων, μετά το σύνολο των τερμάτων που πέτυχε κάθε ομάδα, ακολούθως
τα αποτελέσματα των μεταξύ των ισοβαθμούντων ομάδων αγώνων και τέλος ο αριθμός
των ισοπαλιών.

Η φάση των αγώνων νοκ άουτ διεξάγεται με μονούς αγώνες, από τους οποίους
προκύπτει ένας νικητής. Αν υπάρξει ισοπαλία, τότε ακολουθεί παράταση του αγώνα
και αν χρειαστεί εκτελούνται και πέναλτι. Η φάση των νοκ άουτ ξεκινά από τον
"γύρο των 16", στον οποίο ο νικητής του κάθε ομίλου αντιμετωπίζει τον δεύτερο
άλλου ομίλου. Μετά ακολουθούν τα προημιτελικά, τα ημιτελικά και ο μεγάλος
τελικός. Οι ομάδες που ηττώνται στα ημιτελικά αγωνίζονται στον μικρό τελικό για
την τρίτη θέση.

Η διοργάνωση των πρώτων μουντιάλ δίνονταν στις χώρες κατά τη διάρκεια των
συναντήσεων της συνέλευσης της FIFA. Η επιλογή της τοποθεσίας διεξαγωγής των
αγώνων υπήρξε τότε πεδίο αντιπαράθεσης, ιδιαίτερα ανάμεσα στις χώρες της
Λατινικής Αμερικής και της Ευρώπης, τα δύο ποδοσφαιρικά κέντρα της εποχής, αλλά
και του σήμερα. Κι αυτό γιατί τις δύο ηπείρους χώριζε ταξίδι τριών εβδομάδων με
πλοίο. Για παράδειγμα, η επιλογή της Ουρουγουάης ως τη χώρα που θα διοργάνωνε το
πρώτο μουντιάλ, οδήγησε στη συμμετοχή μόνο τεσσάρων ευρωπαϊκών εθνικών ομάδων
στο τουρνουά.[1] Τα δύο επόμενα Παγκόσμια Κύπελλα διεξήχθησαν στην Ευρώπη και
ιδιαίτερα η απόφαση για το δεύτερο συνεχόμενο μουντιάλ στην Ευρώπη το 1938,
αποτέλεσε πεδίο διαμάχης, καθώς οι αμερικάνικες ομάδες ήθελαν το μουντιάλ να
εναλλάσσεται διαδοχικά ανάμεσα στις δύο ηπείρους. Το αποτέλεσμα ήταν οι εθνικές
ομάδες της Αργεντινής και της Ουρουγουάης να μποϊκοτάρουν το Παγκόσμιο Κύπελλο
του 1938, στη Γαλλία.[2][νεκρός σύνδεσμος]

Μετά το Παγκόσμιο Κύπελλο του 1958, για να αποφευχθούν μελλοντικές
αντιπαραθέσεις και μποϊκοτάζ, η FIFA αποφάσισε την εναλλάξ διοργάνωση από χώρες
των δύο ηπείρων, μέχρι και το μουντιάλ της Γαλλίας του 1998. Το Παγκόσμιο
Κύπελλο του 2002, το οποίο συνδιοργανώθηκε από την Ιαπωνία και τη Νότια Κορέα,
ήταν το πρώτο που διεξήχθη στην Ασία (και γενικότερα το πρώτο σε χώρα εκτός
Ευρώπης και Αμερικής), ενώ το μουντιάλ του 2010 στη Νότια Αφρική ήταν το πρώτο
που διοργανώθηκε από αφρικάνικο κράτος.

Το 2003, προσδιορίστηκε η Νότια Αμερική ως η ήπειρος όπου θα διεξαχθεί το
μουντιάλ του 2014 και εκλήθησαν να τοποθετηθούν τα μέλη της νοτιοαμερικανικής
συνομοσπονδίας (CONMEBOL) για την πρόταση της FIFA. Πολύ σύντομα όλα τα κράτη
υποστήριξαν την υποψηφιότητα της Βραζιλίας για να αναλάβει τη διοργάνωση και
(έστω και ανεπίσημα) είχε επί της ουσίας καθοριστεί ο διοργανωτής του Παγκόσμιου
Κυπέλλου του 2014, με τη Βραζιλία να αναλαμβάνει τελικά και επισήμως τη
διοργάνωση.

Κάθε μουντιάλ συνήθως έχει τη δική του μασκότ. Ο Γουΐλι, στη διοργάνωση του
1966, ήταν η πρώτη μασκότ σε μουντιάλ. Οι μασκότ του 2006 ήταν ο Γκολέο το
λιοντάρι κι ο Πίλε η μπάλα.

* = Διοργανώτριες ^ = Περιλαμβάνονται τα αποτελέσματα της Δυτικής Γερμανίας
μεταξύ του 1954 και του 1990 # = Χώρες οι οποίες έχουν διασπαστεί σε δύο ή
περισσότερα ανεξάρτητα κράτη

Έξι από τους οχτώ πρωταθλητές έχουν κατακτήσει τουλάχιστον έναν από τους τίτλους
ως διοργανωτές. Εξαίρεση αποτελούν η Βραζιλία, η οποία καμία από τις δύο φορές
που διοργάνωσε το Παγκόσμιο Κύπελλο δεν το κατέκτησε (το 1950 έχασε στον τελικό
από την Ουρουγουάη και το 2014 τερμάτισε στην τέταρτη θέση) και η Ισπανία (το
1982 αποκλείστηκε στη δεύτερη φάση των ομίλων). Η Αγγλία το 1966 και η Γαλλία το
1998 έχουν κερδίσει τους μοναδικούς τίτλους τους ως διοργανωτές. Η Ουρουγουάη, η
Ιταλία κι η Αργεντινή κατέκτησαν τα πρώτα τους τρόπαια ως διοργανωτές αλλά έχουν
αναδειχθεί παγκόσμιοι πρωταθλητές κι άλλες φορές. Η Γερμανία κέρδισε το δεύτερό
της μουντιάλ ως διοργανώτρια. Τα περισσότερα έθνη είχαν αρκετά καλές πορείες
όταν το κύπελλο διεξήχθη στις χώρες τους. Η Σουηδία αγωνίστηκε στον τελικό του
1958 κι η Νότια Κορέα προχώρησε μέχρι τους ημιτελικούς του 2002 ως
συνδιοργανώτρια, παρά το γεγονός ότι μέχρι τότε δεν είχε προκριθεί ποτέ από τον
πρώτο γύρο. Το Μεξικό έφτασε μέχρι τα προημιτελικά δυο φορές και τις δύο ως
διοργανώτρια χώρα. Η επιτυχία σε ένα Παγκόσμιο Κύπελλο αποτελεί έναν από τους
λόγους που τα κράτη πασχίζουν και πιέζουν προς κάθε κατεύθυνση για να αναλάβουν
τη διοργάνωση του, καθώς σε μια τέτοια περίπτωση η υποστήριξη των φιλάθλων
αποτελεί τον 12ο παίκτη. Όλα τα Παγκόσμια Κύπελλα που έχουν διεξαχθεί στην
Ευρώπη τα έχουν κερδίσει ευρωπαϊκές ομάδες, με εξαίρεση το παγκόσμιο κύπελλο του
1958, το οποίο κατακτήθηκε από τη Βραζιλία. Το ίδιο συμβαίνει και με τις ομάδες
της Λατινικής Αμερικής για τις διοργανώσεις που έχουν διεξαχθεί στην αμερικάνικη
ήπειρο, με εξαίρεση το 2014, το οποίο κατέκτησε η Γερμανία. Το 2002 στα γήπεδα
της Ν. Κορέας και της Ιαπωνίας το τρόπαιο κατέκτησε η Βραζιλία, ενώ το 2010,
όταν το Παγκόσμιο Κύπελλο Ποδοσφαίρου διεξήχθη στη Νότια Αφρική, νικήτρια ομάδα
αναδείχθηκε η Ισπανία.

Σε όλους τους τελικούς έχουν φτάσει ομάδες μόνο από την Ευρώπη και τη Νότια
Αμερική.



https://el.wikipedia.org/wiki/%CE%9C%CE%AD%CE%BD%CE%B7%CF%82_%CE%9A%CE%BF%CF%85%CE%BC%CE%B1%CE%BD%CF%84%CE%B1%CF%81%CE%AD%CE%B1%CF%82

Ο Μένης Κουμανταρέας (17 Μαΐου 1931 - 5 Δεκεμβρίου 2014) ήταν Έλληνας συγγραφέας
και μεταφραστής.

Ο Μένης (Αριστομένης) Κουμανταρέας γεννήθηκε και μεγάλωσε στην Αθήνα. Το 1948
έζησε για έξι μήνες κοντά στον θείο του στο Λονδίνο, όπου και ήρθε σε επαφή με
την εκεί πολιτιστική κίνηση. Τον επόμενο χρόνο, δηλαδή το 1949, αποφοίτησε από
το Πρότυπο Λύκειο Αθηνών Κάρολος Μπερζάν και φοίτησε κατά καιρούς στη Νομική και
Φιλοσοφική Σχολή του Πανεπιστημίου Αθηνών, χωρίς να ολοκληρώσει τις σπουδές του.
Υπηρέτησε τη στρατιωτική του θητεία στο ναυτικό και εργάστηκε κατά καιρούς
(σχεδόν είκοσι χρόνια) σε ναυτιλιακές και ασφαλιστικές εταιρείες.

Το 1961 ξεκίνησε να συνεργάζεται με το περιοδικό Ταχυδρόμος και την επόμενη
χρονιά εκδόθηκε το πρώτο του βιβλίο, η συλλογή διηγημάτων «Τα μηχανάκια».

Κατά τη διάρκεια της Δικτατορίας οδηγήθηκε τρεις φορές σε δίκη για το διήγημα
του «Το Αρμένισμα». Η συλλογή του είχε λάβει το 1967 το Β' κρατικό βραβείο
διηγήματος. Τα επίμαχα διηγήματα που προκάλεσαν την αυτεπάγγελτη δίωξη του
εισαγγελέα ήταν τα Μέρα του 1638 και Οι γάμοι του Σπόρου και της Ποππαίας.
Κρίθηκαν ως άσεμνα διότι περιειχαν σκηνές σε οικο ανοχής, άντρες ντυμένους
γυναίκες και λέξεις επίμαχες όπως,κώλος,αρχίδια, πούστη,γαμήσι, μαλακισμένο,
ν'απαυτωθώ. Το Πλημμελλειοδικείο Αθηνών του επέβαλε τέσσερις μήνες φυλακή με
τριτεή αναστολή για παράβαση του νόμου περί ασέμνων δημοσιευμάτων και άσκησε
έφεση.Μάρτυρες κατηγορίες ήταν οι Παν.Νέζης συνταξιούχος εκπαιδευτικός, ο
Πανεπιστημιακός Κωνσταντίνος Μερεντίτης, ο συνταξιούχος δημοδιδάσκαλος
Αναστάσιος Αντωνόπουλος και ο Αντώνιος Κουερίνης αστυνομικός. Υπερασπιστές του
ήταν οι Κωνσταντίνος Τσάτσος, Αλέξης Μινωτής, Δημήτρης Μυράτ, Κωστής
Μπαστιάς,Αιμίλιος Χουρμούζιος, Βάσος ΒαρίκαςΣυνήγορος υπεράσπισής του ήταν ο
πανεπιστημιακός Γεώργιος Κουμάντος. Το 1972 σπούδασε με υποτροφία στο Βερολίνο
για έξι μήνες.

Από το 1982 ζούσε αποκλειστικά από τη συγγραφική του δραστηριότητα. Το 1987 το
μυθιστόρημα του «Η φανέλα με το εννιά» μεταφέρθηκε στον κινηματογράφο από τον
Παντελή Βούλγαρη. Κείμενά του δημοσιεύτηκαν σε πολλά λογοτεχνικά περιοδικά, όπως
τα Εκλογή, Ηριδανός, Επιθεώρηση Τέχνης, Οδός Πανός, Η λέξη και άλλα. Έργα του
μεταφράστηκαν σε 13 γλώσσες: αγγλικά, γαλλικά, γερμανικά, ιταλικά, ισπανικά,
πορτογαλικά, αλβανικά, ολλανδικά, τούρκικα, ρώσικα, εσθονικά, εβραϊκά και
λετονικά.

Υπήρξε ιδρυτικό μέλος της Εταιρείας Συγγραφέων, μέλος του Διοικητικού Συμβουλίου
της Εθνικής Λυρικής Σκηνής και της Κρατικής Ορχήστρας Ελληνικής Μουσικής του
Σταύρου Ξαρχάκου.

Το 2012 υπήρξε ένας από τους 32 ανθρώπους της τέχνης και του πνεύματος που
συνυπέγραψαν το κείμενο «Τολμήστε», ένα δείγμα γραφής μερικών διανοούμενων της
χώρας που υποστήριζε την αποδοχή του ελληνικού μνημονίου.

Tο πρωί της 6ης Δεκεμβρίου 2014, βρέθηκε νεκρός στο σπίτι του στην Κυψέλη από
συγγενικό του πρόσωπο «με εμφανείς μώλωπες στο λαιμό και το πρόσωπο». Η κηδεία
του τελέστηκε την Τρίτη 09 Δεκεμβρίου 2014 στο Α΄ Κοιμητήριο Αθηνών, με δαπάνη
του Δήμου Αθηναίων «...ως ελάχιστο φόρο τιμής στον σπουδαίο πεζογράφο Μένη
Κουμανταρέα, που έζησε, αγάπησε και έγραψε όπως κανένας άλλος, για την πόλη της
Αθήνας...».

Στις 7 Ιανουαρίου 2015, ανακοινώθηκε από την Ελληνική Αστυνομία η εξιχνίαση της
υπόθεσης δολοφονίας, με τη σύλληψη 26 χρόνου άνδρα και τη δημοσιοποίηση
στοιχείων δεύτερου ατόμου, το οποίο θεωρείται συνεργός. Όπως προκύπτει από την
ανακοίνωση της Αστυνομίας κίνητρο των δραστών, τους οποίους γνώριζε ο
συγγραφέας, ήταν η ληστεία. Μετά τη δημοσιοποίηση των στοιχείων του, ο συνεργός
του δράστη παρουσιάστηκε αυτοβούλως στον εισαγγελέα και συνελήφθη.

Ο Μένης Κουμανταρέας είχε τιμηθεί με το Κρατικό Βραβείο Διηγήματος για τα έργα
του Το Αρμένισμα (1967) και για το Η μυρωδιά τους με κάνει να κλαίω (1997). Με
το Κρατικό Βραβείο Μυθιστορήματος για τα έργα του Βιοτεχνία υαλικών (1976) και
για το Δύο φορές Έλληνας (2002). Επίσης έχει τιμηθεί με το βραβείο Blue Book
στην Έκθεση Βιβλίου της Φραγκφούρτης το 2001, για το μυθιστόρημά του Ο ωραίος
λοχαγός.

Στις 30 Δεκεμβρίου 2008, κατα την ετήσια τελετή της Ακαδημίας Αθηνών για την
απονομή των ετήσιων βραβείων, ο Μένης Κουμανταρέας τιμήθηκε για σύνολο του έργου
με το βραβείο του Ιδρύματος Κώστας και Ελένης Ουράνη, το οποίο εποπτεύεται απο
την Ακαδημία Αθηνών. Κατα τη βράβευση του δήλωσε, «...θα έπρεπε να τα παίρνουμε
νέοι, να μας δίνουν αυτοπεποίθηση, λεφτά και κουράγιο. Θυμάμαι όμως, μολονότι
βραβευμένο το δεύτερο βιβλίο μου, 'Το αρμένισμα', δικάστηκε επί χούντας τέσσερις
φορές και παραλίγο να καεί. Το τελευταίο, 'Το σόου είναι των Ελλήνων',
σκεπάζεται τώρα από τους καπνούς των δακρυγόνων και τα δάκρυα για τον χαμό ενός
νέου ανθρώπου αλλά και από τον φριχτό πόλεμο στη Μέση Ανατολή. Οπωσδήποτε είναι
μελαγχολικό να σε βραβεύουν για το σύνολο του έργου σου. Σημαίνει ότι όπου να
'ναι σημαίνουν κι οι καμπάνες...".



https://el.wikipedia.org/wiki/%CE%A0%CE%BB%CE%BF%CF%8D%CF%84%CE%BF%CF%82_(%CE%BA%CF%89%CE%BC%CF%89%CE%B4%CE%AF%CE%B1)

Ο Πλούτος είναι η τελευταία σωζόμενη κωμωδία του Αριστοφάνη. Γράφτηκε το 388
π.Χ., σηματοδοτώντας το πέρασμα από την Αρχαία στη Νεότερη Αττική Κωμωδία.

Στην κωμωδία αυτή ο Αριστοφάνης διακωμωδεί την κακή διανομή του Πλούτου, που,
επειδή είναι τυφλός, πηγαίνει στους κακούς. Αλλά ένας χρηστός πολίτης, ο
Χρεμύλος, μαζί με τον τετραπέρατο δούλο του Καρίωνα, περιθάλπουν τον τυφλό,
τιμωρημένο από το Δία, θεό Πλούτο, που μικρός τυφλώθηκε για να αποφεύγει τους
δίκαιους, τους σοφούς και τους έντιμους. Ο Θεός Πλούτος λοιπόν ξαναβρίσκει το
φως του, μετά την γιατρειά που του προσφέρουν ο Χρέμυλος με τον δούλο του.
Εκείνος δίνει τα πλούτη του στους αγαθούς και τους κακούς τους κάνει φτωχούς.
Στην κωμωδία αυτή ο ποιητής δε διακωμωδεί ορισμένα πρόσωπα, αλλά και καταστάσεις
και άτομα, όπως στις "Εκκλησιάζουσες". Γι' αυτό με τις δύο αυτές κωμωδίες ο
Αριστοφάνης περνά από την αρχαία στη μέση κωμωδία.



https://el.wikipedia.org/wiki/%CE%93%CE%B5%CF%8E%CF%81%CE%B3%CE%B9%CE%BF%CF%82_%CE%9C%CE%B1%CE%BC%CE%B9%CE%B4%CE%AC%CE%BA%CE%B7%CF%82

Γεννήθηκε στις 18 Αυγούστου του 1929 στον Κίσσαμο Χανίων Κρήτης. Μετά το τέλος
των σπουδών του και την υπηρέτηση της θητείας του στο Στρατό, ήρθε στην Αθήνα,
όπου ίδρυσε μια Εταιρεία Πετρελαιοειδών που την ονόμασε Γ. Μαμιδάκης ΑΕ. Ήταν
παντρεμένος και είχε 2 κόρες. Στις 26 Ιουνίου του 1986 και ενώ βρισκόταν για
διακοπές στον Άγιο Νικόλαο Λασιθίου που ήταν η ιδιαίτερη πατρίδα του, μαζί με
την οικογένειά του, αμέσως μετά το μεσημεριανό γεύμα, αποφάσισε να πάει στη
θάλασσα να κολυμπήσει. Αλλά δεν υπολόγισε σωστά. Λίγα λεπτά αργότερα και ενώ
είχε απομακρυνθεί αρκετά από την ακτή, η καρδιά του τον πρόδωσε και πνίγηκε.
Κηδεύτηκε στις 30 Ιουνίου 1986 από το Πρώτο Νεκροταφείο Αθηνών.



https://el.wikipedia.org/wiki/%CE%95%CE%BB%CE%BB%CE%B7%CE%BD%CE%B9%CE%BA%CE%AE_%CE%95%CF%85%CE%B1%CE%B3%CE%B3%CE%B5%CE%BB%CE%B9%CE%BA%CE%AE_%CE%95%CE%BA%CE%BA%CE%BB%CE%B7%CF%83%CE%AF%CE%B1

Η Ελληνική Ευαγγελική Εκκλησία είναι Αναμορφωμένη-Πρεσβυτεριανή χριστιανική
εκκλησία στην Ελλάδα. Ιδρυμένη το 1858, αποτελεί το πρώτο Προτεσταντικό
εκκλησιαστικό δόγμα που δημιουργήθηκε στην χώρα. Μαζί με την Εκκλησία της
Ελλάδος, είναι οι μόνες ελληνικές εκκλησίες που συμμετέχουν στο Παγκόσμιο
Συμβούλιο Εκκλησιών. Από το 2014, η νομική της προσωπικότητα είναι αναγνωρισμένη
από την πολιτεία.

Η Ελληνική Ευαγγελική Εκκλησία θεωρεί ως πρόδρομό της το αναμορφωτικό
εικονομαχικό κίνημα των Ισαύρων του 8ου αιώνα, και αργότερα τον Πατριάρχη
Κύριλλο Λούκαρι, ο οποίος τον 17ο αιώνα μετέφρασε την Καινή Διαθήκη στα νέα
ελληνικά και συνέγραψε την, Καλβινιστικού προσανατολισμού, Λουκάρειο Ομολογία.
Επίσης, ερμηνεύει ως θετικές τις θεολογικές ιδέες και τις προσπάθειες του
Αδαμάντιου Κοραή, του Θεόκλητου Φαρμακίδη και του Νεόφυτου Βάμβα, για την
ανανέωση της Ορθόδοξης εκκλησίας.

Αν και τα πρώτα δείγματα για προσπάθεια οργάνωσης Προτεσταντικής κοινότητας στην
Ελλάδα, βρίσκονται μετά το 1828, με την άφιξη του φιλέλληνα Ιωνά Κιγκ,
ουσιαστικά το έργο της Ελληνικής Ευαγγελικής Εκκλησίας ξεκινά το 1858, μία
χρονολογία που θεωρείται έτος ίδρυσης της εκκλησίας, με τη έκδοση του περιοδικού
Αστήρ της Ανατολής, από τον Έλληνα ιατρό και θεολόγο Μιχαήλ Καλοποθάκη.

Το 1871 οικοδομήθηκε η πρώτη Ευαγγελική εκκλησία στην Αθήνα, απέναντι από τις
Στήλες του Ολυμπίου Διός, όπου βρίσκεται μέχρι σήμερα. Σύντομα δημιουργήθηκαν
εκκλησίες στην Θεσσαλονίκη, τον Πειραιά, τον Βόλο και τα Ιωάννινα. Το 1883 οι
εκκλησίες που υπήρχαν συγκρότησαν στο Βόλο την πρώτη Σύνοδο των Ευαγγελικών
Εκκλησιών, που τις συνένωσε σε ένα σώμα.

Ένα άλλο Ευαγγελικό κίνημα ξεκίνησε λίγο αργότερα από το Ελλαδικό, (1867) στην
Μικρά Ασία, όπου κυρίως από το 1870 και μετά άρχισαν επίσης να ιδρύονται
εκκλησίες στον Πόντο, στην Καππαδοκία, στην περιοχή της Σμύρνης και στην
Κωνσταντινούπολη. Σημαντική προσωπικότητα για τις εκκλησίες της Μικράς Ασίας,
υπήρξε ο Ξενοφών Μόσχου. Στην Μικρά Ασία οι Έλληνες Ευαγγελικοί αντιμετώπισαν
διώξεις από τους Τούρκους εξαιτίας της ευαγγελιστικής τους δραστηριότητας, και
κάποιοι από αυτούς μαρτύρησαν για την πίστη τους. Συγκεκριμένα, ο Παύλος
Παυλίδης από την Καισάρεια και ο Χαράλαμπος Μποσταντζόγλου από τα Άδανα της
Κιλικίας, απαγχονίστηκαν.

Το 1922, μετά την Μικρασιατική καταστροφή και την εκδίωξη των Ελληνικών
πληθυσμών, οι Ευαγγελικοί πρόσφυγες είτε εντάχθηκαν στις ήδη υπάρχουσες
εκκλησίες της Ελλάδας, είτε δημιούργησαν καινούριες στους τόπους όπου
εγκαταστάθηκαν. Η μεγαλύτερη από τις εκκλησίες που δημιουργήθηκαν ήταν στην
Κατερίνη, όπου ιδρύθηκε ο προσφυγικός «Συνοικισμός Ευαγγελικών». Το 1924
συνεπήχθη ένας Σύνδεσμος που περιέλαβε όλες τις εκκλησίες, οι οποίες το 1938
μέσω συνόδου, δημιούργησαν ένα ενωμένο σώμα που πλέον αποτέλεσε την Ελληνική
Ευαγγελική Εκκλησία, με την σημερινή της μορφή.

Η Ελληνική Ευαγγελική Εκκλησία δέχεται την Αγία Γραφή ως την ύψιστη και τελική
αυθεντία σε θέματα πίστης και ζωής, και αποδέχεται το Σύμβολο της Πίστεως
Νίκαιας/Κωνσταντινούπολης, χωρίς την προσθήκη φιλιόκβε. Είναι
συντηρητική/ορθόδοξη στην θεολογία της (δηλ. δέχεται την Αγία Τριάδα, την
θεότητα του Ιησού Χριστού, και συμφωνεί με όλες τις υπόλοιπες χριστιανικές
εκκλησίες στα θεμελιώδη δόγματα του Χριστιανισμού), ενώ δογματικά συγκαταλέγεται
μεταξύ των Πρεσβυτεριανών και Αναμορφωμένων εκκλησιών. Τα ιδιαίτερα στοιχεία της
χριστιανικής διδασκαλίας που χαρακτηρίζουν την εκκλησία ως Ευαγγελική, μπορούν
να συνοψιστούν ως εξής:

Η θεολογία της Ελληνικής Ευαγγελικής Εκκλησίας αποτυπώνεται στην Ομολογία
Πίστεώς της, η οποία μοιάζει αρκετά με την Ομολογία Πίστεως του Γουέστμίνστερ.
Ακολουθεί το επίσημο κείμενό της που είναι εγκεκριμένο από την Γενική Σύνοδο της
Ελληνικής Ευαγγελικής Εκκλησίας:

Ως εκκλησία, είναι δραστήρια στην Οικουμενική κίνηση. Από το 1948 συμμετέχει στο
Παγκόσμιο Συμβούλιο Εκκλησιών, και μαζί με την ορθόδοξη Εκκλησία της Ελλάδος
αποτελούν τα μόνα δόγματα από την Ελλάδα που είναι μέλη στον οργανισμό. Επίσης
είναι μέλος στο Συμβούλιο Ευρωπαϊκών Εκκλησιών, στην Παγκόσμια Κοινωνία
Αναμορφωμένων Εκκλησιών και στην Εκκλησιαστική Κοινότητα του Leuenberg. Στην
Ελλάδα, είναι βασικό μέλος του Πανελλήνιου Ευαγγελικού Συνδέσμου, ο οποίος
συναποτελείται από διάφορες ευαγγελικές εκκλησίες.

Η Γενική Σύνοδος της εκκλησίας συγκαλείται κάθε δύο χρόνια. Η Γενική σύνοδος
αποτελείται από δύο Τοπικές Συνόδους που συγκαλούνται μια φορά το χρόνο, την
Νότια και την Βόρεια, και στις οποίες συμμετέχουν οι ποιμένες και οι πρεσβύτεροι
της εκκλησίας. Στις Ηνωμένες Πολιτείες εδρεύει η Σύνοδος της Βορείου Αμερικής.
Πρόεδρος της Γενικής Συνόδου είναι ο ποιμένας της εκκλησίας της Βόλου, αιδ.
Μελέτιος Μελετιάδης.

Η Ελληνική Ευαγγελική Εκκλησία διατηρεί ιεραποστολικό έργο στη νότια Αλβανία και
στη Βουλγαρία. Εκτός από την Ελλάδα υπάρχουν εκκλησίες στην Κύπρο, στη Γερμανία,
στο Καναδά και στις Ηνωμένες Πολιτείες.

Η Ελληνική Ευαγγελική Εκκλησία είναι πολύ δραστήρια σε ανθρωπιστικές,
φιλανθρωπικές και οικολογικές δραστηριότητες. Διατηρεί κέντρο αποτοξίνωσης για
τοξικομανείς, γηροκομείο, κέντρο παροχής τροφής για τους μετανάστες, κέντρα
υποστήριξης εκδιδομένων γυναικών, και το περιβαλλοντικό πρόγραμμα «Καθαρή Πόλη»,
ενώ διοργανώνει και διάφορες καλλιτεχνικές εκδηλώσεις, και μουσικά φεστιβάλ.
Επίσης λειτουργεί κατασκηνώσεις και κάμπινγκ για παιδιά και ενήλικες, στην
Λεπτοκαρυά και στον Κάλαμο. Για την μελέτη της ιστορίας της Ευαγγελικής κίνησης
στην Ελλάδα, έχει ιδρύσει το Ελληνικό Ιστορικό Ευαγγελικό Αρχείο.

Το 2010, η Α΄ Ελληνική Ευαγγελική Εκκλησία, ξεκίνησε ένα πρωτοποριακό για την
Ελλάδα εγχείρημα, για την από το μηδέν δημιουργία μιας χριστιανικής εκκλησίας
στα Εξάρχεια.

Ο βαθμός προσέλευσης των πιστών στις τοπικές εκκλησίες είναι υψηλός. Δίδεται
μεγάλη έμφαση στα Κατηχητικά σχολεία και στη κίνηση της νεολαίας (Κίνηση
Ευαγγελικής Νεολαίας). Η Εκκλησία συνολικά αριθμεί περίπου 6.000 μέλη και
παρευρισκόμενους στις συναθροίσεις, ενώ η μεγαλύτερη τοπική εκκλησία, η οποία με
περίπου 1.500 μέλη αποτελεί και την μεγαλύτερη Προτεσταντική κοινότητα στην
Ελλάδα, βρίσκεται στην Κατερίνη. Σε όλη την Ελλάδα υπάρχουν περισσότερες από 30
τοπικές εκκλησίες.

Μία από τις διακονίες της Ελληνικής Ευαγγελικής Εκκλησίας είναι το Χριστιανικό
Κέντρο Απεξάρτησης «Φιλήμων» που το 1986 δημιουργήθηκε από την Α΄ Ελληνική
Ευαγγελική Εκκλησία, και ήταν ένα από τα πρώτα κέντρα απεξάρτησης από τα
ναρκωτικά και τις διάφορες άλλες ουσίες, που λειτούργησαν στην Ελλάδα.

Η πρωτοβουλία για την ίδρυσή του ανήκε στο Λάμπρο Τσούτσα, ένα νεαρό πρώην
τοξικομανή, ο οποίος αφού πίστεψε στο Θεό απεξαρτήθηκε. Ο Λάμπρος είχε το όραμα
της δημιουργίας ενός κέντρου απεξάρτησης με σκοπό τη διακονία σε νέους ανθρώπους
που ζούσαν στην απόρριψη και την περιθωριοποίηση, εξαρτώμενοι από τα ναρκωτικά,
κάτι που έγινε πράξη. Από τότε, μέχρι τώρα, χάρη στη διακονία του χριστιανικού
κέντρου απεξάρτησης ο Φιλήμων, περίπου 70 άτομα ζουν σήμερα πλήρως απεξαρτημένα.
Παράλληλα, με τη θεραπεία μέσα στο κέντρο αποτοξίνωσης, η διακονία του Φιλήμονα
επιχειρεί να αγγίξει και τους γονείς των παιδιών, καθώς και την ευρύτερη
οικογένειά τους.



https://el.wikipedia.org/wiki/%CE%A4%CE%B7%CE%BB%CE%B5%CF%86%CF%89%CE%BD%CE%B9%CE%BA%CE%BF%CE%AF_%CE%BA%CF%89%CE%B4%CE%B9%CE%BA%CE%BF%CE%AF_%CF%84%CE%B7%CF%82_%CE%95%CE%BB%CE%BB%CE%AC%CE%B4%CE%B1%CF%82

Γεωγραφική κωδικών περιοχής ξεκινήσει με το ψηφίο 2. Υπάρχουν επί του παρόντος
στους κωδικούς δύο, τρεις, και τέσσερις-ψήφιο περιοχή. Το μόνο διψήφιο κωδικό
της περιοχής είναι 21 για την περιφέρεια της Αθήνας: Τα τρία πρώτα ψηφία των
κωδικών που χρησιμοποιούνται για τις πόλεις Θεσσαλονίκη, Πάτρα, Λάρισα,
Ηράκλειο, Καβάλα, Τρίπολη. Το υπόλοιπο των κωδικών είναι τετραψήφιοι κωδικοί.

Για την παροχή υπηρεσιών ηλεκτρονικών επικοινωνιών σε όλη την Ελληνική
επικράτεια χρησιμοποιείται κλειστό δεκαψήφιο σχέδιο αριθμοδότησης. Συγκεκριμένα,
το μήκος των αριθμών του σχεδίου αριθμοδότησης είναι:



https://el.wikipedia.org/wiki/%CE%93%CE%B5%CF%81%CE%BC%CE%B1%CE%BD%CE%AF%CE%B1

Η Γερμανία, επίσημα Ομοσπονδιακή Δημοκρατία της Γερμανίας (γερμανικά:
Bundesrepublik Deutschland), είναι μία από τις μεγαλύτερες σε πληθυσμό χώρες της
Ευρώπης, η πολυπληθέστερη χώρα στην Ευρωπαϊκή Ένωση και κινητήρια δύναμή της,
και μία από τις σημαντικότερες βιομηχανικές και ανεπτυγμένες χώρες του κόσμου.
Συνορεύει προς τα βόρεια με τη Δανία, στα ανατολικά με την Πολωνία και την
Τσεχική Δημοκρατία, στα νότια με την Αυστρία και την Ελβετία και στα δυτικά με
τη Γαλλία, το Λουξεμβούργο, το Βέλγιο και την Ολλανδία. Στα βόρεια βρέχεται από
τη Βόρεια Θάλασσα και τη Βαλτική. Η Γερμανία (η τότε Δυτική Γερμανία) είναι ένα
από τα ιδρυτικά μέλη της Ευρωπαϊκής Ένωσης.

Από το 58 π.Χ. και μετά, τα νερά του Ρήνου αποτελούν το φυσικό σύνορο μεταξύ της
Ρωμαϊκής Αυτοκρατορίας και των γερμανικών φύλων. Στα τέλη του 1ου αι. π.Χ. οι
Ρωμαίοι δοκιμάζουν να επεκταθούν ανατολικά του ποταμού, στη μεγάλη και σχετικά
ανεξερεύνητη περιοχή της Κεντρικής Ευρώπης, τη λεγόμενη Μεγάλη Γερμανία, αλλά η
προσπάθεια αποτυγχάνει. Μεταξύ του 1ου και του 6ου αιώνα τα γερμανικά φύλα
εξαπλώνονται στην Ευρώπη και αναμειγνύονται με τους Κέλτες. Μεγάλες εκτάσεις των
σημερινών ανατολικών κρατιδίων της Γερμανίας παραμένουν μέχρι τα τέλη του
Μεσαίωνα πολιτιστικά στον σλαβικό χώρο.

Υπό την ηγεσία του Καρλομάγνου, το Βασίλειο των Φράγκων αγωνίζεται από το 800
και μετά να γίνει πρώτη ευρωπαϊκή δύναμη. Η αυτοκρατορία του όμως δε θα
διαρκέσει για πολύ: κατά τη Συνθήκη του Βερντέν, που υπογράφεται στην ομώνυμη
πόλη το 843, οι τρεις εγγονοί του Καρλομάγνου διαιρούν το τεράστιο αυτοκρατορικό
κράτος του στο γαλλόφωνο Δυτικό Βασίλειο των Φράγκων και το γερμανόφωνο
Ανατολικό Βασίλειο των Φράγκων.

Στις 2 Φεβρουαρίου του 962 ο Όθων Α΄ στέφεται στη Ρώμη πρώτος αυτοκράτορας της
Αγίας Ρωμαϊκής Αυτοκρατορίας του Γερμανικού Έθνους, η οποία όμως με την πάροδο
των αιώνων διαιρείται σε πολυάριθμα ανεξάρτητα βασίλεια και ελεύθερες πόλεις
(Freie Reichsstadt). Τέλος, μετά τον Τριακονταετή Πόλεμο (1618-1648), ο οποίος
χωρίζει τη δυτική Ευρώπη σε καθολικούς και προτεστάντες, o αυτοκράτορας της
Αγίας Ρωμαϊκής Αυτοκρατορίας χάνει τη δύναμή του και παραμένει συμβολική μορφή.

Το 1806 ο Ναπολέων Βοναπάρτης αναγκάζει τον Αυτοκράτορα της Αγίας Ρωμαϊκής
Αυτοκρατορίας, Φραγκίσκο Β΄, να παραιτηθεί. Κατόπιν ενώνει πολλά από τα
γερμανικά βασίλεια, στα οποία ενσωματώνει και πολλές ανεξάρτητες (άλλοτε
περισσότερες από 80). Το Συνέδριο της Βιέννης συνεχίζει την πολιτική της ένωσης
με τελικό αποτέλεσμα την ίδρυση της Γερμανικής Συνομοσπονδίας, η οποία
αποτελείται από 38 γερμανικά κράτη. Η ισχυρότερη δύναμη εντός της χαλαρής αυτής
συνομοσπονδίας είναι η Αυστρία.

Οι συνεχείς συγκρούσεις μεταξύ της Αυστρίας και της νέας γερμανικής δύναμης της
Πρωσίας οδηγούν στον Γερμανο-αυστριακό πόλεμο του 1866. Αφού η Πρωσία νικά την
Αυστρία, η Γερμανική Ομοσπονδία διαλύεται. Μετά τον Γάλλο-Πρωσικό πόλεμο του
1871/72 ιδρύεται η Βόρεια Γερμανική Συνομοσπονδία με πρώτη δύναμη την Πρωσία και
δίχως την Αυστρία.

Το ίδιο έτος οι Γερμανοί ηγεμόνες ανακηρύσσουν στα ανάκτορα των Βερσαλλιών το
Γερμανικό Ράιχ (το Ράιχ) και προσφέρουν το στέμμα στον Γουλιέλμο Α΄ της Πρωσίας.
O Ότο φον Μπίσμαρκ ονομάζεται καγκελάριος της αυτοκρατορίας.

Στα τέλη του Α΄ Παγκοσμίου Πολέμου και η γερμανική μοναρχία βρίσκει το τέλος
της. Ο Γουλιέλμος Β΄ παραιτείται και το Ράιχ μετατρέπεται σε κοινοβουλευτική
δημοκρατία. Με τη Συνθήκη των Βερσαλλιών οι Γερμανοί χάνουν μεγάλες εκτάσεις
(στο σύνολο περίπου 11%) του κράτους τους που περιέρχονται στη Γαλλία, το
Βέλγιο, την Τσεχοσλοβακία, τη Δανία, τη Λιθουανία και την Πολωνία. Επίσης χάνουν
όλες τις αποικίες τους και υποχρεώνονται να πληρώνουν αρκετά μεγάλο ετήσιο ποσό
επανορθώσεων στις νικητήριες δυνάμεις για περίπου 80 χρόνια.

Μετά την πτώση της Δημοκρατίας της Βαϊμάρης η Γερμανία της μορφής του ναζιστικού
Τρίτου Ράιχ ακολουθεί από το 1933 αυστηρή επεκτατική πολιτική: το 1938 ο ηγέτης
της Γερμανίας, Αδόλφος Χίτλερ, ενσωματώνει την πατρίδα του Αυστρία και
εξασφαλίζει με τη συμφωνία του Μονάχου την προσάρτηση της Σουδητίας (περιοχή
Γερμανόφωνων της Τσεχοσλοβακίας). Με τη γερμανική επίθεση κατά της Πολωνίας την
1 Σεπτεμβρίου 1939 αρχίζει ο Β΄ Παγκόσμιος Πόλεμος, ο οποίος για τη Γερμανία
λήγει στις 8 Μαΐου 1945 με συνθηκολόγηση άνευ όρων. Πριν, στις 30 Απριλίου, ο
Χίτλερ αυτοκτονεί, ενώ το 1946 οι επιζώντες πολιτικά και στρατιωτικά κυρίως
υπεύθυνοι καταδικάζονται στη δίκη της Νυρεμβέργης. Μετά το τέλος του πολέμου και
την πτώση του τρίτου Γερμανικού Ράιχ, οι νικητήριες δυνάμεις ΗΠΑ και Ηνωμένο
Βασίλειο, καθώς και η Γαλλία, ιδρύουν στις ζώνες διοίκησης τους νέο δημοκρατικό
κράτος, ενώ η ΕΣΣΔ ιδρύει σοσιαλιστικό κράτος. Η Γερμανία χάνει μεγάλα τμήματα
της ανατολικής επικράτειάς της, τα οποία αποδίδονται κυρίως στην Πολωνία, ενώ το
βόρειο τμήμα της ανατολικής Πρωσίας ενσωματώνεται στην ΕΣΣΔ.

Στις 23 Μαΐου 1949 ψηφίζεται το σύνταγμα της Ομοσπονδιακής Δημοκρατίας της
Γερμανίας (Δυτική Γερμανία), η οποία ιδρύεται στις τρεις ζώνες διοίκησης των
Συμμαχικών δυνάμεων, Η.Π.Α., Μεγάλης Βρετανίας και Γαλλίας. Η Λαοκρατική
Δημοκρατία της Γερμανίας (Ανατολική Γερμανία) ιδρύεται στις 7 Οκτωβρίου 1949 στη
Σοβιετική ζώνη διοίκησης. Μεγάλες εκτάσεις στα ανατολικά του πρώην Γερμανικού
Ράιχ παραχωρούνται στις γειτονικές χώρες. Ο κατοπινός ψυχρός πόλεμος μεταξύ
ανατολής και δύσεως χωρίζει την κεντρική Ευρώπη, συμπεριλαμβάνοντας τα δύο
γερμανικά κράτη, με το λεγόμενο "σιδηρούν παραπέτασμα" (βλ. Τείχος του
Βερολίνου). Στα τέλη της δεκαετίας του '80 η αλλαγή της ηγεσίας της Σοβιετικής
Ένωσης οδηγεί σε πολιτική σύγκλισης, σε (ειρηνικές) επαναστάσεις και τελικά στην
πτώση του κομμουνιστικού καθεστώτος της Ανατολικής Γερμανίας και των άλλων
κρατών μερών του Συμφώνου της Βαρσοβίας. Με την πτώση του σιδηρού παραπετάσματος
στην κεντρική Ευρώπη ανοίγουν και τα σύνορα μεταξύ Δυτικής Γερμανίας και
Ανατολικής Γερμανίας. Στις 3 Οκτωβρίου 1990 πραγματοποιείται η προσχώρηση της
Λαοκρατικής Δημοκρατίας της Γερμανίας στην Ομοσπονδιακή Δημοκρατία της
Γερμανίας. Οι νικήτριες Συμμαχικές δυνάμεις του Β΄ Παγκοσμίου Πολέμου αφήνουν τη
χώρα, γεγονός που για τη Γερμανία σημαίνει την επαναφορά της ανεξαρτησίας της.

Ξεκινώντας από τον βορρά και προχωρώντας προς τον νότο διακρίνονται τέσσερις
φυσικές περιοχές που διαφέρουν μεταξύ τους: το Γερμανικό Βαθύπεδο (Norddeutsche
Tiefebene), τα Μεσαία Όρη (Mittelgebirge), το Σουηβοβαυαρικό Υψίπεδο (Nördliches
Alpenvorland) και οι Γερμανικές Άλπεις (Ostalpen).

Το Γερμανικό Βαθύπεδο κλείνεται στα νότια από τους ορεινούς όγκους της κεντρικής
Ευρώπης ενώ στα βόρεια κατεβαίνει προς τις πεδινές λεκάνες που βρέχονται από τη
Βόρεια Θάλασσα και τη Βαλτική Θάλασσα και γενικώς έχει όψη μάλλον ομοιόμορφη.

Τα Μεσαία Όρη δεν έχουν πραγματική μορφολογική ενότητα. Το ίδιο το βόρειο όριο
με το βαθύπεδο είναι συχνά ασαφές και μερικές φορές πολύ έντονο με μεγάλες
προεξοχές. Στα νότια, στην περιοχή του άνω Δούναβη περίπου, τα Μεσαία Όρη
αποτελούν προϊόν πολύπλοκων ορογενετικών και ηπειρογενετικών φαινομένων που
ανάγονται στην πρωτογενή εποχή. Ερκύνιες ορογενετικές κινήσεις παραμόρφωσαν
έντονα την περιοχή ώστε να καταλήξει σε σειρά πολλών λόφων που σκεπάστηκε πολλές
φορές από τα νερά της θάλασσας. Έπειτα από την αλπική ορογένεση, η περιοχή
καλύφτηκε από ακανόνιστες οροσειρές που προκάλεσαν τεκτονικές μετατοπίσεις.

Νότια του Δούναβη υψώνεται βαθμιαία το Σουηβοβαυαρικό Υψίπεδο, το οποίο αποτελεί
κεντρικό τμήμα της εκτεταμένης περιοχής των υποαλπικών υψωμάτων, που απλώνονται
στους πρόποδες των εξωτερικών πλαγιών των Άλπεων, ανάμεσα στη Σαβοΐα και στη
λεκάνη της Βιέννης, πλούσια σε βοσκότοπους και δάση κωνοφόρων.

Το γερμανικό τμήμα των Άλπεων αποτελεί στενή λωρίδα μονάχα που αντιστοιχεί στο
Βαυαρικό οροπέδιο και τις Βαυαρικές Προάλπεις. Ψηλότερη κορυφή των Γερμανικών
Άλπεων και συγχρόνως ολόκληρης της Γερμανίας είναι η Τσούγκσπιτσε στη Βαυαρία,
που φτάνει τα 2.962 μ. Η μεγαλύτερη λίμνη είναι η λίμνη της Κωνσταντίας στις
Άλπεις.

Το μεγαλύτερο τμήμα της χώρας έχει ένα εύκρατο κλίμα με εποχικές διακυμάνσεις,
ενώ γενικά επικρατούν υγροί δυτικοί άνεμοι. Το κλίμα επηρρεάζεται από το βόρειο
Ατλαντικό ρεύμα, ως βόρεια προέκταση του Ρεύματος του Κόλπου. Αυτά τα θερμά νερά
επηρεάζουν τις βόρειες παράκτιες στη Βόρεια Θάλασσα περιοχές, συμπεριλαμβάνοντας
τη χερσόνησο της Γιουτλάνδης και τις περιοχές κατά μήκος του Ρήνου, ο οποίος
εκβάλλει στη Βόρεια Θάλασσα. Αυτό έχει ως συνέπεια την παρουσία ωκεάνιου
κλίματος στις βορειοδυτικές και βόρειες περιοχές, με μέγιστη βροχόπτωση το
καλοκαίρι και παρουσία υετού όλο το χρόνο. Οι χειμώνες είναι ήπιοι και τα
καλοκαίρια δροσερά, αν και σε ορισμένες περιοχές οι θερμοκρασίες υπερβαίνουν και
τους 30 °C για παρατεταμένες περιόδους.

Η κεντρική και νότια Γερμανία αποτελούν κλιματικά μεταβατικές περιοχές από μέσο
ωκεάνιο κλίμα σε ηπειρωτικό ή ορεινό, ιδιαίτερα προς την περιοχή των Άλπεων.
Ακόμα και εδώ όμως, οι καλοκαιρινές θερμοκρασίες είναι πιθανό να υπερβούν και
τους 30 °C την καλοκαιρινή περίοδο.

Το πολίτευμα της Γερμανίας είναι Ομοσπονδιακή Προεδρευόμενη Κοινοβουλευτική
Δημοκρατία. Αρχηγός του κράτους είναι ο Ομοσπονδιακός Πρόεδρος, ο οποίος είναι ο
εγγυητής του πολιτεύματος και εκπροσωπεί το γερμανικό κράτος διεθνώς. Η θητεία
του διαρκεί πέντε χρόνια. Αρχηγός της κυβέρνησης είναι ο Καγκελάριος, ο οποίος
ασκεί εκτελεστική εξουσία. Σήμερα, Πρόεδρος της Γερμανίας από τις 18 Μαρτίου
2012 είναι ο Γιόαχιμ Γκάουκ. Καγκελάριος της Γερμανίας είναι η Άνγκελα Μέρκελ.

Σε ομοσπονδιακό επίπεδο υπάρχουν δύο νομοθετικά σώματα: η Ομοσπονδιακή Βουλή
(Bundestag) και το Ομοσπονδιακό Συμβούλιο (Bundesrat). Τα μέλη της Ομοσπονδιακής
Βουλής εκλέγονται απ' ευθείας από τον λαό σε εθνικό επίπεδο κάθε τέσσερα χρόνια.
Αρμοδιότητα της Ομοσπονδιακής Βουλής είναι και η εκλογή του Καγκελάριου. Το
Ομοσπονδιακό Συμβούλιο αντιπροσωπεύει τα ομόσπονδα κράτη (Länder) και τα μέλη
του ορίζονται από τις κυβερνήσεις αυτών.

Έπειτα από την παραίτηση του Κρίστιαν Βουλφ, ο Γιόαχιμ Γκάουκ εξελέγη Πρόεδρος
από το Κοινοβούλιο με 991 ψήφους από συνολικά 1228, ως υποψήφιος της
Χριστιανοδημοκρατικής Ένωσης, της Χριστιανοκοινωνικής Ένωσης, του Ελεύθερου
Δημοκρατικού Κόμματος και του Σοσιαλδημοκρατικού Κόμματος.

Στη μεταπολεμική ιστορία της Γερμανίας κυριαρχούν δύο κόμματα: το
Χριστιανοδημοκρατικό (CDU) και το Σοσιαλδημοκρατικό (SPD). Καθώς το εκλογικό
σύστημα ευνοεί τη δημιουργία συνασπισμών, άλλα μικρότερα κόμματα έχουν κατά
καιρούς συμμετάσχει στην κυβέρνηση. Σήμερα εκτός των CDU/CSU και SPD στην
Ομοσπονδιακή Βουλή μετέχουν το Ελεύθερο Δημοκρατικό Κόμμα (FDP), Η Αριστερά (Die
Linke) και η Συμμαχία '90/Οι Πράσινοι (Bündnis 90/Die Grünen).

Στις εκλογές του 2005 το αποτέλεσμα των εκλογών ήταν περίπου ισόπαλο για τα δύο
μεγάλα κόμματα, με βραχεία κεφαλή του CDU. Έτσι σχηματίστηκε κυβέρνηση μεγάλου
συνασπισμού με Καγκελάριο την αρχηγό των χριστιανοδημοκρατών Άνγκελα Μέρκελ.
Στις εκλογές του 2009 πρώτα κόμμα αναδείχτηκαν και πάλι οι χριστιανοδημοκράτες.
Η Άνγκελα Μέρκελ αναμένεται να σχηματίσει κυβέρνηση συνασπισμού με τους
ελεύθερους δημοκράτες που ενίσχυσαν σημαντικά τα ποσοστά τους.

Η Γερμανία διαιρείται σε δεκαέξι ομόσπονδα κράτη, τα λεγόμενα Bundesländer (στον
ενικό Bundesland). Το κάθε ομόσπονδο κράτος έχει τη δική του κυβέρνηση και το
δικό του κοινοβούλιο, καθώς και τα δικά του σύμβολα (σημαία, εθνόσημο). Ορισμένα
μάλιστα έχουν το δικό τους εθνικό ύμνο, όπως π.χ. η Βαυαρία. Ο αρχηγός του κάθε
κράτους κατέχει τον τίτλο του πρωθυπουργού (γερμαν. Ministerpräsident).

Από τα δεκαέξι ομόσπονδα κράτη, τα τρία αποτελούν κράτη-πόλεις. Αυτά είναι: η
πρωτεύουσα Βερολίνο, η δεύτερη μεγαλύτερη πόλη και κύριο λιμάνι της χώρας
Αμβούργο, καθώς και η Βρέμη. Οι δύο τελευταίες πόλεις έχουν μακρά παράδοση
αυτονομίας, που χρονολογείται από τα ύστερα μεσαιωνικά έτη, όταν αμφότερες
αποτελούσαν μέλη της Χανσεατικής Ένωσης.

Τα υπόλοιπα δεκατρία κράτη είτε αποτελούν την ιστορική συνέχεια ανεξαρτήτων
γερμανικών κρατών πριν από την ένωση του 1871 (όπως π.χ. η Βαυαρία, η Έσση) είτε
δημιουργήθηκαν μετά τον Β΄ Παγκόσμιο Πόλεμο (όπως η Βόρεια Ρηνανία-Βεστφαλία, η
Κάτω Σαξονία). Μετά την επανένωση του 1990, δημιουργήθηκαν πέντε νέα ομόσπονδα
κράτη από τα εδάφη της Ανατολικής Γερμανίας, των οποίων οι ονομασίες
αντιστοιχούν είτε σε ιστορικά κράτη προ του 1871 (π.χ. η Σαξονία) είτε σε
ιστορικές περιοχές (π.χ. το Βρανδεμβούργο). Τα μεγάλα σε πληθυσμό ομόσπονδα
κράτη υποδιαιρούνται σε μικρότερες διοικητικές ενότητες, αντιστοίχων των
ελληνικών νομών.

Οι οκτώ μεγαλύτερες σε πληθυσμό πόλεις της Γερμανίας (χωρίς τις μητροπολιτικές
τους περιοχές, 26 Δεκεμβρίου 2010):

Η οικονομία της Γερμανίας βασίζεται κυρίως στον βιομηχανικό τομέα και στον τομέα
παροχής υπηρεσιών. Ενώ μεγάλες εκτάσεις της χώρας καταλαμβάνονται από αγροτικές
καλλιέργειες, μόνο το 2-3% του πληθυσμού ασχολείται με τον τομέα αυτό, λόγω της
μηχανοποίησης των καλλιεργειών. Με ΑΕΠ 2.714.418 εκατομμυρίων δολαρίων (2005), η
Γερμανία αποτελεί την μεγαλύτερη εθνική οικονομία στην Ευρωπαϊκή Ένωση και την
τρίτη μεγαλύτερη παγκοσμίως. Εκτός αυτού, ήταν η μεγαλύτερη εξαγωγός χώρα του
κόσμου από το 2003 έως το 2008. Το 2011 παραμένει ο δεύτερος μεγαλύτερος
εξαγωγέας.

Όσον αφορά το βιοτικό επίπεδο, η Γερμανία είναι, βάσει Δείκτη Ανθρώπινης
Ανάπτυξης (Human Development Index), 19η στον κόσμο, ενώ η World Bank Group
εκτιμά την ευημερία ανά κάτοικο ως την 5η μεγαλύτερη στον κόσμο, μετά από
Ελβετία, Δανία, Σουηδία και ΗΠΑ. Το υψηλό βιοτικό επίπεδο συνοδεύεται με
ιδιαιτερα χαμηλή φοροδιαφυγή και χαμηλό επίπεδο διαφθοράς.

Ως προς την οικονομική ανάπτυξη υπάρχουν μεγάλες τοπικές διαφορές, ο νότος τις
Γερμανίας με τα κρατίδια Βάδη-Βυρτεμβέργη, Βαυαρία και Έσση θεωρείται
πλουσιότερος από τον βορρά. Η οικονομία του νότου στηριζόταν το πλείστον σε
μικρότερες βιομηχανίες από περισσότερους τομείς.

Ως πυκνοκατοικημένη χώρα σε κεντρική τοποθεσία στην Ευρώπη και με ανεπτυγμένη
οικονομία, η Γερμανία διαθέτει πυκνό δίκτυο και υποδομή μεταφορών. Σημαντικότερο
λιμάνι της χώρας είναι το Αμβούργο, ενώ ναυσιπλοΐα γίνεται και στους ποταμούς,
το πλείστον για την μεταφορά βαριών εμπορευμάτων. Το μεγαλύτερο αεροδρόμιο είναι
το διεθνές αεροδρόμιο της Φρανκφούρτης, που είναι και το κέντρο για ταξίδια στο
εξωτερικό. Ταξίδια στο εσωτερικό γίνονται συνήθως με τραίνα της εταιρίας
Deutsche Bahn, εκ τον οποίων τα ICE είναι τα τραίνα υψηλής ταχύτητας. Λεωφορεία
υπάρχουν μόνο στον εκδρομικό τομέα ή σε διαδρομές ελάχιστης κίνησης.

Η χώρα καλύπτεται από πυκνό δίκτυο αυτοκινητοδρόμων (Autobahn) υψηλής ποιότητας
και με άψογη σήμανση. Η οδήγηση για οικολογικούς λόγους δεν είναι πρώτη
προτίμηση [εκκρεμεί παραπομπή], δημοφιλής παραμένει σε αυτές της καθημερινές
διαδρομές που οι δημόσιες συγκοινωνίες είναι ακριβές ή δεν εξυπηρετούν. Μια
πολιτική των δήμων για την βελτίωση του κλίματος είναι η ελάττωση των θέσεων
στάθμευσης στα κέντρα και στις γειτονιές. Μέχρι σήμερα όμως το αυτοκίνητο έχει
ισχυρή θέση λόγω της παρούσιας σημαντικών αυτοκινητοβιομηχανιών, που αποτελούν
και παράγοντα θέσεων εργασίας.

Με 81.459.000 κατοίκους, η Γερμανία είναι η μεγαλύτερη πληθυσμιακά χώρα της
Ευρώπης. Ο ρυθμός γεννήσεων είναι όμως ένας από τους χαμηλότερους στην ήπειρο,
ενώ στατιστικά αντιστοιχούν 1,41 παιδιά ανά γυναίκα. Ο ρυθμός αύξησης του
πληθυσμού είναι αρνητικός, με τελευταία εκτίμηση -0,05% σε ετήσια βάση, και
διατηρείται σε αυτό το επίπεδο αποκλειστικά από το μεταναστευτικό ρεύμα και τους
μετανάστες που ζουν εκεί. Σε άλλη περίπτωση, ο πληθυσμός της χώρας θα μειωνόταν
με ρυθμό 0,9% το χρόνο.

Η πλειονότητα των κατοίκων, περίπου 68 εκατομμύρια (82%), είναι Γερμανικής
καταγωγής, ενώ συνολικά περίπου 75 εκατομμύρια έχουν την γερμανική υπηκοότητα.
Περίπου 15 εκατομμύρια κάτοικοι είναι ξένης καταγωγής, ενώ 8 εκατομμύρια έχουν
ξένες υπηκοότητες. Οι μεγαλύτερες ομάδες μεταναστών προέρχονται κυρίως από χώρες
της ανατολικής Ευρώπης, έχοντας γερμανική καταγωγή, όπως Ρώσοι και Πολωνοί.
Επίσης, μεγάλο τμήμα προέρχεται από χώρες της Ασίας, όπως Τούρκοι, Κούρδοι,
Ιρανοί και Άραβες. Το υπόλοιπο ποσοστό των μεταναστών προέρχεται από χώρες της
νότιας Ευρώπης, όπως την Ιταλία, τη Βοσνία Ερζεγοβίνη, τη Σλοβενία, τη Σερβία,
την Αλβανία και την Ελλάδα. Τέλος, μικρό ποσοστό προέρχεται από χώρες της
Αφρικής.

Σημαντικές πληθυσμιακές ομάδες με πλήρη ή μερική γερμανική καταγωγή,
καταγράφονται στις ΗΠΑ (περίπου 50 εκατ.), στη Βραζιλία (περίπου 5 εκατ.), και
στον Καναδά (περίπου 3 εκατ.).

Το προσδόκιμο ζωής (2015), στο σύνολο του πληθυσμού είναι 80,57 έτη, 78,26
χρόνια για τους άνδρες και 83 για τις γυναίκες.

Μεγάλο μέρος του πληθυσμού συγκεντρώνεται σε μεγάλα αστικά συγκροτήματα, όπως το
Βερολίνο, το Αμβούργο, το Μόναχο, η Κολονία, η Φρανκφούρτη και η Στουτγκάρδη.
Παράλληλα, η επαρχία της χώρας είναι αρκετά πυκνοκατοικημένη, με μικρές πόλεις,
κωμοπόλεις, αλλά και μεγάλα χωριά, σε όλη την έκτασή της. Μεγάλη αστική
συγχώνευση καταγράφεται στην περιοχή του Ρήνου στο Ρουρ, στο ομόσπονδο κρατίδιο
της Βόρεια Ρηνανίας-Βεστφαλίας, όπου περίπου 12 εκατ. κατοικούν στις γειτονικές
πόλεις του Ντίσελντορφ, της Κολονίας, του Έσσεν, του Ντόρτμουντ, του
Ντούισμπουργκ και του Μπόχουμ.

Ο χριστιανισμός είναι η επικρατέστερη θρησκεία στη Γερμανία, με περίπου 53
εκατομμύρια πιστούς, σχεδόν το 64% του συνολικού πληθυσμού. Συγκεκριμένα, το
32,3% (περίπου 27 εκατ.) είναι προτεστάντες που ανήκουν κυρίως στην Ευαγγελική
Εκκλησία, και το υπόλοιπο 31% (περίπου 26 εκατ.) καθολικοί. Επίσης, υπάρχουν
μειονότητες ορθοδόξων, κοπτών και άλλων χριστιανικών δογμάτων. Οι ορθόδοξοι
κυρίως προέρχονται από τη Σερβία και την Ελλάδα. Οι προτεστάντες καταγράφονται
στη βόρεια και την ανατολική Γερμανία, ενώ οι καθολικοί κυριαρχούν στο νότο και
τα δυτικά της χώρας. Επίσης, υπάρχουν 164.885 Μάρτυρες του Ιεχωβά και 38.992
Μορμόνοι της Εκκλησίας του Ιησού Χριστού των Αγίων των Τελευταίων Ημερών. Ο
μέχρι την 28 Φεβρουαρίου 2013 προκαθήμενος της Καθολικής Εκκλησίας Πάπας
Βενέδικτος ΙΣΤ' έχει γεννηθεί στη Βαυαρία.

Το Ισλάμ και ο μωαμεθανισμός αποτελεί τη δεύτερη μεγαλύτερη θρησκευτική
κοινότητα της χώρας, με σχεδόν 4,5 εκατ. πιστούς, που αναλογούν περίπου στο 5%
του συνολικού πληθυσμού. Οι περισσότεροι προέρχονται από μεταναστευτικά ρεύματα,
ενώ κυριαρχούν οι Σουνίτες και οι Αλεβίτες, προερχόμενοι από την Τουρκία.
Επίσης, καταγράφεται μικρός αριθμός Σιιτών.

Ο Βουδισμός και οι Εβραίοι έχουν περίπου 200.000 πιστούς (0,25%), ενώ ο
Ινδουισμός και οι Σιχ ακολουθούν με μικρότερα ποσοστά. Σχεδόν το 50% των
βουδιστών στη Γερμανία είναι μετανάστες από χώρες της Ασίας. Επίσης, η Γερμανία
έχει τον τρίτο μεγαλύτερο πληθυσμό Εβραίων στην Ευρώπη, μετά τη Γαλλία και τη
Μεγάλη Βρετανία, ενώ πόλεις με σημαντική εβραϊκή παρουσία είναι το Βερολίνο, η
Φρανκφούρτη και το Μόναχο.

Το ποσοστό του μη θρησκευόμενου πληθυσμού, που περιλαμβάνει άθεους και
αγνωστικιστές, ανέρχεται περίπου στο 30% του συνολικού πληθυσμού, ενώ γεωγραφικά
καταγράφεται ιδιαίτερα στα πρώην κρατίδια της Ανατολικής Γερμανίας, καθώς και σε
μεγάλες αστικές περιοχές. Σύμφωνα με έρευνα του 2005 για το Ευρωβαρόμετρο, το
47% των πολιτών της Γερμανίας συμφωνούν με τη φράση "Πιστεύω ότι υπάρχει Θεός",
ενώ το 25% συμφωνεί με τη φράση "Πιστεύω ότι υπάρχει ένα είδος πνευματικής
δύναμης", και άλλο ένα 25% αναφέρει ότι "Δεν πιστεύω ότι υπάρχει κάποιο είδος
πνευματικής δύναμης ή Θεού".

Τα Γερμανικά αποτελούν την επίσημη και κυρίαρχη γλώσσα στη Γερμανία. Είναι μία
από τις 24 επίσημες γλώσσες της Ευρωπαϊκής Ένωσης και μία από τις τρεις γλώσσες
εργασίας της Ευρωπαϊκής Επιτροπής, μαζί με τα Γαλλικά και τα Αγγλικά.
Αναγνωρισμένες γλωσσικές μειονότητες στη Γερμανία αποτελούν τα Δανικά, τα
Σορβικά, τα Ρωμανικά και τα Φριζικά, ενώ η πιο διαδεδομένες γλώσσες ανάμεσα
στους μετανάστες είναι τα Τουρκικά, τα Πολωνικά, τα Ρώσικα, και διάφορες
Βαλκανικές γλώσσες.

Η επίσημη Γερμανική γλώσσα ανήκει στην οικογένεια των δυτικών γερμανικών
γλωσσών, ενώ κατατάσσεται και συγγενεύει με τα Αγγλικά, τα Ολλανδικά, αλλά και
τις Φριζικές γλώσσες. Σε μικρότερο βαθμό συνδέεται επίσης με την οικογένεια των
ανατολικών και βόρειων (σήμερα εκλειπουσών) γερμανικών γλωσσών. Το μεγαλύτερο
μέρος του λεξιλογίου της προέρχεται από τον γερμανικό κλάδο των ινδοευρωπαϊκών
γλωσσών, ενώ μικρά τμήματά του κατάγονται από τα Λατινικά και τα Ελληνικά, καθώς
και τα Γαλλικά και τα σύγχρονα Αγγλικά. Η γραφή γίνεται με τη χρήση του
Λατινικού αλφαβήτου, το οποίο έχει 26 χαρακτήρες, με την προσθήκη τριών
φωνηέντων με διπλή άνω στίξη, γνωστή ως Ούμλαουτερν (Umlautern), των ä, ö, και
ü, και του χαρακτήρα Εστσέτ (Eszett), ß, ορθογραφική παραλλαγή του ss (προφορά:
[s]) όταν ακολουθεί μακρά φωνήεντα και διφθόγγους.

Σε παγκόσμιο επίπεδο, η Γερμανική γλώσσα ομιλείται από περίπου 100 εκατομμύρια
ανθρώπους, αλλά σχεδόν 80 εκατομμύρια μη Γερμανόφωνους. Αποτελεί την κύρια
γλώσσα για περίπου 90 εκατομμύρια κατοίκων (18%) της Ευρωπαϊκής Ένωσης.
Παράλληλα, τα Γερμανικά αποτελούν επίσημη γλώσσα στην Αυστρία, την Ελβετία, το
Λουξεμβούργο και το Βέλγιο, ενώ γερμανόφωνοι κάτοικοι υπάρχουν στην Ολλανδία,
στην Δανία, στην Τσεχία, την Πολωνία, την Ουγγαρία και τη Λιθουανία.

Από τη Γερμανία κατάγονταν σπουδαίοι δημιουργοί σε όλο το φάσμα των τεχνών και
των επιστημών από την Αναγέννηση έως και τις μέρες μας μεταξύ των οποίων οι:
Ντύρερ, Χολμπάιν, Ρούμπενς (ζωγραφική), Γκαίτε, Τόμας Μαν (λογοτεχνία), Χέγκελ,
Καντ, Νίτσε, Σοπενάουερ (φιλοσοφία) κ.α.

Σημαντικότατη υπήρξε η συμβολή των Γερμανών καλλιτέχνών στο χώρο της κλασικής
μουσικής με κύριους εκπροσώπους τους Μπετόβεν, Μπαχ, Στράους, Βάγκνερ, Μπραμς
και Μέντελσον.



https://el.wikipedia.org/wiki/%CE%9F%CE%BB%CF%85%CE%BC%CF%80%CE%B9%CE%B1%CE%BA%CF%8C%CF%82_%CE%A3%CF%8D%CE%BD%CE%B4%CE%B5%CF%83%CE%BC%CE%BF%CF%82_%CE%A6%CE%B9%CE%BB%CE%AC%CE%B8%CE%BB%CF%89%CE%BD_%CE%A0%CE%B5%CE%B9%CF%81%CE%B1%CE%B9%CF%8E%CF%82

Ο Ολυμπιακός Σύνδεσμος Φιλάθλων Πειραιώς (Ο.Σ.Φ.Π.) ή απλά Ολυμπιακός Πειραιώς,
είναι ελληνικός πολυαθλητικός σύλλογος με έδρα τον Πειραιά. Ο σύλλογος γιορτάζει
τα γενέθλιά του στις 10 Μαρτίου 1925. Η ημερομηνία αυτή αποτυπώνει στο συμβολικό
επίπεδο την επίλυση, μεταξύ των ιδρυτών, διαφόρων προβλημάτων που είχαν
καθυστερήσει την οριστικοποίηση της σύστασής του. H ιδρυτική συνέλευσή του είχε
λάβει χώρα σχεδόν ένα ολόκληρο έτος πριν, τον Μάιο του 1924. Επίσημα, τυπικά,
συστάθηκε στις 20 Μαΐου 1925 (βλ. αναλυτ. στην ενότ. Ιστορία. Ίδρυση).[α] Το
έμβλημα της ομάδας είναι η δαφνοστεφανωμένη κεφαλή αθλητή (που παραδοσιακά
αναφέρεται ως έφηβος). Ο σύλλογος είναι γνωστός με το προσωνύμιο Θρύλος[β] και
οι φίλοι και οπαδοί του με το παρατσούκλι γαύροι.[γ]

Είναι το λαοφιλέστερo αθλητικό σωματείο της Ελλάδος, σύμφωνα με την UEFA, αλλά
και σύμφωνα με έρευνα πανεπιστημιακών και των μετρήσεων που έχουν διεξαχθεί
διαχρονικά. Η δημοτικότητα του Ολυμπιακού πέρα από τα γεωγραφικά όρια του
Πειραιά και η ύπαρξη πλήθους οπαδών του σε όλη την Ελλάδα, αποτυπώνει -από
κοινωνιολογική σκοπιά- την ταύτιση του κόσμου της επαρχίας με τον φορέα που
αντιμάχεται και τιμωρεί τον αθηναϊκό υδροκεφαλισμό και αριστοκρατισμό, ο οποίος
ταυτίζεται συμβολικά με τον Παναθηναϊκό.

Ο Ολυμπιακός έχει κατακτήσει πέντε ευρωπαϊκούς τίτλους στο πόλο (δύο με το
ανδρικό του τμήμα και τρεις με το γυναικείο του), τρεις στο μπάσκετ ανδρών, δύο
στο βόλεϊ ανδρών, και ένα στην ελληνορωμαϊκή πάλη ανδρών, καθώς και το
Διηπειρωτικό Κύπελλο στο μπάσκετ ανδρών και το Βαλκανικό κύπελλο το 1963 (η
πρώτη κατάκτηση διεθνούς τροπαίου από ελληνικό σωματείο σε όλα τα καλλιεργούμενα
εν Ελλάδι αθλήματα) στο ποδόσφαιρο ανδρών. Το 1997 η ανδρική ομάδα μπάσκετ του
Ολυμπιακού κατέκτησε Πρωτάθλημα, Κύπελλο και Ευρωλίγκα δημιουργώντας τρεμπλ σε
κάποιο σπορ, πρώτη φορά αυτή χρονολογικώς, από το σύνολο των αγωνιστικών
τμημάτων όλων των ελληνικών αθλητικών συλλόγων.

Το 2002 η ομάδα πόλο των ανδρών έγινε η πρώτη ομάδα στην ιστορία του ευρωπαϊκού
πόλο που κατέκτησε σε μια χρονιά Πρωτάθλημα, Κύπελλο, Πρωτάθλημα Ευρώπης και
Σούπερ Καπ Ευρώπης, καθιστώντας ταυτόχρονα τον Ολυμπιακό το μοναδικό ελληνικό
σύλλογο που έχει κατακτήσει το τρεμπλ σε δύο διαφορετικά ομαδικά αθλήματα και
απο το 2015 και με τρία διαφορετικά τμήματα, καθώς και το γυναικείο τμήμα πόλο
του συλλόγου, κατέκτησε Πρωτάθλημα, Πρωτάθλημα Ευρώπης και Ευρωπαϊκό Σούπερ καπ.

Επιπροσθέτως, ο Ολυμπιακός είναι ο μοναδικός σύλλογος στην Ελλάδα που έχει
καταφέρει να κατακτήσει δυο συνεχόμενες χρονιές το Πρωτάθλημα Ευρώπης σε ανδρικό
ομαδικό άθλημα (Πρωταθλητές Ευρώπης στο μπάσκετ 2012 και 2013). Έχει τους
περισσότερους διεθνείς τίτλους από κάθε άλλο ελληνικό σύλλογο (13), όντας
ταυτόχρονα ο μοναδικός σύλλογος της Ελλάδας που έχει κατακτήσει ευρωπαϊκούς
τίτλους σε περισσότερα από ένα αθλήματα. Ρεκόρ για ελληνικό αθλητικό σύλλογο
αποτελούν και οι 28 συμμετοχές σε τελικούς διεθνών διοργανώσεων των τμημάτων
του.

Στις εγχώριες διοργανώσεις, έχει κατακτήσει πολυάριθμους πανελλήνιους
διασυλλογικούς τίτλους με προεξάρχοντα τα τμήματα του ποδοσφαίρου, της
κολύμβησης (το τμήμα με τις περισσότερες σε αριθμό κατακτήσεις πρωταθλημάτων
Ελλάδας σε μια συγκεκριμένη εγχώρια αθλητική διοργάνωση στην ιστορία του
ελληνικού αθλητισμού με 57, με το ρεκόρ συνεχόμενων κατακτήσεων στην όλη
διάρκεια του θεσμού να το έχει, επίσης, ο Ολυμπιακός - 21 συνεχόμενα:
1996-2016), της υδατοσφαίρισης, της πετοσφαίρισης και της επιτραπέζιας
αντισφαίρισης.

Το 1924, το ποδοσφαιρικό τμήμα του Πειραϊκού Συνδέσμου (έτος ίδρυσης 1894)
αποσπάστηκε από το σωματείο και συγχωνεύτηκε με την Πειραϊκή Ένωση (έτος ίδρυσης
1913), σχηματίζοντας τον Αθλητικό και Ποδοσφαιρικό Σύλλογο Πειραιώς. Το 1925, Ο
Α.Π.Σ. Πειραιώς συνενώθηκε με την Ένωσιν (ή Όμιλον) Φιλάθλων Πειραιώς,[δ]
δημιουργώντας τον «Ολυμπιακό Σ.Φ.Π.» Ο Ολυμπιακός συστάθηκε επίσημα στις 20
Μαΐου 1925 με την υπ. αριθμ. 1247 απόφαση του Πρωτοδικείου Πειραιά. Ωστόσο,
ουσιαστικά ο σύλλογος είχε ιδρυθεί ένα χρόνο πριν, τον Μάιο του 1924, όταν έλαβε
χώρα η καταστατική συνέλευση που αποφάσισε το όνομα και εξέλεξε ως πρόεδρο το
βιομήχανο Μιχάλη Μανούσκο και ως αντιπρόεδρο και έφορο επί του ποδοσφαίρου τον
ανώτατο αξιωματικό του Πολεμικού Ναυτικού Νότη Καμπέρο.

Αν και η αίτηση αναγνώρισης του ΟΣΦΠ υποβλήθηκε από τον Μανούσκο, με την
ιδιότητα του Προέδρου, άμεσα στο Πρωτοδικείο Πειραιά για έγκριση (στις 16 Μαΐου
1924),[ε] η απόφαση καθυστέρησε για ένα χρόνο, διότι υπήρξε χρονοτριβή στις
συζητήσεις και την τελική συμφωνία μεταξύ των εταίρων. Σημαντικός ανασχετικός
παράγοντας στην οριστικοποίηση της σύστασης του συλλόγου υπήρξε και η αντίδραση
της «Επιτροπής των Ολυμπιακών Αγώνων», εξαιτίας της σύνδεσης του ονόματος του
νέου σωματείου με την κίνηση του Ολυμπισμού. Ωστόσο, το Σεπτέμβριο του 1924 οι
τέσσερεις Ανδριανόπουλοι (βλ. και παρακάτω), Βασίλης, Γιάννης, Γιώργος και
Ντίνος (πλην του ανήλικου τότε Λεωνίδα), αποσπάστηκαν από τον Α.Π.Σ.Π. και
σχημάτισαν τον «Ολυμπιακό Όμιλο Πειραιώς». Φαίνεται όμως πως σύντομα επήλθε
επαναπροσέγγιση, διότι όπως εξιστορεί ο Γιάννης Ανδριανόπουλος: «Δώσαμε τα χέρια
με τον Νότη Καμπέρο το βράδυ στην ταβέρνα του Νέου Φαλήρου Τσίου–Τσίου, υπό τας
ευλογίας των γονέων μου και των αδερφών μου».

Στο ρευστό τοπίο του μεσοδιαστήματος μέχρι την επίσημη αναγνώριση του νέου
συλλόγου, ο Α.Π.Σ. Πειραιώς πρόσθεσε στον τίτλο του τη διακριτική επωνυμία
«Ολυμπιακός» (εντός εισαγωγικών), εμφανιζόμενος ως «”Ολυμπιακός„ Αθλητικός και
Ποδοσφαιρικός Σύλλογος Πειραιώς». Πρακτικά, ο Ολυμπιακός λειτουργούσε μέχρι την
τυπική ίδρυσή του «στο πλαίσιο» του Α.Π.Σ. Πειραιώς. H τελική συμφωνία ανάμεσα
στα δυο μέρη, τον Α.Π.Σ.Π. υπό τους Μανούσκο και Καμπέρο, και την Ένωσιν
Φιλάθλων υπό τον Σταύρο Μαραγκουδάκη, επετεύχθη στις 10 Μαρτίου 1925, στην
«Ταβέρνα του Μοίρα», στον Πειραιά.

Το όνομα του νέου συλλόγου, που έγινε αποδεκτό ομόφωνα από τους ιδρυτές,
δίνοντας τέλος στις διαφωνίες που είχαν προκύψει, υπήρξε ιδέα του Νότη Καμπέρου.
Όπως αναφέρεται σε έγγραφο της 14ης Μαρτίου 1925 του «”Ολυμπιακού„ Αθλητικού και
Ποδοσφαιρικού Συλλόγου Πειραιώς», οι ιδρυτές αναζήτησαν για το νέο συλλόγο
επωνυμία με δυνατό συμβολισμό, όνομα «διακριτικόν, πρόσφορον δι' αθλητικόν
σωματείον και σύντομον [...] χάριν της ηθικής επιβολής του επί του αθλητικού
κόσμου και της κοινωνίας του Πειραιώς». Με την επιλογή αυτή, ο Καμπέρος θέλησε η
επωνυμία του συλλόγου «να υποδηλώνει τη δύναμη, την αθλητική ισχύ, το ήθος, την
ευγενική άμιλλα, την επικράτηση, εν τέλει το ολυμπιακό ιδεώδες». Η εκλογή του
τίτλου του συλλόγου («Ολυμπιακός») ήταν ιδιαίτερα πρωτότυπη, καθόσον παρέκλινε
από την συνηθισμένη τότε ονοματοδοσία των αθλητικών σωματείων, αφού δεν είχε τον
προσδιορισμό «Πειραϊκός». Ο λόγος ήταν, όπως είχε ειπωθεί στην ιδρυτική
συνέλευση, ότι επρόκειτο «να κατακτήσει όλη την Ελλάδα». Το συμπληρωματικό της
πλήρους επωνυμίας, «Σύνδεσμος Φιλάθλων Πειραιώς», υπήρξε πρόταση του Μανούσκου.
Ως έμβλημα του συλλόγου ορίστηκε η «δαφνηφόρος κεφαλή αθλητού». Tα χρώματα,
κόκκινο και λευκό, φέρονται ως ιδέα του Γιάννη Ανδριανόπουλου, από την ομάδα του
στο Κέιμπριτζ κατά τη διάρκεια σπουδών του εκεί. Θεωρείται ότι συμβολίζουν το
πάθος και τη νίκη, από τη μια μεριά, και την αγνότητα και το δίκαιο ανταγωνισμό,
από την άλλη.

Όσον αφορά τα μέλη του Ολυμπιακού, το Καταστατικό προέβλεπε πως «δύναται να
εγγραφώσιν πολίται αδιακρίτως εθνικότητος ή φύλλου [sic], χρηστοί, εμπνεόμενοι
από τας υγιείς περί σωματικής αγωγής αρχάς». Πρώτος πρόεδρος εκλέχθηκε ο Μιχάλης
Μανούσκος και το πρώτο Διοικητικό Συμβούλιο του Ολυμπιακού συγκροτήθηκε ως
εξής:[εκκρεμεί παραπομπή]

Αλφαβητικά τα ιδρυτικά μέλη ήταν οι: Βασίλης Ανδριανόπουλος, Γιάννης
Ανδριανόπουλος, Γιώργος Ανδριανόπουλος, Ντίνος Ανδριανόπουλος, Δημήτρης
Ανδρόνικος, Νίκος Ανδρόνικος, Δημήτρης Αυδής, Νίκος Βλάσσης, Στέφανος Εμμανουήλ,
Νίκος Ζαχαρίας, Θανάσης Καλλίτσης, Νίκος Καλούδης, Ντίνος Καλούδης, Νότης
Καμπέρος, Κώστας Κλειδουχάκης, Όθων Κόκκινος, Τριαντάφυλλος Κρέμος, Παναγιώτης
Κωστάλας, Παναγιώτης Λαγουμιτζής, Ανδρέας Λουκάκης, Σπύρος Λουκάκης, Γιάννης
Λουλουδάκης, Βαγγέλης Μαγκόπουλος, Μιχάλης Μανούσκος, Σταύρος Μαραγκουδάκης,
Γρηγόρης Ντούφας, Θόδωρος Ορλώφ, Φώτης Πρωτοψάλτης, Γιάννης Συμιγδαλάς, Νίκος
Συμιγδαλάς, Χρήστος Τζουμερικιώτης, Βρασίδας Τρουποσκιάδης και Σπύρος Ψαλλιδάς.

Ο ισχυρός άνδρας του Ολυμπιακού ήταν ο Ανδρέας Ανδριανόπουλος, πατέρας της
εμβληματικής πεντάδας των Ανδριανοπουλαίων, εισαγωγέας και έμπορος, απόφοιτος
της Νομικής Σχολής του Πανεπιστημίου Αθηνών. Επιφανείς παράγοντες του Πειραιά
στήριξαν έμπρακτα την ίδρυση του Ολυμπιακού, έχοντας ως σκοπό να δημιουργήσουν
ένα αθλητικό σωματείο που να αμφισβητήσει την κυριαρχία του Πειραϊκού Συνδέσμου.
Εκτός του Μιχάλη Μανούσκου και του Νότη Καμπέρου, ενεργή συμμετοχή είχαν και οι
λεγόμενοι «κοινωνικοί φίλοι» του σωματείου, σημαντικές προσωπικότητες της
πειραϊκής ζωής ως επί το πλείστον, μεταξύ των οποίων ξεχωρίζουν οι: Σταύρος
Μαραγκουδάκης (διευθυντής του Ταχυδρομείου), Νίκος Ανδρόνικος (έμπορος),
Δημήτρης Σκλιάς (αξιωματικός του Στρατού), Νικόλαος Ζαχαρίας (δικηγόρος),
Θανάσης Μέρμηγκας (συμβολαιογράφος), Ιωάννης Κεκκές (χρηματομεσίτης) και η
οικογένεια των Ανδριανόπουλων.

Το ποδοσφαιρικό τμήμα του Ολυμπιακού ιδρύθηκε στις 10 Μαρτίου του 1925. Πρώτος
προπονητής στην ιστορία της τμήματος ήταν ο Γιάννης
Ανδριανόπουλος.[εκκρεμεί παραπομπή] Ποδοσφαιρική έδρα της ομάδας ήταν το
Ποδηλατοδρόμιο του Φαλήρου, που χρησίμευε και για τα αθλήματα του στίβου. Ο
Ολυμπιακός είχε κατασκευάσει εκεί με δικές του δαπάνες χώρους αποδυτηρίων. Το
1925 ιδρύθηκαν επίσης το τμήμα υδατοσφαίρισης, το τμήμα στίβου και το τμήμα της
κολύμβησης. Το τμήμα βόλεϊ του Ολυμπιακού ιδρύθηκε το 1926 με πρώτους αθλητές
του τμήματος τους Γιώργο Ανδριανόπουλο, Βασίλη Ανδριανόπουλο, Ντίνο
Ανδριανόπουλο, Λάκη Λεκκό, Λεωνίδα Καλογερόπουλο, Νίκο Καλούδη και Ηλία
Μπουρτεζίδη. Έφορος της ομάδας ήταν ο Σεβαστιανός Κασιμάτης. Την ίδια χρονια
ιδρύεται και το οπλομαχητικό τμήμα, με δάσκαλο τον Ιταλό προπονητή Αρθούρο
Τσερένσκυ.[εκκρεμεί παραπομπή]

Το 1927 ιδρύθηκε το τμήμα της κωπηλασίας, ενώ το τμήμα της υδατοσφαίρισης ανδρών
κατέκτησε το πρώτο Πανελλήνιο πρωτάθλημα της ιστορίας του, κερδίζοντας 3–2 στον
τελικό τον Εθνικό Πειραιώς. Το τμήμα κολύμβησης του Ολυμπιακού κατέκτησε τα
Πανελλήνια πρωταθλήματα του 1929 και 1930. Επίσης, το 1930, ο Ολυμπιακός ίδρυσε
ομάδα χάντμπολ και τμήμα ποδηλασίας με έφορο τον Ι. Παούρη. Στο Πανελλήνιο
πρωτάθλημα πήρε μέρος με μόλις έναν αθλητή.

Το τμήμα καλαθοσφαίρισης του Ολυμπιακού ιδρύθηκε το 1931 από αθλητές του
τμήματος πετοσφαίρισης του συλλόγου. Την ίδια χρονιά εμφανίζονται οι πρώτοι
αθλητές καταδύσεων του Ολυμπιακού και το τμήμα ποδοσφαίρου κατακτά για πρώτη
φορά το Πρωτάθλημα Ελλάδας. Στη συνέχεια θα κατακτήσει 5 Πρωταθλήματα Ελλάδας σε
6 χρόνια, τα τρία εκ των οποίων συνεχόμενα (1933, 1934, 1936, 1937 και 1938). Το
τμήμα κολύμβησης κατακτά τα Πρωταθλήματα Ελλάδας 1931, 1932, 1933, 1934
δημιουργώντας ένα σερί 6 συνεχόμενων πρωταθλημάτων. Το τμήμα υδατοσφαίρισης
ανδρών του συλλόγου κατακτά τα Πρωταθλήματα Ελλάδας 1933, 1934 και 1936. Το 1937
το τμήμα κολύμβησης θα κατακτήσει ξανά το Πρωτάθλημα Ελλάδας. Το 1938 με
προσωπική εργασία των μελών του Ολυμπιακού κατασκευάζεται το πρώτο ανοικτό
γήπεδο της ομάδας μπάσκετ ("Μπάκαλα") στην Καστέλλα.

Με το ξέσπασμα του Β' Παγκοσμίου Πολέμου πολλοί παίκτες από διαφορετικά αθλητικά
τμήματα του Ολυμπιακού φεύγουν για την πρώτη γραμμή του μετώπου. Ο Χριστόφορος
Ράγγος δέχθηκε ιταλική σφαίρα στο αριστερό του πόδι τον Ιανουάριο του 1941 και
αχρηστεύτηκε ποδοσφαιρικά για πάντα. Ο Νίκος Γρηγοράτος τραυματίστηκε στο πόδι
στην Κλεισούρα, ενώ ο Λεωνίδας Ανδριανόπουλος κινδύνεψε να πεθάνει από
κρυοπαγήματα στα βουνά της Αλβανίας. Ο τερματοφύλακας της ομάδας πόλο και
πρωταθλητής της κολύμβησης Ανδρέας Κουραχάνης, σκοτώνεται σε μάχη κατά των
Ιταλών. Ο Τάκης Κονταράτος, μέσος της ποδοσφαιρικής ομάδας του συλλόγου αλλά και
υδατοσφαιριστής του Ολυμπιακού, υπηρετούσε ως σημαιοφόρος στο αντιτορπιλικό
Βασίλισσα Όλγα και σκοτώθηκε κατά τον βομβαρδισμό και τη βύθιση του πλοίου από
τη γερμανική Λουφτβάφε στη Λέρο στις 26 Σεπτεμβρίου του 1943 (υπέκυψε στα
τραύματά του την επόμενη μέρα στο νοσοκομείο του νησιού).

Την περίοδο της κατοχής οι αθλητές του Ολυμπιακού είχαν πλούσια αντιστασιακή
δράση κατά των Γερμανών κατακτητών και πολλοί από αυτούς έχασαν τη ζωή
τους.[εκκρεμεί παραπομπή] Η δράση τους συνεχίστηκε και κατά την περίοδο των
Δεκεμβριανών. Ο Μιχάλης Αναματερός, αγωνιστής της Εθνικής Αντίστασης, σκοτώθηκε
στη μάχη των Εξαρχείων, ενώ ο Νίκος Γόδας, λοχαγός του ΕΛΑΣ που πολέμησε τους
Γερμανούς στις μάχες της Ηλεκτρικής Εταιρείας (Κερατσίνι), στην Κοκκινιά, στο
Πέραμα, και τους Βρετανούς στα Δεκεμβριανά, εκτελέστηκε στις 19 Νοεμβρίου του
1948 (μεσούντος του Εμφυλίου) στο Λαζαρέτο της Κέρκυρας φορώντας την ερυθρόλευκη
φανέλα και το λευκό σορτσάκι, όπως ήταν η τελευταία του επιθυμία.

Μεταπολεμικά ιδρύονται νέα τμήματα. Τα τμήματα γυναικείου μπάσκετ και
επιτραπέζιας αντισφαίρισης δημιουργήθηκαν το 1947, χρονιά κατά την οποία το
τμήμα ποδοσφαίρου κατακτά το πρώτο νταμπλ στην ιστορία του, πανηγυρίζοντας το
Πρωτάθλημα και το Κύπελλο Ελλάδας του 1947. Το 1948 ο ποδοσφαιρικός Ολυμπιακός
κατακτά ξανά το Πρωτάθλημα Ελλάδας και μάλιστα αήττητος. Το τμήμα υδατοσφαίρισης
ανδρών κατακτά τα Πρωταθλήματα Ελλάδας του 1947 και 1949, ενώ το 1949 ιδρύεται
το τμήμα ιστιοπλοΐας του συλλόγου. Την ίδια χρονιά, το τμήμα καλαθοσφαίρισης
κατακτά για πρώτη φορά στην ιστορία του το Πρωτάθλημα Ελλάδας.

Το ποδοσφαιρικό τμήμα του Ολυμπιακού κατά τη δεκαετία αυτή κατακτά 7
Πρωταθλήματα Ελλάδας εκ των οποίων τα 6 συνεχόμενα (1951 και 1954, 1955, 1956,
1957, 1958, 1959), 8 Κύπελλα Ελλάδας (1951, 1952, 1953, 1954, 1957, 1958, 1959
και 1960) και 5 νταμπλ (1951, 1954, 1957, 1958, 1959) και παίρνει το προσωνύμιο
Θρύλος. Με την κατάκτηση του πρωταθλήματος του 1954 ο Ολυμπιακός συμπληρώνει τα
10 Πρωταθλήματα Ελλάδας.

To 1953 με πρωτοβουλία του προέδρου του Ολυμπιακού Θανάση Μέρμηγκα και του
Γενικού Γραμματέα του συλλόγου Κώστα Καρύδη επανασυστήνεται το τμήμα στίβου. Τα
ηνία του τμήματος αναλαμβάνει ο Μεσογειονίκης, Βαλκανιονίκης και Πρωταθλητής
Ελλάδος στα 100 μέτρα και τη σκυταλοδρομία Τάκης Βεντίκος (ο οποίος το 2013
συμπλήρωσε αισίως 58 χρόνια προσφοράς ως επικεφαλής του τμήματος). Το τμήμα θα
γνωρίσει μεγάλες επιτυχίες και θα αναδείξει τις επόμενες δεκαετίες Ολυμπιονίκες,
Παγκόσμιους Πρωταθλητές, Πρωταθλητές Ευρώπης, Μεσογειονίκες, Βαλκανιονίκες και
εκατοντάδες Πανελληνιονίκες.

Το 1954 την προεδρία του συλλόγου αναλαμβάνει ο Γιώργος Ανδριανόπουλος. Την ίδια
χρονιά το τμήμα ιστιοπλοΐας κατακτά το Πανελλήνιο Πρωτάθλημα

Το τμήμα άρσης βαρών ξεκίνησε τη δραστηριότητά του το 1960. Την ίδια χρονιά το
τμήμα καλαθοσφαίρισης κατακτά το Πρωτάθλημα Ελλάδας με προπονητή τον Γιάννη
Σπανουδάκη και το τμήμα κολύμβησης το 8ο Πρωτάθλημα της ιστορίας του.

Το τμήμα πάλης του συλλόγου ιδρύθηκε το 1961. Το 1963 η ποδοσφαιρική ομάδα του
Ολυμπιακού κατακτά το Βαλκανικό Κύπελλο κερδίζοντας 1–0 τη Λέφσκι Σόφιας στην
Κωνσταντινούπολη. Το 1964 η έδρα του Ολυμπιακού ανακατασκευάστηκε από
ποδηλατοδρόμιο σε ποδοσφαιρικό γήπεδο και μετονομάστηκε σε στάδιο Γεώργιος
Καραϊσκάκης. Τη δεκαετία αυτή το τμήμα ποδοσφαίρου θα κατακτήσει συνολικά 2
Πρωταθήματα Ελλάδας, το 1966 και το 1967 (2 συνεχομένα με προπονητή τον Ούγγρο
Μάρτον Μπούκοβι) και 4 Κύπελλα (1961, 1963, 1965, 1968). Το 1967 η Χούντα των
Συνταγματαρχών εξαναγκάζει σε παραίτηση τον επί δεκατρία συναπτά έτη πρόεδρο του
συλλόγου Γιώργο Ανδριανόπουλο, καταργεί τα μέλη του Δ.Σ. του Ολυμπιακού και την
επόμενη χρονιά, το 1968, διώχνει τον προπονητή Μπούκοβι από την Ελλάδα. Την ίδια
χρονιά το τμήμα βόλεϊ του συλλόγου κατακτά το πρώτο Πρωτάθλημα της ιστορίας του
και την επόμενη χρονιά θα υπερασπιστεί τον τίτλο του. Την ίδια χρονιά, το τμήμα
υδατοσφαίρισης θα κατακτήσει κι αυτό το Πρωτάθλημα Ελλάδας. Το τμήμα κολύμβησης
του Ολυμπιακού θα κατακτήσει τη δεκαετία αυτή 5 Πρωταθλήματα Ελλάδας (1961,
1962, 1967, 1969, 1970).

Το ανδρικό τμήμα επιτραπέζιας αντισφαίρισης του Ολυμπιακού διανύει την καλύτερη
δεκαετία της ιστορίας του καθώς κατακτά τα 8 από τα 11 Πρωταθλήματα Ελλάδος του
, από το 1971 έως το 1980. Το 1971 το τμήμα ενόργανης γυμναστικής κατακτά το
πρώτο και μοναδικό πρωτάθλημα της ιστορίας του. Την ίδια χρονιά η ομάδα πόλο
ανδρών στέφεται κι αυτή Πρωταθλήτρια Ελλάδας.

Το 1972 ο Ηλίας Χατζηπαυλής κατέκτησε το ασημένιο μετάλλιο στην ιστιοπλοΐα στην
Ολυμπιάδα του Μονάχου.. Οι Στηβ Γιατζόγλου, Γιώργος Καστρινάκης και Γιώργος
Μπαρλάς, με προπονητή το Φαίδωνα Ματθαίου, οδηγούν το τμήμα μπάσκετ στο πρώτο
νταμπλ της ιστορίας του, το 1976. Μεγάλη επιτυχία ήταν ότι τη χρονιά εκείνη
κατέκτησε το τρίτο του πρωτάθλημα, αήττητος, έχοντας 22 νίκες σε ισάριθμα
παιχνίδια, ενώ έφτασε και στα προημιτελικά του Κυπέλλου Κυπελλούχων. Το 1977 ο
Ολυμπιακός κατακτά ξανά το Κύπελλο Ελλάδας, αφού είχε αποκλείσει τον
Παναθηναϊκό, τον οποίο νίκησε 110–68 μέσα στην έδρα του, πετυχαίνοντας έτσι τη
μεγαλύτερη νίκη στην ιστορία των αναμετρήσεων των δύο ομάδων. Την επόμενη χρονιά
θα κατακτήσει το ξανά το νταμπλ (2ο σε 3 χρόνια), κερδίζοντας το Πρωτάθλημα και
το 3ο συνεχόμενο Κύπελλο Ελλάδας. Την επόμενη χρονιά θα καταφέρει να φτάσει στα
ημιτελικά (final-6) του Κυπέλλου Πρωταθλητριών Ευρώπης και το 1980 θα κατακτήσει
ξανά το Κύπελλο με το οποίο ουσιαστικά κλείνει η περίοδος Γιατζόγλου–Καστρινάκη.

Ο ποδοσφαιρικός Ολυμπιακός θα κατακτήσει τη δεκαετία αυτή 4 συνολικά
Πρωταθλήματα Ελλάδας, εκ των οποία τα 3 συνεχόμενα (1973, 1974, 1975, 1980), 3
Κύπελλα (1971, 1973, 1975) και 2 νταμπλ (1973, 1975). Με την κατάκτηση του
Πρωταθλήματος το 1975, ο Ολυμπιακός συμπλήρωσε τα 20 Πρωταθλήματα Ελλάδας,
κλείνοντας με την επιτυχία αυτή την εποχή Γουλανδρή. Στις 19 Ιανουαρίου 1979 με
νομοσχέδιο που κατατέθηκε στη βουλή, οι ποδοσφαιρικοί σύλλογοι μετατράπηκαν σε
Π.Α.Ε. και έγιναν επαγγελματικοί. Ταυτόχρονα, επιχειρηματίες και εφοπλιστές
ανέλαβαν τις νέες ΠΑΕ αποκτώντας τα πλειοψηφικά πακέτα των μετοχών. Το
ποδοσφαιρικό τμήμα του Ολυμπιακού ανέλαβε όμιλος επιχειρηματιών με πρόεδρο τον
Σταύρο Νταϊφά.

Η ομάδα βόλεϊ του Ολυμπιακού κατακτά 5 Πρωταθλήματα Ελλάδας την περίοδο αυτή
(1974, 1976, 1978, 1979, 1980), ενώ το τμήμα κολύμβησης θα κατακτήσει 10
συνεχόμενα Πρωταθλήματα Ελλάδος (1971–1980), φτάνοντας συνολικά τα 12
συνεχόμενα.

Στις 8 Φεβρουαρίου 1981 σημειώνεται η τραγωδία της Θύρας 7, που αποτελεί την πιο
τραγική στιγμή στην ιστορία του συλλόγου. Μετά το παιχνίδι Ολυμπιακός–ΑΕΚ 6–0
στο στάδιο Καραϊσκάκη, 21 φίλαθλοι έχασαν τη ζωή τους, στη Θύρα 7 του γηπέδου.

Η ομάδα βόλεϊ του Ολυμπιακού θα κατακτήσει 6 Πρωταθλήματα Ελλάδας (1981, 1983,
1987, 1988, 1989, 1990), 4 Κύπελλα (1981, 1983, 1989, 1990) και ισάριθμα νταμπλ.
Παράλληλα, τη σεζόν 1981–82 ο Ολυμπιακός γίνεται η πρώτη ελληνική ομάδα που
φτάνει σε Φάιναλ Φορ του Κυπέλλου Πρωταθλητριών, κατακτώντας την 4η θέση.

Το τμήμα ποδοσφαίρου του συλλόγου θα κατακτήσει τη δεκαετία αυτή 4 Πρωταθλήματα
Ελλάδας εκ των οποίων τα 3 συνεχόμενα (1981, 1982 μετά τη νίκη με 2–1 επί του
Παναθηναϊκού στο μπαράζ του Βόλου, 1983, 1987), 2 Κύπελλα (1981, 1990), 1 νταμπλ
(1981) κι ένα Σούπερ Καπ (1987). Το 1987 ο Γιώργος Κοσκωτάς αποκτά την ομάδα του
Ολυμπιακού και το σκάνδαλο που προκλήθηκε, από τις εξωγηπεδικές δραστηριότητές
του, θα πλήξει το σύλλογο. Ο Ολυμπιακός πέρασε σε μια έποχη διοικητικής
αστάθειας έως το 1993 οπότε και ανέλαβε την προεδρία του συλλόγου ο Σωκράτης
Κόκκαλης.

Το 1991 ο Γιάννης Ιωαννίδης αναλαμβάνει προπονητής στην ομάδα μπάσκετ του
Ολυμπιακού και αποφασίζει με τη σύμφωνη γνώμη του προέδρου Σωκράτη Κόκκαλη την
άμεση μεταφορά της έδρας από το Παπαστράτειο στο Στάδιο Ειρήνης και Φιλίας. Υπό
την καθοδήγηση του Ιωαννίδη η ομάδα θα κατακτήσει 4 συνεχόμενα Πρωταθλήματα
Ελλάδας, το 1993, 1994, 1995 και το 1996, που κατακτήθηκε μετά από νίκη με 73–38
επί του Παναθηναϊκού στον πέμπτο καθοριστικό τελικό στο ΣΕΦ. Παράλληλα, ο
Ολυμπιακός έφτασε για πρώτη φορά στην ιστορία του στον τελικό της Ευρωλίγκας και
μάλιστα δύο συνεχόμενες χρονιές, το 1994 στο Τελ Αβίβ και το 1995 στη Σαραγόσα,
αποκλείοντας και τις δύο χρονιές στον ημιτελικό τον Παναθηναϊκό. Το 1996 ο
Ιωαννίδης αποχωρεί από την ομάδα, τα ηνία της οποίας αναλαμβάνει ο Σέρβος
Ντούσαν Ίβκοβιτς. Την επόμενη χρονιά με τον Ίβκοβιτς στον πάγκο, η ομάδα κατακτά
το Τριπλ Κράουν, κερδίζοντας την Ευρωλίγκα στη Ρώμη, το 5ο συνεχόμενο Πρωτάθλημα
και το Κύπελλο Ελλάδας. Την ίδια χρονιά ο Ολυμπιακός θα προκριθεί στον τελικό
του τουρνουά McDonald's Open όπου θα αντιμετωπίσει τους Σικάγο Μπουλς του Μάικλ
Τζόρνταν, πρωταθλητές ΝΒΑ.

Η ομάδα βόλεϊ του Ολυμπιακού κατακτά τα Πρωταθλήματα Ελλάδος 1991, 1992, 1993
και 1994, φτάνοντας τα 8 συνεχόμενα, επίτευγμα που αποτελεί ρεκόρ στην ιστορία
του ελληνικού βόλεϊ. Συνολικά εντός συνόρων θα κατακτήσει τη δεκαετία αυτή 7
Πρωταθλήματα και με την κατάκτηση του Πρωταθλήματος το 2000 θα συμπληρώσει τα 20
Πρωταθλήματα Ελλάδας στην ιστορία του τμήματος. Κατακτά επίσης 5 Κύπελλα Ελλάδος
(1992, 1993, 1997, 1998, 1999) και 4 νταμπλ (1992, 1993, 1998, 1999). Παράλληλα
τη δεκαετία αυτή, καθιερώνεται ως μια από τις κορυφαίες δυνάμεις του ευρωπαϊκού
βόλεϊ: Κατακτά το 1996 μετά από νίκη με 3–2 σετ επί της γερμανικής Μπάγερ
Βούπερταλ το Κύπελλο Κυπελλούχων Ευρώπης, που είναι το πρώτο ευρωπαϊκό τρόπαιο
στην ιστορία του συλλόγου, συμμετέχει σε 7 συνεχόμενα Φάιναλ Φορ Κυπέλλων
Ευρώπης (ρεκόρ στην Ευρώπη, το οποίο μοιράζεται με την ιταλική Μόντενα), 4 στο
Πρωταθλητριών (1992, 1993, 1994, 1995) και 3 στο Κυπελλούχων (1996, 1997, 1998)
με τις 4 από τις 7 συμμετοχές αυτές να είναι στον τελικό (1 στο Πρωταθλητριών το
1992 με αντίπαλο τη Μεσατζέρο Ραβένα και 3 στο Κυπελλούχων το 1996, το 1997 και
το 1998) και κατακτά την τρίτη θέση στον κόσμο στο Παγκόσμιο Κύπελλο Συλλόγων
του 1992 (μοναδικός ελληνικός σύλλογος που συμμετείχε και διακρίθηκε στο θεσμό)
καθώς και την τέταρτη θέση στο Φάιναλ Φορ του Ευρωπαϊκού Σούπερ Καπ το 1996
(πρώτη και μοναδική συμμετοχή ελληνικής ομάδας στο θεσμό), όπου συμμετείχε ως
Κυπελλούχος Ευρώπης.

Η ομάδα πόλο των ανδρών θα κατακτήσει την περίοδο αυτή 6 Πρωταθλήματα Ελλάδας
(1992, 1993, 1995, 1996, 1999, 2000), 4 Κύπελλα Ελλάδας (1992, 1993, 1997,
1998), 2 νταμπλ (1992, 1993) και 2 Σούπερ Καπ (1997, 1998). Στην Ευρώπη, θα
αγωνιστεί δύο συνεχόμενες χρονιές στον τελικό του Κυπέλλου Κυπελλούχων Ευρώπης
(1998, 1999).

Το τμήμα πόλο των γυναικών με προπονητή τον Φώντα Μουδάτσιο θα κατακτήσει το
1995 το πρώτο Πρωτάθλημα Ελλάδας στην ιστορία του τμήματος. Θα ακολουθήσει και
το δεύτερο το 1998.

Το ποδοσφαιρικό τμήμα κατακτά 4 Πρωταθλήματα (1997, 1998, 1999, 2000), 2 Κύπελλα
(1992, 1999) και 1 Σούπερ Καπ (1992). Το 1993 η ομάδα με προπονητή τον Όλεγκ
Μπλαχίν θα αποκλείσει τη Μονακό του Αρσέν Βενγκέρ και θα φτάσει στα προημιτελικά
του Κυπέλλου Κυπελλούχων Ευρώπης. Το 1999 η ομάδα θα κατακτήσει το νταμπλ, θα
πανηγυρίσει την κατάκτηση του 20ου Κυπέλλου στην ιστορία του και θα καταφέρει να
προκριθεί στα προημιτελικά του Τσάμπιονς Λιγκ.

Το 1994 πεθαίνει σε ηλικία μόλις 52 ετών ένας από τους γνωστότερους οπαδούς του
συλλόγου, ο Βασίλης Δουρίδας, γνωστότερος σαν Ατίλιο, που συντρόφευε με την
τρομπέτα του, για πολλά χρόνια, τους οπαδούς και τους αθλητές του Ολυμπιακού.

Το 1998 ιδρύθηκε το τμήμα τένις με προπονητή τον Κώστα Σπανό και το τμήμα
συγχρονισμένης κολύμβησης.

Το 2000, ο αθλητής του Ολυμπιακού Κώστας Κεντέρης αναδεικνύεται χρυσός
ολυμπιονίκης στο Σίδνεϊ, ενώ οι επίσης αθλήτριες του Ολυμπιακού Κατερίνα Θάνου
και Μιρέλα Μανιάνι κατακτούν αργυρά μετάλλια.

Το 2001 το ποδοσφαιρικό τμήμα του Ολυμπιακού κατακτά για 30η φορά το Πρωτάθλημα
Ελλάδας. Θα ακολουθήσουν, τη δεκαετία αυτή, άλλα 7 Πρωταθλήματα (2002, 2003,
2005, 2006, 2007, 2008, 2009), 4 Κύπελλα (2005, 2006, 2008, 2009) με ισάριθμα
Νταμπλ καθώς και το Σούπερ Καπ Ελλάδας το 2007. Με την κατάκτηση του
πρωταθλήματος του 2003 που επετεύχθη μετά από νίκη με 3–0 επί του Παναθηναϊκού
στην κρίσιμη προτελευταία αγωνιστική, ο Ολυμπιακός έφτασε τα 7 συνεχόμενα
Πρωταθλήματα Ελλάδας, καταρρίπτοντας το ρεκόρ των 6 συνεχόμενων πρωταθλημάτων
που κατείχε ο ίδιος από τη δεκαετία του 1950.

Το 2002 η ομάδα πόλο του Ολυμπιακού κατακτά το Κύπελλο Πρωταθλητριών Ευρώπης και
το νταμπλ στην Ελλάδα πανηγυρίζοντας το Τρεμπλ, ενώ κατά το ίδιο έτος κατακτά
και το Σούπερ Καπ Ευρώπης καταφέρνοντας να γίνει η πρώτη ομάδα στην ιστορία του
ευρωπαϊκού και του παγκόσμιου πόλο, αλλά και η μοναδική ελληνική ομάδα σε όλα τα
αθλήματα, που κατέκτησε όλους τους τίτλους (και τους 4) που διεκδίκησε,
εγχώριους και ευρωπαϊκούς. Ο Ολυμπιακός κατά τη δεκαετία 2001–2010 θα κατακτήσει
συνολικά 9 Πρωταθλήματα Ελλάδας (2001, 2002, 2003, 2004, 2005, 2007, 2008, 2009,
2010), 9 Κύπελλα (2001, 2002, 2003, 2004, 2006, 2007, 2008, 2009, 2010) και 8
Νταμπλ (2001, 2002, 2003, 2004, 2007, 2008, 2009, 2010 – 2 φορές από 4
συνεχόμενα).

Το γήπεδο Καραϊσκάκη ανακατασκευάστηκε ριζικά την περίοδο 2003-2004, παραδόθηκε
τον Ιούνιο του 2004 και χρησιμοποιήθηκε στη διάρκεια των Ολυμπιακών Αγώνων της
Αθήνας. Σε αυτούς τους Αγώνες, η αθλήτρια του Ολυμπιακού Φανή Χαλκιά κατακτά το
χρυσό μετάλλιο στα 400 μέτρα με εμπόδια. Στην ελληνορωμαϊκή πάλη ο Αρτιόμ
Κουρεγκιάν κατακτά το χάλκινο ολυμπιακό μετάλλιο, όπως και η Μιρέλα Μανιάνι στον
ακοντισμό.

Το 2005 η ομάδα του βόλεϊ κατακτά το δεύτερο Κύπελλο Κυπελλούχων Ευρώπης στην
ιστορία του συλλόγου. Τρία χρόνια πριν, το 2002, ο Ολυμπιακός με προπονητή τον
Ντανιέλε Ρίτσι θα φτάσει στον τελικό του Tσάμπιονς Λιγκ για δεύτερη φορά στην
ιστορία του. Συνολικά θα κατακτήσει τη δεκαετία αυτή 4 Πρωταθλήματα Ελλάδας
(2001, 2003, 2009, 2010), 2 Κύπελλα (2001, 2009) και ισάριθμα Νταμπλ.

Το 2006 η ομάδα ελληνορωμαϊκής πάλης του Ολυμπιακού κατέκτησε το Κύπελλο
Ευρωπαϊκής Ομοσπονδίας (Cela Cup) που διεξήχθη στην πόλη Ζρένιανιν της Σερβίας.
Την ίδια χρονιά κατακτά και το Πρωτάθλημα Ελλάδας

Το 2008 η Χρυσοπηγή Δεβετζή κατακτά το χάλκινο μετάλλιο, στο τριπλούν, στην
Ολυμπιάδα του Πεκίνου. Το 2008 ο Ολυμπιακός δημιουργεί και τμήμα μηχανοκίνητου
αθλητισμού ιδρύοντας την ομάδα της formula, η οποία το 2010 καταλαμβάνει την 4η
θέση στη γενική βαθμολογία της Super League Formula. Την ίδια χρονιά, η ομάδα
μπάσκετ αγωνίζεται στον τελικό της Ευρωλίγκα.

Το τμήμα στίβου κατακτά 5 συνεχόμενα Πρωταθλήματα Ελλάδας και συγκεκριμένα τις
σεζόν 2006, 2007, 2008, 2009 και 2010.

Το τμήμα επιτραπέζιας αντισφαίρισης κατακτά 2 Πρωταθλήματα Ελλάδας Ανδρών (2004,
2005), 4 Κύπελλα Ελλάδας Ανδρών (2003, 2004, 2005, 2008), 6 Πρωταθλήματα Ελλάδας
Γυναικών (2001, 2002, 2005, 2006, 2007, 2009) και 5 Κύπελλα Ελλάδας Γυναικών
(2001, 2005, 2006, 2007, 2008).

Το τμήμα κολύμβησης θα κατακτήσει 10 Πρωταθλήματα Ελλάδος σε 10 χρόνια (2001,
2002, 2003, 2004, 2005, 2006, 2007, 2008, 2009, 2010), φτάνοντας τα 15
συνεχόμενα και 51 συνολικά Πρωταθλήματα Ελλάδας.

Το 2011 το τμήμα βόλεϊ θα κατακτήσει το νταμπλ (Πρωτάθλημα και Κύπελλο 2011). Το
ποδοσφαιρικό τμήμα κατακτά το 38ο πρωτάθλημα στην ιστορία του με διαφορά 13
βαθμών από τον δεύτερο Παναθηναϊκό. Το πρωτάθλημα αυτό ήταν το πρώτο επί εποχής
Μαρινάκη.

Το 2012 η ομάδα μπάσκετ κατακτά για δεύτερη φορά στην ιστορία της την Ευρωλίγκα
στην Κωνσταντινούπολη, με νίκη 62–61 επί της ΤΣΣΚΑ Μόσχας, ανατρέποντας διαφορά
19 πόντων στα τελευταία 12 λεπτά και πετυχαίνοντας έτσι τη μεγαλύτερη ανατροπή
στην ιστορία των ευρωπαϊκών τελικών και μία από τις μεγαλύτερες στην ιστορία του
παγκόσμιου μπάσκετ. Eπίσης, κατακτά για 10η φορά το Πρωτάθλημα Ελλάδας,
επικρατώντας του Παναθηναϊκού στους τελικούς με 3–2 νίκες. Η ομάδα ποδοσφαίρου
πανηγυρίζει το 15ο Νταμπλ στην ιστορία του συλλόγου, κερδίζοντας το 39ο
Πρωτάθλημα (με διαφορά 7 βαθμών από τον δεύτερο Παναθηναϊκό) και το 25ο Κύπελλο
(κερδίζοντας τον Ατρόμητο στον τελικό).

Το 2013 το ποδοσφαιρικό τμήμα κατακτά για 40η φορά το Πρωτάθλημα (με διαφορά 15
βαθμών από τον δεύτερο ΠΑΟΚ) και για 26η φορά το Κύπελλο, πανηγυρίζοντας
παράλληλα το 16ο Νταμπλ της ιστορίας του.

Στις 12 Μαΐου 2013, η ομάδα μπάσκετ του Ολυμπιακού γίνεται η μοναδική ελληνική
ομάδα και η τρίτη μόλις ευρωπαϊκή που κατακτά για δύο συνεχόμενες χρονιές την
Ευρωλίγκα από καταβολής Final Four μετά την νίκη με 100–88 επί της Ρεαλ Μαδρίτης
στον τελικό του Λονδίνου, ανατρέποντας μάλιστα διαφορά 17 πόντων που είχε
διαμορφωθεί κατά τη διάρκεια του πρώτου δεκαλέπτου.

Tην ίδια χρονιά, οι ομάδες βόλεϊ των ανδρών και των γυναικών κατέκτησαν το
εγχώριο Νταμπλ. Συγκεκριμένα, η ανδρική ομάδα εκτός από το 26ο Πρωτάθλημα και το
13ο Κύπελλο της ιστορίας της κατέκτησε και το Λιγκ Καπ Ελλάδας, ενώ η γυναικεία
ομάδα κατέκτησε το Πρωτάθλημα πετυχαίνοντας τρεις συνεχόμενες νίκες με το ίδιο
σκορ (3–1) επί της ΑΕΚ (εκ των οποίων οι δύο μέσα στην έδρα της αντιπάλου) στους
τελικούς, καταφέρνοντας έτσι να υπερκεράσει το προβάδισμα της ΑΕΚ, που ξεκίνησε
τη σειρά των τελικών με 0–2 λόγω της μεταφοράς των μεταξύ τους αποτελεσμάτων από
την κανονική περίοδο και να κατακτήσει τον τίτλο με 3–2 νίκες. Μετά την
κατάκτηση του τίτλου, ήρθε και η κατάκτηση του 3ου συνεχόμενου Κυπέλλου Ελλάδας,
μετά από μια ακόμα επικράτηση επί της ΑΕΚ με 3–1 σετ στον τελικό της Σαντορίνης.

Το τμήμα υδατοσφαίρισης ανδρών κατακτά το 12ο νταμπλ (27ο Πρωτάθλημα και 15ο
Κύπελλο) της ιστορίας του, επικρατώντας 3–1 στις νίκες στους τελικούς του
Πρωταθλήματος και κερδίζοντας τον τελικό του Κυπέλλου στη Λαμία. Την ίδια χρονιά
το τμήμα στίβου του συλλόγου κατακτά για 8η συνεχόμενη φορά το Πανελλήνιο
πρωτάθλημα ανοιχτού στίβου ανδρών και το τμήμα κολύμβησης το 18ο συνεχόμενο και
54ο συνολικά Πρωτάθλημα Ελλάδος στην ιστορία του. Ιδρύονται τα τμήματα ταεκβοντό
(με επικεφαλής τον χρυσό ολυμπιονίκη και αθλητή του συλλόγου Μιχάλη Μουρούτσο)
και kick boxing του συλλόγου.

Στις 6 Οκτωβρίου 2013, η ομάδα μπάσκετ του Ολυμπιακού κατέκτησε το Διηπειρωτικό
Κύπελλο στο Σάο Πάολο της Βραζιλίας, επικρατώντας με 2–0 νίκες (81–70, 86–69)
επί της Πρωταθλήτριας Αμερικής Πινιέιρος με τον σύλλογο να φτάνει τα 10 διεθνή
τρόπαια, γεγονός που αποτελεί ρεκόρ για τον ελληνικό αθλητισμό. Ταυτόχρονα
κατέκτησε τον μοναδικό τίτλο που του έλειπε σε συλλογικό επίπεδο, όντας πλέον ο
μοναδικός σύλλογος της χώρας που τα αθλητικά του τμήματα έχουν κερδίσει
Πρωτάθλημα Ευρώπης, Κύπελλο Ευρώπης, Ευρωπαϊκό Σούπερ Καπ και Διηπειρωτικό
Κύπελλο.

Στις 5 Απριλίου 2014, το τμήμα πόλο γυναικών του Ολυμπιακού με προπονητή τον
Χάρη Παυλίδη πανηγύρισε τον πρώτο ευρωπαϊκό τίτλο του τμήματος και τον 9ο
συνολικά του συλλόγου, κατακτώντας το Κύπελλο Κυπελλούχων Ευρώπης (LEN Trophy)
στο Φάιναλ Φορ της Φλωρεντίας. Στον συγκλονιστικό μεγάλο τελικό ο Ολυμπιακός
νίκησε με 10–9 τη γηπεδούχο Φιρέντσε, με την Μπρόνγουεν Νοξ να σκοράρει το
νικητήριο γκολ της ομάδας του Πειραιά 24 δευτερόλεπτα πριν από τη λήξη του
αγώνα. Η σεζόν 2013–14 ολοκληρώθηκε θριαμβευτικά για την ομάδα αφού η ομάδα
κατέκτησε και το Πρωτάθλημα Ελλάδας για πέμπτη φορά στην ιστορία της. Επικράτησε
της Βουλιαγμένης στους τελικούς με 3–2 νίκες και μάλιστα με μειονέκτημα έδρας
(κερδίζοντας το 4ο και το 5ο παιχνίδι στα πέναλτι) και πανηγύρισε το Πρωτάθλημα
μέσα στην έδρα της αντιπάλου.

Το τμήμα επιτραπέζιας αντισφαίρισης του συλλόγου κατακτά το 2014 το 11o
Πρωτάθλημα Ελλάδας Ανδρών στην ιστορία του.[εκκρεμεί παραπομπή]

Το 2014 το τμήμα υδατοσφαίρισης ανδρών κατέκτησε αήττητο, και με 30 νίκες σε 30
αγώνες, το 13ο Νταμπλ της ιστορίας του και 7ο συνολικά τα τελευταία 8 χρόνια.
Σήκωσε το 28ο Πρωτάθλημα της ιστορίας του, επικρατώντας της Βουλιαγμένης με 3–0
νίκες στους τελικούς, και το 16ο Κύπελλο κερδίζοντας την ίδια αντίπαλο με 11–10
στον τελικό της διοργάνωσης. Παράλληλα, πραγματοποίησε ρεκόρ παραγωγικότητας με
430 γκολ (σπάζοντας το δικό του προηγούμενο ρεκόρ με 413 γκολ την αμέσως
προηγούμενη σεζόν), αλλά και ρεκόρ καλύτερης αμυντικής επίδοσης δεχόμενος μόλις
116 γκολ.

Την ίδια χρονιά το τμήμα πετοσφαίρισης γυναικών κατέκτησε το δεύτερο συνεχόμενο
Πρωτάθλημα Ελλάδας με 3–1 νίκες επί της ΑΕΚ, αν και η δεύτερη είχε το
πλεονέκτημα έδρας και είχε προηγηθεί στη σειρά των τελικών με 1–0 νίκες,
κατακτώντας επίσης και το Κύπελλο Ελλάδας μετά από νίκη επί του Πανναξιακού με
3–0 σετ στην Πύλο. Με την κατάκτηση αυτή ο Ολυμπιακός έφτασε τα 4 συνεχόμενα
Κύπελλα Ελλάδας, επίδοση που αποτελεί ρεκόρ στην ιστορία του ελληνικού
γυναικείου βόλεϊ, καθώς και τα δύο συνεχόμενα νταμπλ.

Τη σεζόν 2013–2014, η ομάδα βόλεϊ ανδρών κατέκτησε το 14ο Νταμπλ της ιστορίας
του, κερδίζοντας το Πρωτάθλημα (το 27ο) με 3–0 νίκες επί του Εθνικού
Αλεξανδρούπολης και το Κύπελλο Ελλάδος (το 14ο) νικώντας 3–1 σετ στον τελικό τον
Α.Ο. Κηφισιάς στην Καλαμάτα.

Στο τέλος της σεζόν 2013–2014, ο Ερασιτέχνης Ολυμπιακός, με την κατάκτηση του
Νταμπλ από τις ομάδες του πόλο ανδρών, του βόλεϊ ανδρών, του βόλεϊ γυναικών και
του Πρωταθλήματος από το τμήμα πόλο γυναικών (δεν υπάρχει διοργάνωση κυπέλλου
εκεί), πέτυχε το μοναδικό επίτευγμα του να γίνει ο πρώτος σύλλογος στην ιστορία
του ελληνικού αθλητισμού που κατακτά Πρωτάθλημα και Κύπελλο Ελλάδας και με τα
τέσσερα ερασιτεχνικά τμήματα των δύο ομαδικών αθλημάτων που βρίσκονται υπό την
κηδεμονία του (βόλεϊ ανδρών και γυναικών, πόλο ανδρών και γυναικών).
Επιπροσθέτως, με την κατάκτηση του Κυπέλλου Κυπελλούχων Ευρώπης από την ομάδα
πόλο των γυναικών αλλά και των Πρωταθλημάτων Ελλάδος από τα τμήματα κολύμβησης,
επιτραπέζιας αντισφαίρισης και στίβου ο Ερασιτέχνης Ολυμπιακός έφτασε συνολικά
τους 11 τίτλους σε μια μόλις σεζόν, επίτευγμα που είχε καταφέρει και τη σεζόν
2012–13.

Στις 7 Οκτωβρίου του 2014, ο Ολυμπιακός ανακοινώνει και επίσημα την επανέναρξη
λειτουργίας του τμήματος τμήματος ξιφασκίας. Λίγες μόλις εβδομάδες μετά, το
επανασυσταθέν τμήμα κατακτά τα κύπελλα Ελλάδας σπάθης σε άνδρες και γυναίκες.

Μετά από πρόταση του ανάδοχου του Ολυμπιακού Νότη Καμπέρου, έμβλημα της ομάδας
έγινε ο δαφνοστεφανωμένος νέος, εμπνευσμένος από τους αρχαίους Ολυμπιακούς
αγώνες και σε πλήρη σύμπλευση με το πνεύμα και τη φύση του ονόματος του
συλλόγου. («Ο Ολυμπιακός Σύνδεσμος Φιλάθλων Πειραιώς έχει ιδία σφραγίδα
εικονίζουσαν δαφνηφόρον κεφαλήν αθλητού και περί αυτήν τον τίτλον του
Σωματείου», όπως επί λέξει καταγράφεται στο πρώτο Καταστατικό του). Αποτυπώνει
τους συμβολισμούς του ονόματος του συλλόγου, δηλαδή. «τη δύναμη, την αθλητική
ισχύ, το ήθος, την ευγενική άμιλλα, την επικράτηση, εν τέλει το ολυμπιακό
ιδεώδες».

Τα χρώματα του συλλόγου επιλέχθηκαν από τον Γιάννη Ανδριανόπουλο, από την ομάδα
του στο Κέιμπριτζ, που ήταν το κόκκινο και το λευκό, ως συμβολισμοί γενναιότητας
- πάθους και αγνότητας - ηθικής αντίστοιχα.

Από την ίδρυσή του, η κύρια φανέλα του Ολυμπιακού είναι ερυθρόλευκη. Η φανέλα
του ποδοσφαιρικού τμήματος, παλαιότερου του συλλόγου, είναι ριγωτή και υπήρξαν
πολλές παραλλαγές της κατά την πορεία της ιστορίας του. Αντίθετα, η φανέλα του
αντίστοιχου της καλαθοσφαίρισης υπήρξε και μονόχρωμη.

Ύλης αποκλειστικά για θέματα του συλλόγου, με έκδοση στην Αθήνα (τα περισσότερα)
ή τον Πειραιά (π.χ Ολυμπιακός Κόσμος):

Από τους πρώτους ύμνους που γράφτηκαν για ομάδα στην Ελλάδα ήταν εκείνος του
Ολυμπιακού. Γράφτηκε το 1931 και αφιερώθηκε στον Γιώργο Ανδριανόπουλο,[η] σε
στίχους του Μίμη Βασιλειάδη και μουσική του Γιάγκου Λαουτάρη σε tempo di marcia.
Θυμίζει αρκετά τους ύμνους των ισπανικών ομάδων. Στο Πανελλήνιο Πρωτάθλημα της
περιόδου 1930-31 ο Ολυμπιακός είχε μια πολύ ισχυρή ομάδα, η οποία αποτελείτο από
τους αδελφούς Ανδριανόπουλους (Ντίνο, Γιώργο, Βασίλη και Λεωνίδα), τον Αχιλλέα
Γραμματικόπουλο, τον Φίλιππο Κουράντη, τον Λάκη Λεκκό και άλλους σπουδαίους
παίκτες. Ο Ολυμπιακός σημείωσε 7 νίκες σε 7 παιχνίδια σκοράροντας 22 τέρματα
μέσα στο Ποδηλατοδρόμιο (Στάδιο Καραϊσκάκη). Ο Βασιλειάδης εμπνεόμενος από αυτές
τις επιτυχίες της ομάδας έγραψε τους στίχους[θ] και ο Λαουτάρης συνέθεσε την
μουσική του.

Μετά τη θρυλική νίκη (4 Ιουλίου 1961) του Ολυμπιακού επί της βραζιλιάνικης
Σάντος, ο Στράτος Παγιουμτζής τραγούδησε το «Ολυμπιακέ μεγάλε, Ολυμπιακέ τρανέ»
( «... που εσάρωσες τη Σάντος, την ομάδα του Πελέ!»), σε μουσική του Πειραιώτη
ρεμπέτη συνθέτη Γαβριήλ Μαρίνου ή Μαρινάκη, το οποίο λειτούργησε τότε πρακτικά
ως ύμνος της ομάδας. Το 1980 ο Σπύρος Βαλσαμάκης συνέθεσε τον νεώτερο ύμνο του
Ολυμπιακού, ο οποίος μέχρι σήμερα αποτελεί τον επίσημο ύμνο του συλλόγου. Τους
στίχους έγραψε ο Κώστας Κιλιμάντζος και τον ερμήνευσε στην πρώτη του εκτέλεση ο
Χρηστάκης Βολιώτης.

Τραγική ημέρα στην ιστορία του Ολυμπιακού και του ελληνικού αθλητισμού, ήταν η
8η Φεβρουαρίου 1981, όταν 21 φίλαθλοι από τη θύρα 7 βρήκαν φρικτό θάνατο κατά τη
διάρκεια του ποδοσφαιρικού αγώνα με την ΑΕΚ στο Στάδιο Καραϊσκάκη, που έληξε με
6–0 υπέρ των ερυθρολεύκων. Οι 20 από αυτούς ήταν φίλοι του Ολυμπιακού και ένας
της ΑΕΚ. Μέσα σε πανηγυρισμούς, πολλοί φίλαθλοι έτρεξαν λίγα λεπτά πριν από τη
λήξη του αγώνα να βγουν από τη Θύρα 7, δημιουργώντας συνωστισμό ενώ η πόρτα της
θύρας ήταν κλειστή. Κάποιοι από τους φιλάθλους έπεσαν στα σκαλιά της θύρας με
αποτέλεσμα το πλήθος που συνέρρεε προς την έξοδο να τους ποδοπατήσει. Εκτός από
τους 21 νεκρούς υπήρξαν και 53 τραυματίες.

Δεκάδες τραυματίες και νεκροί μεταφέρθηκαν με περιπολικά και ασθενοφόρα στο
Τζάνειο Νοσοκομείο, στο οποίο είχε αρχίσει να συγκεντρώνεται εξαιρετικά μεγάλος
αριθμός ατόμων, δημιουργώντας σκηνές αλλοφροσύνης. Πολλοί τραυματίες
μεταφέρθηκαν επίσης στο Γενικό Κρατικό Πειραιώς και στο ΚΑΤ. Παράλληλα, τα
ραδιοτηλεοπτικά δίκτυα έκαναν έκκληση σε γιατρούς και αιμοδότες να προσέλθουν
στο Τζάνειο, ενώ σε ένδειξη πένθους διέκοψαν τα προγράμματά τους και μετέδιδαν
πένθιμη μουσική.

Κάθε χρόνο η διοίκηση του Ολυμπιακού στις 8 Φεβρουαρίου αποδίδει ελάχιστο φόρο
τιμής στα θύματα του 1981. Τελείται επιμνημόσυνη δέηση στο μνημείο της Θύρας 7
(βρίσκεται έξω από το γήπεδο Καραΐσκάκη) με την παρουσία παραγόντων της ομάδας,
ποδοσφαιριστών αλλά και με παρουσία χιλιάδων φιλάθλων της ομάδας. Στη συνέχεια
ακολουθεί κατάθεση στεφάνων, ενώ γίνεται και προσκλητήριο νεκρών με τα ονόματα
των αδικοχαμένων παιδιών και τους παρευρισκόμενους να φωνάζουν «παρών» .Στο νέο
γήπεδο του Ολυμπιακού υπάρχουν 21 μαύρα καθίσματα, για να τιμηθούν τα θύματα της
τραγωδίας, ενώ στο μουσείο του συλλόγου έχουν διατηρηθεί και φυλάσσονται η πόρτα
και μέρος από τα σκαλοπάτια όπου συνέβη το τραγικό περιστατικό. Αξίζει, όμως να
σημειωθεί ότι αν και η Θύρα 13 (του Παναθηναϊκού) είναι η ''αντίπαλη'', προς
μνήμη αυτών που πέθαναν κατέθεσε στεφάνι.

Ο Ολυμπιακός καλλιεργεί ένα σύνολο 16 αθλημάτων, 15 από τα οποία ολυμπιακά:
βόλεϊ, ιστιοπλοΐα, κολύμβηση, κανόε/καγιάκ σπριντ, κωπηλασία, μπάσκετ, μπιτς
βόλεϊ, ξιφασκία, παρακανόε,[ι] πινγκ πονγκ, ποδόσφαιρο, πόλο, πυγμαχία, στίβος
και ταε κβο ντο, καθώς και το κικ μπόξινγκ. Διατηρεί 19 τμήματα, δεδομένου ότι
αντίστοιχο γυναικείο λειτουργεί για τα βόλεϊ, μπάσκετ και πόλο.

Στο παρελθόν υπήρξαν τμήματα σε άρση βαρών, ενόργανη γυμναστική, καταδύσεις,
πάλη, ποδηλασία, ποδόσφαιρο γυναικών, σκάκι, σκοποβολή, συγχρονισμένη κολύμβηση,
τένις, χάντμπολ ανδρών και γυναικών και η ομάδα μηχανοκίνητου αθλητισμού που
λάμβανε μέρος στη Superleague Formula, τα οποία πλέον δεν υφίστανται ή
παραμένουν ανενεργά.

Ο Ολυμπιακός πρόκειται για το πλέον επιτυχημένο ελληνικό σωματείο στις διεθνείς
διοργανώσεις σε κατακτήσεις τροπαίων, όντως πρώτο με 13 συνολικά: ένα βαλκανικό,
ένα διηπειρωτικό και 11 ευρωπαϊκά. Τα 10 από τα τελευταία προήλθαν σε τρία
δημοφιλή ομαδικά αθλήματα και από τέσσερα τμήματά του, χρονολογικά της
πετοσφαίρισης και καλαθοσφαίρισης ανδρών, υδατοσφαίρισης ανδρών και γυναικών. Το
επίτευγμα έχουν καταφέρει λίγοι σύλλογοι της Ευρώπης.

Εκτός των τίτλων, πέντε του τμήματα έχουν πετύχει από μία τουλάχιστον φορά να
προκριθούν σε ένα σύνολο 28 τελικών διεθνούς επιπέδου. Οι άνδρες
καλαθοσφαιριστές το 1997 και οι υδατοσφαιριστές το 2002 έχουν πανηγυρίσει το
τριπλ κράουν, με τους δεύτερους να αποτελούν την πρώτη ομάδα στην παγκόσμια
ιστορία του πόλο, καθώς και τη μόνη της Ελλάδας σε όλα τα αθλήματα, η οποία
εντός μερικών μηνών κατέκτησε εγχώριο πρωτάθλημα και κύπελλο παράλληλα με
πρωτάθλημα και Σούπερ Καπ Ευρώπης, άρα όλους τους τέσσερις τίτλους που
διεκδίκησε..

Επίσης, το τμήμα καλαθοσφαίρισης κατέκτησε την Ευρωλίγκα τα 2012 και 2013,
καθιστώντας το σωματείο ως το μοναδικό ελληνικό με δυο συνεχόμενα πρωταθλήματα
Ευρώπης σε οποιοδήποτε ανδρικό ομαδικό άθλημα. Το αντίστοιχο πετοσφαίρισης
ανδρών, πέραν της κατάκτησης δύο κυπέλλων Κυπελλούχων τα 1996 και 2005, έχει
αναδειχθεί 3ο στον κόσμο κατά το Παγκόσμιο κύπελλο συλλόγων του 1993 (μόνο της
χώρας που έχει μετάσχει), ενώ μαζί με την ιταλική Μόντενα κατέχει το ρεκόρ 7
διαδοχικών παρουσιών σε φάιναλ φορ ευρωπαϊκής διοργάνωσης,[εκκρεμεί παραπομπή]
τέσσερα του Πρωταθλητριών (1992-1995) και τρία του Κυπελλούχων (1996-1998).
Συνολικά στα 11 φάιναλ φορ που συμμετείχε, προκρίθηκε 6 φορές στον τελικό (δύο
στο Πρωταθλητριών τα έτη 1992, 2002 και τέσσερις στο Κυπελλούχων τα έτη 1996,
1997, 1998, 2005), επικρατώντας στις δύο προαναφερθείσες.

Οι υδατοσφαιρίστριες του Ολυμπιακού, με τη σειρά τους, αγωνίστηκαν το διάστημα
2007-2012, 6 συνεχόμενες φορές είτε σε φάιναλ φορ, είτε σε ημιτελικές φάσεις των
δύο ευρωπαϊκών κυπέλλων (Πρωταθλητριών τα έτη 2010, 2011 και Λεν Τρόφι τα έτη
2007, 2008, 2009, 2012), μετρώντας σε αυτές και έναν τελικό (2008), οπότε και
καθιερώθηκαν ως μία από τις σημαντικότερες δυνάμεις του χώρου. Κατόπιν παύσης
ενός έτους, επιβεβαίωσαν πρόσφατα την ισχύ τους κατακτώντας το Λεν Τρόφι το
2014, το Πρωταθλητριών το 2015, καθώς και το Σούπερ Καπ Ευρώπης το ίδιο έτος.

Ομάδα με την επωνυμία Ολυμπιακός στην αθλητική ιστορία, εμφανίζεται τουλάχιστον
από το 1906 και συγκεκριμένα στις ΗΠΑ ο Ελληνικός Ολυμπιακός Αθλητικός Σύλλογος
Σικάγο, μέλη του οποίου έλαβαν μέρος σε Ολυμπιακούς αγώνες εκπροσωπώντας την
Ελλάδα ως ομογενείς. Είχε προηγηθεί στις Γαλλία –εμπνευσμένη από την εκεί
επέκταση της αναβίωσης του ολυμπισμού μέσω του συμπατριώτη τους Πιερ ντε
Κουμπερτέν– και Βέλγιο η ίδρυση συλλόγων Ολιμπίκ σε μεγάλες πόλεις, όπως σε
Παρίσι (Olympique de Paris), Λυών, Μασσαλία, Λιλ, Νίκαια, Σαρλερουά. Σε ελλαδικό
επίπεδο και ήδη το 1924, καταγράφεται στην προσφυγική Αγία Τριάδα Θεσσαλονίκης ο
Ολυμπιακός Αστήρ με ποδοσφαιρική δραστηριότητα.

Ο Ολυμπιακός απέκτησε φίλους και οπαδούς πέρα από τον Πειραιά, σε όλη την
Ελλάδα, αλλά και μεταξύ των Ελλήνων του εξωτερικού. Στην απήχηση της ομάδας
βοήθησαν οι επιτυχίες του συλλόγου, αλλά και το όνομά του, που παρέπεμπε σε
υψηλά αθλητικά ιδανικά. Έτσι, πολλές ομάδες και σύλλογοι, προσπάθησαν -έστω μέσω
του ονόματος- «να δανειστούν κάτι από το γόητρο του μεγάλου προτύπου».
Χαρακτηριστικό της μεγάλης του φήμης, αποτελεί το γεγονός ότι από το 1925 έως
σήμερα έχουν ιδρυθεί δεκάδες σωματεία και συγκεκριμένα –τουλάχιστον– τα εξής:



https://el.wikipedia.org/wiki/%CE%95%CF%85%CF%81%CF%8E%CF%80%CE%B7

H Ευρώπη, αποκαλούμενη συνήθως Γηραιά ήπειρος, θεωρείται ότι είναι μία από τις
επτά ηπείρους του κόσμου. Αποτελούμενη από τη δυτικότερη χερσόνησο της Ευρασίας,
η Ευρώπη χωρίζεται γενικά από την Ασία στην ανατολή του από το χώρισμα που
αποτελείται από τα Ουράλια, τον ποταμό Ουράλη, την Κασπία Θάλασσα, την περιοχή
του Καυκάσου (προσδιορισμός των συνόρων) και τον Εύξεινο Πόντο προς τα
νοτιοανατολικά. Επίσης, η Ευρώπη συνορεύει με τον Αρκτικό ωκεανό και άλλα
υδατικά συστήματα στα βόρεια, τον Ατλαντικό ωκεανό στα δυτικά, τη Μεσόγειο
Θάλασσα προς νότο, και τον Εύξεινο Πόντο και συνδέεται με υδατικές οδούς προς τα
νοτιοανατολικά. Ωστόσο, τα σύνορα της Ευρώπης -μια έννοια που χρονολογείται από
την κλασική αρχαιότητα- είναι κάπως αυθαίρετη, όπως ο όρος ήπειρος μπορεί να
αναφέρεται σε μια πολιτιστική και πολιτική διάκριση ή μία φυσιογραφική.

Η Ευρώπη είναι η τέταρτη σε έκταση ήπειρος του πλανήτη μας. Καταλαμβάνει
συνολικά με τα νησιά έκταση 10.500.000 τετρ. χλμ., το 7% περίπου της συνολικής
ξηράς του πλανήτη μας. Ο πληθυσμός της, σύμφωνα με τα στοιχεία του 1981
ξεπερνούσε τα 670.000.000 κατοίκους. Σύμφωνα με την μέση εκτίμηση πληθυσμού των
Ηνωμένων Εθνών για το 2017 ο πληθυσμός της εκτιμάται σε 739.208.000 κατοίκους.

Σύμφωνα με την αρχαία ελληνική μυθολογία ο Μίνωας εθεωρείτο γιος του Δία. Ο Δίας
ερωτεύθηκε την κόρη του βασιλιά Φοινίκης Αγήνορα, Ευρώπη. Για να την πλησιάσει
μεταμορφώθηκε σε λευκό ταύρο και με την γοητεία του σαγήνεψε την Ευρώπη που
έκατσε πάνω του. Τότε ο Δίας την απήγαγε την μετέφερε σε όλη την σημερινή Ευρώπη
και μετά την πήγε στην Κρήτη όπου και έκανε το γάμο κάτω από ένα πλάτανο στη
Γόρτυνα. Από το γάμο αυτό γεννήθηκαν οι Μίνωας, Ραδάμανθυς και Σαρπηδόνας. Η
ιστορία απεικονίζεται στο νόμισμα των 2 ευρώ.

Η λέξη ετυμολογείται πιθανώς από τις λέξεις ευρύς και ώψ («ανοικτομάτης, με
μεγάλα μάτια»). Μια άλλη θεωρία θέλει την προέλευση της λέξης από το ακκαδικό
erebu («δύω»).

Ο πίνακας που ακολουθεί περιγράφει περιοχές που έχουν ανακηρύξει την ανεξαρτησία
τους αλλά δεν είναι αναγνωρισμένες από όλες τις χώρες του κόσμου. Το
Ναγκόρνο-Καραμπάχ έχει αποσχιστεί από το Αζερμπαϊτζάν αλλά αναγνωρίζεται από την
διεθνή κοινότητα και από τον ΟΗΕ ως μέρος της δικής του επικράτειας. Η Βόρεια
Κύπρος (ψευδοκράτος, κατεχόμενα) στην Κύπρο κ.ο.κ. Το Κόσοβο αναγνωρίζεται από
108 χώρες σε όλο τον κόσμο αλλά όχι απ' αυτήν που έχει αποσχισθεί, την Σερβία, η
οποία συνεχίζει να το διεκδικεί ως μέρος της. Αυτές είναι:

Από τα πολύ παλιά χρόνια η Ευρώπη αποτέλεσε το κέντρο, γύρω από το οποίο
αναπτύχθηκαν οι διάφοροι πολιτισμοί. Πρώτος ευρωπαϊκός πολιτισμός θεωρείται ο
ελληνικός. Στη συνέχεια αναπτύχθηκε ο ρωμαϊκός, για να δώσει τη θέση του στο
χριστιανικό, που άνθισε στην εποχή της βυζαντινής αυτοκρατορίας. Ακολουθούν οι
διάφορες επιδρομές των βαρβαρικών φυλών και η κατάληψη όλης της Δ. Ευρώπης, που
βυθίζεται, σχεδόν τελείως, στο σκοτάδι. Οι φυλές αυτές αρχίζουν να δημιουργούν
τα πρώτα οργανωμένα κράτη και να δέχονται την επίδραση του παλιού ρωμαϊκού
πολιτισμού. Στη συνέχεια (στο 1241) εισβάλλουν οι Μογγόλοι, που περιορίζονται
στο ανατολικό τμήμα και σώζεται, έτσι, η υπόλοιπη Ευρώπη από την καταστροφή. Με
την ανακάλυψη της Αμερικής και των άλλων ηπείρων αρχίζει για την Ευρώπη μια νέα
περίοδος, των ανακαλύψεων και της αποικιοκρατίας. Παράλληλα υπάρχει μια διόγκωση
του ρόλου της Εκκλησίας στη ζωή και την οργάνωση των κρατών. Το αποτέλεσμα ήταν
οι διάφοροι πόλεμοι και η Ιερά Εξέταση.

Αποτέλεσμα της αναβαθμισμένης σημασίας της θρησκείας ήταν και η Θρησκευτική
Μεταρρύθμιση, που είχε βαθιές συνέπειες στην ενότητα της Ευρώπης. Τα κράτη δε
χωρίστηκαν σε θρησκευτικές γραμμές μόνο εξωτερικά αλλά και εσωτερικά από
θρησκευτικές διαμάχες που συχνά υποδαυλίζονταν από τους εξωτερικούς εχθρούς. Η
Γαλλία υπέστη αυτή τη μοίρα κατά τον 16ο αιώνα, στους πολέμους που έμειναν
γνωστοί ως Γαλλικοί Θρησκευτικοί Πόλεμοι. Η Αγγλία αντιθέτως, απέφυγε για κάποιο
διάστημα αυτή τη μοίρα χάρη στον Αγγλικανισμό της Ελισάβετ. Μεγάλο μέρος της
σύγχρονης Γερμανίας είχε κερματιστεί σε μικροσκοπικά κρατίδια υπό τη θεωρητική
επικυριαρχία της Αγία Ρωμαϊκής Αυτοκρατορίας, που είχε επίσης διχαστεί με βάση
θρησκευτικές γραμμές, ωσότου ο Τριαντακονταετής Πόλεμος αντικατέστησε τη
θρησκεία με τον εθνικισμό ως κινητήρια δύναμη των ευρωπαϊκών συγκρούσεων.

Στη διάρκεια του πρώτου μέρους της περιόδου, ο καπιταλισμός αντικαθιστούσε το
φεουδαλισμό ως κύρια μορφή οικονομικής οργάνωσης, τουλάχιστον στο δυτικό μισό
της Ευρώπης. Τα διαρκώς υπό επέκταση σύνορα της αποικιοκρατίας οδήγησαν στην
«Εμπορική Επανάσταση». Στην περίοδο αυτή, επίσης παρατηρήθηκε η λεγόμενη
«Επιστημονική Επανάσταση» και η εφαρμογή των νέων επιστημονικών επιτευγμάτων σε
τεχνολογικές βελτιώσεις που οδήγησαν στη Βιομηχανική Επανάσταση. Η ιβηρική
εκμετάλλευση του Νέου Κόσμου, που ξεκίνησε με τις ανακαλύψεις του Χριστόφορου
Κολόμβου, συνέβαλε επίσης αποφασιστικά σε δραματικές ανακατατάξεις στον
ευρωπαϊκό χώρο. Σύντομα, οι Γάλλοι και οι Άγγλοι πραγματοποίησαν τις δικές τους
ανακαλύψεις στη Βόρεια Αμερική. Οι νέες μορφές εμπορίου και οι διευρυνόμενοι
ορίζοντες συνέβαλαν στη δημιουργία του διεθνούς δικαίου.

Μετά την υπογραφή της συνθήκης της Βεστφαλίας το 1648, που τερμάτισε τον
Τριαντακονταετή Πόλεμο, ο βασιλικός απολυταρχισμός έγινε ο κανόνας στην ήπειρο,
ενώ τμήματα της Ευρώπης έκαναν συνταγματικά πειράματα, με πιο χαρακτηριστικό
παράδειγμα την Αγγλία. Οι στρατιωτικές συγκρούσεις συνεχίστηκαν, αλλά είχαν
λιγότερο καταστροφικές συνέπειες για τη ζωή των Ευρωπαίων. Στο ανεπτυγμένο
βορειοδυτικό τμήμα της Ευρώπης η φιλοσοφία του Διαφωτισμού προσέφερε την
ιδεολογική στήριξη στις νέες πολιτικές και κοινωνικές εξελίξεις. Στο μεταξύ, η
συνεχιζόμενη αύξηση του αριθμού των εγγράμματων και η εφεύρεση των κινητών
τυπογραφικών στοιχείων από τον Γουτεμβέργιο, συνέβαλε στην ταχεία εξάπλωση των
νέων ιδεών.

Η ανατολική Ευρώπη ήταν πεδίο σύγκρουσης ανάμεσα στη Σουηδία, την
Πολωνολιθουανική Κοινοπολιτεία και την Οθωμανική Αυτοκρατορία. Στο ύστερο τμήμα
αυτής της περιόδου, αυτές οι τρεις δυνάμεις έχασαν την ισχύ λόγω της ανάδειξης
της Πρωσίας, της Ρωσίας και της Αυστρίας. Πολλοί Εβραίοι μετανάστευσαν στη
δυτική από την ανατολική Ευρώπη, δημιουργώντας κοινότητες σε μέρη από τα οποία
είχαν εκδιωχθεί κατά τον Μεσαίωνα.

Το 18ο αιώνα, η Αγγλία διαθέτει όλο της το δυναμικό στην ανάπτυξη του στόλου,
που της επέτρεψε να γίνει θαλασσοκράτειρα και να εξασφαλίσει μεγάλα πολιτικά και
στρατιωτικά πλεονεκτήματα, που τα διατήρησε σχεδόν 200 χρόνια. Παράλληλα είναι η
πρώτη χώρα που δημιουργεί συστηματική βιομηχανία, που χαρακτηρίζεται από τη
μεγάλη συγκέντρωση εργατών, τη μηχανοποίηση και τη χρησιμοποίηση της
ατμομηχανής. Η Ευρώπη, 2.500 χρόνια τώρα, εξακολουθεί να αποτελεί τον κεντρικό
πυρήνα της δημιουργίας του σύγχρονου πολιτισμού. Οι άλλες ήπειροι ή είχαν
παρακμάσει, όπως η Ασία και η Αφρική ή βρίσκονταν στην αρχή της δημιουργίας του
δικού τους πολιτισμού, όπως η Αμερική και η Αυστραλία, που τελικά και ο δικός
τους πολιτισμός δεν αναπτύχθηκε από τους αυτόχθονες, αλλά από τους Ευρωπαίους
μετανάστες. Παράλληλα, εκτός από πολιτική και οικονομική, γίνεται και μεγάλη
πνευματική και πολιτιστική δύναμη που για πολλά χρόνια και σε πολλά σημεία,
ακόμη και μέχρι σήμερα, εξακολουθεί να επιβάλλει το δικό της πολιτισμό και στους
άλλους λαούς. Πέρα όμως από όλα αυτά αποτέλεσε και το θέατρο πάρα πολλών
πολέμων. Από τους πιο παλιούς αξίζει να αναφερθούν ο εκατονταετής και ο
τριακονταετής, ενώ από τους σύγχρονους οι δυο παγκόσμιοι.

Ο Πρώτος Παγκόσμιος Πόλεμος έχει αποφασιστική σημασία για την εξέλιξη και την
τύχη της Ευρώπης. Μετά το τέλος του, δύο κράτη που για χρόνια έμεναν μακριά από
τις ευρωπαϊκές υποθέσεις, άρχισαν να ασχολούνται με τα ευρωπαϊκά πράγματα.
Πρόκειται για τις Η.Π.Α. που, σπάζοντας τον απομονωτισμό τους, επεμβαίνουν
στρατιωτικά στον πρώτο πόλεμο και για την Ιαπωνία, που δεν επεμβαίνει
στρατιωτικά, αλλά της δίνει την ευκαιρία να αναπτύξει τη βιομηχανία της (βαριά
και πολεμική), τροφοδοτώντας τους Ευρωπαίους με διάφορα βιομηχανικά υλικά κατά
τη διάρκειά του. Τα προνόμια που απόκτησαν και τα δύο αυτά κράτη στη διάρκεια
του πολέμου, εξακολούθησαν να τα διατηρούν και ύστερα από αυτόν και δεν έπαθαν
καμιά καταστροφή, αλλά, αντίθετα, βγήκαν ωφελημένα. Ακόμα, μετά τη λήξη του
πολέμου, η Ευρώπη θα παρουσιαστεί με σημαντικές αλλαγές, από τις οποίες οι πιο
σημαντικές είναι η δημιουργία του Σοβιετικού κράτους, η αναγνώριση της
ανεξαρτησίας της Τσεχοσλοβακίας και η ουσιαστική διάλυση της Αυστροουγγρικής και
της Γερμανικής αυτοκρατορίας.

Ο Δεύτερος Παγκόσμιος Πόλεμος, που και πάλι αρχίζει από την Ευρώπη, θα
προκαλέσει μεγάλες κοινωνικές ανακατατάξεις, εκτός φυσικά από τα εκατομμύρια των
νεκρών και τις ανυπολόγιστες ζημιές του. Πρόκειται για τη δημιουργία των νέων
σοσιαλιστικών χωρών, τη διάλυση και το χωρισμό του Γερμανικού κράτους σε δύο
κράτη και τη διείσδυση των Αμερικανών στην οικονομική, την πολιτιστική, ακόμη
και στην πολιτική των Ευρωπαϊκών κρατών. Μετά τον πόλεμο, η Ευρώπη βρίσκεται
χωρισμένη σε δύο μεγάλους στρατιωτικούς συνασπισμούς, το ΝΑΤΟ, στο οποίο το
βασικό και κύριο λόγο έχουν οι ΗΠΑ, και στο σύμφωνο της Βαρσοβίας, όπου τον
κύριο και βασικό λόγο έχει η Σοβιετική Ένωση. Παράλληλα, υπάρχουν και διάφορες
αδέσμευτες χώρες, όπως η Αυστρία, η Ελβετία, η Γιουγκοσλαβία, η Φινλανδία. Τα
τελευταία χρόνια καταβάλλονται προσπάθειες από τους Ευρωπαϊκούς λαούς για τη
διάλυση και των δύο συνασπισμών και την εγκαθίδρυση μιας πραγματικής ειρήνης και
συνεργασίας. Σημαντικά βήματα έγιναν προς την κατεύθυνση αυτή που κορυφώθηκαν με
τη γνωστή διάσκεψη του Ελσίνκι το καλοκαίρι του 1975.

Σήμερα το σύμφωνο της Βαρσοβίας έχει διαλυθεί, ενώ το σοσιαλιστικό στρατόπεδο
έχει καταρρεύσει. Η Ευρωπαϊκή Κοινότητα έχει μετασχηματιστεί σε Ευρωπαϊκή Ένωση
και μετά από την Ελλάδα το 1981, έχουν γίνει μέλη της κοινότητας η Ισπανία και η
Πορτογαλία το 1986, και η Αυστρία, η Φινλανδία και η Σουηδία το 1995. Την 1η
Μαΐου 2004 εντάχθηκαν οι Εσθονία, Κύπρος, Λεττονία, Λιθουανία, Μάλτα, Ουγγαρία,
Πολωνία, Σλοβακία, Σλοβενία και Τσεχική Δημοκρατία και το 2007 οι Βουλγαρία και
Ρουμανία, ενώ την 1 Ιουλίου 2013 η Κροατία. Υποψήφιες προς ένταξη είναι η
Τουρκία, η Ισλανδία, η ΠΓΔΜ και το Μαυροβούνιο.

Η Ευρώπη με την Ασία αποτελούν ένα ενιαίο γεωγραφικό σύνολο, έτσι που η Ευρώπη
να αποτελεί στην ουσία μία χερσόνησο της ευρασιατικής ηπείρου. Οι μεγαλύτερες
ευρωπαϊκές χερσόνησοι είναι: η Κόλα, η Σκανδιναβική, της Γιουτλάνδης, η Ιβηρική,
των Απεννίνων και η Βαλκανική. Ανάμεσα στα μεγαλύτερα ευρωπαϊκά νησιά θα
μπορούσαμε να αναφέρουμε τη Νόβαγια Ζέμλια, τη Γη του Φραγκίσκου Ιωσήφ, τα
Βρετανικά Νησιά, τα νησιά της Δανίας, την Ισλανδία, την Κορσική, τη Σαρδηνία, τη
Σικελία, την Κύπρο, την Κρήτη, το Αρχιπέλαγος Σβάλμπαρντ και άλλα.

Τα ακραία όρια της Ευρώπης είναι τα παρακάτω: Το βορειότερο άκρο της το αποτελεί
η Γη του Φραγκίσκου Ιωσήφ, που φτάνει μέχρι τις 82° βόρειο πλάτος, ενώ στο νότο
το νησί Γαύδος με 34° και 50' βόρειο πλάτος αποτελεί το νοτιότερο μέρος της. Στα
δυτικά, στις 24° και 32' βρίσκεται το δυτικότερο σημείο της, ενώ στα ανατολικά,
στις 68° 5' βρίσκεται το ανατολικότερο σημείο της. Το πλάτος της είναι 4.150
χιλ., ενώ το μήκος της ξεπερνά τα 5.000 χιλιόμετρα. Το σχήμα της είναι περίπου
τριγωνικό με τη βάση στη Μεσόγειο και την κορυφή κοντά στο βόρειο πολικό κύκλο.

Εκτός από τα ανατολικά και την περιοχή γύρω από τη Βαλτική θάλασσα, που είναι
επίπεδη και κάπως μονότονη, η υπόλοιπη Ευρώπη παρουσιάζει μια διαδοχική αλλαγή
από βουνά και πεδιάδες. Ο κύριος όγκος των βουνών είναι συγκεντρωμένος στη νότια
και κεντρική Ευρώπη, καθώς και στην περιοχή των Σκανδιναβικών κρατών. Στην
κεντρική Ευρώπη, στις Άλπεις, που είναι από τις πιο νέες οροσειρές της Ευρώπης,
βρίσκεται και το ψηλότερο σημείο, το Λευκό Όρος, που έχει ύψος 4.810 μέτρα. Την
ίδια περίοδο, δημιουργήθηκαν και τα Απέννινα, οι Δειναρικές Άλπεις, τα Καρπάθια
και ο Αίμος. Οι υπόλοιπες οροσειρές είναι παλιότερες. Σημαντική επίδραση στη
διαμόρφωση της Ευρώπης, όπως παρουσιάζεται σήμερα, είχαν και οι παγετώνες που με
τις διαβρώσεις και τις καθιζήσεις δημιούργησαν και την τελική μορφή της.

Ανεξάρτητα από ποια αιτία δημιουργήθηκε, ανάλογη είναι και η υδρογραφική της
δομή. Στα δυτικά και στα νότια, όπου τα βουνά είναι κοντά στη θάλασσα, υπάρχουν
ποτάμια με μικρό μήκος, αλλά με ισχυρά ρεύματα και πορεία ζιγκ - ζαγκ. Αντίθετα,
στα ανατολικά, τα ποτάμια είναι μεγάλα, βαθιά, με πολύ νερό, που κυλούν αργά
μέσα από τις απέραντες πεδιάδες. Στην περιοχή αυτή βρίσκονται και μερικά από τα
μεγαλύτερα ποτάμια της Ευρώπης, με μεγαλύτερα το Βόλγα και το Δούναβη. Στην
Ευρώπη υπάρχουν πάρα πολλές λίμνες, αλλά όλες έχουν μικρές διαστάσεις. Οι
περισσότερες είναι συγκεντρωμένες γύρω από τη Βαλτική θάλασσα και στην Αλπική
περιοχή.

Το κλίμα της Ευρώπης μπορεί να θεωρηθεί από τα πιο ευνοϊκά στον κόσμο. Μόνο ένα
πολύ μικρό τμήμα, που ανήκει στον πολικό κύκλο, χαρακτηρίζεται από ακραίες
θερμοκρασίες κατά το χειμώνα. Το μεγαλύτερο μέρος ανήκει στην εύκρατη ζώνη.
Τρεις βασικοί παράγοντες συντελούν σ' αυτήν τη διαμόρφωση. Η θέση της σε
συνδυασμό με τα ρεύματα του Ατλαντικού και το ότι δεν χαρακτηρίζεται από μεγάλο
υψόμετρο. Το ευρωπαϊκό κλίμα χαρακτηρίζεται από τέσσερις τύπους: το κλίμα της
περιοχής προς τον Ατλαντικό, το ηπειρωτικό κλίμα (περιοχές της ανατολικής
Ευρώπης), το αρκτικό κλίμα (σε ένα μικρό μέρος της βόρειας Ευρώπης) και το
μεσογειακό κλίμα στη νότια Ευρώπη. Θα μπορούσε ακόμη να αναφερθεί και το κλίμα
της κεντρικής Ευρώπης ως μεταβατικό ανάμεσα και στους τέσσερις τύπους κλίματος
που αναφέρθηκαν (περιοχές της Τσεχίας, Σλοβακίας και Ουγγαρίας). Οι ακραίες
θερμοκρασίες που έχουν καταγραφεί στην ήπειρο είναι +51 °C στην Σεβίλη και
-55 °C στην Ρωσία(Χούγκορ).

Με βάση το κλίμα και το γεωμορφολογικό ανάγλυφο θα μπορούσε να καθοριστεί και η
χλωρίδα και η πανίδα της. Πρέπει όμως να ληφθεί υπόψη ότι η Ευρώπη έχει
κατοικηθεί από πολύ παλιά κι έτσι ο άνθρωπος έχει αλλοιώσει τη χλωρίδα και την
πανίδα της ηπείρου. Είναι δύσκολο σήμερα να γνωρίσουμε την πραγματική πανίδα και
χλωρίδα της. Με το συστηματικό κυνήγι κατάφερε να εξοντώσει όλα σχεδόν τα ζώα
που τον απειλούσαν και ν' αφήσει να αναπτυχθούν εκείνα μόνο που θα μπορούσαν να
του εξασφαλίσουν κάποια ωφέλεια και κυρίως τροφή και που δε θα μπορούσαν να τον
απειλήσουν. Τέτοιες ζωολογικές μονάδες ήταν τα πρόβατα, τα βοοειδή, τα
πουλερικά, τα άλογα κλπ. Και πραγματικά τα είδη αυτά αποτελούν τους
αποκλειστικούς εκπροσώπους της σημερινής ευρωπαϊκής πανίδας. Σε άγρια κατάσταση
ζουν ακόμη σε μερικές περιοχές της Ευρώπης αντιπρόσωποι τέτοιων ζώων. Σε
περιοχές ακόμη, όπου η παρουσία του ανθρώπου δεν είναι τόσο έντονη, είναι δυνατό
να συναντηθούν μερικά υπολείμματα από την προϊστορική πανίδα της. Μπορεί κανείς
να συναντήσει μερικά ελάφια, αρκούδες και αγριογούρουνα, ενώ οι λύκοι έχουν
σχεδόν εξαφανιστεί. Αντίθετα σε όλη την Ευρώπη είναι διαδεδομένη η αλεπού. Θα
μπορούσαμε να αναφέρουμε ακόμη τη νυφίτσα, το κουνάβι, κλπ. Πριν από μερικά
χρόνια ήταν δυνατό να συναντήσει κανείς στην Κεντρική Ευρώπη κάστορες σε άγρια
κατάσταση. (Σήμερα μόνο στους ζωολογικούς κήπους). Οι αρκούδες έχουν διατηρηθεί
στην Ευρώπη μόνο χάρη στα αυστηρά νομοθετικά μέτρα που έχουν πάρει πολλές χώρες,
στις οποίες απαγορεύεται το κυνήγι της. Ακόμη στα δάση της Ευρώπης ζουν
αγριόχοιροι, ενώ στα δάση της βαλκανικής όλο και περισσότερο σπανίζουν. Από τα
πτηνά θα μπορούσαν να αναφερθούν τα γεράκια, οι φασιανοί, οι αετοί, οι σπιζίδες
(καρδερίνες, σπίνοι κλπ.) και το σπάνιο είδος των αγριόγαλων.

Από τα ερπετά, τα διάφορα είδη φιδιών, οι σαύρες και οι χελώνες. Από τα φίδια,
οι οχιές (το πιο δηλητηριώδες φίδι της Ευρώπης) καθώς και διάφορα νερόφιδα.
Ακόμη θα πρέπει να αναφερθούν και τα τελευταία υπολείμματα από τους πρόγονους
των σημερινών αιγοπροβάτων. Πρόκειται για το "Κρι - κρι" της Κρήτης, το μοναδικό
στο είδος του ζώο, που εξακολουθεί να ζει στον κόσμο καθώς και τους αιγάγρους
των Άλπεων. Η πανίδα πριν 2500 χρόνια ήταν πολύ διαφορετική στην Ευρώπη. Ζούσαν
λιοντάρια και τίγρεις. (Τίγρεις υπήρχαν και πολύ αργότερα στην περιοχή της
Σοβιετικής Ένωσης). Σήμερα τέτοια ζώα μπορεί να συναντήσει κανείς μόνο στο
ασιατικό τμήμα της Ρωσίας, που εξακολουθεί να έχει απέραντα και παρθένα δάση.
Σημαντική είναι και η αντιπροσώπευση των ψαριών των γλυκών νερών. Τα πιο
σημαντικά, από οικονομική άποψη είναι οι κυπρίνοι, οι πέστροφες, οι οξύρρυγχοι
κ.ά.

Η χλωρίδα της Ευρώπης διαιρείται σε πέντε ζώνες: Η ζώνη της τούντρας που
θεωρείται η πρώτη ζώνη (περιοχή των σκανδιναβικών χωρών και το βόρειο τμήμα της
Σοβιετικής Ένωσης). Η ζώνη των κωνοφόρων δέντρων ή βόρεια λωρίδα που θεωρείται η
δεύτερη ζώνη (από το μέσο περίπου της Σκανδιναβίας μέχρι τα βόρεια της Αγγλίας
και της Σοβιετικής Ένωσης και πολύ πιο νότια, αλλά σε υψόμετρο από τα 1000 μ.
και πάνω). Η τρίτη ζώνη (της Κεντρικής Ευρώπης), η ζώνη της στέπας (που
θεωρείται η τέταρτη ζώνη της ευρωπαϊκής χλωρίδας) και η πέμπτη ζώνη, η
μεσογειακή. Σύμφωνα με μερικούς υπάρχει και μια έκτη ζώνη, η αλπική, που
περιλαμβάνει τις Άλπεις, τα Καρπάθια, τα Πυρηναία και τα Βόσγια. Η Κατοίκηση της
Ευρώπης. Όπως φαίνεται, η κατοίκηση της Ευρώπης έγινε με περίπλοκο και
προοδευτικό τρόπο. Εξακολουθεί όμως το πρόβλημα να παραμένει άλυτο. Μάλλον στην
Ευρώπη δεν υπήρχαν αυτόχθονες Ευρωπαίοι. Φαίνεται ότι έχουμε σε κάποια φάση μια
μεγάλη μετακίνηση ανθρώπων προς την Ευρώπη από διάφορες περιοχές της τότε ξηράς,
εξαιτίας των κλιματολογικών συνθηκών που επικρατούσαν και του πλούσιου κυνηγιού.
Πριν από 1.000.000 - 300.000 χρόνια επικρατούσε κλίμα εύκρατο που ευνοούσε την
κατοίκηση. Το αρχαιότερο λείψανο, που βρέθηκε μέχρι στιγμής στον ευρωπαϊκό χώρο,
είναι του "ανθρώπου της Χαϊδελβέργης", που πιθανολογείται ότι έζησε στις αρχές
της κατώτερης παλαιολιθικής εποχής. Στην περίοδο της μέσης παλαιολιθικής εποχής
διαδόθηκε στην Ευρώπη ο τύπος του ανθρώπου Νεάντερταλ. Ο τύπος αυτός κατοίκησε
σε όλη την Ευρώπη και χάθηκε χωρίς ακόμη να εξηγηθεί η εξαφάνισή του. Την ίδια
εποχή μ' αυτόν έζησαν και οι άνθρωποι οι λεγόμενοι "Προέμφρονες", που βρίσκονταν
σε ανώτερη βαθμίδα εξέλιξης και που υπήρξαν οι πρόγονοι του Ευρωπαίου "ανθρώπου
του σοφού". Τη νεότερη παλαιολιθική περίοδο παρουσιάζεται μεγάλη μετανάστευση
στο χώρο της Ευρώπης ανθρώπων από τη Β. Αφρική και από τη Δ. Ασία. Έτσι, την
εποχή αυτή, υπάρχει μια διασταύρωση των φυλών αυτών με τις ντόπιες. Την εποχή
αυτή εμφανίζεται και ο άνθρωπος ο "σοφός", ο πρόγονος του σημερινού ανθρώπου, με
τρεις διαφορετικές δολιχοκέφαλες φυλές. Πρόκειται για τις φυλές Κρο - Μανιόν,
Γκριμάλντι και Σάνσελαντ. Τελικά η φυλή Σάνσελαντ και η Κρο - Μανιόν αποτέλεσαν
τη βάση των σημερινών ευρωπαϊκών φυλών. Η μεσολιθική περίοδος (που αρχίζει από
τα 8.500-5.000 χρόνια) χαρακτηρίζεται από μια σημαντική αλλαγή των
κλιματολογικών συνθηκών, ενώ υποχωρούν και οι τελευταίοι παγετώνες, πράγμα που
επιτρέπει την επέκταση των ανθρώπινων οικισμών και στα βόρεια της Ευρώπης. Την
εποχή αυτή θα πρέπει να τοποθετηθούν και οι μεγάλες αλλαγές στον τρόπο ζωής και
στην οργάνωση των πρώτων ευρωπαϊκών λαών. Γύρω στο 3.000 π.Χ. αρχίζει ο
Ευρωπαίος να ασχολείται, συστηματικά πια, με την κτηνοτροφία και τη γεωργία.
Αρχικά εξημέρωσε το σκύλο, τα βοοειδή και τα πρόβατα, ενώ η εξημέρωση του αλόγου
δε φαίνεται να έγινε στην Ευρώπη. Το άλογο μάλλον το πήρε εξημερωμένο από
διάφορες, ασιατικές κυρίως, φυλές, που στο διάστημα αυτό συνέχισαν να
μεταναστεύουν στην Ευρώπη.

Από άποψη γλώσσας, οι επικρατέστερες γλωσσικές ομάδες στην Ευρώπη είναι η ομάδα
των Ρομανικών γλωσσών, η ομάδα των Γερμανικών γλωσσών και αυτή των Σλαβικών
γλωσσών. Με βάση τον αριθμό των ομιλητών τους, η επικρατέστερη γλωσσική ομάδα
είναι αυτή των Σλαβικών γλωσσών.

Πέρα από αυτές τις τρεις ομάδες γλωσσών, που θεωρούνται κλάδοι των
Ινδοευρωπαϊκών γλωσσών, στην ήπειρο της Ευρώπης ομιλούνται ακόμα οι ομάδες των
Ελληνικών, των Βαλτικών, των Κελτικών, της Αλβανικής και της Αρμενικής, που
υπάγονται και αυτές στην οικογένεια των Ινδοευρωπαϊκών γλωσσών.

Συναντούνται ακόμα οι ομάδες των Ουραλικών γλωσσών καθώς και μερικές μικρές
γλωσσικές οικογένειες στην περιοχή του Νότιου Καύκασου. Η Μαλτέζικη γλώσσα είναι
η μοναδική Σημιτική γλώσσα που συναντάται στην Ευρώπη και αποτελεί μια επίσημη
γλώσσα της Ευρωπαϊκής Ένωσης, ενώ η Βασκική η μόνη απομονωμένη γλώσσα. Τέλος,
ομιλούνται γλώσσες που ανήκουν στην οικογένεια των Τουρκικών γλωσσών.

Η χριστιανική αποτελεί τη βασικότερη θρησκεία των Ευρωπαίων με όλα τα γνωστά της
δόγματα, όπως

Στην περιοχή της βαλκανικής χερσονήσου υπάρχουν ακόμη και μουσουλμανικές
μειονότητες στην Αλβανία, τη Βοσνία και Ερζεγοβίνη, το Κόσοβο και την Τουρκία,
ενώ σε ένα από τα ομοσπονδιακά υποκείμενα της Ρωσίας στην Ευρωπαϊκή της περιοχή,
τη Δημοκρατία της Καλμίκια, βρίσκεται ο μοναδικός Βουδιστικός λαός της Ευρώπης.

Πριν από μερικά χρόνια (μεταξύ του 1880-1910) η οικονομία της Ευρώπης κατείχε
την πρώτη θέση στον κόσμο. Όμως μετά τον πρώτο παγκόσμιο πόλεμο και την άνοδο
της αμερικανικής οικονομίας, η ευρωπαϊκή έρχεται σε δεύτερη θέση. Ιδιαίτερα
αισθητή ήταν η πτώση της οικονομίας στο διάστημα του μεσοπολέμου και στα πρώτα
της χρόνια μετά το δεύτερο παγκόσμιο πόλεμο. Σήμερα η οικονομία της Ευρώπης ως
σύνολο (και όχι χωρισμένη, ανάλογα με τον ιδεολογικοπολιτικό προσανατολισμό των
κρατών της) αρχίζει και ανεβαίνει σημαντικά. Παρόλο όμως ότι η ευρωπαϊκή
οικονομία δεν μπορεί και αυτήν τη στιγμή ακόμη να συγκριθεί με την αμερικανική,
εξακολουθεί να ασκεί μεγάλο βάρος στην παγκόσμια οικονομία, ενώ σε μερικούς
τομείς η συμβολή της είναι αποφασιστική.

Σε σχέση με τις άλλες ηπείρους, ο ορυκτός πλούτος της Ευρώπης δεν μπορεί να
θεωρηθεί ότι είναι αξιόλογος. Στο μόνο ορυκτό, που διαθέτει επάρκεια, είναι το
σιδηρομετάλλευμα. Από τα άλλα πρέπει να αναφερθούν τα άλατα του καλίου, το
κάρβουνο, ο υδράργυρος, ο μαγνησίτης, το ουράνιο, ο μόλυβδος, ο βωξίτης, το
βολφράμιο και τελευταίο το πετρέλαιο που υπάρχει στην περιοχή της Ρουμανίας, στη
Βόρεια Θάλασσα, αλλά και στο Βόρειο Αιγαίο.

Σημαντική επίσης είναι η ενέργεια από τους υδροηλεκτρικούς, τους
θερμοηλεκτρικούς και, τα τελευταία χρόνια, από τους πυρηνικούς σταθμούς. Η
βιομηχανική παραγωγή είναι σημαντική. Σε όγκο παραγωγής σημαντική θέση κατέχει η
Ρωσία, η Γερμανία, η Αγγλία και η Γαλλία. Αναπτυγμένοι είναι όλοι οι κλάδοι της
βιομηχανικής παραγωγής. Υπολογίζεται ότι η Ευρώπη παράγει πάνω από το ένα τρίτο
της παγκόσμιας βιομηχανικής παραγωγής. Σημαντικά αναπτυγμένο είναι και το
συγκοινωνιακό δίκτυο. Στην Ευρώπη βρίσκεται πάνω από το ένα τρίτο των
σιδηροδρομικών γραμμών του κόσμου. Εξίσου σημαντικά αναπτυγμένο είναι το οδικό
δίκτυο, οι αεροσυγκοινωνίες και η ναυσιπλοΐα.



https://el.wikipedia.org/wiki/%CE%95%CE%BA%CE%BB%CE%BF%CE%B3%CE%B9%CE%BA%CF%8C_%CF%83%CF%8D%CF%83%CF%84%CE%B7%CE%BC%CE%B1

Εκλογικό σύστημα είναι ο τρόπος κατανομής των βουλευτικών εδρών και εκλογής των
υποψηφίων στις εκλογές. Ορίζεται με ειδικό νόμο ή κανονισμό, ο οποίος ονομάζεται
εκλογικός. Με βάση τις διατάξεις του για την εκπροσώπηση των πολιτικών
συνδυασμών, διακρίνεται σε τρεις βασικές κατηγορίες: πλειοψηφικό, αναλογικό, και
σύνθετο ή μικτό.

Στο Πλειοψηφικό σύστημα η επικράτεια δε θεωρείται ενιαίος εκλογικός χώρος, αλλά
χωρίζεται σε εκλογικές περιφέρειες. Ο συνδυασμός που έρχεται πρώτος στην
περιφέρεια κερδίζει όλες τις έδρες, ενώ οι επόμενοι καμία.

Χαρακτηριστικό παράδειγμα εφαρμογής του πλειοψηφικού συστήματος, είναι η εκλογή
εκλεκτόρων στις προεδρικές εκλογές των ΗΠΑ του 2000. Αν και το ψηφοδέλτιο του
Τζωρτζ Μπους συγκέντρωσε σε παναμερικανικό επίπεδο μισό εκατομμύριο λιγότερες
ψήφους από αυτό του Αλ Γκορ, ο πρώτος συγκέντρωσε μεγαλύτερο αριθμό εκλεκτόρων
και εξελέγη πρόεδρος.

Μια λίγο αναλογικότερη μορφή του Πλειοψηφικού είναι το λεγόμενο Πλειοψηφικό με
μονοεδρικές περιφέρειες. Σε αυτό το σύστημα η επικράτεια χωρίζεται σε πολύ
μικρές περιφέρειες και κάθε μία εκλέγει μόνο ένα βουλευτή. Βάσει της
απαιτούμενης πλειοψηφίας, διακρίνεται σε:

Χαρακτηριστική περίπτωση Πλειοψηφικού με μονοεδρικές - ενός γύρου είναι το
εκλογικό σύστημα για τη βρετανική Βουλή των Κοινοτήτων, ενώ δύο γύρων αυτό για
τη Γαλλική Εθνοσυνέλευση.

Στο σύστημα της Απλής αναλογικής ο αριθμός εδρών που λαμβάνουν οι συνδυασμοί
εξαρτάται μόνο από το εθνικό ποσοστό τους, ανεξαρτήτως του αποτελέσματός τους
ανά εκλογική περιφέρεια. Δέχεται την κριτική ότι δεν παράγει ισχυρές
πλειοψηφίες, αφού η εμπειρία στις δυτικές κοινωνίες δείχνει πως σπάνια κάποιος
συνδυασμός λαμβάνει το απαραίτητο 50% για να σχηματίσει αυτοδύναμη κυβέρνηση.
Γι' αυτό το λόγο χρησιμοποιείται σε πολύ λίγα κράτη για εθνικές εκλογές, ενώ
αντίθετα είναι σύνηθες σε εκλογές τοπικού ή συνδικαλιστικού χαρακτήρα.

Στην καθαρή μορφή της απλής αναλογικής, οι έδρες κάθε συνδυασμού προκύπτουν από
το γινόμενο «Εθνικό ποσοστό X συνολικός αριθμός εδρών» (στρογγυλοποιημένο στον
προηγούμενο ακέραιο). Για παράδειγμα ένας συνδυασμός στην Ελλάδα που θα λάμβανε
15%, θα είχε 15/100x300=45 βουλευτές. Όσες έδρες στο τέλος της κατανομής
παραμείνουν αδιάθετες λόγω της στρογγυλοποίησης, πηγαίνουν στους συνδυασμούς με
τα μεγαλύτερα υπόλοιπα.

Άλλη μια παραλλαγή είναι η Απλή αναλογική ανά περιφέρεια, κατά την οποία οι
έδρες διανέμονται πρωτογενώς αναλογικά βάσει της δύναμης κάθε συνδυασμού ανά
εκλογική περιφέρεια. Επιφανειακά αυτό μπορεί να ακούγεται ίδιο με την καθαρή
απλή αναλογική, αλλά λειτουργεί εις βάρος των μικρών συνδυασμών. Συνήθως οι
εκλογικές περιφέρειες έχουν μικρό αριθμό εδρών (άρα μεγάλο εκλογικό μέτρο),
συνεπώς ενδέχεται ένας συνδυασμός με ομοιόμορφα κατανεμημένο εθνικό ποσοστό 4% ή
5% να μην πιάνει σε καμία περιφέρεια το απαιτούμενο μέτρο! Για τον παραπάνω λόγο
η παραλλαγή αυτή θεωρείται πως ακροβατεί ανάμεσα στην απλή και την ενισχυμένη
αναλογική. Ένα τέτοιο σύστημα εφαρμόσθηκε στις ελληνικές εθνικές εκλογές του
1989 και του 1990.

Ενισχυμένα αναλογικά συστήματα ονομάζονται αυτά που δεν ανήκουν σε καμία από τις
παραπάνω κατηγορίες. Υπάρχουν πολλά είδη, τα οποία είτε είναι συνδυασμοί
πλειοψηφικού και απλής (μικτά), είτε πρωτότυπα.

Στη πλειονότητα των χωρών του κόσμου το εκλογικό σύστημα προβλέπεται από το ίδιο
το ισχύον σύνταγμά τους, παραμένοντας έτσι ενιαίο για όλες τις πολιτικές
αναμετρήσεις. Αντίθετα στην Ελλάδα πολύ σπάνια ακολουθήθηκε το ίδιο εκλογικό
σύστημα έστω και σε δύο συνεχόμενες εκλογές, εκτός τις επαναληπτικές, και τούτο
διότι ο καθορισμός του εκλογικού συστήματος επαφίεται κάθε φορά στο κυβερνητικό
έργο της κυβέρνησης που θα κηρύξει τις εκλογές, εκδίδοντας σχετικό νομοθέτημα.

Έτσι, από το 1844, χρονιά που καθιερώθηκε συνταγματικά η ψηφοφορία στην Ελλάδα,
μέχρι το 1923, οι βουλευτικές εκλογές γίνονταν με πλειοψηφικό σύστημα. Από το
1926 υπήρξε εναλλαγή πλειοψηφικού και αναλογικού έως το 1956, οπότε καθιερώθηκε
το αναλογικό. Οι εκλογές του 1956 ακολούθησαν ένα μικτό πλειοψηφικό σύστημα με
διαφοροποίηση των εκλογικών περιφερειών ανάλογα με τον αριθμό των βουλευτών
τους. Το σύστημα ονομάστηκε από την αντιπολίτευση τριφασικό. Στις επόμενες
εκλογές καταγράφηκαν σοβαρά περιστατικά βίας και νοθείας του αποτελέσματος. Στην
μεταπολίτευση οι εκάστοτε εκλογικοί νόμοι εισήγαγαν διαφορετικά εκλογικά
συστήματα ενισχυμένης αναλογικής.

Το ισχύον Σύνταγμα της Ελλάδας δεν περιέχει συγκεκριμένες ρυθμίσεις για το
σύστημα που θα ακολουθηθεί για την ανάδειξη των εδρών στο Κοινοβούλιο. Η
εισαγωγή της απλής αναλογικής σαν πάγιο εκλογικό σύστημα με συνταγματική
πρόβλεψη για αυτό είναι αίτημα της Αριστεράς.



https://el.wikipedia.org/wiki/%CE%9A%CE%B1%CF%84%CE%AC%CE%BB%CE%BF%CE%B3%CE%BF%CF%82_%CE%BA%CF%89%CE%B4%CE%B9%CE%BA%CF%8E%CE%BD_%CE%BA%CE%BB%CE%AE%CF%83%CE%B5%CF%89%CE%BD_%CF%87%CF%89%CF%81%CF%8E%CE%BD

Εδώ ένας κατάλογος των κωδικών κλήσεων των χωρών που απαιτούνται για να έχουν
πρόσβαση στις διεθνείς τηλεφωνικές υπηρεσίες. Οι αριθμοί τίθενται από την Διεθνή
Ένωση Τηλεπικοινωνιών στα πρότυπα E.164.

Περιοχές μέσα στην Περιοχή Σχεδίου Αριθμοδότησης Βορείου Αμερικής (NANPA) έχουν
οριστεί με κωδικούς περιοχής σαν να βρίσκονταν εντός των Ηνωμένων Πολιτειών. Οι
παρακάτω κωδικοί με μορφή +1-XXX αντιπροσωπεύουν κωδικό περιοχής εντός του NANPA
(+1) - Όχι ξεχωριστό κωδικό χώρας. Για παράδειγμα ο κωδικός χώρας του Γκουάμ
είναι +1 ακολουθούμενος από τον κωδικό περιοχής 671 - όχι +671.



https://el.wikipedia.org/wiki/%CE%9A%CE%B1%CF%84%CE%AC%CE%BB%CE%BF%CE%B3%CE%BF%CF%82_%CE%B5%CE%BB%CE%BB%CE%B7%CE%BD%CE%B9%CE%BA%CF%8E%CE%BD_%CE%BD%CE%B7%CF%83%CE%AF%CE%B4%CF%89%CE%BD_%CE%B1%CE%BD%CE%AC_%CE%BD%CE%BF%CE%BC%CF%8C

Στην Ελλάδα υπάρχουν 6.000 1 νησιά, νησίδες και βραχονησίδες. Από το σύνολο
αυτών των νησιών μόνον τα 117 κατοικούνται. Από αυτά, μόνον τα 79 έχουν πληθυσμό
πάνω από 100 κατοίκους και μόλις 53 πάνω από 1.0002.

Τα περισσότερα ελληνικά νησιά βρίσκονται στο Αιγαίο πέλαγος, λιγότερα στο Ιόνιο
και ελάχιστα στο Λιβυκό.

Υπάρχει ακόμη μια πληθώρα νησιών τα οποία δεν εντάσσονται σε κάποιο σύμπλεγμα
και βρίσκονται σε πολύ κοντινή απόσταση από την ηπειρωτικές ακτές, σημαντικότερα
από τα οποία είναι η Ελαφόνησος στο νοτιοανατολικό άκρο της Πελοποννήσου, η
Αμμουλιανή στον κόλπο του Αγίου Όρους, το Παλαιό Τρικέρι στον Παγασητικό και τα
Τριζόνια Φωκίδας στον Κορινθιακό κόλπο.

Ιδιαίτερη περίπτωση αποτελούν τα νησιά των εσωτερικών υδάτων (λίμνες, φυσικές ή
τεχνητές, ποταμοί, υδροταμιευτήρες) με σημαντικότερα τη Νήσο των Ιωαννίνων στη
λίμνη Παμβώτιδα και τον Άγιο Αχίλλειο στη λίμνη Μικρή Πρέσπα, ενώ πολλά ακόμη
νησιά υπάρχουν στις εκβολές και στα δέλτα ποταμών και στις λιμνοθάλασσες με
σημαντικότερο την Τουρλίδα στη Λιμνοθάλασσα του Μεσολογγίου.

1: Υπουργείο Πολιτισμού και Τουρισμού - Ελληνικός Οργανισμός Τουρισμού 2:
Σύμφωνα με την απογραφή μόνιμου πληθυσμού του 2011 της Ελληνικής Στατιστικής
Αρχής (ΕΛ.ΣΤΑΤ.) Στους επιμέρους καταλόγους ανά περιφέρεια αναφέρονται πάνω από
1.350 νησιά, νησίδες και βραχονησίδες μαζί με τις γεωγραφικές συντεταγμένες
τους. Σε παρένθεση αναφέρεται, εφ' όσον κατοικούνται, ο μόνιμος πληθυσμός,
σύμφωνα με την ανωτέρω απογραφή, στο αρχείο της οποίας καταγράφονται πάνω από
500 νησιά και νησίδες.



https://el.wikipedia.org/wiki/%CE%A3%CE%BA%CF%89%CF%84%CE%AF%CE%B1

Η Σκωτία (αγγλικά: Scotland, σκωτικά γαελικά: Alba) είναι χώρα - τμήμα του
Ηνωμένου Βασιλείου. Η Σκωτία χωρίζεται βασικά σε δύο περιοχές, στις ορεινές
περιοχές (Χάιλαντς), και στις πεδινές περιοχές (Λόουλαντς). Αντίστοιχα οι
κάτοικοί της, που είναι κυρίως κέλτικης προέλευσης, χωρίζονται σε ορεινούς
(Χάιλαντερς) και πεδινούς (Λόουλαντερς). Οι Χάιλαντερς είναι αυτοί που θεωρούν
τους εαυτούς τους, τους πιο γνήσιους Σκωτσέζους, ζούνε στα ορεινά, κυρίως στα
βόρεια της χώρας, και στη γλώσσα τους θα βρει κανείς πολυάριθμα ιδιωματικά
στοιχεία, σίγουρα περισσότερα απ' ό,τι στην καθομιλουμένη των Λόουλαντερς, των
κατοίκων των πεδινών περιοχών κυρίως στο νότο της χώρας και των μεγαλύτερων
πόλεων, του Εδιμβούργου και της Γλασκώβης, που δέχθηκαν λόγω γεωγραφίας και
γειτνίασης με την Αγγλία πιο εύκολα την αγγλική επιρροή.

Στις 18 Σεπτεμβρίου 2014 διεξήχθη δημοψήφισμα για την ανεξαρτησία της Σκωτίας
από το Ηνωμένο Βασίλειο.

Ένα «Αγγλοσαξονικό Χρονικό» του 10ου αιώνα είναι η αρχαιότερη πηγή με τη χρήση
της ονομασίας Σκωτία. Προέρχεται από το λατινικό Scoti, αγνώστου προελεύσεως,
που αναφερόταν στους Γαλάτες της Ιβερνίας (σημερινή Ιρλανδία). Η ύστερη λατινική
ονομασία Scotia (χώρα των Γαλατών) χρησιμοποιόταν μόνο για τις περιοχές της
Σκωτίας όπου ομιλούνταν Κελτικά, ενώ κατά τον Ύστερο Μεσαίωνα περιλάμβανε
ολόκληρη την περιοχή της Σκωτίας. Σήμερα, ο όρος χρησιμοποιείται για να δηλώσει
οποιονδήποτε κάτοικο της περιοχής, ανεξάρτητα της εθνικότητας των προγόνων του.

Συχνοί παγετώνες στην περιοχή της σύγχρονης Σκωτίας κατέστρεψαν οποιαδήποτε ίχνη
ανθρώπινων εγκαταστάσεων πριν τη Μεσολιθική περίοδο. Πιστεύεται ότι, μετά τους
παγετώνες, οι πρώτες ομάδες κυνηγών έφτασαν στη Σκωτία πριν 11.000 χρόνια. Οι
πρώτες κατοικίες κατασκευάστηκαν πριν 9.500 χρόνια περίπου, ενώ οι πρώτοι
οικισμοί πριν 6.000 χρόνια.

Η γραπτή ιστορία της Σκωτίας ξεκίνησε με την άφιξη των Ρωμαίων στη νότια και
κεντρική Μεγάλη Βρετανία, όταν κατέλαβαν τα τωρινά εδάφη της Αγγλίας και της
Ουαλίας και τα μετέτρεψαν στη ρωμαϊκή επαρχία Britannia. Η κατοχή της Σκωτίας
από τους Ρωμαίους γνώρισε σύντομα διαλείμματα. Οι Ρωμαίοι έχτισαν το Τείχος του
Αδριανού για να ελέγξουν τις τοπικές φυλές και από τις δύο πλευρές, αλλά τελικά
αποτέλεσε το βόρειο σύνορο της Ρωμαϊκής Αυτοκρατορίας στη Βρετανία.

Το βασίλειο των Πίκτων ήταν το κράτος που έγινε τελικά γνωστό ως Άλμπα ή Σκωτία.
Στις αρχές του 8ου αιώνα, το βασίλειο των Πίκτων ήταν σε μεγάλο βαθμό όμοιο με
το βασίλειο των Σκώτων, υπό τη βασιλεία του Αλέξανδρου Α' της Σκωτίας (1107 –
1124). Ωστόσο, μέχρι τον 10ο αιώνα, οι Πίκτοι επηρεάστηκαν από τη γαελική
κουλτούρα και ανέπτυξαν ένα μύθο με ιρλανδικές ρίζες γύρω από τον πρόγονο της
τότε βασιλικής δυναστείας, τον Κένεθ Α' της Σκωτίας.

Μέχρι το 12ο αιώνα, οι βασιλείς της Άλμπα κατέκτησαν τα αγγλόφωνα εδάφη στα
νοτιοανατολικά και κυρίευσαν το Γκάλογουεϊ και το Κέιθνες, ενώ στο τέλος του
13ου αιώνα διαμορφώθηκαν τα σύνορα Αγγλίας - Σκωτίας όπως είναι γνωστά περίπου
σήμερα. Ωστόσο, οικονομικές και πολιτισμικές αλλαγές μετέβαλαν τη Σκωτία κατά τα
ύστερα μεσαιωνικά χρόνια. Στα χρόνια του βασιλιά Δαυίδ Α' της Σκωτίας, ξεκίνησαν
η φεουδαρχία, η αναδιοργάνωση της κυβέρνησης και η ίδρυση των πρώτων, από νομικό
ορισμό, πόλεων, που ονομάζονταν μπούργκς. Συν τοις άλλοις, η μετανάστευση Γάλλων
και Άγγλων ιπποτών και κληρικών έφερε πολιτισμικές αναμείξεις: ο πολιτισμός και
η γλώσσα των παράκτιων περιοχών στα ανατολικά και νοτιοανατολικά δέχτηκε
αγγλικές επιρροές, ενώ η υπόλοιπη χώρα διατήρησε τη Γαελική γλώσσα.

Ο θάνατος του Αλέξανδρου Γ' της Σκωτίας το 1286 και της εγγονής του, Μαργαρίτας
της Νορβηγίας, έσπασε τη διαδοχή των βασιλιάδων της Σκωτίας, με αποτέλεσμα να
παρέμβει ο βασιλιάς Εδουάρδος Α' της Αγγλίας, ο οποίος τοποθέτησε τον Ιωάννη της
Σκωτίας σαν υπο-βασιλιά. Η σχέση αυτή διεκόπη, οδηγώντας σε μια αποτυχημένη
προσπάθεια των Άγγλων για καθολική κυριαρχία. Πρόκειται για το γνωστό Πόλεμο της
Ανεξαρτησίας, με επιφανή τον Γουίλιαμ Γουάλας και άλλους, ενώ στη διαιρεμένη
χώρα έγινε βασιλιάς ο Ροβέρτος Μπρους. Ο πόλεμος συνεχίστηκε για κάποιες
δεκαετίες μέχρι τα μισά του 14ου αιώνα. Η έλλειψη διαδόχου του Δαυίδ Β' της
Σκωτίας οδήγησε τον ανιψιό του, Ροβέρτου Β', στο θρόνο και στην καθιέρωση της
δυναστείας των Στιούαρτ, που βασίλεψαν στη Σκωτία μέχρι τα τέλη του Μεσαίωνα. Η
χώρα γνώρισε μεγάλη ευημερία κατά τη Σκωτσέζικη Αναγέννηση και τον Διαφωτισμό.

Το 1603, ο Ιάκωβος ΣΤ' της Σκωτίας κληρονόμησε τον αγγλικό θρόνο. Η Σκωτία
παρέμεινε, εκτός μιας σύντομης περιόδου, ξεχωριστό κράτος, παρά τη σύγκρουση
μεταξύ στέμματος και Πρεσβυτεριανής Εκκλησίας περί εκκλησιαστικής διακυβέρνησης.
Το 1707, αγγλικές απειλές για πάγωμα του εμπορίου και της ελεύθερης διακίνησης
από τα σύνορα Αγγλίας - Σκωτίας, οδήγησαν στην υπογραφή της Ενωτικής Πράξης του
1707 μεταξύ των κυβερνήσεων των δύο κρατών και στη δημιουργία του Βασιλείου της
Μεγάλης Βρετανίας.

Η Σκωτία έγινε ένα από τα μεγάλα εμπορικά, βιομηχανικά και πνευματικά κέντρα της
Ευρώπης μετά τη σκωτσέζικη Αναγέννηση και τον Διαφωτισμό. Παρουσίασε μια
βιομηχανική κάμψη μετά τον Β' Παγκόσμιο Πόλεμο και τις τελευταίες δεκαετίες
παρουσίασε κάποια οικονομική και πολιτιστική επανάκαμψη. Το 1998, εγκαθιδρύθηκε
το Κοινοβούλιο της Σκωτίας από την κυβέρνηση του Ηνωμένου Βασιλείου.

Αρχηγός κράτους στη Σκωτία είναι ο Βρετανός μονάρχης, επί του παρόντος η
βασίλισσα Ελισάβετ Β'.

Η Σκωτία αποτελεί το βόρειο τμήμα του νησιού της Μεγάλης Βρετανίας. Στα νότια
συνορεύει μόνο με την Αγγλία, ενώ οι δυτικές ακτές της βρέχονται από τον
Ατλαντικό ωκεανό και οι ανατολικές ακτές της από τη Βόρεια Θάλασσα.

Η γεωγραφική έκταση της Σκωτίας καθορίστηκε το 1237 στη Συνθήκη του Γιορκ μεταξύ
Σκωτίας και Αγγλίας και το 1266 στη Συνθήκη του Περθ μεταξύ Σκωτίας και
Νορβηγίας.

Το κλίμα της Σκωτίας είναι εύκρατο ωκεάνιο και, γενικά, ευμετάβλητο. Επηρεάζεται
από το Ρεύμα του Κόλπου από τον Ατλαντικό κι έτσι έχει πιο ήπιους χειμώνες, αλλά
πιο δροσερά και υγρά καλοκαίρια σε σύγκριση με άλλες περιοχές στο ίδιο
γεωγραφικό πλάτος, όπως το Όσλο ή η Μόσχα. Ωστόσο, παρατηρούνται χαμηλότερες
θερμοκρασίες σε σύγκριση με το υπόλοιπο Ηνωμένο Βασίλειο.

Το 2001, ο πληθυσμός της Σκωτίας ανερχόταν στα 5.062.011 κατοίκους. Αν και
πρωτεύουσα της Σκωτίας, το Εδιμβούργο δεν είναι η μεγαλύτερη πόλη της χώρας,
αλλά η Γλασκώβη, που συγκεντρώνει το μισό σχεδόν πληθυσμό της Σκωτίας στην
ευρύτερη αστική περιοχή της.

Τα κεντρικά Lowlands συγκεντρώνουν τις περισσότερες μεγάλες πόλεις. Η Γλασκώβη
βρίσκεται στα δυτικά, ενώ στην ανατολική ακτή βρίσκονται οι άλλες τρεις μεγάλες
σκωτσέζικες πόλεις: το Εδιμβούργο, το Νταντί και το Αμπερντίν. Στα Χάιλαντς,
σημαντική ανάπτυξη έχει παρουσιάσει το Ινβερνές. Μόνο τα μεγαλύτερα και πιο
εύκολα προσβάσιμα νησιά διατηρούν πληθυσμό, ενώ τα νότια Uplands είναι κυρίως
αγροτικές περιοχές, όπου αναπτύσσεται η γεωργία και η δασοπονία.

Λόγω της μετανάστευσης μετά το Β΄ Παγκόσμιο Πόλεμο, η Γλασκώβη, το Νταντί και το
Εδιμβούργο έχουν εθνικές ομάδες από την Ασία, καθώς και σημαντικό πληθυσμό από
την Κεντρική και Ανατολική Ευρώπη.

Η Σκωτία έχει τρεις επίσημα αναγνωρισμένες γλώσσες: τα Αγγλικά, τα οποία σχεδόν
πάντα μιλιούνται με τη μορφή των Σκωτικών Αγγλικών, τα Σκωτικά Γαελικά (μόνον το
1,2% των Σκώτων μιλάει πλέον Γαελικά) και τη Σκωτικά (Σκωτς) (το 30% των Σκώτων
μιλάει Σκωτς).

Η σκωτσέζικη μουσική είναι μια σημαντική πλευρά της σκωτσέζικης κουλτούρας, που
ενσωματώνει παραδοσιακά και μοντέρνα στοιχεία. Παραδοσιακό μουσικό όργανο της
Σκωτίας είναι η γκάιντα, καθώς και το βιολί και το ακορντεόν, που
χρησιμοποιούνται σε συγκροτήματα σκωτσέζικης κάντρι συνήθως μουσικής, που
αποτέλεσε τη βάση για την ανάπτυξη της κάντρι μουσικής στις Ηνωμένες Πολιτείες
της Αμερικής μέσω των μεταναστών, που έφεραν μαζί τους τη μουσική από την αρχική
τους πατρίδα.

Η σκωτσέζικη λογοτεχνία περιλαμβάνει κείμενα γραμμένα στα Αγγλικά, στα Σκωτικά
Γαελικά, στα Σκωτικά (Σκωτς), στα γαλλικά και στα λατινικά. Ο ποιητής και
στιχουργός Ρόμπερτ Μπερνς έγραφε στα Σκωτικά (Σκωτς), αν και πολλά από τα γραπτά
του είναι επίσης στα αγγλικά ή σε μια ελαφριά διάλεκτο των Σκωτικών (Σκωτς), τα
οποία είναι περισσότερο κατανοητά στο ευρύτερο κοινό. Παρομοίως, τα γραπτά των
Γουόλτερ Σκοτ και Άρθουρ Κόναν Ντόιλ έγιναν παγκοσμίως γνωστά το 19ο και 20ό
αιώνα.

Τον Σεπτέμβριο του 2014 διεξήχθη δημοψήφισμα για την ανεξαρτησία της Σκωτίας. Η
πρόταση για ανεξαρτησία καταψηφίστηκε σε ποσοστό 54% και λίγο αργότερα
παραιτήθηκε ο πρωθυπουργός Άλεξ Σάλμοντ.



https://el.wikipedia.org/wiki/%CE%A0%CE%BF%CE%B4%CF%8C%CF%83%CF%86%CE%B1%CE%B9%CF%81%CE%BF

Το ποδόσφαιρο (αγγλικά: association football) είναι ομαδικό άθλημα που παίζεται
ανάμεσα σε δύο ομάδες των έντεκα παικτών με μία σφαιρική μπάλα. Ο ποδοσφαιρικός
αγώνας διεξάγεται σε ένα ορθογώνιο γήπεδο με φυσικό ή τεχνητό χλοοτάπητα
πράσινου χρώματος και ένα «τέρμα» στο μέσο κάθε μιας από τις στενές πλευρές.
Σκοπός κάθε ομάδας είναι να οδηγήσει τη μπάλα στο αντίπαλο τέρμα, δηλαδή «να
βάλει γκολ» (από την αγγλική λέξη goal που σημαίνει σκοπός) ή «να σκοράρει»,
όπως λέγεται στην ειδική ποδοσφαιρική γλώσσα. Οι παίκτες χειρίζονται τη μπάλα
κυρίως με τα πόδια, αλλά και με τον κορμό ή το κεφάλι. Η ομάδα που θα επιτύχει
τα περισσότερα γκολ ως το τέλος του παιχνιδιού κερδίζει.

Το ποδόσφαιρο είναι σήμερα το πιο δημοφιλές άθλημα στον κόσμο. Στις αρχές του
21ου αιώνα ασχολούνταν με αυτό περισσότεροι από 250 εκατομμύρια αθλητές σε
περισσότερα από 200 κράτη. Το ποδοσφαιρικό παιχνίδι παίζεται σε διάφορα επίπεδα,
από φιλικό, με λιγότερους ή περισσότερους από έντεκα παίκτες, παιδιά ή ενήλικες,
σε ένα οποιουδήποτε μεγέθους γήπεδο, με δύο τυχαία αντικείμενα για τη σήμανση
του τέρματος, έως επαγγελματικό, με επαγγελματίες ποδοσφαιριστές, αυστηρή τήρηση
των κανονισμών και περισσότερους από 100.000 ενθουσιώδεις θεατές να
παρακολουθούν σε ειδική ποδοσφαιρική αρένα υψηλών τεχνικών προδιαγραφών. Ανώτατη
οργανωτική αρχή του ποδοσφαίρου είναι η FIFA (FIFA - Fédération Internationale
de Football Association), η οποία διεξάγει την κορυφαία ποδοσφαιρική διοργάνωση,
το Παγκόσμιο Κύπελλο Ποδοσφαίρου, κάθε τέσσερα χρόνια.

Το όνομα του αθλήματος στα ελληνικά είναι σύνθετη λέξη και προέρχεται από τις
λέξεις πόδι και σφαίρα, κατά αναλογία του αγγλικού football. Στην αγγλική γλώσσα
χρησιμοποιήθηκε ο όρος association football για να γίνεται διάκριση από άλλες
μορφές ποδοσφαίρου που διεξάγονταν την εποχή εκείνη και ειδικότερα από το
ράγκμπι (rugby football). Επίσης, στην αγγλική γλώσσα χρησιμοποιείται ο όρος
soccer που δημιουργήθηκε τη δεκαετία του 1880 στην Αγγλία από τη σύντμηση των
λέξεων social ceremony («κοινωνική τελετή»). Άλλες πηγές αναφέρουν ότι η λέξη
soccer προήλθε από συντομογραφία της λέξης association με την προσθήκη της
κατάληξης -er, που σχημάτισε αρχικά το assoccer και αργότερα το soccer. Στη
σύγχρονη εποχή, ο όρος football χρησιμοποιείται αντί του όρου association
football στο Ηνωμένο Βασίλειο, στην ηπειρωτική Ευρώπη και στη Λατινική Αμερική
και ο όρος soccer στον Καναδά και στις ΗΠΑ, καθώς και στην Ιαπωνία. Σε άλλες
αγγλόφωνες χώρες, όπως η Αυστραλία και η Νέα Ζηλανδία, χρησιμοποιούνται και οι
δύο όροι, ενώ υπάρχουν και τοπικά ονόματα για το άθλημα.

Επειδή οι κανόνες του ποδοσφαίρου διατυπώθηκαν αρχικά στην Αγγλία από τις
τέσσερις βρετανικές ποδοσφαιρικές ομοσπονδίες και το Διεθνές Ποδοσφαιρικό
Συμβούλιο, οι τυποποιημένες διαστάσεις του ποδοσφαιρικού γηπέδου μετρήθηκαν σε
βρετανικές μονάδες μέτρησης. Στη σύγχρονη εποχή, οι Κανόνες Παιχνιδιού αναφέρουν
τις κατά προσέγγιση ισοδύναμες διαστάσειςσε διεθνείς μονάδες μέτρησης. Η τάση
χρήσης των παραδοσιακών μονάδων παραμένει σε αγγλόφωνες χώρες.

Ο αγωνιστικός χώρος διεξαγωγής του ποδοσφαίρου είναι ένα γήπεδο σε σχήμα
ορθογώνιου παραλληλόγραμμου (βλ. εικόνα), το οποίο χαράσσεται με λευκές γραμμές.
Όλες οι γραμμές πρέπει να έχουν το ίδιο πλάτος, το οποίο δεν πρέπει να
υπερβαίνει τα 12 εκατοστά, και θεωρείται ότι αποτελεί χώρο της περιοχής την
οποία ορίζει κάθε γραμμή. Οι δύο μακρύτερες πλευρές του παραλληλογράμμου
ονομάζονται πλάγιες γραμμές και οι δύο στενότερες γραμμές τέρματος. Για διεθνείς
ποδοσφαιρικούς αγώνες ενηλίκων το μήκος της πλάγιας γραμμής πρέπει να κυμαίνεται
από 100 μέχρι 110 μέτρα και η γραμμή τέρματος από 64 μέχρι 75 μέτρα. Για
εθνικούς και άλλους μικρότερους ποδοσφαιρικούς αγώνες η πλάγια γραμμή μπορεί να
έχει μήκος 90 έως 120 μέτρα και η γραμμή τέρματος από 45 έως 90 μέτρα, με την
προϋπόθεση ότι το μήκος της πλάγιας γραμμής είναι πάντα μεγαλύτερο από το μήκος
της γραμμής τέρματος και ο αγωνιστικός χώρος δεν γίνεται τετράγωνο. Παρόλο που
το Διεθνές Ποδοσφαιρικό Συμβούλιο ενέκρινε το 2008 τυποποιημένα μεγέθη (105
μέτρα για την πλάγια γραμμή και 68 μέτρα για τη γραμμή τέρματος) για διεθνές
αγώνες επιπέδου Α, η απόφαση αυτή δεν εφαρμόστηκε ποτέ.

Ο αγωνιστικός χώρος χωρίζεται σε δύο τμήματα με μία διχοτόμο γραμμή (γραμμή
κέντρου), που περνά από το σημείο του κέντρου του γηπέδου και συναντά το μέσο
κάθε πλάγιας γραμμής. Γύρω από το σημείο του κέντρου χαράσσεται κύκλος με ακτίνα
9,15 μέτρα. Κάθετα προς τη γραμμή τέρματος χαράσσονται δύο γραμμές που αρχίζουν
από απόσταση 5,50 μέτρων από το εσωτερικό κάθε κάθετου δοκαριού. Οι γραμμές
αυτές εκτείνονται μέσα στον αγωνιστικό χώρο σε απόσταση 5,50 μέτρων και
ενώνονται με μία γραμμή παράλληλη με τη γραμμή τέρματος. Η περιοχή που
καθορίζεται από τις γραμμές αυτές και την γραμμή τέρματος αποτελεί την «περιοχή
τέρματος» ή «μικρή περιοχή».

Κάθετα προς τη γραμμή τέρματος χαράσσονται επίσης δύο γραμμές που αρχίζουν από
απόσταση 16,50 μέτρων από το εσωτερικό κάθε κάθετου δοκαριού. Οι γραμμές αυτές
εκτείνονται μέσα στον αγωνιστικό χώρο, σε απόσταση 16,50 μέτρων και ενώνονται με
μία γραμμή παράλληλη με τη γραμμή τέρματος. Η περιοχή που καθορίζεται από τις
γραμμές αυτές και τη γραμμή τέρματος αποτελεί την «περιοχή πέναλτι» ή «μεγάλη
περιοχή». Μέσα σε κάθε περιοχή πέναλτι αποτυπώνεται το σημείο του πέναλτι σε
απόσταση 11 μέτρων από τη μέση της απόστασης μεταξύ των κάθετων δοκαριών και σε
ίση απόσταση από αυτά. Έξω από την περιοχή πέναλτι χαράσσεται ένα τόξο κύκλου με
ακτίνα 9,15 μέτρων από το κέντρο κάθε σημείου πέναλτι.

Σε κάθε γωνία («κόρνερ») του αγωνιστικού χώρου τοποθετείται ένα κοντάρι ύψους το
λιγότερο 1,5 μέτρα, χωρίς αιχμηρή κορυφή, με σημαία. Κοντάρια με σημαία
επιτρέπεται να τοποθετηθούν επίσης σε κάθε άκρο της διχοτόμου γραμμής σε
απόσταση το λιγότερο 1 μέτρο έξω από την πλάγια γραμμή. Στο εσωτερικό κάθε
γωνίας του αγωνιστικού χώρου χαράσσεται ένα τεταρτημόριο κύκλου με ακτίνα 1
μέτρο από κάθε κοντάρι.

Ένα ορθογώνιο τέρμα που σχηματίζεται από δύο κατακόρυφα και ένα οριζόντιο δοκάρι
είναι τοποθετημένο στο μέσο κάθε γραμμής τέρματος και ορίζει την εστία της
ομάδας. Οι κάθετες και η οριζόντια δοκός πρέπει να είναι κατασκευασμένες από
ξύλο, μέταλλο ή άλλο εγκεκριμένο υλικό, να έχουν διατομή τετράγωνη, ορθογώνια,
κυκλική ή ελλειπτική χωρίς να είναι επικίνδυνα για τους παίκτες, και και να
έχουν λευκό χρώμα. Τα δύο κάθετα δοκάρια βρίσκονται σε ίση απόσταση από κάθε
κοντάρι με σημαία του κόρνερ. Η απόσταση μεταξύ των κάθετων δοκαριών είναι 7,32
μέτρα και η απόσταση από το χαμηλότερο άκρο του οριζόντιου δοκαριού μέχρι το
έδαφος είναι 2,44 μέτρα. Τα δύο κάθετα δοκάρια και το οριζόντιο δοκάρι έχουν το
ίδιο πλάτος και πάχος μεταξύ τους, όχι μεγαλύτερο από 12 εκατοστά, και το ίδιο
πλάτος με τις γραμμές τέρματος. Στο τέρμα και στο έδαφος πίσω από το τέρμα
επιτρέπεται να αναρτηθούν δίχτυα που συγκρατούν τη μπάλα όταν περάσει το τέρμα
(αν και δεν είναι απαραίτητα σύμφωνα με τους Κανόνες Παιχνιδιού), με την
προϋπόθεση ότι είναι καλά στερεωμένα και δεν εμποδίζουν τους παίκτες. Τα τέρματα
πρέπει να είναι αγκυρωμένα με ασφάλεια στο έδαφος. Επιτρέπεται η χρήση
μεταφερόμενων τερμάτων, εφόσον πληρούν αυτή την προϋπόθεση.

Το ποδοσφαιρικό παιχνίδι βασίζεται σε ένα σύνολο κανόνων, που είναι γνωστοί ως
Κανόνες Παιχνιδιού, και παίζεται με τη χρήση μιας φουσκωμένης ελαστικής σφαίρας,
της μπάλας ποδοσφαίρου. Με στρίψιμο κέρματος πριν από την έναρξη του αγώνα
αποφασίζεται σε ποια πλευρά του γηπέδου θα εγκαταστήσει την εστία της κάθε ομάδα
και ποια θα εκτελέσει το εναρκτήριο λάκτισμα. Κατά τη διάρκεια του αγώνα, κάθε
ομάδα προσπαθεί να οδηγήσει τη μπάλα στην εστία της αντίπαλης, που ορίζεται από
το «τέρμα» σε καθεμιά από τις στενές πλευρές του γηπέδου και φυλάσσεται από
συγκεκριμένο παίκτη, τον τερματοφύλακα. Εφόσον ολόκληρη η μπάλα περάσει πίσω από
τη γραμμή, ανάμεσα από τα δύο κατακόρυφα και το οριζόντιο δοκάρι του αντίπαλου
τέρματος, και εφόσον δεν έχει προηγηθεί κάποια παράβαση από την επιτιθέμενη
ομάδα, τότε η ομάδα αυτή θεωρείται ότι σημείωσε «γκολ» ή «τέρμα». Αν από λάθος
κατά τη διαδικασία απόκρουσης παίκτης της αμυνόμενης ομάδας στείλει ο ίδιος τη
μπάλα στο τέρμα, τότε θεωρείται και πάλι ότι σημειώθηκε γκολ υπέρ της
επιτιθέμενης ομάδας («αυτογκόλ»). Η ομάδα που έχει πετύχει τα περισσότερα
τέρματα στο τέλος του παιχνιδιού είναι η νικήτρια. Σε περίπτωση ίσου αριθμού
γκολ το παιχνίδι λήγει ισόπαλο ή οδηγείται στην παράταση ή/και στα πέναλτι,
ανάλογα με τη διαδικασία που προβλέπεται στη διοργάνωση. Στα περισσότερα
επαγγελματικά παιχνίδια σημειώνονται μόνο μερικά γκολ. Στην αγγλική Πρέμιερ
Λιγκ, για παράδειγμα, την περίοδο 2005-06 ο μέσος όρος γκολ ανά αγώνα ήταν 2,48.

Οι επιτιθέμενοι ποδοσφαιριστές προσπαθούν να δημιουργήσουν ευκαιρίες για γκολ
μέσω επιδέξιων ατομικών ελιγμών αποφυγής του αντιπάλου (ντρίμπλα), μεταβίβασης
της μπάλας σε συμπαίκτη (πάσα) και βολής προς το τέρμα (σουτ). Οι αμυνόμενοι
ποδοσφαιριστές προσπαθούν να ανακτήσουν τον έλεγχο της μπάλας είτε ανακόπτοντας
μια πάσα είτε διεκδικώντας τη μπάλα από τον αντίπαλο ποδοσφαιριστή (τάκλιν). Η
φυσική επαφή μεταξύ των αντιπάλων είναι περιορισμένη. Θεμελιώδης κανόνας του
ποδοσφαίρου είναι ότι κανένας παίκτης, εκτός από τον τερματοφύλακα, δεν μπορεί
να χειριστεί σκόπιμα τη μπάλα με τα άνω άκρα του, από τον ώμο ως την άκρη των
δακτύλων, κατά τη διάρκεια του αγώνα μέσα στον αγωνιστικό χώρο. Ο τερματοφύλακας
επιτρέπεται να χειριστεί τη μπάλα με τα χέρια του εφόσον βρίσκεται μέσα στην
μεγάλη περιοχή μπροστά από τη δική του εστία. Οι άλλοι παίκτες μπορούν να
χρησιμοποιήσουν τα χέρια τους μόνο για την επαναφορά της μπάλας στον αγωνιστικό
χώρο (εκτέλεση «πλάγιου άουτ»). Παρά το γεγονός ότι οι παίκτες χρησιμοποιούν
συνήθως τα πόδια τους για να κυκλοφορήσουν τη μπάλα στο αγωνιστικό χώρο,
χρησιμοποιούν περιστασιακά και το κεφάλι («κεφαλιά» με το μέτωπο), το στήθος ή
άλλο μέλος του σώματος. Όλοι οι ποδοσφαιριστές είναι ελεύθεροι να κινούνται σε
ολόκληρο τον αγωνιστικό χώρο και να παίζουν τη μπάλα προς οποιαδήποτε
κατεύθυνση, αρκεί ένας επιτιθέμενος παίκτης να μην βρίσκεται κοντά στο αντίπαλο
τέρμα όταν λάβει τη μπάλα έχοντας μόνο τον΄αμυνόμενο τερματοφύλακα μεταξύ του
ιδίου και του τέρματος («θέση οφσάιντ»). Το παιχνίδι έχει γενικά ελεύθερη ροή,
που σταματά μόνο όταν η μπάλα περάσει έξω από τον αγωνιστικό χώρο ή όταν
διακοπεί από τον διαιτητή λόγω παράβασης των κανόνων. Μετά από διακοπή, το
παιχνίδι ξαναρχίζει με ένα συγκεκριμένο τρόπο επανεκκίνησης.

Αν και οι Κανόνες Παιχνιδιού δεν καθορίζουν τις θέσεις των ποδοσφαιριστών στο
γήπεδο εκτός από τη θέση του τερματοφύλακα, οι ποδοσφαιριστές συνήθως
κατάτάσσονται σε τρεις κύριες κατηγορίες, ανάλογα με τις συγκεκριμένες θέσεις
στις οποίες συνήθως αγωνίζονται: επιθετικοί (με κύριο στόχο την επίτευξη γκολ),
αμυντικοί (που ειδικεύονται στην αποτροπή τερμάτων από τους αντιπάλους) και
στους μέσους, με κύριο καθήκον να διατηρήσουν την κατοχή της μπάλας, να παίρνουν
την μπάλα από τους αμυντικούς και να την προωθούν στους επιθετικούς της ομάδας
τους. Οι θέσεις αυτές εξειδικεύονται περαιτέρω ανάλογα με το σημείο στο οποίο
είναι τοποθετημένος κάθε ποδοσφαιριστής. Για παράδειγμα, υπάρχουν κεντρικοί
αμυντικοί και αριστερός ή δεξιός ακραίος μέσος. Οι δέκα ποδοσφαιριστές στις
θέσεις αυτές μπορούν να διατάσσονται σε οποιοδήποτε συνδυασμό. Ο αριθμός των
ποδοσφαιριστών σε κάθε θέση καθορίζει τη στρατηγική κάθε ομάδας. Περισσότεροι
επιθετικοί και λιγότεροι αμυντικοί δημιουργούν ένα πιο επιθετικό παιχνίδι, ενώ
το αντίθετο δημιουργεί ένα πιο αμυντικό στυλ παιχνιδιού. Η διάταξη των
ποδοσφαιριστών μιας ομάδας είναι γνωστή σαν σύστημα ποδοσφαίρου και είναι
συνήθως ευθύνη του προπονητή της ομάδας. Σε κάθε ομάδα υπάρχει ένας
ποδοσφαιριστής σε ρόλο αρχηγού, με μόνες ιδιαίτερες αρμοδιότητές του σύμφωνα με
τους Κανόνες του Παιχνιδιού τη συμμετοχή στην κλήρωση πριν από το εναρκτήριο
λάκτισμα ή το πέναλτι και κάποιο βαθμό ευθύνης για τη συμπεριφορά της ομάδας του
μέσα στο γήπεδο.

Είναι ιστορικά καταγεγραμμένο ότι σε πολλές χώρες υπήρξαν παιχνίδια όπου οι
παίκτες κλοτσούν μία μπάλα, όπως ο επίσκυρος στην Αρχαία Ελλάδα, το
«woggabaliri» στην Αυστραλία, το «harpastum» στη Ρωμαϊκή Αυτοκρατορία και το
«cuju» στην Κίνα. Οι σύγχρονοι κανόνες του ποδοσφαίρου βασίζονται στις
προσπάθειες που έγιναν στα μέσα του 19ου αιώνα για τυποποίηση των ποικίλων
μορφών του ποδοσφαίρου που παίζοταν στα δημόσια σχολεία της Αγγλίας. Η ιστορία
του ποδοσφαίρου στην Αγγλία χρονολογείται τουλάχιστον από τον όγδοο αιώνα.

Οι Κανόνες του Κέμπριτζ, που καταρτίστηκαν για πρώτη φορά στο Πανεπιστήμιο του
Κέμπριτζ το 1848, είχαν μεγάλη επιρροή στην ανάπτυξη των επόμενων κανόνων του
ποδοσφαίρου. Οι Κανόνες του Κέμπριτζ γράφτηκαν στο Τρίνιτι Κόλετζ (Trinity
College) του Κέμπριτζ σε μια συνεδρίαση στην οποία συμμετείχαν εκπρόσωποι από τα
σχολεία Ίτον (Eton College), Χάροου (Harrow School), Ράγκμπι (Rugby School),
Γουίντσεστερ (Winchester College) και Σριούσμπερι (Shrewsbury School). Δεν είχαν
καθιερωθεί καθολικά, όπου δηλαδή παιζόταν το ποδόσφαιρο. Κατά τη διάρκεια της
δεκαετίας του 1850, πολλές ομάδες που δεν συνδέονταν με σχολεία ή πανεπιστήμιο
δημιουργήθηκαν σε όλο τον αγγλόφωνο κόσμο, για να παίζουν διάφορες μορφές του
ποδοσφαίρου. Μερικές ομάδες δημιούργησαν τους δικούς τους ξεχωριστούς κανόνες,
με χαρακτηριστικό παράδειγμα τη Σέφιλντ, που δημιουργήθηκε από πρώην μαθητές του
δημόσιου σχολείου το 1857, και που οδήγησε στη δημιουργία της Ποδοσφαιρικής
Ομοσπονδίας του Σέφιλντ (Sheffield Football Association) το 1867 και των Κανόνων
του Σέφιλντ. Το 1862, ο Τζον Τσαρλς Θρινκ (John Charles Thring), εκπαιδευτικός
του σχολείου Uppingham School, επινόησε επίσης ένα σύνολο κανόνων, οι οποίοι
αποκαλούνταν «The Simplest Game» ή «The Uppingham Rules».

Οι συνεχιζόμενες αυτές προσπάθειες συνέβαλαν στη δημιουργία της Ποδοσφαιρικής
Ομοσπονδίας της Αγγλίας (The Football Association - The FA) το 1863, η οποία
συνεδρίασε για πρώτη φορά το πρωί της 26ης Οκτωβρίου του 1863 στην Ταβέρνα
Freemasons (Freemasons' Tavern) στην Great Queen Street του Λονδίνου. Στη
συνάντηση συμμετείχαν αντιπρόσωποι 12 ομάδων και σχολείων του Λονδίνου: Μπαρνές
ΡΦΚ (Barnes Rugby Football Club), Σίβιλ Σερβάις ΦΚ (Civil Service F.C.),
Κρουσάντερς ΦΚ (Crusaders F.C.), Φόρεστ οφ Λειτονστόουν (Forest of Leytonstone),
Νόου Νέιμ Κλαπ (N.N. Club), Κρίσταλ Πάλας ΦΚ (1861) (Crystal Palace F.C.
(1861)), Μπλάκχεθ ΦΚ (Blackheath F.C.), Κένσιγκτον Σκουλ (Kensington School),
Πέρσεβαλ Χάους (Perceval House), Σούρμπιτον ΦΚ (Surbiton F.C.), Μπλάκχεθ
Προπιέταρι Σκουλ (Blackheath Proprietary School) και Σάρτερχάους Σκουλ
(Charterhouse School). Η συνάντηση στην ταβέρνα ήταν η απαρχή για πέντε ακόμα
συναντήσεις μεταξύ Οκτωβρίου και Δεκεμβρίου, στο τέλος των οποίων παρήχθη το
πρώτο ολοκληρωμένο σύνολο κανόνων. Στην τελευταία συνάντηση, ο πρώτος ταμίας της
FA, ο εκπρόσωπος της ομάδας ράγκμπι Blackheath F.C., Φράνσις Μάουλε Κάμπελ
(Francis Maule Campbell), απέσυρε την ομάδα του από την FA εξαιτίας της
απόρριψης δύο προτάσεων. Η πρώτη επέτρεπε το τρέξιμο με την μπάλα στο χέρι και η
δεύτερη επέτρεπε την παρεμπόδιση της ενέργειας αυτής με λάκτισμα στις κνήμες του
αντιπάλου, τρικλοποδιά ή συγκράτηση με τα χέρια. Άλλες ποδοσφαιρικές ομάδες
ράγκμπι ακολούθησαν και δεν εντάχθηκαν στην FA ή αποχώρησαν στη συνέχεια,
δημιουργώντας το 1871 την Ένωση Ράγκμπι (Rugby Football Union). Τα υπόλοιπα
έντεκα σωματεία, κάτω από την εποπτεία του Εμπενίζερ Κομπ Μόρλεϊ (Ebenezer Cobb
Morley), ιδρυτή της Μπαρνές ΡΦΚ, επικύρωσαν τους αρχικούς δεκατρείς κανόνες του
παιχνιδιού. Οι κανόνες αυτοί περιλάμβαναν το χειρισμό της μπάλας με «απόκρουση»
και την απουσία οριζόντιου δοκαριού και έμοιαζαν εκπληκτικά με τους κανόνες του
βικτωριανού ποδοσφαίρου που αναπτύσσονταν την ίδια περίοδο στην Αυστραλία. Η
Ποδοσφαιρική Ομοσπονδία του Σέφιλντ διατηρούσε τους δικούς της κανόνες μέχρι τη
δεκαετία του 1870 και η FA υιοθέτησε ορισμένους από τους κανόνες αυτές, μέχρι
που υπήρχε μόνο μικρή διαφορά στα παιχνίδια.

Οι Κανόνες Παιχνιδιού σήμερα καθορίζονται από το Διεθνές Ποδοσφαιρικό Συμβούλιο
(IFAB). Το συμβούλιο συγκροτήθηκε το 1886 μετά από συνάντηση που
πραγματοποιήθηκε στο Μάντσεστερ μεταξύ της FA, της Ποδοσφαιρικής Ομοσπονδίας
Σκωτίας, της Ποδοσφαιρικής Ομοσπονδίας Ουαλίας και της Ιρλανδικής Ποδοσφαιρικής
Ομοσπονδίας. Η παλαιότερη ποδοσφαιρική διοργάνωση στον κόσμο είναι το Κύπελλο
Αγγλίας, το οποίο δημιουργήθηκε από τον ποδοσφαιριστή της Γουόντερερς ΦΚ και
γραμματέας της FA, Τσαρλς Γουίλιαμ Άλσοκ (Charles William Alcock) και στο οποίο
διαγωνίζονται οι αγγλικές ομάδες από το 1872. Ο πρώτος διεθνής ποδοσφαιρικός
αγώνας έλαβε χώρα το 1872 μεταξύ της Εθνικής Σκωτίας και της Εθνικής Αγγλίας στη
Γλασκώβη και πάλι με πρωτοβουλία του Τσαρλς Γουίλιαμ Άλσοκ. Στην Αγγλία επίσης
δημιουργήθηκε το πρώτο πρωτάθλημα ποδοσφαίρου στον κόσμο, το οποίο ιδρύθηκε στο
Μπέρμιγχαμ το 1888 από το διευθυντή της Άστον Βίλα William McGregor Η αρχική
μορφή του πρωταθλήματος περιλάμβανε 12 σωματεία από την κεντρική και βόρεια
Αγγλία. Η FIFA, ο διεθνώς αναγνωρισμένος οργανισμός που διοικεί το ποδόσφαιρο,
ιδρύθηκε στο Παρίσι το 1904, οπότε και δηλώθηκε ότι θα τηρηθούν οι Κανόνες του
Παιχνιδιού της FA. Η αυξανόμενη δημοτικότητα του διεθνούς παιχνιδιού οδήγησε
στην αποδοχή εκπροσώπων της ΦΙΦΑ στο Διεθνές Ποδοσφαιρικό Συμβούλιο το 1913. Το
συμβούλιο σήμερα αποτελείται από τέσσερις εκπροσώπους της ΦΙΦΑ και από ένα
εκπρόσωπο από κάθε μία από τις τέσσερις ποδοσφαιρικές ομοσπονδίες του Ηνωμένου
Βασιλείου. Το Ηνωμένο Βασίλειο είναι το μόνο κράτος που διατηρεί τέσσερις
εθνικές ομάδες (Εθνική Αγγλίας, Εθνική Σκωτίας, Εθνική Ουαλίας και Εθνική
Βορείου Ιρλανδίας) τιμής ένεκεν, για την προσφορά του στο άθλημα.

Το Διεθνές Ποδοσφαιρικό Συμβούλιο έχει καθορίσει 17 κανόνες, που είναι γνωστοί
ως Κανόνες Παιχνιδιού και δημοσιεύονται από τη FIFA. Κάθε κανόνας περιγράφει
προδιαγραφές ή ορίζει κατευθυντήριες γραμμές. Οι ίδιοι κανόνες εφαρμόζονται σε
όλα τα επίπεδα αγώνων, αν και επιτρέπονται ορισμένες τροποποιήσεις για ομάδες
παίδων, παλαιμάχων, γυναικών και ατόμων με ειδικές αδυναμίες. Οι κανόνες είναι
συχνά διατυπωμένοι με γενικό τρόπο, επιτρέποντας έτσι την ευελιξία στην εφαρμογή
τους ανάλογα με τη φύση του παιχνιδιού. Εκτός από τους 17 κανόνες, πολλές από
τις αποφάσεις και οδηγίες του Διεθνούς Ποδοσφαιρικού Συμβουλίου συμβάλλουν στη
ρύθμιση του αθλήματος.

Σύμφωνα με τους Κανόνες Παιχνιδιού, η μπάλα πρέπει να έχει σφαιρικό σχήμα, να
είναι κατασκευασμένη από δέρμα ή άλλο κατάλληλο υλικό και να έχει περιφέρεια το
πολύ 70 εκατοστά και το λιγότερο 28 εκατοστά. Το βάρος της πρέπει να μην ξεπερνά
τα 450 γραμμάρια και να μην είναι λιγότερο από 410 γραμμάρια κατά την έναρξη του
αγώνα. Επιπρόσθετα, η πίεση στο εσωτερικό της μπάλας στο επίπεδο της θάλασσας
πρέπει να είναι 0,6 με 1,1 ατμόσφαιρες.

Αν κατά τη διάρκεια του αγώνα η μπάλα σκάσει ή καταστεί αντικανονική, ο αγώνας
διακόπτεται και ξαναρχίζει με τη νέα μπάλα να τοποθετείται στο σημείο που η
αρχική μπάλα κατέστη ελαττωματική, εκτός αν το παιχνίδι διακόπηκε μέσα στην
περιοχή τέρματος, περίπτωση κατά την οποία ο διαιτητής αφήνει τη νέα μπάλα να
πέσει στη γραμμή της περιοχής του τέρματος που είναι παράλληλη με τη γραμμή
τέρματος στο πλησιέστερο σημείο όπου βρισκόταν η αρχική μπάλα όταν διακόπηκε το
παιχνίδι («ελεύθερο του διαιτητή»).

Εάν η μπάλα σκάσει ή καταστεί αντικανονική κατά τη διάρκεια ενός λακτίσματος
πέναλτι ή ενός λακτίσματος από το σημείο πέναλτι καθώς κινείται εμπρός και πριν
ακουμπήσει κάποιον παίκτη ή το δοκάρι ή το τέρμα, το λάκτισμα επαναλαμβάνεται.
Αν η μπάλα σκάσει ή καταστεί αντικανονική σε διακοπή του αγώνα, σε εναρκτήριο
λάκτισμα, από τέρματος λάκτισμα, γωνιακό λάκτισμα (κόρνερ), ελεύθερο λάκτισμα,
λάκτισμα πέναλτι ή επαναφορά της μπάλας από τα πλάγια, ο αγώνας ξαναρχίζει
ανάλογα με την περίπτωση.

Δεν επιτρέπεται η αλλαγή της μπάλας κατά τη διάρκεια του αγώνα χωρίς την έγκριση
του διαιτητή.

Κάθε ομάδα αγωνίζεται κατ' ανώτατο όριο με έντεκα ποδοσφαιριστές, ένας από τους
οποίους πρέπει να αγωνίζεται στη θέση του τερματοφύλακα. Οι ομάδες διαθέτουν
επίσης αναπληρωματικούς παίκτες για να αντικαταστήσουν παίκτες που αγωνίζονται,
όταν παραστεί ανάγκη κατά τη διάρκεια του παιχνιδιού. Ο μέγιστος αριθμός αλλαγών
που επιτρέπονται στα περισσότερα διεθνή και τοπικά πρωταθλήματα είναι τρεις για
κάθε ομάδα. Σε άλλες διοργανώσεις ή σε φιλικά παιχνίδια ο αριθμός αυτός μπορεί
να διαφέρει. Συνήθεις λόγοι για αλλαγή ενός ποδοσφαιριστή είναι ο τραυματισμός,
η κούραση, η αναποτελεσματικότητα, η αλλαγή στην τακτική της ομάδας ή, όταν το
αποτέλεσμα είναι ευνοϊκό για την ομάδα προς το τέλος του παιχνιδιού, η επιθυμία
να κερδηθεί χρόνος ή να δοθεί η ευκαιρία σε αναπληρωματικούς παίκτες να
αγωνιστούν. Στα παιχνίδια ενηλίκων, ο ποδοσφαιριστής που έχει αντικατασταθεί
συνήθως δεν μπορεί να λάβει περαιτέρω μέρος στο παιχνίδι. Οι κανόνες της
διοργάνωσης μπορεί να καθορίζουν ελάχιστο αριθμό ποδοσφαιριστών που μπορεί να
θεωρηθούν ομάδα, συνήθως επτά. Το Διεθνές Ποδοσφαιρικό Συμβούλιο συνιστά ότι
ένας αγώνας δεν θα πρέπει να συνεχιστεί, εάν υπάρχουν λιγότεροι από επτά παίκτες
σε τουλάχιστον μία από τις δύο ομάδες. Η απόφαση για τους βαθμούς σε παιχνίδια
που έχουν διακοπεί για τον πιο πάνω λόγο επαφίεται στις αρμόδιες ποδοσφαιρικές
ομοσπονδίες.

Οι Κανόνες Παιχνιδιού καθορίζουν τον βασικό εξοπλισμό που πρέπει να φέρει κάθε
ποδοσφαιριστής (Κανόνας 4: Ο Εξοπλισμός του Ποδοσφαιριστή) και περιλαμβάνει
πέντε αντικείμενα: φανέλα ή κοντομάνικη φανέλα, παντελονάκι, κάλτσες, υποδήματα
και επικαλαμίδες. Οι τερματοφύλακες επιτρέπεται να φοράνε μακριές φόρμες αντί
για κοντά παντελονάκια. Οι περισσότεροι ποδοσφαιριστές φοράνε ποδοσφαιρικά
παπούτσια με καρφιά αν και οι Κανόνες Παιχνιδιού δεν τα απαιτούν. Οι φανέλες
πρέπει να έχουν μανίκια (είτε κοντά είτε μακριά) και ο κάθε τερματοφύλακας
πρέπει να φέρει χρώματα τα οποία θα τον ξεχωρίζουν από τους υπόλοιπους παίκτες,
τον διαιτητή και τους βοηθούς διαιτητές. Κάτω από το παντελονάκι επιτρέπεται να
φορεθούν εφαρμοστά εσώρουχα («κολλάν»), εφόσον έχουν το ίδιο χρώμα με το
παντελονάκι και δεν είναι μακρύτερα από το γόνατο. Οι επικαλαμίδες πρέπει να
καλύπτονται πλήρως από τις κάλτσες, να είναι κατασκευασμένες από καουτσούκ,
πλαστικό ή παρόμοιο υλικό και «να παρέχουν ικανοποιητικό βαθμό προστασίας».
Τέλος, οι Κανόνες Παιχνιδιού απαγορεύουν τη χρήση εξοπλισμού που είναι
επικίνδυνος για αυτόν που τον χρησιμοποιεί ή κάποιον άλλο ποδοσφαιριστή.

Ο ποδοσφαιρικός αγώνας ελέγχεται από ένα διαιτητή με πλήρη εξουσία να επιβάλει
τους Κανόνες Παιχνιδιού στο παιχνίδι στο οποίο έχει οριστεί (Κανόνας 5) και του
οποίου οι αποφάσεις είναι τελεσίδικες. Κινείται σε όλο τον αγωνιστικό χώρο και
ενεργεί χρησιμοποιώντας σφυρίχτρα και κάνοντας σήματα με τα χέρια του. Ο
διαιτητής δέχεται βοήθεια από δύο βοηθούς διαιτητές, οι οποίοι κινούνται κατά
μήκος των πλάγιων γραμμών και υποδεικνύουν παραβάσεις με μια σημαία. Σε
παιχνίδια υψηλού επιπέδου υπάρχει και τέταρτος διαιτητής, ο οποίος βοηθά τον
πρώτο διαιτητή και μπορεί να τον αντικαταστήσει σε περίπτωση ανάγκης.

Ένα παιχνίδι ποδοσφαίρου αποτελείται από δύο περιόδους των 45 λεπτών έκαστη,
γνωστές ως ημίχρονα. Ο χρόνος κάθε ημιχρόνου τρέχει συνεχώς, χωρίς να σταματάει
όταν η μπάλα είναι εκτός παιχνιδιού. Μεταξύ των δύο ημιχρόνων υπάρχει ένα
διάλειμμα, το οποίο συνήθως έχει διάρκεια 15 λεπτά. Ο διαιτητής είναι ο επίσημος
χρονομέτρης του αγώνα και μπορεί να προσθέσει περαιτέρω χρόνο (μερικά λεπτά) σε
κάθε ημίχρονο εξαιτίας του χρόνου που χάνεται για τις αλλαγές των
ποδοσφαιριστών, τους τραυματισμούς που χρήζουν προσοχής ή για άλλες διακοπές του
παιχνιδιού. Ο χρόνος που προστίθεται από το διαιτητή συνήθως αναφέρεται ως
«χρόνος καθυστερήσεων» ή «καθυστερήσεις του αγώνα». Η διάρκεια του χρόνου αυτού
είναι στη διακριτική ευχέρεια του διαιτητή. Μόνο ο διαιτητής σηματοδοτεί το
τέλος του αγώνα. Εάν στον αγώνα έχει οριστεί και τέταρτος διαιτητής, προς το
τέλος κάθε ημιχρόνου ο διαιτητής κάνει σύνθημα στον τέταρτο διαιτητή για το πόσα
λεπτά καθυστερήσεων προτίθεται να προσθέσει. Έπειτα, ο τέταρτος διαιτητής
ενημερώνει τους ποδοσφαιριστές και τους θεατές, κρατώντας μια πινακίδα που
δείχνει τον αριθμό των λεπτών των καθυστερήσεων. Ο αριθμός αυτός μπορεί να
παραταθεί από τον διαιτητή. Ο χρόνος των καθυστερήσεων εισήχθη εξαιτίας ενός
περιστατικού που συνέβη το 1891 κατά τη διάρκεια ενός αγώνα μεταξύ της Στόουκ
Σίτι και της Άστον Βίλα. Το σκορ του αγώνα ήταν 1-0 και υπολείπονταν δύο λεπτά
για να συμπληρωθεί το ενενηντάλεπτο. Η Στόουκ κέρδισε πέναλτι. Ο τερματοφύλακας
της Άστον Βίλα κλώτσησε την μπάλα εκτός γηπέδου και μέχρι να επαναφερθεί εντός
γηπέδου, ο χρόνος των ενενήντα λεπτών είχε εξαντληθεί. Ο κανονισμός καθορίζει
ακόμη ότι σε περίπτωση που πρέπει να εκτελεστεί ή να επαναληφθεί ένα πέναλτι, η
διάρκεια κάθε ημιχρόνου παρατείνεται μέχρι να εκτελεστεί το πέναλτι.

Σε μερικές περιπτώσεις, όπου στο παιχνίδι πρέπει οπωσδήποτε να βγει κάποιος
νικητής (π.χ. σε τελικό κυπέλλου ή νοκ-άουτ αγώνες), το παιχνίδι μπορεί να
παραταθεί μετά το τέλος των 90 λεπτών (και των καθυστερήσεων), οπότε παίζεται
επί πλέον χρόνος που ονομάζεται παράταση (σήμερα η παράταση διαρκεί μισή ώρα και
χωρίζεται σε δύο δεκαπεντάλεπτα ημίχρονα, που και γι’ αυτά υπάρχει η δυνατότητα
περαιτέρω ολιγόλεπτης επέκτασης). Αν και πάλι δεν προκύψει νικητής, το παιχνίδι
οδηγείται στην διαδικασία των πέναλτι. Εκεί η κάθε ομάδα εκτελεί διαδοχικά
πέναλτι. Σε διοργανώσεις νοκ-άουτ όπου κάθε ομάδα διαγωνίζεται εντός και εκτός
έδρας με την αντίπαλη ομάδα, το συνολικό σκορ των δύο αγώνων καθορίζει την
πρόκριση. Όταν το συνολικό σκορ για κάθε ομάδα είναι ίσο, μπορεί να εφαρμοστεί ο
κανόνας του εκτός έδρας γκολ για να καθοριστεί ο νικητής. Στην περίπτωση αυτή
νικήτρια είναι η ομάδα που έχει επιτύχει τα περισσότερα εκτός έδρας γκολ. Αν το
αποτέλεσμα είναι και πάλι ίσο, προστίθεται παράταση και αν το αποτέλεσμα
παραμείνει ισόπαλο εκτελούνται πέναλτι.

Στα τέλη της δεκαετίας του 1990 και στις αρχές της δεκαετίας του 2000, το
Διεθνές Ποδοσφαιρικό Συμβούλιο πειραματίστηκε με διάφορους τρόπους καθορισμού
του νικητή, χωρίς να απαιτείται η διαδικασία των πέναλτι, η οποία συχνά
θεωρείται ως ένας ανεπιθύμητος τρόπος για να ολοκληρωθεί ένας αγώνας. Σύμφωνα με
τους κανόνες αυτούς ένα παιχνίδι ολοκληρώνεται πριν να ολοκληρωθεί η παράταση,
είτε όταν μια ομάδα πετύχει γκολ (χρυσό γκολ), είτε αν μια ομάδα κατέχει το
προβάδισμα στο τέλος του πρώτου ημιχρόνου της παράτασης (ασημένιο γκολ). Το
χρυσό γκολ χρησιμοποιήθηκε στο Παγκόσμιο Κύπελλο Ποδοσφαίρου 1998 και το
Παγκόσμιο Κύπελλο Ποδοσφαίρου 2002. Το πρώτο παιχνίδι του Παγκοσμίου Κυπέλλου
που κρίθηκε με το χρυσό γκολ ήταν η νίκη της Εθνικής Γαλλίας επί της Εθνική
Παραγουάης το 1998. Η πρώτη μεγάλη διοργάνωση που κρίθηκε με χρυσό γκολ ήταν ο
τελικός του Ευρωπαϊκού πρωταθλήματος 1996 μεταξύ Εθνικής Γερμανίας και Εθνικής
Τσεχίας (2-1). Το ασημένιο γκολ χρησιμοποιήθηκε στο Euro 2004 με την Εθνική
Ελλάδος να κερδίζει την Εθνική Τσεχίας στον ημιτελικό και να προκρίνεται στον
τελικό. Και τα δύο αυτά πειράματα διακόπηκαν από το Διεθνές Ποδοσφαιρικό
Συμβούλιο.

Σύμφωνα με τους Κανόνες Παιχνιδιού, οι δύο βασικές καταστάσεις του παιχνιδιού
κατά τη διάρκεια του είναι «μπάλα εντός» και «μπάλα εκτός» παιχνιδιού. Η μπάλα
είναι εκτός παιχνιδιού, δηλαδή «δεν παίζει», όταν περάσει ολόκληρη έξω από τη
γραμμή τέρματος ή την πλάγια γραμμή, είτε στο έδαφος, είτε στον αέρα και όταν το
παιχνίδι έχει διακοπεί από τον διαιτητή. Η μπάλα είναι εντός παιχνιδιού, δηλαδή
«παίζει», σε όλες τις υπόλοιπες περιπτώσεις, συμπεριλαμβανομένων των περιπτώσεων
όπου η μπάλα αναπηδάει από ένα κάθετο ή οριζόντιο δοκάρι ή το κοντάρι με τη
σημαία και παραμείνει μέσα στα αγωνιστικό χώρο ή όταν αναπηδήσει είτε επάνω στο
διαιτητή ή ένα βοηθό διαιτητή όταν βρίσκονται μέσα στον αγωνιστικό χώρο.

Το οφσάιντ (αγγ.: offside) περιγράφεται στον 11ο κανόνα του ποδοσφαίρου, που
έχει ως σκοπό να περιορίσει το πόσο μπροστά μπορούν να βρεθούν οι παίκτες της
επιτιθέμενης ομάδας όταν επηρεάζουν τη φάση που εξελίσσεται στο παιχνίδι. Με
απλά λόγια, ο κανόνας ορίζει ότι ένας παίκτης δεν μπορεί να αποκτήσει
πλεονέκτημα περιμένοντας κοντά στο τέρμα του αντιπάλου, έχοντας μόνο τον
τερματοφύλακα μεταξύ του ιδίου και του τέρματος (στη συνηθισμένη περίπτωση που ο
τερματοφύλακας είναι όντως ο τελευταίος αμυνόμενος παίκτης).

Σύμφωνα με τους Κανόνες Παιχνιδιού, το γεγονός και μόνο ότι ένας παίκτης
βρίσκεται σε θέση οφσάιντ, δεν αποτελεί παράπτωμα. Για να αποτελεί παράπτωμα
πρέπει ο ποδοσφαιριστής αυτός να είναι πλησιέστερα στην αντίπαλη γραμμή τέρματος
από τη μπάλα και τον προτελευταίο αντίπαλο. Ένας ποδοσφαιριστής δεν βρίσκεται σε
θέση οφσάιντ αν βρίσκεται στο μισό γήπεδο της δικής του ομάδας, αν βρίσκεται
στην ίδια ευθεία με τον προτελευταίο αντίπαλο ή αν βρίσκεται στην ίδια ευθεία με
τους δύο τελευταίους αντιπάλους. Ένας ποδοσφαιριστής που βρίσκεται σε θέση
οφσάιντ τιμωρείται μόνο αν τη στιγμή που η μπάλα αγγίξει ή μεταβιβαστεί από έναν
συμπαίκτη του, αυτός συμμετέχει ενεργά στο παιχνίδι, κατά την άποψη του
διαιτητή, με το να επηρεάζει το παιχνίδι ή με το να επηρεάζει έναν αντίπαλο του
ή με το να αποκτά πλεονέκτημα ευρισκόμενος στη θέση αυτή. Ένας ποδοσφαιριστής
που βρίσκεται σε θέση οφσάιντ δεν τιμωρείται αν δεχθεί τη μπάλα απευθείας από
τέρματος λάκτισμα ή από επαναφορά της μπάλας από τα πλάγια ή από γωνιακό
λάκτισμα (κόρνερ). Σε περίπτωση παράβασης οφσάιντ, ο διαιτητής καταλογίζει ένα
έμμεσο ελεύθερο λάκτισμα υπέρ της αντίπαλης ομάδας, το οποίο εκτελείται από το
σημείο στο οποίο διαπράχθηκε η παράβαση.

Η απαγόρευση του οφσάιντ είναι ένας από τους πρώτους κανόνες που εδραιώθηκαν στο
ποδόσφαιρο, πριν αυτό πάρει τη μορφή με την οποία το ξέρουμε σήμερα και έχει
καθορίσει σε μεγάλο βαθμό τη μοντέρνα μορφή του ποδοσφαίρου. Θεωρείται από τους
πιο περίπλοκους κανόνες του ποδοσφαίρου και πολλές φορές παίκτες, προπονητές και
θεατές θέτουν υπό αμφισβήτηση τις αποφάσεις που λαμβάνονται από το διαιτητή και
τους βοηθούς του σε έναν αγώνα. Έχουν γίνει πολλές προσπάθειες αναθεώρησης του
συγκεκριμένου κανόνα από το Διεθνές Ποδοσφαιρικό Συμβούλιο ώστε να γίνει
αποτελεσματικός και να βελτιώνει την ποιότητα του ποδοσφαίρου ως θέαμα.
Εντούτοις, κάθε νέα αναθεώρηση δεν αφομοιώνεται εύκολα και έχουν υπάρξει
αντιδράσεις. Τα τελευταία χρόνια ο κανόνας του οφσάιντ έχει δεχτεί κριτική και
υπάρχουν προπονητές, παίκτες ή αναλυτές που τείνουν προς την κατάργηση ή την
αλλαγή του.

Παράβαση («φάουλ») συμβαίνει όταν ένας ποδοσφαιριστής παραβιάζει κάποιον από
τους Κανόνες Παιχνιδιού ενώ η μπάλα είναι εντός παιδιάς (δηλαδή «παίζει»). Οι
παραβάσεις που τιμωρούνται με χτύπημα φάουλ αναφέρονται στον Κανόνα 12:
Παραβάσεις και ανάρμοστη συμπεριφορά. Ο σκόπιμος χειρισμός της μπάλας με το
χέρι, το κράτημα ή το σπρώξιμο του αντιπάλου είναι παραδείγματα παραβάσεων που
τιμωρούνται με κτύπημα φάουλ και εκτελούνται από την αντίπαλη ομάδα με άμεσο
ελεύθερο λάκτισμα, εκτός αν η παράβαση έγινε στην μεγάλη περιοχή, οπότε το φάουλ
τιμωρείται με χτύπημα πέναλτι από την αντίπαλη ομάδα. Άλλα φάουλ τιμωρούνται με
έμμεσο ελεύθερο λάκτισμα. Ο διαιτητής μπορεί να τιμωρήσει την ανάρμοστη
συμπεριφορά ενός ποδοσφαιριστή ή ενός αναπληρωματικού με μια προειδοποίηση
(κίτρινη κάρτα) ή με αποβολή από το παιχνίδι (κόκκινη κάρτα). Μια δεύτερη
κίτρινη κάρτα στο ίδιο παιχνίδι για τον ίδιο ποδοσφαιριστή οδηγεί σε μια κόκκινη
κάρτα και σε αποβολή. Όταν ένας παίκτης δεχτεί κίτρινη ή κόκκινη κάρτα
σημειώνεται από το διαιτητή στο επίσημο σημειωματάριο του. Εάν ένας
ποδοσφαιριστής αποβληθεί, δεν μπορεί να αντικατασταθεί από άλλο ποδοσφαιριστή,
οπότε η ομάδα του αγωνίζεται με ένα λιγότερο ποδοσφαιριστή. Παρόλο που οι
παραβάσεις που οδηγούν σε καταλογισμό χτυπήματος φάουλ είναι καταγεγραμμένες, οι
ορισμοί είναι ευρείς. Συγκεκριμένα, παράβαση «αντιαθλητικής συμπεριφοράς» μπορεί
να θεωρηθεί κάθε ενέργεια που παραβιάζει το πνεύμα του παιχνιδιού, ακόμα και αν
δεν αναφέρεται ρητά ως συγκεκριμένη παράβαση. Οι προπονητές, βοηθοί προπονητές
και το υπόλοιπο προσωπικό μιας ομάδας δεν μπορούν να τιμωρηθούν με κίτρινη ή
κόκκινη κάρτα, μπορούν όμως να αποβληθούν από την τεχνική περιοχή εφόσον
συμπεριφέρονται ανάρμοστα.

Σε περίπτωση παράβασης που κανονικά προβλέπεται διακοπή της ροής του παιχνιδιού,
ο διαιτητής μπορεί να επιτρέψει να συνεχιστεί, αν αυτό ευνοεί την ομάδα εις
βάρος της οποίας έγινε η παράβαση. Αυτό είναι γνωστό ως «πλεονέκτημα». Ο
διαιτητής μπορεί να καλέσει κοντά του τον ποδοσφαιριστή που διέπραξε την
παράβαση και να τον τιμωρήσει, αν το αναμενόμενο πλεονέκτημα δεν προκύψει μέσα
σε μερικά δευτερόλεπτα. Ακόμα και αν η παράβαση δεν τιμωρηθεί λόγω
πλεονεκτήματος, ο δράστης μπορεί να τιμωρηθεί για ανάρμοστη συμπεριφορά στην
επόμενη διακοπή του παιχνιδιού.

Οι αποφάσεις του διαιτητή για κάθε θέμα εντός του αγωνιστικού χώρου θεωρούνται
οριστικές. Το σκορ του αγώνα δεν μπορεί να τροποποιηθεί μετά από το παιχνίδι,
ακόμη και αν αργότερα τα στοιχεία δείχνουν ότι οι αποφάσεις (συμπεριλαμβανομένων
των γκολ που μέτρησαν ή δεν μέτρησαν) ήταν λανθασμένες. Ένας διαιτητής μπορεί να
αλλάξει την απόφαση του μονάχα κατά τη διάρκεια του αγώνα εάν συνειδητοποιήσει
ότι έκανε λάθος ή αφού συμβουλευτεί ένα βοηθό διαιτητή ή τον τέταρτο διαιτητή (η
τελική απόφαση είναι του διαιτητή), εφόσον το παιχνίδι δεν έχει αρχίσει εκ νέου
ή δεν έχει ολοκληρωθεί.

Μαζί με τη γενική διοίκηση του αθλήματος, οι ποδοσφαιρικές ομοσπονδίες και οι
διοργανωτές των ποδοσφαιρικών συναντήσεων προσπαθούν να επιβάλουν επίσης καλή
συμπεριφορά σε τομείς που σχετίζονται ευρύτερα με το ποδόσφαιρο, όπως τα σχόλια
στον Τύπο, η οικονομική διαχείριση των ομάδων, το ντόπινγκ, η συμπεριφορά των
νομικών προσώπων-φορέων των ομάδων, το «ευ αγωνίζεσθαι» κ.τ.λ. Μερικά
περιστατικά εντός αγωνιστικού χώρου, εάν θεωρηθούν σοβαρά (όπως συνθήματα
φυλετικών διακρίσεων), μπορεί να χρήζουν περαιτέρω αντιμετώπισης πέρα από αυτή
που είναι στις αρμοδιότητες του διαιτητή εντός αγωνιστικού χώρου. Ορισμένες
ομοσπονδίες επιτρέπουν προσφυγές από τις ομάδες κατά των ποινών που επιβάλλονται
σε ποδοσφαιριστές εντός του αγωνιστικού χώρου, εφόσον πιστεύουν ότι η απόφαση
του διαιτητή ήταν λανθασμένη ή υπερβολικά σκληρή.

Κυρώσεις για τις πιο πάνω παραβάσεις είναι δυνατό να επιβληθούν σε άτομα ή σε
ομάδες. Οι κυρώσεις κυμαίνονται από πρόστιμα και αφαίρεση βαθμών σε διοργάνωση
πρωταθλήματος έως αποβολή από διοργανώσεις. Για παράδειγμα, στα αγγλικά και
σκωτσέζικα πρωταθλήματα συχνά αφαιρούνται δέκα βαθμοί από ομάδες που εισέρχονται
σε καθεστώς οικονομικής διαχείρισης, όπως συνέβη, μεταξύ άλλων, στην περίπτωση
της αγγλικής Πόρτσμουθ, στις αρχές του 2012.

Ο διεθνώς αναγνωρισμένος οργανισμός που διοικεί το ποδόσφαιρο (και σχετικά
παιχνίδια όπως το Ποδόσφαιρο σάλας και Μπιτς σόκερ) είναι η FIFA. Τα κεντρικά
γραφεία της ΦΙΦΑ βρίσκονται στη Ζυρίχη. Επιπρόσθετα, έχουν δημιουργηθεί έξι
περιφερειακές συνομοσπονδίες που σχετίζονται με τη ΦΙΦΑ. Οι συνομοσπονδίες αυτές
είναι οι:

Οι εθνικές ομοσπονδίες επιβλέπουν το ποδόσφαιρο σε κάθε κράτος. Γενικά
αντιστοιχεί μία εθνική ομοσπονδία σε κάθε κράτος (για παράδειγμα η Κυπριακή
Ομοσπονδία Ποδοσφαίρου στην Κύπρο). Ωστόσο, στις εθνικές ομοσπονδίες
περιλαμβάνεται ένας μικρός αριθμός ομοσπονδιών που είναι υπεύθυνες για κάποιες
μικρές εθνικές οντότητες ή αυτόνομες περιοχές σε ένα κράτος (για παράδειγμα, η
Ποδοσφαιρική Ομοσπονδία Σκωτίας στη Σκωτία). Μέλη της ΦΙΦΑ είναι 208 εθνικές
ομοσπονδίες, που όλες ξεχωριστά υπάγονται σε μια συνομοσπονδία ανάλογα με την
ήπειρο στην οποία βρίσκεται το κράτος/περιοχή που διοικούν ποδοσφαιρικά.

Παρόλο που η ΦΙΦΑ είναι υπεύθυνη για τη διενέργεια ποδοσφαιρικών διοργανώσεων
και για τους περισσότερους κανόνες που διέπουν τις διεθνείς διοργανώσεις, οι
Κανόνες Παιχνιδιού καθορίζονται από το Διεθνές Ποδοσφαιρικό Συμβούλιο, στο οποίο
έχουν από μία ψήφο οι τέσσερις ομοσπονδίες του Ηνωμένου Βασιλείου (Ένωση
Ποδοσφαίρου Αγγλίας, Ιρλανδική Ποδοσφαιρική Ομοσπονδία, Ποδοσφαιρική Ομοσπονδία
Ουαλίας και Ποδοσφαιρική Ομοσπονδία Σκωτίας), ενώ η ΦΙΦΑ έχει συνολικά τέσσερις
ψήφους.

Η σημαντικότερη διεθνής ποδοσφαιρική διοργάνωση είναι το Παγκόσμιο Κύπελλο
Ποδοσφαίρου (ή Μουντιάλ), το οποίο διοργανώνεται από τη ΦΙΦΑ. Η διοργάνωση
λαμβάνει χώρα κάθε τέσσερα χρόνια. Περίπου 190-200 εθνικές ομάδες διαγωνίζονται
στα προκριματικά της διοργάνωσης που τελούνται υπό την αιγίδα των ηπειρωτικών
συνομοσπονδιών, για μια θέση στην τελική φάση της διοργάνωσης. Η τελική φάση, η
οποία διεξάγεται κάθε τέσσερα χρόνια, περιλαμβάνει 32 εθνικές ομάδες που
διαγωνίζονται για μια χρονική περίοδο περίπου ενός μηνός. Ο αριθμός των ομάδων
που συμμετέχουν στην τελική φάση έχει αλλάξει στην διάρκεια της ιστορίας του
θεσμού. Η πιο πρόσφατη αλλαγή έλαβε χώρα ενόψει του Παγκοσμίου Κυπέλλου
Ποδοσφαίρου του 1998, όπου υπήρξε αύξηση του αριθμού των ομάδων από 24 σε 32. Το
πιο πρόσφατου τουρνουά ήταν το Παγκόσμιο Κύπελλο Ποδοσφαίρου 2010, το οποίο
διοργανώθηκε στη Νότια Αφρική το διάστημα μεταξύ 11 Ιουνίου 2010 και 11 Ιουλίου
2010, ενώ ήταν η πρώτη φορά που η τελική φάση του θεσμού διεξήχθη στην Αφρική.

Επιπρόσθετα, ένα ποδοσφαιρικό ολυμπιακό τουρνουά διεξάγεται σε κάθε θερινή
Ολυμπιάδα από το 1900, εκτός από τους Ολυμπιακούς Αγώνες του 1932 στο Λος
Άντζελες. Πριν από τη δημιουργία του Παγκοσμίου Κυπέλλου, οι Ολυμπιακοί Αγώνες
(ειδικά κατά τη διάρκεια της δεκαετίας του 1920), είχαν το ίδιο καθεστώς με το
Παγκόσμιο Κύπελλο. Αρχικά, η εκδήλωση ήταν μόνο για τους ερασιτέχνες, Ωστόσο,
από τους Ολυμπιακούς Αγώνες του 1984 επιτρέπονται οι επαγγελματίες
ποδοσφαιριστές, έστω και με ορισμένους περιορισμούς που εμποδίζουν τα κράτη να
παραθέτουν τις πιο δυνατές εθνικές τους. Επί του παρόντος, το τουρνουά των
ανδρών στους Ολυμπιακούς αγώνες διεξάγεται με τις εθνικές ομάδες κάτω των 23
ετών (U23). Στο παρελθόν είχε επιτραπεί ένας περιορισμένος αριθμός
ποδοσφαιριστών μεγαλύτερης ηλικίας ανά ομάδα. Το τουρνουά γυναικών προστέθηκε
στο πρόγραμμα των Ολυμπιακών Αγώνων το 1996. Σε αντίθεση με το τουρνουά των
ανδρών, επιτρέπονται οι επαγγελματίες ποδοσφαιριστές χωρίς κανένα περιορισμό
ηλικίας.

Μετά το Παγκόσμιο κύπελλο, οι σημαντικότερες διεθνείς ποδοσφαιρικές διοργανώσεις
είναι τα πρωταθλήματα των συνομοσπονδιών, τα οποία οργανώνονται από κάθε
συνομοσπονδία και συμμετέχουν οι εθνικές ομάδες των μελών τους. Οι διοργανώσεις
αυτές είναι το Ευρωπαϊκό πρωτάθλημα ποδοσφαίρου ή Euro (ΟΥΕΦΑ), το Κόπα Αμέρικα
(CONMEBOL), το Κύπελλο Εθνών Αφρικής (CAF), το Ασιατικό Κύπελλο Εθνών
Ποδοσφαίρου (AFC), το Χρυσό Κύπελλο CONCACAF (CONCACAF) και το Κύπελλο Εθνών
Ωκεανίας (OFC). Στο Κύπελλο Συνομοσπονδιών ΦΙΦΑ συμμετέχουν οι νικητές των πιο
πάνω διοργανώσεων, η εκάστοτε κάτοχος του Παγκοσμίου Κυπέλλου και η εθνική ομάδα
του κράτους το οποίο διοργανώνει το Κύπελλο Συνομοσπονδιών. Το Κύπελλο
Συνομοσπονδιών γενικά θεωρείται ως μια «προθέρμανση» για το επερχόμενο Παγκόσμιο
Κύπελλο και δεν έχει την ίδια αίγλη με το τελευταίο. Οι πιο διάσημες
διασυλλογικές διοργανώσεις είναι τα αντίστοιχα πρωταθλήματα κάθε συνομοσπονδίας,
στα οποία γενικά συμμετέχουν οι πρωταθλητές κάθε κράτους (για παράδειγμα το
ΟΥΕΦΑ Τσάμπιονς Λιγκ στην Ευρώπη και το Κόπα Λιμπερταδόρες στην Νότια Αμερική).
Οι νικητές των διασυλλογικών διοργανώσεων κάθε συνομοσπονδίας έρχονται
αντιμέτωπες μεταξύ τους στα πλαίσια του Παγκοσμίου Κυπέλλου Συλλόγων, το οποίο
διοργανώνει η ΦΙΦΑ.

Οι ομοσπονδίες κάθε κράτους διοργανώνουν πρωταθλήματα σε μια ποδοσφαιρική
περίοδο. Η συμμετοχή των ομάδων στα πρωταθλήματα αυτά γίνεται κατά κατηγορίες
(επαγγελματικές, ερασιτεχνικές, εθνικές, τοπικές, ανώτερες, κατώτερες κ.τ.λ.).
Οι ομάδες κάθε κατηγορίας κατατάσσονται σε πίνακες βαθμολογίας ανάλογα με τους
βαθμούς που κερδίζουν άπό κάθε αγώνα καθ' όλη τη διάρκεια της περιόδου. Στα
πλαίσια ενός πρωταθλήματος, κάθε ομάδα συνήθως αντιμετωπίζει όλες τις υπόλοιπες
ομάδες της ίδιας κατηγορίας σε ένα αγώνα στην έδρας της και σε ένα στην έδρα της
άλλης ομάδας. Στο τέλος της περιόδου η ομάδα που βρίσκεται στην κορυφή του
βαθμολογικού πίνακα ανακηρύσσεται πρωταθλήτρια της κατηγορίας. Οι ομάδες που
τερματίζουν στις πρώτες θέσεις μπορεί να προαχθούν σε ανώτερη κατηγορία και οι
ομάδες που θα τερματίσουν στις τελευταίες θέσεις να υποβιβαστούν σε κατώτερη
κατηγορία για την επόμενη περίοδο. Επιπλέον, οι ομάδες που τερματίζουν στις
πρώτες θέσεις του βαθμολογικού πίνακα της ανώτερης κατηγορίας κάθε κράτους,
μπορεί να κερδίζουν το δικαίωμα να αγωνιστούν σε διεθνείς διασυλλογικές
διοργανώσεις της επόμενης περιόδου. Οι κυριότερες εξαιρέσεις του κανόνα αυτού
είναι τα πρωταθλήματα της Λατινικής Αμερικής, τα οποία χωρίζονται σε δύο
τμήματα, το Απερτούρα (ισπαν. «άνοιγμα») και το Κλαουσούρα (ισπαν. «κλείσιμο»),
όπου κάθε τμήμα ανακηρύσσει και ένα πρωταθλητή. Στις περισσότερες χώρες, το
σύστημα πρωταθλήματος συνοδεύεται από μία ή περισσότερες διοργανώσεις κυπέλλου,
που συνήθως διεξάγεται με νοκ-άουτ αγώνες.

Το πρώτο γυναικείο παιχνίδι ποδοσφαίρου καταγράφηκε στο Βόρειο Λονδίνο το 1895,
σε μια εποχή που το γυναικείο ποδόσφαιρο συνδεόταν με φιλανθρωπικά παιχνίδια και
φυσική άσκηση, ιδιαίτερα στο Ηνωμένο Βασίλειο. Η αντίληψη αυτή άρχισε να αλλάζει
τη δεκαετία του 1970, όταν ξεκίνησε η οργάνωση του γυναικείου ποδοσφαίρου. Το
ποδόσφαιρο είναι το πιο σημαντικό ομαδικό άθλημα στο γυναικείο αθλητισμό σε
πολλές χώρες και ένα από τα λίγα γυναικεία, ομαδικά αθλήματα με επαγγελματικά
πρωταθλήματα.

Η ανάπτυξη του γυναικείου ποδοσφαίρου αντανακλάται στις μεγάλες διοργανώσεις που
διεξάγονται, τόσο σε εθνικό όσο και σε διεθνές επίπεδο. Το γυναικείο ποδόσφαιρο
έδωσε πολλές μάχες για τα δικαιώματα του. Είχε μια «χρυσή εποχή» στο Ηνωμένο
Βασίλειο στις αρχές της δεκαετίας του 1920, με μερικούς αγώνες να προσελκύουν
στο στάδιο περισσότερους από 50000 θεατές. Η χρυσή εποχή τερματίστηκε όταν η
Ένωση Ποδοσφαίρου Αγγλίας ψήφισε την απαγόρευση του παιχνιδιού στα στάδια που
χρησιμοποιούσαν οι ομάδες μέλη της. Αιτία ήταν η μεγάλη απήχηση που είχε το
γυναικείο ποδόσφαιρο στο κοινό, αφού σε μερικά παιχνίδια η προσέλευση των θεατών
ήταν μεγαλύτερη από τα παιχνίδια ανδρών που διεξάγονταν την ίδια ημέρα. Υπήρχαν
επίσης αντιδράσεις με το επιχείρημα ότι η σκληρότητα και ο τρόπος παιχνιδιού δεν
ήταν πρέπουσες συμπεριφορές για κορίτσια. Η απαγόρευση αυτή άρθηκε τον Δεκέμβριο
του 1969, μετά από ψηφοφορία στην ΟΥΕΦΑ, η οποία αναγνώρισε επίσημα το γυναικείο
ποδόσφαιρο το 1971. Το Παγκόσμιο Κύπελλο Ποδοσφαίρου Γυναικών της ΦΙΦΑ διεξήχθη
το 1991 και διεξάγεται από τότε κάθε τέσσερα χρόνια.

Σήμερα, το ποδόσφαιρο παίζεται σε επαγγελματικό επίπεδο σε όλο τον κόσμο.
Εκατομμύρια κόσμου πηγαίνουν τακτικά σε γήπεδα ποδοσφαίρου για να
παρακολουθήσουν τις αγαπημένες τους ομάδες και δισεκατομμύρια το παρακολουθούν
από την τηλεόραση ή το διαδίκτυο. Το ποδόσφαιρο έχει το μεγαλύτερο παγκόσμιο
τηλεοπτικό κοινό στον αθλητισμό. Επιπρόσθετα, ένας πολύ μεγάλος αριθμός ανθρώπων
παίζουν ποδόσφαιρο σε ερασιτεχνικό επίπεδο. Σύμφωνα με μια έρευνα της ΦΙΦΑ, που
δημοσιεύτηκε το 2001, περισσότερα από 240 εκατομμύρια άνθρωποι σε περισσότερα
από 200 κράτη στον κόσμο παίζουν τακτικά ποδόσφαιρο.

Σε πολλά μέρη του κόσμου οι άνθρωποι παθιάζονται με το ποδόσφαιρο, το οποίο
διαδραματίζει σημαντικό ρόλο στη ζωή των φιλάθλων, σε κοινότητες, ακόμα και σε
έθνη. Ο R. Kapuscinski αναφέρει ότι οι άνθρωποι που είναι ευγενικοί,
μετριοπαθείς ή ακόμη και ταπεινοί στην Ευρώπη πέφτουν εύκολα στη μανία να
παίξουν ή να παρακολουθήσουν ποδοσφαιρικά παιχνίδια. Η Εθνική Ακτής Ελεφαντοστού
βοήθησε στην εξασφάλιση ανακωχής στον εμφύλιο πόλεμο της χώρας το 2006 με την
πρόκρισή της στην τελική φάση του Παγκοσμίου Κυπέλλου 2006 και συνέβαλε στην
περαιτέρω μείωση των εντάσεων μεταξύ της κυβέρνησης και των ανταρτών το 2007,
παίζοντας ένα αγώνα (προκριματικά κυπέλλου Εθνών Αφρικής 2008) στην πρωτεύουσα
των ανταρτών, Μπουακέ, μια ευκαιρία που έφερε τους δύο στρατούς μαζί, ειρηνικά
για πρώτη φορά. Ωστόσο, το ποδόσφαιρο ευρέως θεωρείται ότι ήταν η αφορμή για τον
πόλεμο του ποδοσφαίρου τον Ιούνιο του 1969 μεταξύ του Ελ Σαλβαδόρ και της
Ονδούρας. Επίσης, το άθλημα επιδείνωσε τις εντάσεις στις αρχές του πολέμου στη
Γιουγκοσλαβία τη δεκαετία του 1990, όταν ένας αγώνας μεταξύ της Ντιναμό Ζάγκρεμπ
και του Ερυθρού Αστέρα Βελιγραδίου εξελίχθηκε σε ταραχές το Μάιο του 1990.

Σύμφωνα με μια έρευνα («Big Count 2006») που δημοσιεύτηκε από τη ΦΙΦΑ στις 31
Μαΐου 2007, με το ποδόσφαιρο ασχολούνται 238,6 εκατομμύρια ποδοσφαιριστές, 26
εκατομμύρια ποδοσφαιρίστριες και περίπου 5 εκατομμύρια διαιτητές, ανεβάζοντας
τον αριθμό που ασχολούνται ενεργά με το ποδόσφαιρο στα 270 εκατομμύρια. Σε όλο
τον κόσμο υπάρχουν 1,752 εκατομμύρια ποδοσφαιρικές ομάδες. Στα στοιχεία αυτά
λαμβάνονται υπόψη και μη επαγγελματίες ποδοσφαιριστές. Ο πιο κάτω πίνακας
παρουσιάζει τον αριθμό των ατόμων που ασχολούνται ενεργά με το ποδόσφαιρο ανά
συνομοσπονδία.

Σε επίπεδο συνομοσπονδιών η AFC κατέχει τον μεγαλύτερο αριθμό ατόμων που
ασχολούνται ενεργά με το ποδόσφαιρο ενώ σε επίπεδο κρατών προηγείται η Κίνα με
26,166 εκατομμύρια. Ακολουθούν οι Ηνωμένες Πολιτείες Αμερικής (24,473 εκ.), η
Ινδία (20,588 εκ.), η Γερμανία (16,309 εκ.), η Βραζιλία (13,198 εκ.), το Μεξικό
(8,480 εκ.), η Ινδονησία (7,094 εκ.), η Νιγηρία (6,654 εκ.), το Μπανγκλαντές
(6,280 εκ.), η Ρωσία (5,803 εκ.), η Ιταλία (4,980 εκ.), η Ιαπωνία (4,805 εκ.), η
Νότια Αφρική (4,540 εκ.), η Γαλλία (4,190 εκ.) και η Αγγλία (4,164 εκ.).

Γύρω από το ποδόσφαιρο έχει αναπτυχθεί ένα ιδιαίτερο σύνολο συμπεριφορών, που
μπορεί να ονομαστεί ποδοσφαιρικός πολιτισμός ή ποδοσφαιρική κουλτούρα. Σε πολλές
χώρες, το ποδόσφαιρο είναι βαθιά ριζωμένο στη μαζική εθνική κουλτούρα
καταλαμβάνοντας κεντρική θέση στην καθημερινότητα μέσω καθημερινών ποδοσφαιρικών
εφημερίδων, ποδοσφαιρικών περιοδικών και ειδικών ποδοσφαιρικών μεταδόσεων και
εκπομπών ανάλυσης στην τηλεόραση. Λόγω της δημόσιας προβολής, πολλοί
ποδοσφαιριστές, ειδικά των κορυφαίων πρωταθλημάτων, γίνονται διάσημοι και
λειτουργούν ως πρότυπα για τους φιλάθλους και ειδικά για τα παιδιά, ακόμη και σε
θέματα που δεν σχετίζονται με το ποδόσφαιρο. Λόγω της μεγάλης αίγλης του
αθλήματος, πολλά παιδιά που ασχολούνται με το ποδόσφαιρο φιλοδοξούν να
αποκτήσουν τη λάμψη και τον πλούτο των κορυφαίων ποδοσφαιριστών. Το ποδόσφαιρο
έχει επίσης συνδεθεί διαχρονικά με φαινόμενα της πολιτικής και της θρησκείας.
Τέλος, για το ποδόσφαιρο ή για σημαντικά ποδοσφαιρικά γεγονότα έχουν γραφτεί
βιβλία και δημιουργηθεί ταινίες. Στην ποδοσφαιρική κουλτούρα μπορούν να
διακριθούν ζητήματα που σχετίζονται με τους οπαδούς, τους ποδοσφαιριστές ή τις
ομάδες.

Η συμπεριφορά των οπαδών των ποδοσφαιρικών ομάδων αποτελεί μια διάσταση του
ποδοσφαιρικού πολιτισμού. Οι οπαδοί μιας ομάδας μπορεί να είναι οργανωμένοι σε
ειδικούς συνδέσμους φιλάθλων, να διοργανώνουν διάφορες εκδηλώσεις στις κερκίδες
κατά τη διάρκεια αγώνων, αλλά και πριν και μετά από αυτούς, να τοποθετούν πανό
στις κερκίδες, να φοράνε φανέλες και κασκόλ της ομάδας τους, να τραγουδούν ή να
φωνάζουν συνθήματα για να ενθαρρύνουν την ομάδα τους, να προσβάλλουν τους
αντιπάλους ή απλά να κάνουν θόρυβο. Σε τέτοιες εκδηλώσεις δεν είναι σπάνια τα
ρατσιστικά φαινόμενα, τα οποία οι διοικητικές αρχές του ποδοσφαίρου προσπαθούν
να αντιμετωπίσουν. Η FIFA, η UEFA και η Ευρωπαϊκή Ένωση υποστηρίζουν την
εκστρατεία ενάντια στο ρατσισμό στην Ευρώπη (Football Against Racism in
Europe-FARE) στοχεύοντας στην εξάλειψη του φαινομένου. Το πάθος με το οποίο οι
οπαδοί υποστηρίζουν τις ποδοσφαιρικές ομάδες σε μερικές περιπτώσεις οδηγεί σε
επιθετικές συμπεριφορές και βίαιες συγκρούσεις μεταξύ οπαδών. Υπάρχουν
περιπτώσεις με συνδέσμους φιλάθλων που έχουν εκφυλιστεί σε οργανωμένες συμμορίες
και αναζητούν βίαιες συγκρούσεις με αντίπαλες συμμορίες οπαδών. Η συμπεριφορά
αυτή έγινε γνωστή σαν «English Disease» μετά τις καταστροφές που προκάλεσαν οι
Άγγλοι οπαδοί σε ταξίδια στο εξωτερικό για να υποστηρίξουν είτε τις ομάδες τους
είτε την Εθνική Αγγλίας τις δεκαετίας του 1970 και 1980. Το φαινόμενο αυτό είναι
γενικότερα γνωστό σαν χουλιγκανισμός. Η βία μεταξύ των οπαδών κυμαίνεται από
μικρές αψιμαχίες μέχρι πολέμους που καταλήγουν σε τραγωδίες (όπως η τραγωδία του
Χέιζελ). Οι τρεις προκριματικοί αγώνες μεταξύ τους για το Παγκόσμιο Κύπελλο
Ποδοσφαίρου 1970 θεωρούνται ευρέως ότι ήταν η αφορμή για τον πόλεμο του
ποδοσφαίρου τον Ιούνιο του 1969 μεταξύ του Ελ Σαλβαδόρ και της Ονδούρας.

Στην ιστορία του ποδοσφαίρου υπήρξαν και υπάρχουν μεγάλοι ποδοσφαιριστές, τόσο
για τα αθλητικά και τεχνικά τους προσόντα, αλλά και για την προσωπικότητα τους.
Η συμπερίληψη ενός ποδοσφαιριστή στους κορυφαίους του πλανήτη μπορεί να γίνει
είτε μέσω επίσημων φορέων του ποδοσφαίρου (π.χ. ΦΙΦΑ) είτε μέσω άλλων φορέων,
όπως έγκυρα ποδοσφαιρικά περιοδικά. Η επιλογή μπορεί να γίνεται μέσω ψηφοφορίας
του κοινού, ψηφοφορίας αθλητικογράφων του ποδοσφαίρου ή ψηφοφορίας
ποδοσφαιριστών και προπονητών. Σε ορισμένες περιπτώσεις οι επιλογές κρίνονται ως
υποκειμενικές. Ενδεικτικά, το 1998 στα πλαίσια των τελετών έναρξης του
Παγκοσμίου Κυπέλλου 1998 έγινε η επιλογή των κορυφαίων ενδεκάδων του 20ού αιώνα
της Ευρώπης και της Νότιας Αμερικής από 250 διεθνείς δημοσιογράφους του
ποδοσφαίρου. Από τις δύο αυτές ενδεκάδες έγινε η επιλογή της κορυφαίας ενδεκάδας
του 20ου αιώνα, η οποία περιλαμβάνει τους ποδοσφαιριστές Λεβ Γιασίν, Κάρλος
Αλμπέρτο Τόρρες, Φραντς Μπεκενμπάουερ, Μπόμπι Μουρ, Νίλτον Σάντος, Γιόχαν Κρόιφ,
Αλφρέδο Ντι Στέφανο, Μισέλ Πλατινί, Γκαρίντσα, Ντιέγκο Μαραντόνα και Πελέ. Το
2000, η ΦΙΦΑ απένειμε το βραβείο «Ποδοσφαιριστής του αιώνα» στους Ντιέγκο
Μαραντόνα και Πελέ. Ο πρώτος επιλέγηκε μέσα από τη διαδικτυακή ψηφοφορία του
κοινού και ο δεύτερος μέσα από τη ψηφοφορία παραγόντων της ΦΙΦΑ, δημοσιογράφων
και προπονητών.

Το 2004 η ΦΙΦΑ ζήτησε από τον Πελέ να καταρτίσει ένα κατάλογο με τους 100
καλύτερους εν ζωή ποδοσφαιριστές όλων των εποχών (FIFA 100), ως μέρος των
εορτασμών για τα 100χρόνα της διεθνούς ομοσπονδίας. Η λίστα αρχικά προοριζόταν
να περιλαμβάνει μόνο 100 ονόματα, αλλά ο Πελέ δεν κατάφερε να περιορίσει τον
αριθμό, ο οποίος έφτασε τελικά τους 125. Μερικοί από τους ποδοσφαιριστές της
λίστας είναι οι Ντέιβιντ Μπέκαμ, Άλαν Σίρερ, Μπόμπι Τσάρλτον, Χουάν Σεμπαστιάν
Βερόν, Αλφρέδο Ντι Στέφανο, Τζορτζ Μπεστ, Ζίκο, Ριβάλντο, Ρονάλντο, Ροναλντίνιο,
Σώκρατες, Μισέλ Πλατινί, Όλιβερ Καν, Γιούργκεν Κλίνσμαν, Τζιανλουίτζι Μπουφόν,
Αλεσσάντρο Ντελ Πιέρο, Φραντσέσκο Τόττι, Πάτρικ Κλάιφερτ, Φέρεντς Πούσκας,
Εουσέμπιο, Κέννυ Νταλγκλίς κ.α. Στη λίστα περιλαμβάνονται και δύο γυναίκες, η
Μία Χαμ και η Μισέλ Έικερς. Ακόμη, το Δεκέμβριο του 1999 το περιοδικό World
Soccer δημοσίευσε μια λίστα με τους 100 κορυφαίους ποδοσφαιριστές του 20ου
αιώνα, η οποία δημιουργήθηκε μετά από ψηφοφορία των αναγνωστών του.

Η δημοτικότητα του ποδοσφαίρου είναι τόσο μεγάλη που μερικοί ποδοσφαιριστές
είναι περισσότερο γνωστοί για τις εξωγηπεδικές τους δραστηριότητες. Διάσημοι
ποδοσφαιριστές πρωταγωνιστούν στα πρωτοσέλιδα εφημερίδων και περιοδικών, ακόμη
και για θέματα άσχετα με το ποδόσφαιρο. Οργανισμοί, εταιρίες, διαφημιστές και
κατασκευαστές αθλητικών ειδών κλείνουν συμφωνίες με ποδοσφαιριστές για διαφήμιση
των προϊόντων τους έναντι μεγάλης αμοιβής ή για προώθηση φιλανθρωπικού έργου
(για παράδειγμα ποδοσφαιριστές-πρεσβευτές της UNICEF).

Φαινόμενα που συγκλονίζουν τον ποδοσφαιρικό κοινό αποτελούν οι περιπτώσεις
θανάτων ή θανάσιμων τραυματισμών ποδοσφαιριστών στον αγωνιστικό χώρο, όπως και
άλλες καταστροφές που έχουν συμβεί μακριά από τον αγωνιστικό χώρο. Οι πιο
σημαντικές είναι η αεροπορική τραγωδία του 1949 στο Τορίνο όπου έχασαν τη ζωή
τους όλοι οι ποδοσφαιριστές της Τορίνο, το αεροπορικό δυστύχημα στο Μόναχο το
1958 όπου σκοτώθηκαν 8 ποδοσφαιριστές της Μάντσεστερ Γιουνάιτεντ και η
αεροπορική τραγωδία του 1993 στις ακτές της Γκαμπόν όπου έχασαν τη ζωή τους όλοι
οι ποδοσφαιριστές της Εθνικής Ζάμπιας.

Τις τελευταίες δεκαετίες, το ποδόσφαιρο επηρεάστηκε και επηρεάζεται από το
φαινόμενο της παγκοσμιοποίησης. Οι ποδοσφαιριστές έχουν το δικαίωμα να
αγωνίζονται σε διάφορες χώρες, πέρα από τη χώρα καταγωγής τους. Μάλιστα, οι
κορυφαίοι ποδοσφαιριστές του πλανήτη απολαμβάνουν μισθούς εκατομμυρίων.
Επιπρόσθετα, οι ομάδες επωφελούνται και αυτές από την παγκοσμιοποίηση του
ποδοσφαίρου. Πολλές ομάδες έχουν αποκτήσει ευρεία στήριξη από οπαδούς πέρα από
την περιοχή που εδρεύουν και συχνά πραγματοποιούν περιοδείες στις χώρες αυτές,
έχοντας και οικονομικά οφέλη.

Οι ποδοσφαιριστές, ειδικά αυτοί που αγωνίζονται στις κορυφαίες διοργανώσεις,
αποτελούν πρότυπα για τους φιλάθλους. Το ίδιο το παιχνίδι είναι πλέον
εντυπωσιακό και λαμπερό, με πολλά παιδιά που ασχολούνται με το ποδόσφαιρο να
φιλοδοξούν να αποκτήσουν τον πλούτο και τη λάμψη των κορυφαίων ποδοσφαιριστών.
Οι κορυφαίοι ποδοσφαιριστές έχουν αποκτήσει επίσης και ομάδες θαυμαστών, όπως οι
αστέρες της ροκ. Πολλοί ποδοσφαιριστές θεωρούνται καλά πρότυπα. Ωστόσο, υπάρχουν
πολυάριθμα δημοσιεύματα στον τύπο σχετικά με κακές συμπεριφορές ποδοσφαιριστές.

Στην ιστορία του ποδοσφαίρου έχουν αναδειχθεί κατά καιρούς σημαντικές
ποδοσφαιρικές ομάδες, άλλες παροδικά και άλλες διαχρονικά. Σε επίπεδο εθνικών
ομάδων, το Παγκόσμιο Κύπελλο Ποδοσφαίρου έχει κατακτήσει η Εθνική Βραζιλίας
πέντε φορές, Εθνική Ιταλίας τέσσερις και Εθνική Γερμανίας τρεις. Σε επίπεδο
συλλόγων, το 2000 η Ρεάλ Μαδρίτης βραβεύτηκε από τη ΦΙΦΑ ως η κορυφαία ομάδα του
20ού αιώνα μετά από ψηφοφορία των συνδρομητών του επίσημου περιοδικού της ΦΙΦΑ,
FIFA World Magazine. Ακολουθούσαν κατά σειρά οι Μάντσεστερ Γιουνάιτεντ, Μπάγερν
Μονάχου, Μπαρτσελόνα, Σάντος, Άγιαξ, Γιουβέντους, Πενιαρόλ κ.ά.

Πολλές ποδοσφαιρικές ομάδες έχουν μετατραπεί από ερασιτεχνικούς συλλόγους σε
μεγάλες εμπορικές εταιρείες. Επίσης οι ποδοσφαιριστές έχουν καταφέρει να
αυξήσουν τα κέρδη τους μαζικά κατά την αλλαγή αυτή. Οι ανώτερες κατηγορίες
μερικών χωρών διαθέτουν υψηλόμισθους ποδοσφαιριστές-αστέρια. Σε μικρότερα κράτη
και ειδικά στις κατώτερες κατηγορίες των χωρών αυτών, οι ποδοσφαιριστές μπορεί
να απασχολούνται μερικώς με το ποδόσφαιρο και να ασκούν δεύτερο επάγγελμα ή να
απασχολούνται ερασιτεχνικά. Τα πέντε κορυφαία ευρωπαϊκά πρωταθλήματα (Πρέμιερ
Λιγκ-Αγγλία, Πριμέρα Ντιβιζιόν-Ισπανία, Σέριε Α-Ιταλία, Μπουντεσλίγκα-Γερμανία
και Λιγκ 1-Γαλλία) προσελκύουν τους περισσότερους από τους καλύτερους
ποδοσφαιριστές του κόσμου και κάθε πρωτάθλημα έχει συνολικό μισθολόγιο άνω των
600 εκατομμυρίων ευρώ.

Τα έσοδα των ομάδων προέρχονται από διάφορες πηγές (τηλεοπτικά δικαιώματα,
χορηγοί, πωλήσεις εισιτηρίων αγώνων, πωλήσεις προϊόντων με το λογότυπο της
ομάδας από καταστήματα της ομάδας, εκμετάλλευση του ονόματος, συνδρομές των
φιλάθλων, συμμετοχές σε πρωταθλήματα και τουρνουά, διαχείριση των δικαιωμάτων
των ποδοσφαιριστών). Οι μεγάλες ομάδες του πλανήτη παρουσιάζουν μεγάλα κέρδη.
Ομάδες όπως η Μπαρτσελόνα, η Ρεάλ Μαδρίτης και η Μάντσεστερ Γιουνάιτεντ
συγκαταλέγονται στις πλουσιότερες ομάδες του κόσμου. Η Τσέλσι, μετά την εξαγορά
της από το δισεκατομμυριούχο Ρόμαν Αμπράμοβιτς, αγόρασε πολλούς ακριβούς
ποδοσφαιριστές, όπως και η Μάντσεστερ Σίτι μετά που εξαγοράστηκε από το
δισεκατομμυριούχο Καλντούν Αλ Μουμπάρακ το 2008.

Ένας πολύ σημαντικός παράγοντας για την αύξηση των κερδών των ομάδων ήταν η
εμφάνιση της δορυφορικής τηλεόρασης. Οι εταιρίες δορυφορικής τηλεόρασης
καταβάλλουν τεράστια ποσά για να αγοράσουν τα δικαιώματα κάλυψης των
ποδοσφαιρικών αγώνων ή στιγμιότυπα αυτών. Υπολογίζεται ότι τα 4/5 των
τηλεοπτικών δικαιωμάτων στις πέντε μεγαλύτερες ευρωπαϊκές χώρες (Μεγάλη
Βρετανία, Ισπανία, Γερμανία, Γαλλία, Ιταλία) ξοδεύονται στο ποδόσφαιρο. Οι
εταιρείες αποσβένουν την επένδυση αυτή από τους πολλούς οπαδούς που
παρακολουθούν τους αγώνες τηλεοπτικά, αφού δεν μπορούν να παρευρεθούν στο
γήπεδο. Επίσης, προσφέρουν στον τηλεθεατή περισσότερες ποδοσφαιρικές επιλογές σε
σχέση με πριν.

Σημαντική πηγή εσόδων αποτελούν οι χορηγίες από οργανισμούς και εταιρείες για να
διαφημιστούν στη στολή της ομάδας. Για παράδειγμα, η γερμανική Μπάγερν Μονάχου
έλαβε 25 εκατομμύρια ευρώ το 2008 ως χορηγία από την εταιρεία τηλεπικοινωνιών
Deutsche Telekom. Το 2012, οι ποδοσφαιρικοί σύλλογοι των έξι μεγαλύτερων
ευρωπαϊκών πρωταθλημάτων είχαν έσοδα που ξεπέρασαν τα 500 εκατομμύρια ευρώ από
χορηγίες στις φανέλες τους. Επιπρόσθετα, οι ομάδες διαθέτουν προς πώληση επίσημα
προϊόντα με το λογότυπο της ομάδας (αυθεντικές στολές, φλιτζάνια, μπρελόκ,
καπέλα, ρολόγια χειρός κτλ). Αξίζει να αναφερθεί ότι το 2012 η Μάντσεστερ
Γιουνάιτεντ, θέλοντας να κεφαλαιοποιήσει το ενδιαφέρον που δείχνει η όλο και
αυξανόμενη βάση των φίλων της ομάδας παγκοσμίως, αποφάσισε να εισαγάγει μετοχές
στο χρηματιστήριο της Νέας Υόρκης.

Εξίσου σημαντική πηγή εσόδων αποτελεί η πώληση ποδοσφαιριστών σε άλλες ομάδες.
Το 2001 η Ρεάλ Μαδρίτης ξόδεψε 76 εκατομμύρια ευρώ για να αγοράσει τον Ζινεντίν
Ζιντάν από τη Γιουβέντους, ενώ το 2000 ο Λουίς Φίγκο μεταγράφηκε στην
Μπαρτσελόνα από τη Ρεάλ Μαδρίτης, με την πρώτη να δαπανά 58,5 εκατομμύρια ευρώ.
Το 2009 η Ρεάλ Μαδρίτης πλήρωσε 94 εκατομμύρια για την απόκτηση του Κριστιάνο
Ρονάλντο από τη Μάντσεστερ Γιουνάιτεντ.

Ωστόσο, πολλές ομάδες αντιμετωπίζουν οικονομικά προβλήματα. Για παράδειγμα, η
Λιντς Γιουνάιτεντ ξόδεψε αρχικά πολλά χρήματα και είχε επιτυχίες για μερικές
περιόδους, σύντομα όμως τα χρέη της ομάδας έγιναν ανεξέλεγκτα, οι επιτυχημένοι
ποδοσφαιριστές πουλήθηκαν και τελικά η ομάδα υποβιβάστηκε δύο φορές από την
Πρέμιερ Λιγκ στην Τσάμπιονσιπ και ακολούθως στην Φούτμπολ Λιγκ Ουάν. Το 2012, η
σκωτσέζικη Ρέιντζερς Γλασκώβης υποβιβάστηκε από την πρώτη κατηγορία της Σκωτίας
στην τέταρτη, λόγω χρεών.

Οι τηλεοπτικές συμφωνίες δεν αποφέρουν σε όλες τις ομάδες μεγάλα κέρδη. Οι
ομάδες που αγωνίζονται σε μικρότερες κατηγορίες λαμβάνουν λιγότερα χρήματα για
τους αγώνες τους, και αν προαχθούν σε ψηλότερου επιπέδου κατηγορία, μπορεί να
αντιμετωπίσουν προβλήματα αγοραστικής δύναμης συγκριτικά με τις μεγαλύτερες
ομάδες, με αποτέλεσμα ο υποβιβασμός τους να είναι πολύ πιθανό ενδεχόμενο. Ακόμη,
οι ομάδες που υποβιβάζονται σε χαμηλότερη κατηγορία, χάνουν ένα μεγάλο μέρος του
ποσού που κέρδιζαν από τα τηλεοπτικά δικαιώματα που είχαν όταν αγωνίζονταν στη
μεγαλύτερη κατηγορία.

Ομάδες από μικρές χώρες έχουν επίσης προβλήματα με αυτό το θέμα. Λόγω του μικρού
πληθυσμού της χώρας αποκομίζουν λιγότερα χρήματα από τα τηλεοπτικά δικαιώματα.
Έτσι υστερούν οικονομικά, ως προς τα έσοδα, από τις ομάδες μεγαλύτερων χωρών, με
πιθανό αποτέλεσμα να αντιμετωπίζουν προβλήματα χρέους αν προσπαθούν να ξοδέψουν
χρήματα για να συναγωνιστούν μεγάλες ομάδες σε διεθνείς διασυλλογικές
διοργανώσεις. Κάποιες ομάδες έχουν καταφέρει να αντιστρέψουν τις τάσεις αυτές με
την εκμετάλλευση ποδοσφαιριστών που προέρχονται από τις ακαδημίες τους καθώς και
με σοφές επενδύσεις. Τέτοιες ομάδες είναι η Πόρτο και ο Άγιαξ, που αν και είχαν
κάποιες επιτυχίες (η Πόρτο κατέκτησε το ΟΥΕΦΑ Τσάμπιονς Λιγκ 2003-04), τείνουν
να πουλούν τους ποδοσφαιριστές τους λόγω οικονομικών πιέσεων.

Τα τελευταία χρόνια, η ΟΥΕΦΑ έχει εισαγάγει τον κανονισμό UEFA Financial Fair
Play, ώστε να περιορίσει τις ανεξέλεγκτες σπατάλες στο ευρωπαϊκό ποδόσφαιρο, οι
οποίες θα μπορούσαν να απειλήσουν τη μακροπρόθεσμη επιβίωση των ομάδων. Βάσει
του κανονισμού, κάθε σύλλογος υποχρεούται να έχει ισοσκελισμένα έσοδα και έξοδα.
Σε αντίθετη περίπτωση προβλέπονται ποινές αφαίρεσης βαθμών αλλά και δυνατότητα
εγγραφής μόνο ποδοσφαιριστών έως 21 ετών. Παράλληλα, σύλλογοι που τελούν υπό
διάλυση ή καθεστώς εκκαθάρισης δεν έχουν δικαίωμα συμμετοχής στις ευρωπαϊκές
διοργανώσεις.

Ένα άλλο ποδοσφαιρικό φαινόμενο είναι οι καταγγελίες για διαφθορά, όπως οι
«στημένοι» αγώνες. Το επίπεδο της διαφθοράς διαφέρει από χώρα σε χώρα. Μπορεί να
εμπλέκει ποδοσφαιριστές, παράγοντες, ομάδες και διαιτητές. Την περίοδο 2005-06
εμφανίστηκαν πολλά σκάνδαλα διαφθοράς. Σε αυτά συμπεριλαμβάνονταν το σκάνδαλο
για στημένους αγώνες στη δεύτερη και τρίτη κατηγορία της Γερμανίας, με κεντρικό
πρόσωπο τον διαιτητή Ρόμπερτ Χάουζερ, ο οποίος ομολόγησε ότι καθόρισε πολλούς
αγώνες και στοιχημάτισε γι' αυτούς. Παρόμοιο σκάνδαλο στημένων αγώνων
αποκαλύφθηκε και στη Βραζιλία το 2005. Το 2006 αποκαλύφθηκε στην Ιταλία το
σκάνδαλο Καλτσιόπολι, όπου πέντε ομάδες κρίθηκαν ένοχες για στήσιμο αγώνων και
τιμωρήθηκαν, με σημαντικότερη τιμωρία τον υποβιβασμό της Γιουβέντους στη β'
κατηγορία για την περίοδο 2007-08 και την αφαίρεση του τίτλου της πρωταθλήτριας
για την περίοδο 2005-06. Επιπρόσθετα, το 2006 αποκαλύφθηκε το σκάνδαλο «Apito
Dourado» (Χρυσή Σφυρίχτρα) στην Πορτογαλία που περιλάμβανε επηρεασμό ή
προσπάθεια επηρεασμού διαιτητών από την Πόρτο και την Μποαβίστα. Το 2013 η
Ευρωπόλ εξάρθρωσε δίκτυο παράνομων στοιχημάτων και στημένων αγώνων, εντοπίζοντας
συνολικά 680 «ύποπτα παιχνίδια» σε 30 χώρες, εκ των οποίων 380 στην Ευρώπη.

Η δημοτικότητα του ποδοσφαίρου απεικονίζεται και στη λογοτεχνία και στον
κινηματογράφο. Έχουν γραφτεί βιβλία που ασχολούνται με θέματα κουλτούρας και
ποδοσφαίρου, όπως η βία, όπως και λεπτομερείς ιστορίες ποδοσφαιρικών γεγονότων.
Επιπρόσθετα, για πολλές ομάδες κυκλοφορούν ένα ή περισσότερα φανζίν.

Μια κινηματογραφική ταινία που στηρίζεται σε πραγματικά γεγονότα είναι η ταινία
του 1981, «Escape to Victory» («Η Μεγάλη Απόδραση των 11»). Η ταινία βασιζόταν
στην αληθινή ιστορία του Β΄ Παγκοσμίου Πολέμου, όπου 11 ποδοσφαιριστές της ΦΚ
Ντιναμό Κιέβου και της Λοκομοτίβ Κιέβου που ήταν αιχμάλωτοι στο στρατόπεδο
συγκέντρωσης της Ντάρμιτσα, κέρδισαν τη γερμανική Βέρμαχτ, που αποτελείτο από
επαγγελματίες Γερμανούς ποδοσφαιριστές που υπηρετούσαν τη θητεία τους. Οι
ποδοσφαιριστές της νικήτριας ομάδας αθέτησαν διαταγή των Γερμανών, όπως χάσουν
τον αγώνα και στη συνέχεια εκτελούνται. Η ίδια ιστορία εξιστορείται στο βιβλίο
«Dynamo» του Άντι Ντούγκαν.

Έχει ειπωθεί ότι σε ορισμένες χώρες το ποδόσφαιρο έχει γίνει νέα θρησκεία (αν
και αυτό είναι ένα αμφιλεγόμενο θέμα).

Τα θρησκευτικά πιστεύω είναι επίσης συνηθισμένα στο ποδόσφαιρο. Μερικοί
ποδοσφαιριστές είναι θρήσκοι και αυτό μερικές φορές φαίνεται μέσω της
συμπεριφοράς τους πριν από ένα παιχνίδι. Στην Αφρική, χρησιμοποιούνται
παραδοσιακές τελετουργίες πίστης ώστε να βοηθηθεί η ομάδα να κερδίσει σημαντικά
παιχνίδια. Στην Αργεντινή, έχει διαμορφωθεί μια επίσημη θρησκεία γύρω από τον
ποδοσφαιριστή Ντιέγκο Μαραντόνα που ονομάζεται «Iglesia Maradoniana».

Ορισμένες ομάδες έχουν ταυτιστεί με ορισμένες θρησκείες και οι μεταξύ τους
ποδοσφαιρικές διαμάχες έχουν και θρησκευτικό χαρακτήρα. Χαρακτηριστικό είναι το
παράδειγμα των Ρέιντζερς Γλασκώβης και Σέλτικ Γλασκώβης. Η Σέλτικ ιδρύθηκε από
Ιρλανδούς μετανάστες το 1888 και αμέσως οι οπαδοί της ταυτίσθηκαν με το
Καθολικισμό. Η Ρέιντζερς ιδρύθηκε το 1873 αλλά μέχρι να ιδρυθεί η Σέλτικ η ομάδα
δεν πρέσβευε κανένα δόγμα. Με την ίδρυση της Σέλτικ ακολούθησαν τον
Προτεσταντισμό και άρχισε η μεγάλη κόντρα μεταξύ των δύο μεγάλων ομάδων, η οποία
με τα χρόνια μεγάλωνε περισσότερο (μέχρι και δολοφονίες υπήρξαν), απότοκο της
κόντρας μίσους Καθολικών-Προτεσταντών στη Σκωτία από το 17ο αιώνα.
Χαρακτηριστικό είναι το γεγονός ότι οι οπαδοί της Σέλτικ δεν κάνουν το Σταυρό
τους στο «Άιμπροξ», έδρα της Ρέιντζερς. Ακόμη και σήμερα οι Σκωτσέζοι οπαδοί
διαλέγουν ομάδα ανάλογα με τη θρησκεία τους, ενώ μέχρι ενός σημείου η σύνθεση
του ρόστερ γινόταν αποκλειστικά με θρησκευτικά κριτήρια.

Σε ορισμένες χώρες, το ποδόσφαιρο έχει συνδεθεί ιστορικά με την πολιτική, είτε
σε επίπεδο ομάδων και οπαδών είτε σε επίπεδο ποδοσφαιρικών παραγόντων και
πολιτικών. Πολλά πολιτικά πρόσωπα εμπλέκονται άμεσα με το ποδόσφαιρο, αλλά και
πολλά πρόσωπα του ποδοσφαίρου εμπλέκονται με την πολιτική. Στην Ιταλία, για
παράδειγμα, ο πρώην πρωθυπουργός της χώρας Σίλβιο Μπερλουσκόνι, όντας υποψήφιος
ήταν ταυτόχρονα και ιδιοκτήτης της ποδοσφαιρικής ομάδας Μίλαν. Πολιτική χροιά
έχει η κόντρα μεταξύ των δύο μεγάλων ποδοσφαιρικών ομάδων, Ρεάλ Μαδρίτης και
Μπαρτσελόνα. Η μεγάλη έκρηξη στον «ποδοσφαιρικό πόλεμο» της Ισπανίας είχε
ξεκάθαρα πολιτικές προεκτάσεις. Τη δεκαετία του 1920 η φίλαθλοι της Ρεάλ ήταν
στην πλειονότητα τους κεντροδεξιοί, υποστηρίζοντας στη συνέχεια τον στρατηγό
Φρανθίσκο Φράνκο, ενώ οι φίλαθλοι της Μπαρτσέλονα υποστήριζαν την αυτονόμηση της
περιοχής της Καταλωνίας και την απόσχισή της από την υπόλοιπη Ισπανία. Στην
Ιταλία, οι δυο ομάδες που είναι διάσημες για τους πολιτικοποιημένους οπαδούς
τους είναι η Λάτσιο και η Λιβόρνο. Οι οπαδοί της Λάτσιο χαρακτηρίζονται ως
δεξιοί. Οι οπαδοί της Λιβόρνο χαρακτηρίζονται ως αριστεροί.

Οι παραλλαγές του ποδοσφαίρου κατηγοριοποιούνται σε τρεις κατηγορίες: μείωση
ποδοσφαιριστών των ομάδων (π.χ. ποδόσφαιρο 5x5), διεξαγωγή σε χώρους εκτός
γηπέδου (π.χ. Μπιτς σόκερ, Ποδόσφαιρο κλειστού χώρου, Ποδόσφαιρο σάλας) και για
ομάδες με ποδοσφαιριστές με ειδικές αδυναμίες (π.χ. Ποδόσφαιρο στους
Παραολυμπιακούς αγώνες).

Ένα από τα κύρια χαρακτηριστικά του ποδοσφαίρου το οποίο το κάνει ελκυστικό και
δημοφιλές είναι το γεγονός ότι ένα ποδοσφαιρικό παιχνίδι μπορεί να δοθεί με
ελάχιστο εξοπλισμό. Ένα βασικό ποδοσφαιρικό παιχνίδι μπορεί να διεξαχθεί σχεδόν
σε οποιαδήποτε ανοικτή περιοχή λογικού μεγέθους με μόνο μια μπάλα και
αντικείμενα για οριοθέτηση των τερμάτων κάθε ομάδας (τυχαίο παιχνίδι). Τέτοια
παιχνίδια μπορεί να έχουν ομάδες με διαφορετικά μεγέθη κάθε φορά (σε σχέση με το
καθιερωμένο 11 με 11), να χρησιμοποιούν μερικούς ή τροποποιημένους τους
επίσημους κανόνες και να διαιτητεύονται από τους ίδιους τους παίκτες.

Έχουν δημιουργηθεί διάφορα επιτραπέζια και ηλεκτρονικά παιχνίδια προσομοίωσης
του ποδοσφαίρου, μερικά από τα οποία ήταν και είναι πολύ δημοφιλή. Για μερικά
από αυτά διεξάγονται πρωταθλήματα, εγχώρια ή διεθνή. Τα πιο γνωστά επιτραπέζια
παιχνίδια προσομοίωσης του ποδοσφαίρου είναι το Ποδοσφαιράκι (Table football),
το Ποδοσφαιράκι με ελατήρια (Table Soccer) και το Subbuteo.

Στη σύγχρονη εποχή κυκλοφορούν πάρα πολλά ηλεκτρονικά παιχνίδια προσομοίωσης του
ποδοσφαίρου. Το πρώτο ηλεκτρονικό παιχνίδι προσομοίωσης του ποδοσφαίρου ήταν το
Tehkan World Cup, που κυκλοφόρησε το 1985 από την Tecmo. Παιζόταν με την
πλατφόρμα Arcade game. Ακολούθησε το 1989 το Tecmo World Cup '90 από την ίδια
εταιρεία. Παιζόταν με την πλατφόρμα Arcade game και τη Sega Mega Drive.
Ακολούθησαν τα παιχνίδια της σειράς Kick Off τα οποία παίζονταν σε ηλεκτρονικό
υπολογιστή. Στη συνέχεια εμφανίστηκε το η σειρά Sensible Soccer. Ακολούθησε η
σειρά Fifa Soccer από την Electronic Arts Sports με πρώτο το FIFA 1995. Το 2001
κυκλοφόρησε το πρώτο παιχνίδι της σειράς Pro Evolution Soccer που παίζεται με
την πλατφόρμα PlayStation.



https://el.wikipedia.org/wiki/%CE%A0%CF%81%CF%89%CF%84%CE%AC%CE%B8%CE%BB%CE%B7%CE%BC%CE%B1_%CE%95%CE%BB%CE%BB%CE%AC%CE%B4%CE%B1%CF%82_%CF%80%CE%BF%CE%B4%CE%BF%CF%83%CF%86%CE%B1%CE%AF%CF%81%CE%BF%CF%85_%CE%B1%CE%BD%CE%B4%CF%81%CF%8E%CE%BD

Το πρωτάθλημα επαγγελματικού ποδοσφαίρου της Α΄ Εθνικής Κατηγορίας, το οποίο
αναφέρεται επίσης και ως Super League ή Σούπερ Λίγκα, είναι το ανώτατο
ποδοσφαιρικό πρωτάθλημα ανδρών στην Ελλάδα. Διεξάγεται από τη Super League
Ελλάδα με την εποπτεία της Ελληνικής Ποδοσφαιρικής Ομοσπονδίας (ΕΠΟ).

Μέχρι τώρα μόνον 6 σύλλογοι έχουν κατακτήσει τον τίτλο, με τους Ολυμπιακό,
Παναθηναϊκό και ΑΕΚ (που είχαν παλαιότερα συστήσει το ΠΟΚ) από την Αττική να
πρωτοστατούν, τους δε ΠΑΟΚ, Άρη, και Λάρισα να πετυχαίνουν σε ορισμένες
περιπτώσεις αμφισβήτηση της κυριαρχίας τους. Τελευταίος πρωταθλητής είναι ο
Ολυμπιακός, ο οποίος με 43 τίτλους έχει κατακτήσει και τους περισσότερους στην
ιστορία της διοργάνωσης.

Το άθλημα στην Ελλάδα έκανε την εμφάνισή του το 1894 και άρχισε να διαδίδεται
ευρέως μετά τους πρώτους σύγχρονους Ολυμπιακούς Αγώνες της Αθήνας το 1896, στο
πρόγραμμα των οποίων είχε περιληφθεί η διεξαγωγή σειράς αναμετρήσεων της
"παιδιάς ποδοσφαιρίσεως". Αυτές δεν πραγματοποιήθηκαν εξαιτίας έλλειψης ομάδων
και Βρετανοί φοιτητές, παρόντες ως φίλαθλοι, έδωσαν αγώνα επίδειξης στο
Ποδηλατοδρόμιο του Νέου Φαλήρου που είχε κατασκευαστεί για τις ανάγκες της
διοργάνωσης. Πριν την έλευση του 20ου αιώνα, αθλητικοί σύλλογοι της πρωτεύουσας
και της –τότε– ευρύτερης περιοχής άρχισαν να δημιουργούν σε μη μόνιμη βάση
τμήματα ποδοσφαίρου, με πηγές της εποχής να καταγράφουν τουλάχιστον τους
Πανελλήνιο Γυμναστικό Σύλλογο (ίδρυση 1891), Ποδηλατικό Σύλλογο Αθηνών (επίσης),
Εθνικό Γυμναστικό Σύλλογο (1893), Όμιλο Λόουν Τέννις (Lawn-Tennis Club, 1895),
ενώ μεταγενέστερες κάνουν λόγο και για τον Πειραϊκό Σύνδεσμο (ανεπίσημο σωματείο
έως το 1902). Υπάρχουν αναφορές περί διοργάνωσης δύο τουρνουά, για τα οποία όμως
δεν έχουν βρεθεί προς το παρόν λεπτομερείς πληροφορίες.

Επί αρκετά μεγάλο διάστημα και έως το 1919, το ποδόσφαιρο υπαγόταν στο Σύνδεσμο
Ελληνικών Αθλητικών και Γυμναστικών Σωματείων (ΣΕΑΓΣ, από το 1929 ΣΕΓΑΣ), στον
οποίο ανήκουν και οι πρώτες συστηματικές ενέργειες για τη διεξαγωγή
πρωταθλήματος. Η προσπάθεια ευδοκίμησε το 1906, σε μία διοργάνωση όπου μετείχαν
οι προαναφερόμενοι Εθνικός ΓΣ, Πανελλήνιος ΓΣ, Πειραϊκός Σύνδεσμος και με τελικό
νικητή τον πρώτο. Οι αποκαλούμενοι ετήσιοι ποδοσφαιρικοί αγώνες, είχαν τη μορφή
τουρνουά που διεξαγόταν για τρεις ή τέσσερις συνεχόμενες Κυριακές και ανάλογα με
τις επικρατούσες καιρικές συνθήκες. Κατά την πλειοψηφία τους, οι αναμετρήσεις
λάμβαναν χώρα στο Ποδηλατοδρόμιο (σήμερα στάδιο Γεώργιος Καραϊσκάκης),
συγκεκριμένα στην επίπεδη έκταση που περιέβαλε ο επικλινής στίβος της
ποδηλασίας, με το κοινό να παρακολουθεί από αυτόν. Χώροι προπονητικής και
αγωνιστικής δραστηριότητας υπήρχαν σε κάποια σημεία της Αθήνας (Γουδή, Πεδίον
του Άρεως πίσω από τις εγκαταστάσεις του Πανελλήνιου, Ολυμπιείο δίπλα στις
αντίστοιχες του Εθνικού κ.α), για τα πρωταθλήματα όμως επιλεγόταν ο
απομακρυσμένος –με τα τότε μέσα– στο Νέο Φάληρο, καθώς αποκλειστικά εκείνος
παρείχε δυνατότητα έλεγχου των θεατών προς πληρωμή εισιτηρίου εισόδου. Την
προκήρυξη και οργάνωση αναλάμβανε συνήθως ο ΣΕΑΓΣ, άλλοτε η Επιτροπή Ολυμπιακών
Αγώνων (ΕΟΑ, πλέον Ελληνική Ολυμπιακή Επιτροπή ΕΟΕ) και επίσης καταγράφονται
περιπτώσεις συνδιοργάνωσης από τους δύο φορείς, τους μοναδικούς αθλητικούς της
εποχής σε θεσμικό επίπεδο.

Το 1919 ιδρύθηκε η πρώτη αμιγώς ποδοσφαιρική ομοσπονδία ΕΠΣ Αθηνών-Πειραιώς, η
οποία το 1922(κατ άλλους το 1921) μετονομάστηκε σε ΕΠΣ Ελλάδος και το 1923
αναγνωρίστηκε από την παγκόσμια
ομοσπονδία(FIFA)www.opap.gr/el/web/corporate.opap.gr/12.

Ο ιστότοπος της ΕΠΟ δεν αναφέρει τις εγχώριες διοργανώσεις που έχουν διεξαχθεί
πριν το 1926 που η ίδια ιδρύθηκε, αντίθετα με έκδοσή της το 1947 στην οποία
καταγράφει Πανελλήνιους Ποδοσφαιρικούς Αγώνες και πανελλήνια ποδοσφαιρικά
πρωταθλήματα από το 1906.[σ 1] Την ίδια χρονική αφετηρία όσον αφορά στις
διοργανώσεις ποδοσφαίρου σε εθνική κλίμακα, οριοθετεί η Γενική Γραμματεία
Αθλητισμού σε δικό της έργο του 1997.[σ 2] Αυτές συνοψίζονται ως εξής:

# αθλητική εφημερίδα του 1938 καταγράφει: "Ένα χρόνο αργότερα (σημ. από το
1908), κατά το 1910, ο ΣΕΓΑΣ, ο οποίος είχε αναγνωρίσει εν τω μεταξύ το
ποδόσφαιρο μετά πολλούς δισταγμούς, προεκήρυξε αγώνας κυπέλλου κατά τους οποίους
ενίκησαν το Γουδί και ο Πειραϊκός. Εν συνεχεία ο ΣΕΓΑΣ προεκήρυξε το πρώτο
ποδοσφαιρικό πρωτάθλημα στο οποίο ο Ποδοσφαιρικός Όμιλος ενίκησε τον Πειραϊκό...
Το Γουδί δεν έλαβε μέρος." Ενδέχεται οι σύγχρονες πηγές να έχουν εκλάβει τις
συγκεκριμένες διοργανώσεις κυπέλλου –πιθανά πρώτες στην ιστορία του ελληνικού
ποδοσφαίρου– ως πρωτάθλημα ή όντως τις χρονιές εκείνες να πραγματοποιήθηκαν τόσο
το τελευταίο όσο και κύπελλο, με τα 4 τρόπαια να κατακτούνται ανά ένα από τους
ίδιους δύο συλλόγους.

Στις 14 Νοεμβρίου 1926 ιδρύεται η Ελληνική Ποδοσφαιρική Ομοσπονδία και
διοργανώνει το πρώτο Πανελλήνιο Πρωτάθλημα την περίοδο 1927-28, στο οποίο όμως
δεν συμμετείχαν οι Ολυμπιακός, Παναθηναϊκός και ΑΕΚ λόγω προστριβών με την ΕΠΟ.

Οι αρχικές διοργανώσεις γίνονταν με ομάδες της Αθήνας, του Πειραιά και της
Θεσσαλονίκης, αποκλείοντας τις επαρχιακές. Προηγουμένως διεξάγονταν τα τοπικά
πρωταθλήματα των πόλεων και στην τελική φάση προκρίνονταν άλλοτε μόνο οι πρώτες,
άλλοτε οι δύο ή οι τρεις πρώτες ομάδες. Στο πρωτάθλημα του 1938-39, το οποίο
διεξήχθη σε δύο ομίλους, μετείχαν για πρώτη φορά και ομάδες εκτός
Αθήνας-Θεσσαλονίκης (Δόξα Δράμας, ΑΕΚ Καβάλας και Φίλιπποι Καβάλας). Η παρθενική
παρουσία επαρχιακών ομάδων σε ενιαίο όμιλο Πανελλήνιου Πρωταθλήματος
πραγματοποιήθηκε το 1953-54 με τη συμμετοχή της Παναχαϊκής από τη Νότια Ελλάδα
και της Νίκης Βόλου από την Κεντρική και Βόρεια Ελλάδα.

Αργότερα, η Ένωση Ευρωπαϊκών Ποδοσφαιρικών Ομοσπονδιών (UEFA) απαιτεί από την
ΕΠΟ την καθιέρωση του πρωταθλήματος μέσω μίας ενιαίας, μόνιμης και εθνικής
κατηγορίας στα πρότυπα των ανεπτυγμένων ποδοσφαιρικά χωρών, ώστε να συνεχίσει
την πρόσκληση του πρωταθλητή Ελλάδας για συμμετοχή στο Κύπελλο Πρωταθλητριών
ομάδων Ευρώπης. Το 1959-60 δημιουργείται η Α΄ Εθνική, υπό τη μορφή την οποία σε
γενικές γραμμές διατηρεί έως σήμερα.

Από τη διοργάνωση του 1979-80 το ελληνικό ποδόσφαιρο εισέρχεται σε επαγγελματική
φάση, καθώς με νομοσχέδιο που κατατέθηκε στη Βουλή την 19η Ιανουαρίου 1979, οι
σύλλογοι μετατρέπονται σε ποδοσφαιρικές ανώνυμες εταιρείες (ΠΑΕ).

Την ευθύνη της διεξαγωγής του πρωταθλήματος φέρει πλέον η Ένωση Ποδοσφαιρικών
Ανωνύμων Εταιρειών (ΕΠΑΕ), υπό την εποπτεία της ΕΠΟ, με πρώτο της πρόεδρο να
εκλέγεται ο Μάκης Ιθακήσιος.

Την αγωνιστική περίοδο 2006-07, η ΕΠΟ επιτρέπει την αποχώρηση των 16
συλλόγων-μελών της Α΄ Εθνικής από την Ένωση Ποδοσφαιρικών Ανωνύμων Εταιρειών
(ΕΠΑΕ), ώστε να προβούν σε ίδρυση του συνεταιρισμού ΠΑΕ υπό την επωνυμία Ένωση
Επαγγελματικού Ποδοσφαίρου Α΄ Εθνικής Κατηγορίας (Superleague Ελλάδα), εφεξής
Super League Ελλάδα, ο οποίος διαδέχεται την τελευταία όσον αφορά τη διοργάνωση
του ελληνικού πρωταθλήματος πρώτης κατηγορίας, κάτι που ισχύει μέχρι σήμερα.

Η λειτουργία της Super League Ελλάδα βασίζεται στη γενική συνέλευση, το
διοικητικό συμβούλιο, και τα δικαιοδοτικά πειθαρχικά όργανα.

Έως και την περίοδο 2014–15, κεντρικός χορηγός του πρωταθλήματος της Α΄ Εθνικής
Κατηγορίας, γνωστής και ως Super League, ήταν ο Οργανισµός Προγνωστικών Αγώνων
Ποδοσφαίρου (ΟΠΑΠ). Ως εκ τούτου, η διακριτική ονομασία του πρωταθλήματος ήταν
«Super League ΟΠΑΠ».

Από την έναρξη της αγωνιστικής περιόδου 2015–16, η κεντρική χορηγία του
πρωταθλήματος έπαυσε να υφίσταται, με το πρωτάθλημα να παίρνει τη διακριτική
ονομασία «Super League».

Στον πίνακα αναφέρονται και οι ομάδες που πήραν την πρόκριση μέσω των τριών
βασικών τοπικών ενώσεων, δηλαδή της ΕΠΣ Αθηνών, της ΕΠΣ Πειραιά και της ΕΠΣ
Μακεδονίας (την αποτελούσαν οι ομάδες της Θεσσαλονίκης), οι οποίες ήταν και οι
μόνες που είχαν το δικαίωμα πρόκρισης στις περισσότερες διοργανώσεις (με
εξαίρεση τις περιόδους 1938-39 και 1939-40, και από το 1953-54 ως το τέλος του
Πανελληνίου πρωταθλήματος το 1959). Με έντονα γράμματα είναι οι πρωταθλήτριες,
οι οποίες αναφέρονται και τις περιόδους κατά τις οποίες δεν διεξήχθη τελική φάση
πανελληνίου πρωταθλήματος.

Το 1958, σύμφωνα με μια ιδέα του τότε προέδρου της Γιουβέντους Ουμπέρτο Ανιέλι,
εισήχθη για πρώτη φορά στην Ιταλία και αργότερα καθιερώθηκε σε πολλές ακόμη
χώρες με διάφορες παραλλαγές, ο θεσμός της απονομής ενός χρυσού άστρου για κάθε
δέκα πρωταθλήματα που κατακτά μια ομάδα, το οποίο ορίστηκε να προστίθεται στο
άνω μέρος του εμβλήματός της. Στην Ελλάδα αποτελεί άτυπη διάκριση, την οποία
υιοθετεί μέχρι στιγμής μόνο ο Ολυμπιακός ο οποίος φορά 4 αστέρια.

Συμπεριλαμβανομένης της περιόδου 2015-16 και επί συνόλου εβδομήντα εννέα (80)
αγωνιστικών περιόδων, οι σύλλογοι με τις περισσότερες παρουσίες στο πρωτάθλημα
Ελλάδας είναι ο Ολυμπιακός με 79 (απουσίασε μόνο στην πρώτη διοργάνωση για
εξωαγωνιστικούς λόγους) και ακολουθούν ο Παναθηναϊκός με 74 συμμετοχές, ο ΠΑΟΚ
με 71, ο Άρης με 68 και η ΑΕΚ με 67. Οι μόνοι σύλλογοι που λαμβάνουν μέρος
ανελλιπώς σε όλα τα πρωταθλήματα από την έναρξη της Α' Εθνικής, είναι οι:
Ολυμπιακός, Παναθηναϊκός και ΠΑΟΚ.

Την περίοδο 1959-60, οι Παγκορινθιακός, Μέγας Αλέξανδρος Κατερίνης και Α.Ε.
Νίκαιας τερμάτισαν στις τρεις τελευταίες θέσεις, υπήρξαν δε οι «πρόγονοι» της
Κορίνθου, του Πιερικού και του Ιωνικού αντίστοιχα. Οι δύο πρώτοι έπαψαν να
υφίστανται, ενώ η τρίτη επανιδρύθηκε και συνεχίζει. Αυτόνομη πορεία, αφού κάποια
στιγμή αποτέλεσαν το υπόστρωμα δημιουργίας ισχυρότερων συλλόγων, ακολουθούν οι
Χαλκηδόνα, ΑΕΚ Καβάλας και Ασπίδα Ξάνθης. Συμμετοχές έχουν καταγραφεί και για
ορισμένους ακόμη συλλόγους που είτε συγχωνεύτηκαν μεταγενέστερα με άλλους
(Αστέρας Γκύζη, Άρης Πειραιά), είτε διαλύθηκαν (Σ.Π. Γουδί).

1 Την περίοδο 1959-60 συμμετείχε ο Μ. Αλέξανδρος Κατερίνης (μη ενεργό σήμερα
σωματείο), πρόγονος του Πιερικού 2 Η Super League καταγράφει τον ΑΟ Κέρκυρα και
τον ΑΟΚ Κέρκυρα ως διακριτά σωματεία 3 Την περίοδο 1959-60 συμμετείχε ο
Παγκορινθιακός (μη ενεργό σήμερα σωματείο), πρόγονος της Κορίνθου

Ανάμεσα στις ομάδες με συμμετοχή στην Α' Εθνική καταγράφονται και πέντε
κυπριακές, καθώς στα επτά χρόνια της περιόδου της Χούντας είχε καθιερωθεί η
είσοδος στην ανώτερη ελληνική κατηγορία, της πρωταθλήτριας Κύπρου της
προηγούμενης χρονιάς. Από τη Μεταπολίτευση, η πρακτική αυτή έπαψε να ισχύει. Oι
συμμετοχές της Κύπρου είναι οι εξής:

Όλες οι γεωγραφικές περιφέρειες της Ελλάδας, καθώς και η Κύπρος, έχουν
εκπροσωπηθεί από μία τουλάχιστον ενεργό σήμερα ομάδα στο πρωτάθλημα, με τις
περισσότερες συμμετοχές να έχει η Αττική (21 ομάδες). Ακολουθούν σε εκπροσώπηση
οι ομάδες από την Μακεδονία και την Πελοπόννησο. Στον αντίποδα, μόνο μία ομάδα
έχει εκπροσωπήσει την Ήπειρο (ΠΑΣ Γιάννινα) και τα Νησιά Ιονίου (Κέρκυρα).

Η γενική βαθμολογία υπολογίζεται με το σύστημα που ίσχυε κάθε περίοδο και δεν
περιλαμβάνει αγώνες μπαράζ και play off. Για τις θέσεις κατάταξης 2η-5η λήφθηκαν
υπόψη τα Play Off.

Οι σύλλογοι της Ελλάδας άρχισαν να αγωνίζονται σε ευρωπαϊκές διοργανώσεις το
1959, συγκεκριμένα στο κύπελλο Πρωταθλητριών της UEFA και με πρώτο εκπρόσωπο τον
Ολυμπιακό Πειραιώς,[σ 11] ο οποίος αποτέλεσε και την παρθενική ελληνική παρουσία
στο κύπελλο Κυπελλούχων. Στο αντίστοιχο Διεθνών Εκθέσεων, πρόδρομο του κυπέλλου
ΟΥΕΦΑ, η πρώτη ομάδα που εκπροσώπησε τη χώρα ήταν ο Ηρακλής. Συνολικά, 19
σωματεία έχουν μετάσχει στις τρεις βασικές διοργανώσεις της Ένωσης Ευρωπαϊκών
Ποδοσφαιρικών Ομοσπονδιών, με τις περισσότερες παρουσίες να έχουν οι Ολυμπιακός
και Παναθηναϊκός. Βάσει της αγωνιστικής πορείας των συλλόγων της κατά την
εκάστοτε τελευταία πενταετία, η Ελλάδα τα τελευταία χρόνια βρίσκεται μεταξύ 10ης
και 14ης θέσης στην ειδική βαθμολογία που τηρεί η UEFA.

Στους παρακάτω πίνακες αναφέρονται οι ποδοσφαιριστές με τις περισσότερες
συμμετοχές και οι κορυφαίοι σκόρερ στην Α΄ Εθνική.

Το λογότυπο του πρωταθλήματος έχει εξελιχθεί με το πέρασμα του χρόνου. Στο
παρελθόν εμπεριείχε τον εκάστοτε κεντρικό χορηγό του πρωταθλήματος. Εξαίρεση
αποτέλεσε η εναρκτήρια περίοδος 2006–2007, κατά την οποία ως τίτλο έφερε την
τότε επωνυμία της διοργανώτριας Super League 2007. Έως και την περίοδο
2009–2010, όταν η διοργάνωση είχε τον τίτλο «Πρωτάθλημα ΟΠΑΠ», αυτός
εμπεριέχονταν στο λογότυπο. Την περίοδο 2010–2011 το λογότυπο τροποποιήθηκε,
όπως και την επόμενη ο τίτλος της διοργάνωσης σε Super League ΟΠΑΠ. Το διάστημα
2012-2015 χρησιμοποιήθηκε μία νέα εκδοχή του λογότυπου.



https://el.wikipedia.org/wiki/%CE%98%CE%B5%CF%83%CF%83%CE%B1%CE%BB%CE%BF%CE%BD%CE%AF%CE%BA%CE%B7

Η Θεσσαλονίκη είναι η δεύτερη σε πληθυσμό και έκταση πόλη της Ελλάδας. Αποτελεί
έδρα του ομώνυμου δήμου, της Περιφερειακής Ενότητας Θεσσαλονίκης, της
Περιφέρειας Κεντρικής Μακεδονίας και της Αποκεντρωμένης Διοίκησης Μακεδονίας -
Θράκης. Από την ίδρυσή της από τον Κάσσανδρο η Θεσσαλονίκη ως μια ακμάζουσα
ελληνιστική πόλη μέχρι την οθωμανική κυριαρχία αξιοποιεί την στρατηγική της θέση
και αναπτύσσεται σε μια πολυπολιτισμική πόλη. Από το 1912, με τη λήξη των
Βαλκανικών πολέμων και την ενσωμάτωση της περιοχής στο σύγχρονο Ελληνικό Κράτος,
η Θεσσαλονίκη αποτελεί τη δεύτερη σε πληθυσμό πόλη της Ελλάδας. Συχνά αναφέρεται
ως η συμπρωτεύουσα της Ελλάδας.

Ο πληθυσμός του πολεοδομικού συγκροτήματος υπολογίζεται σήμερα στους 788.191
κατοίκους (Απογραφή 2011), ενώ ο πληθυσμός του μητροπολιτικού κέντρου ανέρχεται
στους 1.000.511 κατοίκους.

Η ίδρυση της πόλης στην ελληνιστική εποχή συμπίπτει με μια κρίσιμη φάση στην
ιστορία του Μακεδονικού Βασιλείου, που ξεκινά από τον πρόωρο θάνατο του Μεγάλου
Αλεξάνδρου και με την διεκδίκηση του θρόνου του Μακεδόνα βασιλιά από τους
επιγόνους του. Ο στρατηγός Κάσσανδρος για να μπορέσει να διεκδικήσει το θρόνο
της Μακεδονίας παντρεύτηκε την ετεροθαλή αδελφή του Μεγάλου Αλεξάνδρου, την
Θεσσαλονίκη, προς τιμήν της οποίας ίδρυσε την πόλη συνενώνοντας 26 πολίχνες, που
βρίσκονταν γύρω από το Θερμαϊκό κόλπο.

Τον 2ο π.Χ. αιώνα η πόλη κατακτήθηκε από τους Ρωμαίους, όπως και ο υπόλοιπος
ελλαδικός χώρος και αποτέλεσε έδρα του ρωμαϊκού θέματος της Μακεδονίας. Η
στρατηγική θέση της πόλης διαφαίνεται καταρχήν, όταν επιλέχτηκε ως Αυτοκρατορική
πρωτεύουσα στα χρόνια της βασιλείας του Γαλέριου, όταν και κτίστηκε το
αυτοκρατορικό παλάτι.

Η σημασία της φάνηκε και αργότερα από την πρόθεση της μεταφοράς της πρωτεύουσας
της Ρωμαϊκής Αυτοκρατορίας από τον Μεγάλο Κωνσταντίνο προς τα ανατολικά, καθώς
υπήρξε μια από τις υποψήφιες πόλεις οι οποίες είχαν προταθεί ως αντικαταστάτριες
της Ρώμης, για να επιλεγεί τελικά το Βυζάντιο. Παρά την μη επιλογή της ως
πρωτεύουσα, αποκτά τον τίτλο της Συμβασιλεύουσας πόλης και κατά την Βυζαντινή
περίοδο.

Μετά την οθωμανική κατάκτησή της από τους Οθωμανούς το 1432, παραμένει στην
Οθωμανική Αυτοκρατορία για περίπου πέντε αιώνες. Με την εκδίωξη των Εβραίων από
την Ιβηρική χερσόνησο, και τη Βόρεια Ευρώπη, η Θεσσαλονίκη αποκτά την δική της
εβραϊκή κοινότητα.

Η εγκατάσταση αυτή των Εβραίων στη Θεσσαλονίκη, ανέδειξε την πόλη ως τη
σημαντικότερη παγκόσμια εβραϊκή μητρόπολη μέχρι τουλάχιστον τις αρχές του 20ού
αιώνα. Ιδιαίτερα από τα μέσα του 19ου αιώνα, η πόλη υπήρξε το πλέον
κοσμοπολίτικο αστικοποιούμενο κέντρο της Οθωμανικής Αυτοκρατορίας και ο
σημαντικότερος πόλος πολιτικών κινήσεων και κινημάτων που συνάντησε στην
μακρόχρονη ιστορία της.

Με την ένταξή της στον κορμό του Ελληνικού Κράτους το 1912, ο πληθυσμός της
πόλης παρουσιάζει σημαντικές μεταβολές με την μετακίνηση του μουσουλμανικού
πληθυσμού και την αντικατάστασή του από προσφυγικούς πληθυσμούς της Μικράς Ασίας
και της Ανατολικής Θράκης.

Οι πληθυσμιακές μεταβολές συνέτειναν στην αλλαγή της πληθυσμιακής κατάστασης της
πόλης με την ενίσχυση του ελληνικού στοιχείου. Η πολεοδομική και αρχιτεκτονική
της αναδιοργάνωση επιταχύνθηκε από τη Μεγάλη Πυρκαγιά του 1917 και τις
προσπάθειες της νέας ελληνικής διοίκησης να προσθέσει αρχαιοελληνικά και
ευρωπαϊκά στοιχεία στο αρχιτεκτονικό ύφος της πόλης, που οδήγησε στην καταστροφή
αρκετών οθωμανικών λατρευτικών και λειτουργικών κτηρίων.

Οι σημαντικότερες πληθυσμιακές μεταβολές παρατηρούνται με το ολοκαύτωμα της
ακμαίας εβραϊκής κοινότητας από τα ναζιστικά στρατεύματα την περίοδο της τριπλής
κατοχής κατά τον Β΄ Παγκόσμιο Πόλεμο, με την εγκατάσταση του μικρασιατικού και
θρακιώτικου προσφυγικού πληθυσμού έπειτα από την Μικρασιατική Καταστροφή το 1922
και με την εσωτερική μετανάστευση που παρατηρείται κατά την δεκαετία του '50 και
μεταγενέστερα προς τα μεγάλα αστικά κέντρα.

Η Θεσσαλονίκη ιδρύθηκε από τον Κάσσανδρο και έλαβε το όνομά της προς τιμήν της
συζύγου του, Θεσσαλονίκης, η οποία ήταν ετεροθαλής αδελφή του Μεγάλου Αλεξάνδρου
και κόρη του Φιλίππου Β΄ και της πέμπτης συζύγου του, της Θεσσαλής πριγκίπισσας
Νικησιπόλης. Το όνομά της προέρχεται από τη σύνθεση των λέξεων Θεσσαλῶν και
Νίκη, σε ανάμνηση της νίκης των Μακεδόνων και του Κοινού των Θεσσαλών έναντι του
τυραννικού καθεστώτος των Φερών και των συμμάχων της, Φωκέων, στο πλαίσιο του Γ’
Ιερού Πολέμου.

Το όνομα απαντάται σε διάφορες μορφές, με ελαφρώς παραλλαγμένη ορθογραφία και
φωνητικές διακυμάνσεις. Θεσσαλονίκεια είναι επιθετική μορφή, που βρίσκουμε στο
έργο του Στράβωνα και χρησιμοποιείται, κατά τους ελληνιστικούς χρόνους, ως
ονομασία της πόλης σχηματιζόμενη από το όνομα φυσικού προσώπου, όπως αντίστοιχα
γινόταν για την Σελεύκεια από το Σέλευκο, την Κασσάνδρεια από τον Κάσσανδρο,
Αλεξάνδρεια από τον Μέγα Αλέξανδρο κ.ά. Η επικρατούσα όμως μορφή του ονόματος
είναι η Θεσσαλονίκη. Κατά την ελληνιστική εποχή υπήρξε και ο τύπος Θετταλονίκη
ενώ κατά τη Ρωμαϊκή περίοδο, όπως φανερώνουν επιγραφές και νομίσματα,
εμφανίστηκαν οι μορφές Θεσσαλονείκη και Θεσσαλονικέων [πόλις].

Κατά τους μεσαιωνικούς χρόνους οι λαοί που σχετίστηκαν με το ανατολικό ρωμαϊκό
κράτος και τη Θεσσαλονίκη απέδωσαν, κυρίως μέσω παρηχήσεων, την ονομασία της
πόλης στις γλώσσες και στις διαλέκτους τους. Οι Οθωμανοί αποκαλούσαν την πόλη
Σελανίκ (οθωμανική γλώσσα: سلاني, τουρκ.: Selânik) όπως και οι Ιουδαίοι, που
εγκαταστάθηκαν στην πόλη μετά την οθωμανική κατάκτηση και μιλούσαν την
ισπανο-εβραϊκή λαντίνο, οι Βαλκανικοί σλαβικοί πληθυσμοί Σολούν (κυρ.: Солун)
και οι βλαχόφωνοι Σαρούνα (βλαχ.: Sãrunã).

Στην περιοχή της σημερινής πόλης και ειδικότερα στην Τούμπα, τη Διεθνή Έκθεση,
το Καραμπουρνάκι, την Πολίχνη, τη Νέα Ευκαρπία, τη Σταυρούπολη και την Πυλαία,
υπήρχαν προϊστορικοί και μεταγενέστεροι οικισμοί και πολίσματα. Έως τον 6ο αιώνα
π.Χ. η περιοχή κατοικούνταν από φύλα όπως οι Φρύγες, οι Παίονες, οι Μύγδονες,
κ.ά. Σύμφωνα με τον Εκαταίο τον Μιλήσιο, στην εποχή του υπερίσχυαν οι Θράκες και
οι Έλληνες. Το διάστημα 510 π.Χ.-480 π.Χ. η περιοχή είχε υποταγεί στους Πέρσες.
Οι Μακεδόνες πρέπει να μετακινήθηκαν στην περιοχή του Θερμαϊκού κόλπου τον 6ο
αιώνα π.Χ.

Σημαντικό πόλισμα ήταν η Θέρμη, η οποία τοποθετείται από τους περισσότερους
αρχαιολόγους στο Καραμπουρνάκι. Διέθετε το πιο μεγάλο και πιο ασφαλές λιμάνι
στην περιοχή, αλλιώς δεν θα το επέλεγε ο Ξέρξης Α΄ της Περσίας για να
αγκυροβολήσει εκεί και να ξεκουράσει το στόλο του. Η Θέρμη καταλήφθηκε το 431
π.Χ. από τους Αθηναίους, οι οποίοι δύο χρόνια αργότερα την παρέδωσαν στον
βασιλιά των Μακεδόνων Περδίκκα Β΄. Στο δεύτερο μισό του 4ου αιώνα π.Χ., πάλι οι
Αθηναίοι μεσολάβησαν προκειμένου να περιέλθει η Θέρμη στην κυριαρχία των νόμιμων
διαδόχων του θρόνου της Μακεδονίας, και όχι στον σφετεριστή Παυσανία.

Σχετικά με την ίδρυση της Θεσσαλονίκης υφίστανται δύο κύριες μαρτυρίες. Η πρώτη
ανήκει στον αρχαίο ιστορικό Στράβωνα και είναι η επικρατέστερη μεταξύ των
σύγχρονων ιστορικών με αποκλίσεις ως προς το έτος ίδρυσης. Σύμφωνα με τον
Στράβωνα, το 316 π.Χ. ή 315 π.Χ. ο Κάσσανδρος, στρατηγός της Μακεδονίας και
επιμελητής του Αλέξανδρου Δ΄, ανήλικου γιου του Μεγάλου Αλεξάνδρου, ίδρυσε τη
Θεσσαλονίκη. Η δεύτερη μαρτυρία είναι του Στεφάνου του Βυζαντίου, ο οποίος
θεωρεί ως ιδρυτή της πόλης το Φίλιππο Β΄.

Η επικρατούσα άποψη της ίδρυσης της Θεσσαλονίκης από τον σφετεριστή του θρόνου
του βασιλείου της Μακεδονίας Κάσσανδρο, σχετίζει την επιλογή του με την αντίληψη
για τη στρατηγική θέση αυτής της ενδότατης κοιλότητας της μακεδονικής
ακτογραμμής, η οποία εύκολα θα μπορούσε να συνδέσει την ενδοχώρα με τη θάλασσα,
δημιουργώντας τις προϋποθέσεις για ακμάζουσα εμπορική κίνηση, ενώ συνάμα παρείχε
και ασφάλεια από επιδρομές. Επιπλέον, ο Κάσσανδρος υπολόγιζε τον οπλισμό της
Θεσσαλονίκης ως μια δεύτερη πράξη, που θα νομιμοποιούσε τις διεκδικήσεις του επί
του μακεδονικού θρόνου έπειτα και από το γάμο του με γόνο της βασιλικής
δυναστείας. Στην ελληνιστική Θεσσαλονίκη από όσο γνωρίζουμε υπήρχαν οι φυλές:
Αντιγονίς, Διονυσιάς και Ασκληπιάς και οι δήμοι Βουκεφάλεια και Κεκροπίς.

Με βασικό άξονα την αρχαία πόλη της Θέρμης, ο Κάσσανδρος ανάγκασε σε μετοίκηση
τους πληθυσμούς 26 τοπικών, παράκτιων πολισμάτων και χωριών της ευρύτερης
περιοχής και της δυτικής Χαλκιδικής δημιουργώντας τη νέα πολιτεία, που
ονοματοθέτησε προς τιμή της συζύγου του, Θεσσαλονίκης. Λόγω της θέσης της, που
συνέδεε τη Μακεδονία με το Αιγαίο Πέλαγος, η Θεσσαλονίκη σε πολύ σύντομο
διάστημα έγινε η σημαντικότερη πόλη σε ολόκληρη τη Μακεδονία. Η εμπορική σημασία
της πόλης προσέλκυσε από νωρίς (3ος αιώνας π.Χ.) διάφορους εποίκους (Αιγύπτιους,
Σύρους, Ιουδαίους) αυξάνοντας τον πληθυσμό και το τοπογραφικό της μέγεθος, ενώ
διατηρούσε εμπορικές επαφές με όλα τα λιμάνια της Ανατολής. Από τα ιστορικά
δεδομένα φαίνεται πως η πόλη διέθετε μόνιμη φρουρά Γαλατών μισθοφόρων.

Πολύ λίγα είναι γνωστά για την ελληνιστική ιστορία της πόλης. Στα πρώτα χρόνια
ζωής της Θεσσαλονίκης άρχισε και ο ανταγωνισμός με την επίσης μακεδονική αποικία
της Δημητριάδος στον Παγασητικό κόλπο. Θα μπορούσε να πει κανείς ότι ξεπέρασε σε
δόξα και αίγλη την πρωτεύουσα Πέλλα μιας και ήταν η βάση του μακεδονικού στόλου.
Οι αρχαίοι Μακεδόνες πίστευαν πως την πόλη προστάτευαν οι θεοί του Ολύμπου. Στην
σύγχρονη πλατεία Διοικητηρίου, έχει αποκαλυφθεί τμήμα λαμπρού οικοδομήματος, το
οποίο ίσως να ήταν βασιλική κατοικία των Μακεδόνων βασιλέων.

Το 287 π.Χ. όταν οι βασιλείς Πύρρος της Ηπείρου και Λυσίμαχος νίκησαν τον
βασιλιά της Μακεδονίας Δημήτριο τον Πολιορκητή, φαίνεται πως η Θεσσαλονίκη έπεσε
προσωρινά στην κατοχή του πρώτου και αργότερα υπό την κατοχή του δευτέρου. Κατά
πάσα πιθανότητα η Θεσσαλονίκη περιτειχίστηκε ταυτόχρονα με την ίδρυσή της.
Πάντως, τα τείχη έσωσαν την πόλη το 279 π.Χ. όταν οι Κέλτες επιχείρησαν να την
κατακτήσουν και αναγκάστηκαν να αποχωρήσουν στους Δελφούς και την Αιτωλία. Μετά
από μια σειρά αναταραχών η μακεδονική πόλη περιήλθε στους Αντιγονίδες (277
π.Χ.). Το 273 π.Χ. στην πόλη κατέφυγε ο ηττημένος από τον Πύρρο, Αντίγονος Β΄
Γονατάς σε μία προσπάθεια ανασύνταξης του στρατού για να κτυπήσει τον εισβολέα
Πύρρο. Εκεί μάλιστα ναυπήγησε στο λιμάνι της ισχυρό στόλο και κατενίκησε τον
πτολεμαϊκό. Αυτό ωφέλησε την νύμφη του Θερμαϊκού. Από τα χρόνια της βασιλείας
του Αντίγονου Β', άρχισε η περίοδος πυκνής κατοίκησης της Θεσσαλονίκης. Σε ένα
διάταγμα της Ιστιαίας (270 π.Χ.-200 π.Χ.) αναφέρονται στην λίστα των προξένων
της δύο Θεσσαλονικείς, ενώ σε ένα άλλο του 224 π.Χ./223 π.Χ. αναφέρεται ένας
επώνυμος ιερέας της Θεσσαλονίκης. Παράλληλα ανάμεσα στα έτη 239 π.Χ. με 221 π.Χ.
αναφέρονται οι επισκέψεις των δύο Αντιγονιδών βασιλέων στην πόλη, του Δημητρίου
Β΄ και του Αντιγόνου Γ΄.

Το 197 π.Χ. κατέφυγε στην Θεσσαλονίκη ο Φίλιππος Ε΄, μετά την ήττα του στη μάχη
των Κυνός Κεφαλών από τους Ρωμαίους. Το 187 π.Χ. η πόλη έκοψε τα πρώτα νομίσματά
της με την επιγραφή ΘΕΣΣΑΛΟΝΙΚΗΣ και εικονίζονταν ο Διόνυσος, ο Ερμής, ο
Πήγασος, η αίγα και ο τράγος. Επίσης, στις 15 Δαισίου του αυτού έτους ο Φίλιππος
Ε΄ εξέδωσε βασιλικό διάταγμα σε μαρμάρινη στήλη που απευθυνόταν στον έμπιστο
αντιπρόσωπό του Ανδρόνικο, για την διαχείριση του Σεραπείου. Το 185 π.Χ. ο
Αντιγονίδης βασιλιάς συνόδευσε στην Θεσσαλονίκη τη ρωμαϊκή πρεσβεία μέσω των
Τεμπών. Εκεί έγινε σύσκεψη μεταξύ Μακεδόνων και Ρωμαίων για την τύχη των υπό
μακεδονικής κυριαρχίας Θρακών. Μετά το πέρας της θρακικής εκστρατείας (184
π.Χ.-183 π.Χ.), αποκαλύφθηκε συνωμοσία εις βάρος του Φιλίππου από τον φιλορωμαίο
γιο του, Δημήτριο, για την ανατροπή του. Για να ανατρέψει τις φιλορωμαϊκές
εστίες της Μακεδονίας που εστιάζονταν στις παραλιακές πόλεις, ο Φίλιππος
μετέφερε αποίκους από το εσωτερικό της χώρας προς τα παράλια και αντίστροφα.
Αυτά τα σκληρά μέτρα δυσαρέστησαν την Θεσσαλονίκη, αν και με το μέτρο αυτό
προήχθη η βιομηχανία, η οικονομία και η στρατιωτική της φύλαξη. Εν τέλει
κατέστρωσε στην Θεσσαλονίκη το σχέδιο εξοντώσεώς του. Αυτό έγινε, αφού
διαχείμασε στην πόλη τον χειμώνα του 181 π.Χ./180 π.Χ. Κατά την άνοιξη του 179
π.Χ. ο Φίλιππος πραγματοποίησε περιοδεία από την Δημητριάδα στην Θεσσαλονίκη,
επιδεικνύοντας στους άρχοντες τον διάδοχο που προόριζε: τον Αντίγονο, ανιψιό του
Αντιγόνου Δώσωνος.

Αξίζει να αναφερθεί κατά την περίοδο αυτή και ένα τέκνο της ελληνιστικής
Θεσσαλονίκης, ο Ίων. Αυτός διετέλεσε αρχηγός μαζί με τον Αρτέμωνα από την
Δολοπία, ενός σώματος 400 ακοντιστών και ισαρίθμων σφενδονητών κατά την μάχη του
Καλλίνικου (Μάιος του 171 π.Χ.) που έληξε με νίκη των Μακεδόνων. Επίσης, ήταν
και ο προστάτης των γιων του Περσέα που αργότερα τα παρέδωσε στους Ρωμαίους μετά
την μάχη της Πύδνας. Κατά την διάρκεια των Ρωμαιο-Μακεδονικών πολέμων, τον
Ιούνιο του 169 π.Χ., η πόλη μαζί με την Αίνεια, την Κασσάνδρεια και την
Αντιγόνεια, απέκρουσαν ηρωϊκά τις επιθέσεις του ρωμαϊκού στόλου του Γάιου Μάρκου
Φίγλου, στον οποίο συνέδραμαν ο Ευμένης Β΄ της Περγάμου και ο Προυσίας Β΄ της
Βιθυνίας. Στην συνέχεια 500 Γαλάτες της Θεσσαλονίκης ενίσχυσαν την άμυνα της
Κασσάνδρειας που απέκρουσε εκ νέου μια εκ θαλάσσης επίθεση των Ρωμαίων.

Στο διοικητικό επίπεδο η πόλη απολάμβανε ελεγχόμενη αυτονομία που διαχειριζόταν
η Εκκλησία του Δήμου και η Βουλή, ενώ συνάμα τελούσε υπό την επικυριαρχία του
βασιλιά, ο οποίος ασκούσε την πολιτική εξουσία του μέσω κρατικών υπαλλήλων –
εντολοδόχων, των Βασιλικών, ενώ διόριζε και το στρατιωτικό διοικητή, τον
Επιστάτη, ο οποίος είχε ως υπόβαθμους τον Υπεπιστάτη και τους Αρμοστές.

Η κατάλυση του βασιλείου των Αντιγονιδών από τα ρωμαϊκά στρατεύματα του ύπατου
Λεύκιου Αιμίλιου Παύλου το 168 π.Χ. έφερε τη Θεσσαλονίκη στα όρια της Ρωμαϊκής
Δημοκρατίας (Res publica Romana). Δύο ημέρες μετά την ήττα του Περσέα στη Μάχη
της Πύδνας, η Θεσσαλονίκη παραδόθηκε στους Ρωμαίους (24 Ιουνίου 168 π.Χ.). Ο
Περσέας κατέφυγε προσωρινά στην πόλη, όπου διέταξε τον φρούραρχό της, Ευμένη, να
συγκεντρώσει στο λιμάνι της τον μακεδονικό στόλο και να τον πυρπολήσει.

Έως το 148 π.Χ. η Θεσσαλονίκη ήταν πρωτεύουσα μίας από τις τέσσερις διοικητικές
περιφέρειες στις οποίες είχαν χωρίσει οι Ρωμαίοι το ελληνιστικό βασίλειο, με
έκταση από τον Στρυμόνα ως τον Αξιό (Macedonia Secunda). Έπειτα, όμως, από την
καταστολή της επανάστασης του Ανδρίσκου, τον οποίο φαίνεται να μην υποστήριξαν
οι Θεσσαλονικείς, πραγματοποιήθηκε διοικητική αναδιάρθρωση και η Μακεδονία, με
όρια εκτενέστερα του βασιλείου των Αντιγονιδών, ανακηρύχθηκε ρωμαϊκή επαρχία
(Provincia Macedonia), διοικούμενη από ανθύπατο με πρωτεύουσα και έδρα του
πραίτορα τη Θεσσαλονίκη.

Η κατασκευή της Εγνατίας οδού από τους Ρωμαίους μεταξύ 146 π.Χ.–120 π.Χ., του
βασικού στρατιωτικού και εμπορικού διαύλου της ανατολικής διοίκησης, η οποία
ένωνε την Αδριατική θάλασσα με τον Ελλήσποντο και τη Μικρά Ασία, προώθησε την
αξιολογική σημασία της πόλης και εμπέδωσε την πρωταγωνιστική της παρέμφαση μέσα
στο μεγεθούμενο κράτος. Έτσι, μέχρι το δεύτερο μισό του 2ου π.Χ. αιώνα, η
Θεσσαλονίκη είχε αναδειχτεί στο κυρίαρχο σταυροδρόμι και βάση της εμπορικής και
στρατιωτικής δραστηριότητας. Μάλιστα, τα επόμενα χρόνια, η σταδιακή επέκταση του
ρωμαϊκού κράτους προς τα ανατολικά και προς το βορρά είχε ως συνέπεια την
απομάκρυνση του κινδύνου των βαρβαρικών επιδρομών. Οι κίνδυνοι επανεμφανίστηκαν
τόσο στα ανατολικά όσο και στα βόρεια σύνορα πολύ αργότερα, όταν οι Γότθοι
πολιόρκησαν την πόλη το 254 και το 268 μ.Χ.

Στην εμφύλια διαμάχη δημοκρατικών και αυτοκρατορικών, που ακολούθησε τη
δολοφονία του Ιουλίου Καίσαρα (44 μ.Χ.), οι κάτοικοι της Θεσσαλονίκης τάχθηκαν
στο πλευρό των δεύτερων. Η ολοκληρωτική νίκη των αυτοκρατορικών Αντωνίου και
Οκταβιανού έναντι των Βρούτου και Κάσσιου το 42 μ.Χ. στους Φιλίππους οδήγησε
στην απόδοση περισσοτέρων προνομίων στην πόλη και ουσιαστικής αυτοδιοίκησης με
την ανακήρυξή της σε «ελεύθερη πόλη» - Civitas Libera.

Επί Ρωμαιοκρατίας λατρεύονταν πολλές θεότητες στη Θεσσαλονίκη. Εκτός από το
Δωδεκάθεο, τιμές και λατρεία αποδίδονταν στον Διόνυσο, στους Κάβειρους και στις
αιγυπτιακές θεότητες Σέραπις, Ίσιδα και Αρποκράτης.

Κατά τον τελευταίο προχριστιανικό αιώνα όλο και περισσότεροι Ιουδαίοι
μετοικούσαν στη Θεσσαλονίκη δημιουργώντας μια μεγάλη ιουδαϊκή παροικία,
τοποθετημένη κοντά στο λιμάνι. Στη συναγωγή αυτής της κοινότητας κήρυξε τη
χριστιανική πίστη ο Απόστολος Παύλος το 50 μ.Χ. Οι δύο επιστολές του προς τη
μερίδα των εκχριστιανισθέντων μελών της, αλλά και πρώην εθνικών κατοίκων της
πόλης, αποτελούν τα αρχαιότερα κείμενα της Καινής Διαθήκης.

Ωστόσο, δεν υπάρχει καμία ιστορική απόδειξη ότι ο Απόστολος Παύλος κήρυξε σε
ιουδαϊκή συναγωγή και η μοναδική αναφορά στις επιστολές του έχουν να κάνουν
περισσότερο με την έννοια της "συναγωγής" ως συνάθροιση.

Η Θεσσαλονίκη, όπως και ολόκληρη η Μακεδονία, ακολούθησε τη μακρά περίοδο
ευημερίας που διασφάλιζε η Pax Romana, η περιώνυμη ρωμαϊκή ειρήνη που διήπε την
αυτοκρατορία μέχρι και το τέλος περίπου της δυναστείας των Αντωνίνων. Το μέγεθος
της αξίας της διαφαίνεται από τους τιμητικούς τίτλους, που της αποδόθηκαν από
σειρά αυτοκρατόρων. Κατά την αυτοκρατορική κυρίως περίοδο, είχε χορηγηθεί σε
πολλούς Θεσσαλονικείς το δικαίωμα του Ρωμαίου πολίτη (η civitas Romana)

Το καθεστώς της ανεξιθρησκείας έληξε όταν εγκαταστάθηκε στη Θεσσαλονίκη ο
καίσαρας Γαλέριος. Τότε ξεκίνησε σκληρός διωγμός των χριστιανών. Μεταξύ άλλων,
στην πόλη μαρτύρησε το 305 ο Άγιος Δημήτριος. Όμως, πέρα από τους θρησκευτικούς
διωγμούς, η Θεσσαλονίκη επωφελήθηκε πολύ όταν ανακηρύχθηκε έδρα του Γαλερίου,
καθώς κοσμήθηκε με πολλά δημόσια κτήρια και αναβαθμίστηκε πολιτικά. Η ακμή της
συνεχίστηκε και τα επόμενα χρόννια, όταν ο αυτοκράτορας Κωνσταντίνος Α΄
κατασκεύασε λιμάνι μπροστά από τα τείχη, το οποίο χρησιμοποιήθηκε έως την εποχή
της πτώσης της Βυζαντινής Αυτοκρατορίας.

Στο στάδιο της παρακμής του παραδοσιακού ρωμαϊκού εθνικού-παγανιστικού κράτους
και της μετατόπισης του κέντρου βάρους του στην ανατολή προκειμένου σε λιγότερο
από έναν αιώνα να μετασχηματιστεί στη νέα κρατική οντότητα, που αργότερα
αποκλήθηκε βυζαντινή, και πάλι η Θεσσαλονίκη διαδραμάτισε σημαίνοντα ρόλο.
Αρχικά ως πρωτεύουσα του Γαλερίου και έπειτα ως υποψήφια νέα πρωτεύουσα του
κράτους προτύπωσε τη δυναμική, που θα ενείχε στη διάρκεια της χριστιανικής
αυτοκρατορίας της Ανατολής.

Η πόλη συνδέθηκε εξ αρχής με την ιστορική προσωπικότητα, που θα μετάλλασσε την
παγανιστική Ρωμαϊκή Αυτοκρατορία στο μακροβιότερο χριστιανικό βασίλειο, τον
θεμελιωτή του Βυζαντινού κράτους, Κωνσταντίνο. Το 324 ο Κωνσταντίνος, στο
πλαίσιο της διαμάχης του με το Λικίνιο, χρησιμοποίησε τη Θεσσαλονίκη ως
στρατιωτικό ορμητήριο κατασκευάζοντας νέο λιμάνι, τον περιώνυμο «σκαπτό λιμένα»,
προκειμένου να συγκεντρώσει σ' αυτό στόλο από 200 «τριακόντορες» γαλέρες και
2000 εμπορικά πλοία, τα οποία θα μετέφεραν τον στρατό του, δύναμης 120.000
ανδρών.

Μετά την οριστική επικράτηση του Κωνσταντίνου έναντι του Λικίνιου στη μάχη της
Χρυσούπολης, ο δεύτερος με παρέμβαση της αδερφής του και συζύγου του Μ.
Κωνσταντίνου εστάλη εξόριστος στο φρούριο της Ακρόπολης της Θεσσαλονίκης. Εκεί
κατά τον ιστορικό Ζώσιμο δολοφονήθηκε με εντολή του Κωνσταντίνου.

Η μεταφορά της πρωτεύουσας της αυτοκρατορίας ανατολικά, στην παλαιά αποικία των
Μεγαρέων, το Βυζάντιο, την από τούδε Κωνσταντινούπολη ή Νέα Ρώμη, θα συντελέσει
στην περαιτέρω ανάδειξη της Θεσσαλονίκης. Η παραυξάνουσα αντίληψη της
γεωστρατηγικής της σημασίας και τα έργα που κατασκευάζονται στην πόλη, με
πρόνοια των αυτοκρατόρων Ιουλιανού και Μεγάλου Θεοδόσιου, την καθιστούν «ὀφθαλμὸ
τῆς Εὐρώπης καὶ κατ'ἐξοχὴν τῆς Ἑλλάδος». Γίνεται «Συμβασιλεύουσα», ονομάζεται
«Μεγαλούπολις» και κατέχει τη θέση της επόμενης μετά την Κωνσταντινούπολη πόλης
της αυτοκρατορίας (Θεσσαλονίκην μετὰ τὴν μεγάλην παρὰ Ῥωμαίων πρώτην πόλιν).

Ο Μέγας Θεοδόσιος, ως αύγουστος της Ανατολής αρχικά, χρησιμοποίησε ως έδρα του
τη Θεσσαλονίκη. Αφού απέκρουσε τους Γότθους το 378 ασπάσθηκε τον Χριστιανισμό,
με προτροπή του επισκόπου Θεσσαλονίκης Ασχολίου, και προχώρησε στη συστηματική
οχύρωση της πόλης, εργασία που ανέθεσε στον Πέρση Ορμίσδα. Από τη Θεσσαλονίκη
εξέδωσε και το αυτοκρατορικό διάταγμα με το οποίο όριζε τον χριστιανισμό ως
επίσημη θρησκεία του κράτους. Αντίθετα απ' ό,τι θα περίμενε κανείς, ο Θεοδόσιος
δεν ήταν δημοφιλής στους Θεσσαλονικείς, εξαιτίας της σταδιακής διείσδυσης των
Γότθων στο βυζαντινό στρατό και ιδιαίτερα στην αυτοκρατορική φρουρά. Έτσι, όταν
το 390 ο διοικητής της γοτθικής φρουράς Βουτέριχος συνέλαβε κάποιον δημοφιλή
αρματοδρόμο, προκλήθηκαν ταραχές, κατά τη διάρκεια των οποίων έχασε τη ζωή του.
Ως αντίποινα, ο Θεοδόσιος διέταξε την παγίδευση και τη σφαγή 7.000 Θεσσαλονικέων
στον Ιππόδρομο. Έκτοτε, ο Ιππόδρομος δεν ξαναχρησιμοποιήθηκε.

Τον Θεοδόσιο μιμήθηκαν και άλλοι αυτοκράτορες, οι οποίοι εγκαταστάθηκαν στη
Θεσσαλονίκη προκειμένου να πολεμήσουν τους εισβολείς ή τους βαρβάρους
επιδρομείς. Οι δοκιμασίες της Θεσσαλονίκης από τις επιδρομές των γοτθικών φύλων
συνεχίστηκαν μέχρι και το τέλος του 5ου αιώνα, οπότε η πόλη κατάφερε να
εξασφαλίσει μικρό διάστημα ειρήνης και ευημερίας. Στην ευπραγία της βοήθησε και
ο μακεδονικής καταγωγής αυτοκράτορας Ιουστινιανός, δίδοντας ιδιαίτερο βάρος στα
προβλήματά της και ανάγοντας την Θεσσαλονίκη σε πρωτεύουσα του Ιλλυρικού
πραιτορίου (δηλαδή της Βαλκανικής).

Έως την εποχή της Εικονομαχίας, στην πόλη ανεγέρθηκαν εντυπωσιακά δημόσια κτήρια
και πολλοί ναοί. Όμως, πιο χρήσιμα αποδείχθηκαν τα τείχη της, στα οποία
συντρίβονταν οι εχθρικές επιδρομές και οι απόπειρες πολιορκίας. Στο διάστημα
527-688, η πόλη απέκρουσε δεκάδες επιδρομές Σλάβων, Αβάρων, Περσών, Δραγουβιτών,
Σαγουδιτών και Βερζιτών. Οι Θεσσαλονικείς διηγούνταν ότι είδαν πολλές φορές τον
άγιο Δημήτριο πάνω στα τείχη, να τρέπει σε φυγή τους εισβολείς.

Στα τέλη του 6ου αιώνα παρουσιάστηκε η σλαβική απειλή, η οποία έμελλε να
ταλανίζει την πόλη για τους δύο επόμενους αιώνες. Τα σλαβικά φύλα, αρχικά με την
καθοδήγηση των Αβάρων και αργότερα αυτόνομα, πραγματοποίησαν πολλές επιδρομές
εναντίον της Θεσσαλονίκης με σημαντικότερες αυτές του 586 και του 597. Τέλος,
στις σλαβικές βλέψεις έδωσε το 688 ο αυτοκράτορας Ιουστινιανός Β´, ο
επικαλούμενος Ρινότμητος, ο οποίος νικώντας τους Σλάβους εισήλθε θριαμβευτής
στην πόλη.

Όταν ξεκίνησε η Εικονομαχία, η Θεσσαλονίκη μεταβλήθηκε σε τόπο εξορίας των
εικονομάχων της βασιλεύουσας. Μεταξύ αυτών συγκαταλεγόταν και ο Άγιος Θεόδωρος ο
Στουδίτης. Σε αντίδραση στην εικονόφιλη στάση της Εκκλησίας της Ρώμης ο
αυτοκράτορας Λέων Γ´ ο Ίσαυρος απέσπασε το ανατολικό Ιλλυρικό από την
εκκλησιαστική δικαιοδοσία της Ρώμης και το απέδωσε στο Πατριαρχείο
Κωνσταντινουπόλεως. Έπειτα από αυτό το γεγονός ο αρχιεπίσκοπος Θεσσαλονίκης
έπαψε να είναι βικάριος του Πάπα και η τοπική εκκλησία συνέδεσε την πορεία της
με την ανατολική εκκλησιαστική διοίκηση. Το δεύτερο μισό του 9ου αιώνα έλαβε
χώρα και η αποστολή προς τους σλαβικούς λαούς των Θεσσαλονικέων αδελφών Κυρίλλου
και Μεθοδίου, η δράση των οποίων συνδέθηκε με την απαρχή του εκχριστιανισμού
αλλά και της φιλολογίας των Σλάβων. Από τη Θεσσαλονίκη οι Κύριλλος και Μεθόδιος
ξεκίνησαν το 863 προκειμένου να εκχριστιανίσουν τους Άραβες, τους Χαζάρους (στη
Γεωργία) και τους Σλάβους (στη Μεγάλη Μοραβία).

Το 904 η πόλη δέχθηκε επίθεση από τους Σαρακηνούς (Άραβες της Δύσης) με αρχηγό
τον εξισλαμισθέντα Λέοντα τον Τριπολίτη. Η σφοδρότητα της επίθεσης και η
απροετοιμασία πολιορκίας οδήγησαν στην άλωση και τη λεηλασία της. Χιλιάδες
κάτοικοι σφαγιάστηκαν, ενώ περισσότεροι αιχμαλωτίστηκαν και πουλήθηκαν ως
σκλάβοι. Παρ όλ' αυτά ο 10ος και οι αρχές του 11ου αιώνα χαρακτηρίσθηκαν ως
περίοδος αναδόμησης και η Αυτοκρατορία χωρίσθηκε σε «θέματα». Η Θεσσαλονίκη
αναδείχθηκε πρωτεύουσα ενός θέματος που επιβίωσε έως και τον 15ο αιώνα.

Γεγονός – ορόσημο για την ιστορία της Θεσσαλονίκης θεωρείται η άλωσή της από
τους Νορμανδούς το 1185. Στις 15 Αυγούστου του 1185 νορμανδικός στόλος
μεταφέροντας 80.000 στρατό κατέπλευσε στο λιμάνι της Θεσσαλονίκης και άρχισε την
πολιορκία από ξηρά και θάλασσα. Ο ανεφοδιασμός, όμως, της πόλης δεν ήταν
επαρκής, ο διοικητής της Δαυίδ Κομνηνός δεν ήταν ικανός να οργανώσει κατάλληλα
την άμυνα, εγκατέλειψε τους αμυνόμενους και οι ενισχύσεις από την
Κωνσταντινούπολη έφτασαν πολύ αργά. Έτσι οι Νορμανδοί, μέσα σε λίγες μέρες, (24
Αυγούστου 1185) αφού έχασαν 3.000 στρατιώτες, κατέλαβαν τη Θεσσαλονίκη, παρά την
ηρωϊκή άμυνα των κατοίκων και τη λεηλάτησαν, θανατώνοντας 7.000 από τους
κατοίκους της. Βασικός ιστορικός της άλωσης ήταν ο Αρχιεπίσκοπος Θεσσαλονίκης
Ευστάθιος, από το έργο του οποίου «Ιστορία της αλώσεως της Θεσσαλονίκης υπό των
Νορμανδών» αντλούνται οι περισσότερες πληροφορίες.

Η κατάληψη της Κωνσταντινούπολης από τους Φράγκους στα 1204 και η κατάλυση της
Αυτοκρατορίας οδήγησε τους Θεσσαλονικείς σε διαπραγματεύσεις με το Φράγκο
ηγεμόνα Βονιφάτιο το Μομφερρατικό, αποτέλεσμα των οποίων υπήρξε η παράδοση της
πόλης με τον όρο της διατήρησης των παλαιών τοπικών προνομίων. Ο Βονιφάτιος
ίδρυσε το Βασίλειο της Θεσσαλονίκης (Royaume de Thessalonique), που υπήρξε
βραχύβιο, εκτείνοντας τον βίο του σε είκοσι χρόνια.

Το 1224 ο Δεσπότης της Ηπείρου, Θεόδωρος Δούκας κατέλαβε τη Θεσσαλονίκη και
χρίστηκε Βασιλεύς των Ρωμαίων από τον Αρχιεπίσκοπο Αχριδών Δημήτριο Χωματιανό. Ο
Θεόδωρος όρισε τη Θεσσαλονίκη πρωτεύουσα της ηγεμονίας του, η οποία αποτελούσε
το αντίπαλο δέος του άλλου βυζαντινού κράτους, της Αυτοκρατορίας της Νικαίας.

Η παρακμή του κράτους του Θεοδώρου εκκίνησε από την ήττα του το 1230 στην
Κλοκοτνίτσα από τον Ιωάννη Ασσάν Β’. Το μεγαλύτερο μέρος των εδαφών του
καταλήφθηκε από τους Βουλγάρους ενώ στη Θεσσαλονίκη συνέχισαν να βασιλεύουν οι
διάδοχοι του Θεοδώρου έως το 1246, οπότε την κατέλαβε ο Αυτοκράτορας της Νικαίας
Ιωάννης Γ´ Δούκας Βατάτζης.

Το 1330, επί αυτοκράτορα Ανδρόνικου Γ΄ Παλαιολόγου, ιδρύεται στην πόλη η Σχολή
Θεσσαλονίκης ανωτάτων σπουδών, που λειτούργησε για έναν περίπου αιώνα, αφού μετά
την Οθωμανική κατάκτηση το 1430 λειτούργησε ως "Ελληνική Σχολή Θεσσαλονίκης", ως
σχολείο μέσης εκπαίδευσης για να καλύψει τις ανάγκες της νέας εποχής. Στα μέσα
της Τουρκοκρατίας αναβαθμίστηκε ως "Ανώτερο Σχολείο", ενώ έως το 1873
λειτουργούσε ως Κεντρική Αστική Σχολή Θεσσαλονίκης. Στη συνέχεια με τον τίτλο
"Γυμνάσιο Θεσσαλονίκης" λειτούργησε έως την απελευθέρωση το 1912. Έκτοτε
λειτουργεί ως Α΄ Γυμνάσιο Θεσσαλονίκης και έχοντας μία ιστορία συνεχούς
λειτουργίας σχεδόν 700 ετών συγκαταλέγεται στα αρχαιότερα εκπαιδευτικά ιδρύματα
της Ευρώπης.

Το επαναστατικό κίνημα των Ζηλωτών εμφανίστηκε ως μια πρωτότυπη δημοκρατική
νησίδα στο μεσαιωνικό κόσμο, όπου ο ηγεμονισμός, ο διαχωρισμός των ευγενών από
το λαό και η «ελέω θεού» διοίκηση αποτελούσαν τα απόλυτα θέσφατα. Η διαπάλη
μεταξύ του μέγα δούκα Αλεξίου Απόκαυκου και του Ιωάννη Καντακουζηνού για την
κυριαρχία της επιρροής στο βυζαντινό θρόνο οδήγησε την Αυτοκρατορία σε εμφύλιο
πόλεμο, αποτελέσματα του οποίου ήταν η δημιουργία χιλιάδων οικονομικών
προσφύγων, συνωστιζόμενων σε μεγάλα αστικά κέντρα όπως η Θεσσαλονίκη.

Η ογκούμενη δυσαρέσκεια των λαϊκών τάξεων έναντι των ευγενών, που υποστήριζαν
τον Καντακουζηνό, έφερε τη στάση των Ζηλωτών το 1342. Στις αρχές του έτους ο
λαός της Θεσσαλονίκης, συντασσόμενος με την πλευρά της Άννας της Σαβοΐας και του
Απόκαυκου και καθοδηγούμενος από τους Ζηλωτές, στασίασε και λεηλάτησε τα σπίτια
του διοικητή της πόλης και των εύπορων ευγενών. Αφού επιβλήθηκαν απόλυτα μέσα
στην πόλη, οι Ζηλωτές ανέλαβαν την εξουσία.

Αυτή η πρόωρη κίνηση προλεταριακής διεκδίκησης κυριάρχησε μέχρι και το 1349 όταν
η αντεπανάσταση, οργανωμένη από μέλη της αυτοκρατορικής αυλής, ανέτρεψε τους
Ζηλωτές και επανέφερε την πόλη στην αυτοκρατορική «νομιμοφροσύνη».

Παρά τις πολιτικές αναταραχές, κατά το 13ο και 14ο αιώνα η πόλη γνώρισε
ιδιαίτερη πνευματική άνθηση και ανέδειξε πληθώρα λογίων, θεολόγων και
καλλιτεχνών. Ιδιαίτερα στον τομέα της τέχνης οι σχολές της Θεσσαλονίκης
επηρέασαν ολόκληρο το βαλκανικό χριστιανικό κόσμο και τη Ρωσία. Η όλη αυτή
πνευματική κίνηση ονομάστηκε Παλαιολόγεια Αναγέννηση και είναι η περίοδος κατά
την οποία η συμβασιλεύουσα Θεσσαλονίκη διεκδικεί τα πνευματικά πρωτεία της
Αυτοκρατορίας.

Σε αυτό το κλίμα συνέβαλε η επικράτηση των ιδεών των Ησυχαστών, που ως βασικό
εκφραστή είχαν τον Αρχιεπίσκοπο Θεσσαλονίκης Γρηγόριο Παλαμά. Η ησυχαστική
κίνηση παρ’ ότι απετέλεσε τροχοπέδη στη διδασκαλία των φιλοσοφικών σπουδών και
της κλασικής παιδείας εντούτοις ανανέωσε τη μοναστική κίνηση και τέχνη, που
εξακολούθησε να επιζεί στον Άθωνα και μετά την κατάλυση της Βυζαντινής
Αυτοκρατορίας.

Η οθωμανική προέλαση στα ευρωπαϊκά εδάφη της Βυζαντινής Αυτοκρατορίας και η
σταδιακή κατάληψη της βαλκανικής χερσονήσου διεμφάνισαν τα αποτελέσματά τους στη
Θεσσαλονίκη, η οποία αποκλεισμένη από την ξηρά και χωρίς τη δυνατότητα λήψης
εξωτερικής βοήθειας παραδόθηκε «φόρου υποτελής» στο Σουλτάνο Βαγιαζήτ Α΄ το 1387
έπειτα από τετραετή πολιορκία.

Ο ιστορικός Δούκας αναφέρει καταστροφή της Θεσσαλονίκης το 1391 από το Βαγιαζήτ
με αιτία τη δραπέτευση του Μανουήλ Β´ από τη σουλτανική αυλή και την ανάδειξή
του σε Αυτοκράτορα. Η πρώτη οθωμανική κατοχή της πόλης διήρκεσε έως το 1403
οπότε ο Αυτοκράτορας Μανουήλ, επωφελούμενος της ήττας του Βαγιαζήτ από τον
Ταμερλάνο και της ακόλουθης εμφύλιας διαμάχης μεταξύ των γιών του για τη
διαδοχή, κατάφερε να του αποδοθεί η Θεσσαλονίκη ως αντάλλαγμα της συνδρομής του
στο γιο του Βαγιαζήτ, Σουλεϊμάν Τσελεμπή.

Η ακεσφορία των εσωτερικών τραυμάτων της ηγεμονίας των Οσμανλιδών, η νέα της
επιθετική ορμή έναντι των βυζαντινών εδαφών αλλά και η αδυναμία της
παρηκμασμένης Αυτοκρατορίας στην υπεράσπισή τους οδήγησε το 1420 στην υπό όρους
παράδοση της πολιορκούμενης Θεσσαλονίκης στους Βενετούς.

Η επταετής κατοχή από τα στρατεύματα της Γαληνοτάτης Δημοκρατίας υπήρξε
ουσιαστικά περίοδος παρακμής για την πόλη. Ο ναυτικός και επίγειος αποκλεισμός
της από τους Οθωμανούς σήμανε την οικονομική της εξασθένηση, που σε συνδυασμό με
τη δυναστική συμπεριφορά των Βενετών ενέτειναν τη λαϊκή δυσαρέσκεια. Κατά την
πολιορκία υπό τον σουλτάνο Μουράτ τον Β' η πόλη πρόβαλε αντίσταση και δεν
δέχτηκε την πρόταση του σουλτάνου για παράδοση. Τότε ο σουλτάνος "κήρυξε με
σάλπιγγα (προς το στρατό του) λέγοντας: Σας δίνω τα πάντα που υπάρχουν στην
πόλη, άνδρες, γυναίκες, παιδιά, άργυρο και χρυσό, μόνο αφήστε σ' εμένα την
πόλη". Τελικά, η «συμβασιλεύουσα πόλις» της Ανατολικής Ρωμαϊκής Αυτοκρατορίας
καταλήφθηκε οριστικά από τους Οθωμανούς στις 29 Μαρτίου του 1430 έπειτα από
ισχυρή πολιορκία τριών ημερών. Ακολούθησε άγρια λαφυραγωγία και αιχμαλωσία των
κατοίκων. Οι αιχμάλωτοι υπολογίζονται σε επτά χιλιάδες περίπου. Από αυτούς άλλοι
ελευθερώθηκαν αφού εξαγοράστηκαν από συγγενείς και φίλους, άλλοι δε πουλήθηκαν,
ενώ μέρος του πληθυσμού είχε ήδη φύγει πριν την άλωση και δεν επανήλθε. Σε όσους
ελευθερώθηκαν ο σουλτάνος επέτρεψε να εγκατασταθούν στην πόλη και να διατηρήσουν
τις περιουσίες τους, ενώ δήμευσε όσες περιουσίες έμειναν αδέσποτες και τις
μοίρασε στους οθωμανούς που εγκαταστάθηκαν στα περίχωρα (Γενητζέ Βαρδάρ). Αρχικά
δεν πείραξε τις Εκκλησίες και τις Μονές, αλλά αφού επανήλθε μετά διετία και αφού
πλέον είχαν εγκατασταθεί Οθωμανοί στα περίχωρα, κατέσχε Εκκλησίες και Μονές με
τις περιουσίες και τα εισοδήματά τους. Τα σπουδαιότερα από αυτά δώρησε σε
έμπιστούς του ή μετέβαλε σε τζαμιά και ιεροδιδασκαλεία (μενδρεσέδες). Στους
Χριστιανούς άφησε μόνο τέσσερεις μικρές Εκκλησίες, μεταξύ των οποίων και αυτή
του Αγίου Δημητρίου. Μεταξύ 1520 και 1530 η πόλη έχει 1229 οθωμανικές
οικογένειες, 989 χριστιανικές και 2645 εβραϊκές.

Μετά την Οθωμανική κατάκτηση, ο πυρήνας των κατοίκων της πόλης αποτελέστηκε από
1.000 οικογένειες Γιουρούκων που μεταφέρθηκαν από τα Γιαννιτσά και από 1.000
οικογένειες Θεσσαλονικέων που μπόρεσαν να επαναπατριστούν μετά το διασκορπισμό
τους. Ο πολυεθνικός χαρακτήρας της Οθωμανικής Αυτοκρατορίας και η σχετική
ανεκτικότητα έναντι των «λαών της Βίβλου» (ahl al-kitab), όπως υποδεικνυόταν από
τον κυρίαρχο ισλαμικό νόμο, βοήθησαν το 15ο αιώνα στην εγκατάσταση των
διωκόμενων από τη βόρεια Ευρώπη και την Ιβηρική χερσόνησο Ιουδαϊκών φύλων.
Κατόπιν άδειας εγκτάστασης που τους παραχώρησε ο Σουλτάνος Βαγιαζίτ Β΄ οι
Εβραίοι Ασκεναζίμ και Σεφαρδίτες εγκαταστάθηκαν, εκτός Κωνσταντινούπολης σε
διάφορες πόλεις της Αυτοκρατορίας και ιδιαίτερα στη Θεσσαλονίκη, όπου έγιναν
ευπρόσδεκτοι συμβάλλοντας επιπλέον στον επανεποικισμό έπειτα από την υφιστάμενη
ερήμωσή της εξ αιτίας των πολεμικών επιχειρήσεων.

Οι Εβραίοι από τις αρχές του 16ου αιώνα άρχισαν σταδιακά να αποτελούν το
κυρίαρχο και οικονομικά εναργέστερο πληθυσμιακό στοιχείο της πόλης. Οι διάφορες
θρησκευτικές κοινότητες κατοικούσαν σε διαφορετικές συνοικίες. Στις αρχές του
17ου αιώνα υπήρχαν 56 εβραϊκές συνοικίες, 48 μουσουλμανικές και 16 χριστιανικές.
Η εβραϊκή κοινότητα γνώρισε παρακμή από τα μέσα του 18ου αιώνα, όταν άνοιξαν
νέοι δρόμοι για διεθνές εμπόριο που παρέκαμπταν την Οθωμανική Αυτοκρατορία. Στην
κρίση συνέβαλε και η εμφάνιση του κινήματος του ψευδο-μεσσία Σαμπατάι Σεβή το
οποίο δίχασε την κοινότητα και ανάγκασε σημαντικό μέρος των Εβραίων να ασπαστούν
επιφανειακά τον ισλαμισμό (οι λεγόμενοι "Ντονμέδες"). Η εβραϊκή και η ελληνική
κοινότητα συχνά βρέθηκαν σε προστριβές με αίτια την κατανομή των φόρων.

Παρόλο που στις αρχές του 19ου αιώνα οι Έλληνες είχαν φτάσει να ανταγωνίζονται
πληθυσμιακά και οικονομικά την εβραϊκή κοινότητα -ιδιαίτερα μετά τη μεγάλη Σφαγή
στο ξέσπασμα της Ελληνικής Επανάστασης του 1821 - η Θεσσαλονίκη συνέχισε να
αποτελεί έως το 1912 ένα μοναδικό, παγκόσμιο φαινόμενο πόλης με τόσο μεγάλη
εβραϊκή παροικία, και αποκλήθηκε από τους ίδιους τους Ιουδαίους «Ιερουσαλήμ των
Βαλκανίων» και «Μητέρα του Ισραήλ».

Η Θεσσαλονίκη ή Σελανίκ, σύμφωνα με την τουρκική παραλλαγή του ονόματός της,
συνέχισε καθ’ όλη τη διάρκεια της παραμονής της μέσα στα όρια του σουλτανικού
κράτους να αποτελεί σημαντικό διοικητικό, οικονομικό και θρησκευτικό κέντρο του
με ρόλο παρόμοιο με αυτόν που κατείχε τη βυζαντινή περίοδο. Αναγέρθηκαν
συγκροτήματα λουτρών, ισλαμικά μοναστήρια, τεμένη ενώ και αρκετοί χριστιανικοί
ναοί μετατράπηκαν σε τόπους μουσουλμανικής λατρείας. Ο ναός του Αγίου Δημητρίου
μετατράπηκε σε τζαμί το 1491 και περέμεινε τέτοιο μέχρι την απελευθέρωση το
1912. Μέχρι το διάταγμα Χάτι-Χουμαγιούν (1856) δεν επιτρεπόταν η ανέγερση νέων
χριστιανικών ναών σε θέσεις όπου δεν προϋπήρχαν ναοί. Το 1669, ο Γάλλος μοναχός
Ρομπέρ ντε Ντρω (Robert De Dreux) επισημαίνει τη Θεσσαλονίκη, ως μια από τις πιο
ωραίες και διάσημες πόλεις της Ελλάδας. Το 1737, ο Γάλλος ιερωμένος και
συγγραφέας Ζωζέφ ντε λα Πορτ (Joseph de la Porte) ανέφερε ότι η Θεσσαλονίκη
αριθμούσε 48 τεμένη, 30 Ελληνικές εκκλησίες και 36 συναγωγές.

Οι Θεσσαλονικείς οργανώθηκαν και οργάνωσαν τον Ελληνισμό από πολύ νωρίς,
προκειμένου να δημιουργηθούν οι συνθήκες μιας καθολικής Ελληνικής Επανάστασης. Ο
Θεσσαλονικέας λόγιος Γρηγόριος Ζαλύκης ήταν ο πρωτεργάτης της ίδρυσης της
μυστικής οργάνωσης Ελληνόγλωσσο Ξενοδοχείο, προδρόμου της Φιλικής Εταιρείας, στο
Παρίσι το 1809. Ο έμπορος Μιχαήλ Ουζουνίδης ήταν ένα από τα αρχικά μέλη της
Φιλικής Εταιρείας. Επίσης, ο διδάσκαλος και λόγιος Μιλτιάδης Αγαθόνικος
προσέφερε πολλά ως εκπαιδευτικός στην αφύπνιση των Ελλήνων. Άλλα σημαίνοντα μέλη
της Φιλικής Εταιρείας από τη Θεσσαλονίκη ήταν ο διπλωμάτης Δημήτριος
Αργυρόπουλος, ο Ιωάννης Σκανδαλίδης, o Νικόλαος Ουζουνίδης, ο Πανταζής
Μπακάλογλους και οι έμποροι Μόσχος Σακελλίου, Αθανάσιος Σκανδαλίδης,
Χριστόδουλος Μπαλάνος, Στέργιος Πολύδωρος, Νικόλαος Τραμπάζογλους και Αλέξανδρος
Ι. Πηλιάδης. Σποραδικές εξεγέρσεις με κοινωνικά κυρίως αιτήματα, προερχόμενες
από τους Ελληνικούς πληθυσμούς, καταπνίγηκαν σχετικά εύκολα από τη διοίκηση.
Ιδιαίτερη, όμως, σκληρότητα επέδειξαν οι Οθωμανοί με το ξέσπασμα της Επανάστασης
στη Χαλκιδική το Μάρτιο του 1821 από τον τραπεζίτη και μεγαλέμπορο Εμμανουήλ
Παππά, οπότε εφαρμόστηκαν αντίποινα κατά των Ελλήνων και στη Θεσσαλονίκη.
Φιρμάνι της 3 Μαΐου 1821 ανέφερε:

Σε προκήρυξη του γενικού αρχηγού του οθωμανικού στρατού προς τους μουσουλμάνους
της Θεσσαλονίκης, καλούνται όλοι οι μουσουλμάνοι 16-60 ετών να πάρουν τα όπλα
κατά των επαναστατών, στο όνομα του Προφήτη. Ανακοινώνεται αμοιβή τεσσάρων
πιάστρων για κάθε κεφάλι που θα παραδίδεται στο στρατόπεδο. Υπογράφεται από τον
Αμπντούλ Καμπούλ Μωχάμετ, "διοικητή των πιστών Μακεδονίας και Θεσσαλίας".

Αρχικά περί τους 400 χριστιανούς, εκ των οποίων περίπου 100 ήταν Αγιορίτες
μοναχοί, φυλακίστηκαν ως όμηροι, οι περισσότεροι των οποίων εκτελέστηκαν
αργότερα. Οι περισσότερες σφαγές έγιναν τον Μάιο του 1821. Τότε σφαγιάστηκαν
3.000 περίπου Έλληνες στο σημερινό διοικητήριο, σημαίνοντας την απαρχή μίας
περιόδου τρομοκρατίας, που διήρκεσε έως και το 1823, χρονιά που κατεστάλησαν τα
επαναστατικά κινήματα της Μακεδονίας. Κατά την Ελληνική Επανάσταση του 1821 οι
Οθωμανοί σκότωσαν επίσης, τον επίτροπο του μητροπολίτου Θεσσαλονίκης και
επίσκοπο Κίτρους Μακάριο, τους πρόκριτους (μέλη της Φιλικής Εταιρείας) Γεώργιο
Βλάλη, Χρήστο Μενεξέ (επίτροπο του ναού του Αγ. Μηνά), Χριστόδουλο Μπαλάνο,
Γεώργιο Πάικο, Στέργιο Πολύδωρο, Αθανάσιο Σκανδαλίδη, Αναστάσιο Γούναρη,
Δημήτριο Παππά, Αναστάσιο Κυδωνιάτη, τον Αργυρό Ταπουχτσή από την Επανομή κ.ά.
στην τότε πλατεία Αλευραγοράς (σημερινή αγορά Καπάνι - Βλάλη), στις 18 Μαΐου.
Σφαγές επίσης έγιναν στην περιοχή της Ροτόντας και στην Πύλη Αξιού. Παρόμοιες
σκηνές εκτυλίχθηκαν στο προαύλιο του μητροπολιτικού ναού του Αγίου Γρηγορίου του
Παλαμά, όπου είχαν καταφύγει 2.000 Έλληνες και τελικά πολλοί από αυτούς
φονεύτηκαν από τον τουρκικό όχλο. Αργότερα, το 1822 στραγγαλίστηκε μετά από
πολυήμερη φυλάκιση ο Έλληνας προύχοντας και πρόξενος της Δανίας, Εμμανουήλ
Κυριακού.

Τούρκος ιερωμένος που βρισκόταν εκείνες τις μέρες στη Θεσσαλονίκη περιγράφει
μεταξύ άλλων τις φρικαλεότητες των Τούρκων σε αναφορά του προς τον σουλτάνο
Μαχμούτ Β’:

Συνολικά οι Έλληνες της Θεσσαλονίκης που έπεσαν θύματα από τις εκτελέσεις των
Οθωμανών υπολογίζονται σε 25.000 μόνο κατά το 1821, γεγονός που επέφερε
ανεπανόρθωτο πλήγμα στην Ελληνική κοινότητα της πόλης (η Ελληνική κοινότητα
επανέκαμψε τη δεκαετία του 1880, δηλαδή 60 χρόνια αργότερα). Σημαντικές
προσωπικότητες της Θεσσαλονίκης που πρωτοστάτησαν την περίοδο εκείνη στους
Ελληνικούς αγώνες ήταν ο Γρηγόριος Ζαλύκης, ο Μιλτιάδης Αγαθόνικος, ο
Κωνσταντίνος Τάττης, ο Ιωάννης Γούτας Καυτατζόγλου, ο Ιωάννης Μιχαήλ (ο οποίος
συμμετείχε στη Γ΄ Εθνοσυνέλευση Τροιζήνας), ο Ιωάννης Παπάφης, ο Ανδρόνικος
Πάικος, ο Αντώνιος Παπαχρίστου, ο Αναστάσιος Μπουδέλης και άλλοι. Είναι
χαρακτηριστικό ότι ο Α΄ γραμματέας του Βουλευτικού της Α΄ Εθνοσυνέλευσης της
Επιδαύρου ήταν ο Θεσσαλονικέας Ιωάννης Σκανδαλίδης, ένας από τους πληρεξούσιους
της Μακεδονίας. Η επανάσταση στη Μακεδονία τερματίστηκε περί τα τέλη Μαΐου 1822.
Μετά πολλοί πολεμιστές κατέβηκαν στην Κεντρική και Νότια Ελλάδα όπου συνέχισαν
τον αγώνα.

Μεγάλες καταστροφές υπέστησαν και τα πλησίον της Θεσσαλονίκης χωριά, ιδίως προς
την περιοχή της Καλαμαριάς, ακόμα και αυτά που δεν επαναστάτησαν. Η κατάσταση
της επαρχίας κατά τον Ιούνιο και Ιούλιο 1821 αναφέρεται από Άγγλο αυτόπτη
μάρτυρα. Μετά την εξέγερση ελληνικών χωριών της Χαλκιδικής πολλοί μουσουλμάνοι
κατέφυγαν στη Θεσσαλονίκη για προστασία ενώ τα χωριά τους κάηκαν. Ο τουρκικός
στρατός αντεπιτιθέμενος λεηλάτησε και έκαψε τα Βασιλικά, το Καραμπουρνού, την
Επανωμή και τη Γαλάτιστα και άλλα, ακόμα και όσα δεν είχαν επαναστατήσει όπως το
Ζαγγλιβέρι. Οι μοναχοί της Μονής Αγίας Αναστασίας (Φαρμακολύτριας)
αποκεφαλίστηκαν παρ’ ό,τι άνοιξαν τις θύρες και υποδέχθηκαν τους Τούρκους.
Μεγάλος αριθμός Εβραίων ακολουθούσαν τον τουρκικό στρατό και αγόραζαν τη λεία σε
χαμηλές τιμές. Γυναίκες και παιδιά πωλούνταν ως δούλοι, οι γριές προς 40-60
πιάστρα και τα γυναικόπαιδα προς 200-300. Ολόκληρη η περιοχή της Καλαμαριάς
(εννοείται η δυτική Χαλκιδική) που αριθμούσε περί τους 60.000 κατοίκους
καταστράφηκε και ερημώθηκε.

Προύχοντες και απλοί Έλληνες κρατούνταν ως όμηροι ή θανατώνονταν ακόμα και με
παλούκωμα, ενώ και οι Έλληνες σκότωναν τους Τούρκους που συνελάμβαναν. Η
τουρκική διοίκηση αποσπούσε δια της βίας μεγάλα χρηματικά ποσά που οι Έλληνες
για να τα εξοικονομήσουν ενεχυρίαζαν πολύτιμα αντικείμενα και σκεύη εκκλησιών σε
χαμηλές τιμές ή δανείζονταν από τους Εβραίους με επιτόκιο 30-50%.

Η λήξη του Ρωσοτουρκικού πολέμου του 1828–1829 επέφερε την ηρεμία στα ευρωπαϊκά
εδάφη της Τουρκίας και τη συνακόλουθη οικονομική ανάπτυξη. Το θετικό κλίμα
ενέτειναν και οι μεταρρυθμίσεις του Τανζιμάτ από το τέλος της δεκαετίας του
1830. Η Θεσσαλονίκη αυξάνει περαιτέρω την εμπορική της δύναμη ενώ παράλληλα
ξεκινά η ανοικοδόμηση σημαντικών διοικητικών, εκπαιδευτικών και ιδιωτικών
κτηρίων. Τις τελευταίες δεκαετίες του 19ου αιώνα παρατηρείται σημαντική αύξηση
του πληθυσμού, που από 50.000 το 1865 φτάνει τις 90.000 το 1880 και τις 120.000
το 1895.

Το 1877, ενώ γίνονταν διεθνώς ζυμώσεις που κατέληξαν στη Συνθήκη του Αγίου
Στεφάνου, Ρουμανικές εφημερίδες δημοσίευαν στατιστικές με Ρουμανικούς πληθυσμούς
στη Θεσσαλία, Ήπειρο και Μακεδονία προσπαθώντας να οικειοποιηθούν τους Βλάχους.
Στα πλαίσια αυτά εμφάνισαν στατιστική του Ρουμανικού προξενείου στη Θεσσαλονίκη,
παρουσιάζοντας τη Θεσσαλονίκη με 20.000 Ρουμανικό πληθυσμό. Ακολούθησαν έντονες
αντιδράσεις και επεισόδια που προκάλεσαν οι Έλληνες Θεσσαλονικείς φοιτητές έξω
από το Ρουμανικό προξενείο που κατέληξαν σε μεγαλειώδη βουβή παρέλαση (αρκετές
χιλιάδες διαδηλωτών) με τερματισμό στο προξενείο της Ρουμανίας. Στη βουβή
διαδήλωση συμμετείχαν και εκπρόσωποι της Ισραηλιτικής κοινότητας της πόλης,
προκειμένου να υποστηρίξουν την ελληνικότητα του χριστιανικού πληθυσμού της
πόλης. Συνέπεια των αντιδράσεων ήταν να εκδόσει ο Οθωμανός βαλής της
Θεσσαλονίκης, επίσημη στατιστική που παρουσίαζε τον Ελληνικό πληθυσμό σε 25.000
(σε σύνολο σχεδόν 90.000 κατοίκων) και να αποπεμφθεί ο Ρουμάνος πρόξενος.

Κατά τη διάρκεια του Μακεδονικού Αγώνα, οι Θεσσαλονικείς οργανώνονται, ιδρύοντας
την Φιλόπτωχο Αδελφότητα Ανδρών Θεσσαλονίκης το 1871 που ανέπτυξε έντονη εθνική
δράση. Ο προύχοντας της πόλης Κωνσταντίνος Μάτσας προσπάθησε ήδη από το 1899 να
εξοπλίσει τον Ελληνισμό της πόλης, αντιλαμβανόμενος τον επερχόμενο κίνδυνο.
Σημαντικοί Θεσσαλονικείς οπλαρχηγοί ήταν ο Γεώργιος Σάββας και ο Γεώργιος
Πεντζίκης. Στις 20 Ιανουαρίου του 1904 πραγματοποιήθηκε μεγάλο αντιβουλγαρικό
συλλαλητήριο στην πόλη, με συμμετοχή 6.000 Ελλήνων διαδηλωτών. Έως το 1908, οι
Θεσσαλονικείς πέτυχαν να ανατρέψουν τη Βουλγαρική προσπάθεια δημιουργίας πυρήνων
Βουλγαρικού πληθυσμού στην πόλη, με τη μεταφορά και εγκατάσταση Βούλγαρων
μεταναστών.

Το ρεύμα της εθνικιστικής ιδεολογίας, που ακολούθησε τη Γαλλική Επανάσταση και
απλώθηκε σε ολόκληρη τη Γηραιά Ήπειρο, άρχισε, ογκούμενο σταδιακά μέσα στο 19ο
αιώνα, να επιδρά και στα βαλκανικές εθνικές ομάδες, που βρίσκονταν στην
οθωμανική επικράτεια. Ένα πρώτο κρούσμα αυτών ήταν η σφαγή των Προξένων στη
Θεσσαλονίκη που συνέβη στις 6 Μαΐου του 1876.

Το ελληνικό στοιχείο συγκρούστηκε έντονα με το βουλγαρικό, που με τη δράση των
κομιτατζήδων προσπάθησε τη μεταστροφή των ορθοδόξων πληθυσμών από την κανονική
δικαιοδοσία του Οικουμενικού Πατριαρχείου στη Βουλγαρική Εξαρχική Εκκλησία με
στόχο τον εκβουλγαρισμό τους. Μετά τα Απριλιανά του 1903 η σύγκρουση αυτή
κορυφώθηκε το διάστημα των ετών 1904-1908, την περίοδο του Μακεδονικού Αγώνα,
όπου επιτελικό κέντρο των Ελλήνων αγωνιστών υπήρξε το ελληνικό προξενείο της
Θεσσαλονίκης (σημερινό Μουσείο Μακεδονικού Αγώνα).

Παράλληλα με τα εθνικιστικά κινήματα αναπτυσσόταν και ένα άλλο κίνημα με στελέχη
από τη στρατιωτική και πνευματική ελίτ της Οθωμανικής Αυτοκρατορίας και κέντρο
του τη Θεσσαλονίκη. Στόχοι αυτής της κίνησης ήταν ο εκδημοκρατισμός, ο
εκσυγχρονισμός και μετασχηματισμός σε ευρωπαϊκού τύπου συνταγματική μοναρχία της
παραπαίουσας και μειούμενης εδαφικά Αυτοκρατορίας και πολιτικό εφαλτήριό της η
"Επιτροπή για την Ένωση και την Πρόοδο" (İttihad ve Terakki Cemiyeti - Κομιτάτο
Ένωση και Πρόοδος), της οποίας η δράση εκκίνησε το 1896 και στις τάξεις της
περιελάμβανε προοδευτικές προσωπικότητες από τις κυρίαρχες μακεδονικές εθνότητες
με πρωτοστατούσα την τουρκική. Τα μέλη αυτής της επιτροπής έγιναν γνωστά με το
όνομα Νεότουρκοι (Jön Türkler – Ζον Τουρκλέρ από το γαλλικό Jeunes Turcs) και
στα πρώτα της βήματα αναδείχθηκε σε φορέα της αστικής αλλαγής με
αντιιμπεριαλιστικές αιχμές.

Τον Ιούνιο του 1908 οι Νεότουρκοι διέθεταν την ισχύ ώστε να απαιτήσουν από το
Σουλτάνο Αμπντούλ Χαμίτ Β΄ την πολιτειακή μεταβολή προς τη συνταγματική
μοναρχία. Έτσι με μία εντυπωσιακή στρατιωτική κίνηση το τρίτο σώμα του
Οθωμανικού στρατού ξεκίνησε από τη Θεσσαλονίκη με κατεύθυνση την έδρα του Οίκου
των Οσμανλιδών, την Κωνσταντινούπολη, όπου κορυφώθηκε η Επανάσταση των
Νεοτούρκων, με αποτέλεσμα την παραχώρηση Συντάγματος στις 24 Ιουλίου 1908.

Η αντεπανάσταση των συντηρητικών Παλαιότουρκων το 1909 βοήθησε τον απολυταρχικό
Αμπντούλ Χαμίτ να άρει τα συνταγματικά προνόμια. Σύντομα, όμως, οι Νεότουρκοι
κατάφεραν να πάρουν την κατάσταση και πάλι στα χέρια τους εξαναγκάζοντας το
Σουλτάνο σε παραίτηση και ανεβάζοντας στο θρόνο το μετριοπαθή αδελφό του, Μεχμέτ
Ε΄ Ρεσάτ. Ο Αμπντούλ Χαμίτ οδηγήθηκε στο πολιτικό κέντρο των Νεοτούρκων, τη
Θεσσαλονίκη, όπου παρέμεινε φρουρούμενος στην Έπαυλη Αλλατίνη (σημερινό Μέγαρο
της Νομαρχίας Θεσσαλονίκης) έως και το 1912.

Τελευταίο σημαντικό γεγονός της οθωμανικής κυριαρχίας στη Θεσσαλονίκη υπήρξε η
επίσκεψη στην πόλη του Μεχμέτ στις 31 Μαΐου 1911, στο πλαίσιο της περιοδείας του
στα ευρωπαϊκά εδάφη της Αυτοκρατορίας. Αποκορύφωμα της επίσκεψης αποτέλεσαν η
παρέλαση των εθνοτήτων ενώπιον του μονάρχη και το εντυπωσιακό προσκύνημά του στο
τέμενος της Αγίας Σοφίας, σύμφωνα με το επίσημο τυπικό του προσκυνήματος της
Παρασκευής στο τζαμί Χαμιντιέ της Κωνσταντινούπολης.

Η απόδειξη των πραγματικών πολιτικών προθέσεων της ηγετικής ομάδας των
Νεότουρκων, που ως βασικό στόχο είχαν τον εκτουρκισμό της Οθωμανικής
Αυτοκρατορίας, μέσω της εξάλειψης των μειονοτήτων, και η σκλήρυνση της κρατικής
πολιτικής έναντι αυτών έφεραν το ξέσπασμα του Α΄ Βαλκανικού Πολέμου. Τα τέσσερα
βαλκανικά βασίλεια, Ελλάδας, Σερβίας, Βουλγαρίας και Μαυροβουνίου, κήρυξαν τον
πόλεμο στην Οθωμανική Αυτοκρατορία επιδιώκοντας την κατάκτηση και το διαμοιρασμό
των ευρωπαϊκών της εδαφών, στα οποία κατοικούσε σημαντική μερίδα «αλύτρωτων»
ομοεθνών τους.

Η πόλη της Θεσσαλονίκης υπήρξε το διαφιλονικούμενο «λάφυρο» μεταξύ Ελλήνων και
Βουλγάρων. Οι νίκες των Ελλήνων σε σημαντικές μάχες είχαν δημιουργήσει θετικό
κλίμα στο στράτευμα, το οποίο όδευε για την κατάκτηση του Μοναστηρίου,
βαλκανικής πόλης με ακμαίο ελληνικό πληθυσμό. Ο επικεφαλής της στρατιάς της
Θεσσαλίας και αρχιστράτηγος, Διάδοχος Κωνσταντίνος έπειτα από τη νικηφόρα Μάχη
του Σαραντάπορου κινούνταν προς το Μοναστήρι. Οι πληροφορίες, όμως, προς την
ελληνική κυβέρνηση αναφέρονταν σε προώθηση των βουλγαρικών στρατευμάτων
νοτιότερα, με σκοπό την κατάληψη της Θεσσαλονίκης. Ο Βενιζέλος τηλεγράφησε στον
Κωνσταντίνο να κινηθεί ταχύτατα προς τη Θεσσαλονίκη αλλά όταν διαπίστωσε ότι ο
διάδοχος κωλυσιεργούσε απέστειλε το περίφημο τηλεγράφημα:

Μετά από παρέμβαση του βασιλιά Γεωργίου, το ελληνικό στράτευμα της Θεσσαλίας,
αλλάζοντας πορεία, κινήθηκε προς τη Θεσσαλονίκη, στην οποία έφτασε έπειτα από τη
Μάχη των Γιαννιτσών (19 Οκτωβρίου) στις 25 Οκτωβρίου 1912 περικυκλώνοντάς την.

Οι Οθωμανοί στρατιωτικοί επιτελείς της Θεσσαλονίκης, με επικεφαλής το διοικητή
του 8ου σώματος του οθωμανικού στρατού, Χασάν Ταχσίν Πασά, αντιλήφθηκαν ότι
πιθανή αντίσταση δε θα επέφερε ουσιαστικό αποτέλεσμα και προέβησαν σε προτάσεις
παράδοσης προς τον Κωνσταντίνο. Άλλωστε από οθωμανικής πλευράς υπήρχε η
προτίμηση της παράδοσης της πόλης στους Έλληνες λόγω της αντίληψης ότι οι
Βούλγαροι θα προέβαιναν σε βιαιότητες έναντι του μουσουλμανικού πληθυσμού. Ο
Κωνσταντίνος, όμως, δεν έκανε δεκτή την οθωμανική πρόταση και απαίτησε «άνευ
όρων» παράδοση της πόλης. Την ίδια στιγμή ο Πρωθυπουργός, Ελευθέριος Βενιζέλος,
έχοντας γνώση των κινήσεων της 7ης Βουλγαρικής μεραρχίας, η οποία πλησίαζε τη
Θεσσαλονίκη, προειδοποίησε το Διάδοχο να επισπεύσει τη διαδικασία με το ακόλουθο
τηλεγράφημα:

Έτσι τη νύχτα της 26ης προς 27 Οκτωβρίου 1912 (Ιουλιανό ημερολόγιο), οι
πληρεξούσιοι επιτελείς αξιωματικοί, Βίκτωρ Δούσμανης και Ιωάννης Μεταξάς,
υπέγραψαν στη Θεσσαλονίκη τα πρωτόκολλα παράδοσης της πόλης από την οθωμανική
διοίκηση στον ελληνικό στρατό και το απόγευμα της 27 Οκτωβρίου εισήλθαν στη
Θεσσαλονίκη τα δύο πρώτα ελληνικά ευζωνικά τμήματα της μεραρχίας Κλεομένους.

Εντωμεταξύ οι Βούλγαροι, που είχαν προσεγγίσει την πόλη, πίεσαν το Χασάν Ταχσίν
Πασά να υπογράψει παρόμοιο πρωτόκολλο και με αυτούς. Η πρότασή τους, εντούτοις,
δεν έγινε δεκτή με τη χαρακτηριστική απάντηση του Οθωμανού στρατηγού: «Έχω μόνο
μία Θεσσαλονίκη, την οποία έχω ήδη παραδώσει». Παρά τούτο οι βουλγαρικές
διεκδικήσεις δεν έπαυσαν έως και το Β’ Βαλκανικό Πόλεμο, οπότε το νικηφόρο
αποτέλεσμά του, για την ελληνική πλευρά, επέφερε οριστική λύση στο θέμα.

Ένας ακόμη παράγοντας, που προσπάθησε να επηρεάσει το εδαφικό καθεστώς της
Θεσσαλονίκης, ήταν η Αυστροουγγρική Αυτοκρατορία, που με τη συμπαράσταση της
Γερμανίας επεδίωξε, ανεπιτυχώς, διεθνοποίηση της πόλης. Ακόμη μερίδα της
Ιουδαϊκής κοινότητας προώθησε στο εξωτερικό πρόταση για αυτόνομο καθεστώς υπό
ισραηλιτική διοίκηση.

Στις 29 Οκτωβρίου ο Βασιλιάς Γεώργιος Α΄ εισήλθε στην πόλη επικεφαλής τμημάτων
στρατού και στις 30 Οκτωβρίου τελέστηκε από το Μητροπολίτη Θεσσαλονίκης Γεννάδιο
δοξολογία στον τότε Καθεδρικό Ναό του Αγίου Μηνά «επί τη απελευθερώσει της
πόλεως» μετά από 482 χρόνια συνεχούς Οθωμανικής κατοχής.

Μετά την απελευθέρωση του 1912 για αρκετό καιρό διατηρήθηκε η οθωμανική
διοικητική δομή της πόλης για να αποφευχθεί η οικονομική και κοινωνική διάλυση
της πόλης. Είναι χαρακτηριστικό ότι τις ημέρες μετά την παράδοση της πόλης, η
οθωμανική χωροφυλακή συνέχιζε ένοπλη να διατηρεί την τάξη, ενώ ο δήμαρχος Οσμάν
Σαΐτ παρέμεινε δήμαρχος, με λίγες διακοπές μέχρι το 1922. Τον Μάρτιο του 1913 ο
Βασιλιάς Γεώργιος ο Α' δολοφονήθηκε στην Θεσσαλονίκη, και την τελευταία στιγμή
αποφεύχθηκαν επεισόδια κατά των Μουσουλμάνων και Εβραίων της πόλης στους οποίους
αδίκως κινήθηκαν οι πρώτες υποψίες.

Η Ελλάδα δεν συμμετείχε στο Α΄ Παγκόσμιο Πόλεμο από το ξέσπασμά του παρά τις
προσκλήσεις για συμμαχία και από τις δύο αντίπαλες παρατάξεις. Ωστόσο, με
δικαιολογία την βοήθεια προς τον Σερβία αλλά και αδιαφορία για την εθνική
ανεξαρτησία της Ελλάδας, δυνάμεις της Αντάντ αποβιβάστηκαν στην πόλη τον
Οκτώβριο του 1915 με σκοπό να εκβιάσουν την είσοδο της Ελλάδας στον πόλεμο.
Δημιουργήθηκε το Βαλκανικό Μέτωπο, που απαρτιζόταν από δεκάδες χιλιάδες άνδρες
και είχε σκοπό να παράσχει υποστήριξη προς τη Σερβία και τη Ρωσία. Ο Εθνικός
Διχασμός, όπως ονομάστηκε η διαμάχη (1916) ανάμεσα στο Βασιλιά Κωνσταντίνο ΙΒ΄
και τον Ελευθέριο Βενιζέλο αναφορικά με την έξοδο της Ελλάδας στον Πρώτο
Παγκόσμιο Πόλεμο, οδήγησαν στο σχηματισμό δεύτερης κυβέρνησης από το Βενιζέλο,
με έδρα τη Θεσσαλονίκη. Η "Προσωρινή Κυβέρνηση Εθνικής Άμυνας" απαρτιζόταν από
το Βενιζέλο, το Δαγκλή και τον Κουντουριώτη, τη λεγόμενη "Τριανδρία". Έτσι, η
Ελλάδα εισήλθε στον πόλεμο, στο πλευρό της Αντάντ, οδηγώντας παράλληλα στην
εκδίωξη του βασιλιά Κωνσταντίνου Α' υπέρ του γιου του Αλεξάνδρου.

Η μεγάλη πυρκαγιά το 1917 ήταν η χειρότερη καταστροφή που υπέστη η πόλη κατά τα
νεότερα χρόνια. Κατέστρεψε ολοσχερώς κτήρια σπάνιας αρχιτεκτονικής αξίας στο
κέντρο της πόλης, καταστήματα, εκκλησίες, τζαμιά και συναγωγές και κυρίως
χιλιάδες σπίτια αφήνοντας άστεγους 72.000 κατοίκους, και προκάλεσε τεράστια
οικονομικά και κοινωνικά προβλήματα στην πόλη που είχε ήδη επιβαρυνθεί από την
συγκέντρωση προσφύγων που προέρχονταν από τις κοντινές εμπόλεμες ζώνες και την
υπό Βουλγαρική διοίκηση Θράκη. Στη θέση των κτηρίων αυτών οικοδομήθηκε η νέα
πόλη, με βάση σχέδιο που εκπόνησε ο Γάλλος αρχιτέκτονας Ερνέστ Εμπράρ.

Μετά τη Μικρασιατική Καταστροφή το έτος 1922 αλλά και την περίοδο 1923-1924 στα
πλαίσια της Ελληνοτουρκικής Ανταλλαγής Πληθυσμών που συμφωνήθηκε με την Συνθήκη
της Λωζάνης, εγκαταστάθηκαν στην πόλη πρόσφυγες από τη Μικρά Ασία, την Ανατολική
Θράκη και τον Πόντο. Η εισροή προσφύγων ήταν τόσο έντονη ώστε επέβαλε την ίδρυση
νέων, αποκλειστικά προσφυγικών συνοικιών και οικισμών, όπως η Νεάπολη και η
Καλαμαριά, ενώ ο μουσουλμανικός πληθυσμός της πόλης συμπεριλήφθηκε στους
"ανταλλάξιμους" που υποχρεώθηκαν να μετοικήσουν στην Τουρκία.

Το 1925, με ενέργειες του Αλέξανδρου Παπαναστασίου, ιδρύεται στην πόλη
Πανεπιστήμιο το οποίο αργότερα (1954) μετονομάστηκε σε Αριστοτέλειο Πανεπιστήμιο
Θεσσαλονίκης προς τιμήν του φιλόσοφου Αριστοτέλη και σήμερα αποτελεί το
μεγαλύτερο εκπαιδευτικό ίδρυμα της Ελλάδας. Στις 3 Οκτωβρίου του 1926
εγκαινιάστηκε η πρώτη Διεθνής Έκθεση της Θεσσαλονίκης.

Σε όλο το διάστημα του μεσοπόλεμου οι κοινωνικές ζυμώσεις που προκλήθηκαν από τη
δραστηριοποίηση μεγάλου αριθμού προσφύγων εργατών αλλά και τη δυναμικότητα των
Εβραίων εργατών, έδωσαν μεγάλη ώθηση στα ήδη ανεπτυγμένα εργατικά κινήματα της
πόλης. Ήδη από το 1908 είχε ιδρυθεί με αρχηγό τον Αβραάμ Μπεναρόγια η
σοσιαλιστική οργάνωση Φεντερασιόν, που πρωτοστάτησε στην οργάνωση του
συνδικαλιστικού κινήματος και μετέπειτα στην δημιουργία του ΣΕΚΕ/ΚΚΕ. Στην αρχή
της δεκαετίας του 1930 και μέχρι την επιβολή της δικτατορίας του Ιωάννη Μεταξά,
στη Θεσσαλονίκη ήταν συνεχείς οι διαδηλώσεις και απεργίες ομάδων εργατών όπως
των καπνεργατών, των τροχιοδρομικών κ.ά. Οι εργατικές κινητοποιήσεις κορυφώθηκαν
στην πόλη τον Μάιο του 1936, με τη μεγάλη απεργία και διαδήλωση των καπνεργατών,
που πνίγηκε στο αίμα από την δικτατορική κυβέρνηση Μεταξά, με συνολικά δώδεκα
νεκρούς ανάμεσα στους οποίους και ο 25χρονος αυτοκινητιστής Τάσος Τούσης. Η
φωτογραφία που απαθάνατισε την μητέρα του να τον θρηνεί μόνη στο μέσον του
δρόμου, στη διασταύρωση των οδών Βενιζέλου και Εγνατία, δημοσιεύθηκε στον Τύπο
και αποτέλεσε την έμπνευση του Γιάννη Ρίτσου για την συγγραφή της συλλογής του Ο
Επιτάφιος.

Την ίδια περίοδο εμφανίστηκαν και αρκετές εθνικιστικές/αντισιωνιστικές
οργανώσεις ως αντίδραση στην πολυπληθή παρουσία των Εβραίων εργατών, με διάφορα
προβλήματα με κυριότερο τον εμπρησμό του Κάμπελ, μιας εβραϊκής φτωχογειτονιάς
της Θεσσαλονίκης.

Στη διάρκεια του Β΄ Παγκοσμίου Πολέμου η Θεσσαλονίκη καταλήφθηκε από τους
Γερμανούς. Οι Εβραίοι περιορίστηκαν στην κοινότητα Χιρς, οι περιουσίες τους
δημεύτηκαν και μοιράστηκαν μεταξύ Γερμανών αξιωματικών και Ελλήνων συνεργατών
τους. Τελικά, ολόκληρος ο Εβραϊκός πληθυσμός της πόλης οδηγήθηκε στα στρατόπεδα
συγκέντρωσης του Άουσβιτς και του Μπέργκεν-Μπέλσεν. Περίπου 46.000 Εβραίοι της
Θεσσαλονίκης εξοντώθηκαν εκείνη την περίοδο. Στις 15 Μαΐου 1941, ένα μήνα μετά
την κατάληψη της χώρας από τους κατακτητές, ιδρύεται η πρώτη αντιστασιακή
οργάνωση στην Ελλάδα, η "Ελευθερία", με την ομώνυμη εφημερίδα της και το πρώτο
παράνομο τυπογραφείο της πόλης της Θεσσαλονίκης, στη περιοχή της Επταλόφου.

Στις 11 Μαΐου 1944 εκτελούνται από τους Ναζί, οκτώ αντιστασιακοί νέοι 20-30
ετών, στην περιοχή Καΐστρι μεταξύ Επταλόφου και Ξηροκρήνης. Η απελευθέρωση της
πόλης επήλθε στις 30 Οκτωβρίου του 1944.

Στις 10 Φεβρουαρίου 1948 η πόλη δέχθηκε κανονιοβολισμούς από δυνάμεις του ΔΣΕ με
αποτέλεσμα 6 νεκρούς αμάχους.

Στις 20 Ιουνίου του 1978 ένας μεγάλος σεισμός επέφερε συνολικά 49 θανάτους και
υλικές ζημιές ύψους 1,2 δισ. ευρώ, οι οποίες όμως αποκαταστάθηκαν σύντομα. 220
άνθρωποι τραυματίστηκαν. Ο εν λόγω σεισμός υπήρξε ο πρώτος που έπληξε μεγάλο
αστικό κέντρο στην Ελλάδα.

Η Θεσσαλονίκη βρίσκεται στο δυτικό τμήμα της περιφερειακής ενότητας
Θεσσαλονίκης, στο μυχό του Θερμαϊκού κόλπου. Είναι κτισμένη αμφιθεατρικά στις
πλαγιές του Κέδρινου λόφου και περιβάλλεται στα ανατολικά από το δάσος του Σέιχ
Σου. Στη Σίνδο υπάρχει η βιομηχανική ζώνη της πόλης και στα νότια βρίσκονται οι
περιοχές του αεροδρομίου, της Θέρμης και νοτιοανατολικά η περιοχή του
Πανοράματος.

Νοτιοανατολικά της πόλης υψώνεται το όρος Χορτιάτης, φυσική οχύρωση και πηγή
μέρους του νερού που χρησιμοποιείται για την ύδρευσή της. Βορειοδυτικά απλώνεται
η πεδιάδα της Θεσσαλονίκης, που συμπληρώνει τις ανάγκες της Θεσσαλονίκης σε
ύδρευση. Βόρεια της πόλης υψώνεται το όρος Σιβρί που χωρίζεται από τον Χορτιάτη
με το πέρασμα του Δερβενίου. Η πεδιάδα ευνόησε την οικονομική ανάπτυξη της πόλης
και της γύρω περιοχής, καθώς σχηματίστηκε σταδιακά από τις προσχώσεις των
ποταμών που διαρρέουν το νομό κι έτσι είναι ιδιαίτερα εύφορη.

Οι τρεις αυτοί ποταμοί, ο Αξιός, ο Λουδίας και ο Γαλλικός, εκβάλλουν δυτικά της
πόλης ενώ ακόμα νοτιότερα εκβάλλει ο Αλιάκμονας. Οι ποταμοί αποτέλεσαν και
φυσικά υδάτινα κωλύματα σε προσπάθειες προσέγγισης της πόλης από τα νότια· η
διάβαση του Γαλλικού ποταμού από τα ελληνικά στρατεύματα, το 1912,
οριστικοποίησε την άνευ όρων παράδοση των Οθωμανών. Το Δέλτα του Αξιού αποτελεί
υγροβιότοπο 22.000 στρεμμάτων ιδιαίτερης σημασίας, που προστατεύεται από τη
Σύμβαση Ραμσάρ.

Το κλίμα της Θεσσαλονίκης είναι μεσογειακό αλλά εμπεριέχει και ηπειρωτικά
χαρακτηριστικά. Γενικότερα πάντως, η Θεσσαλονίκη απολαμβάνει αρκετές ηλιόλουστες
μέρες κατά την διάρκεια του έτους. Λόγω της θέσης της, η Θεσσαλονίκη καταγράφει
μόνο 426,3 χιλιοστά βροχής τον χρόνο, καθώς η Πίνδος σταματάει τους υγρούς
δυτικούς ανέμους, από το να περάσουν στην ανατολική Ελλάδα. Η υψηλότερη και η
χαμηλότερη θερμοκρασία που έχει καταγραφεί είναι 44.0°C και -14.6°C.

Το Πολεοδομικό Συγκρότημα Θεσσαλονίκης, σύμφωνα με την Απογραφή του 2011, έχει
μόνιμο πληθυσμό 788.952 κατοίκους. Ο Νομός Θεσσαλονίκης, για τον οποίο υπάρχουν
ασφαλή στατιστικά στοιχεία, έχει πληθυσμό 1.110.312 κατοίκους. Συγκεντρώνει
ποσοστό 9,4% του πληθυσμού της χώρας με τάση αύξησης, αφού είχε το τέταρτο
μεγαλύτερο ποσοστό φυσικής αύξησης του πληθυσμού το 1997 και το 1998 μετά τους
νομούς Δωδεκανήσου, Ξάνθης και Ηρακλείου (υπεροχή γεννήσεων/1.000 κατοίκους:
2,9), και υψηλή αναλογία μαθητών Δημοτικού ανά 1.000 κατοίκους (66 έναντι μέσου
Ελλάδας 61). Παράγει το 9,9% του ακαθάριστου εγχώριου προϊόντος της χώρας, το
2,16% της συνολικής μεταποιητικής παραγωγής και τα 2/3 του προϊόντος του
προέρχονται από τις υπηρεσίες. Με κατά κεφαλή προϊόν 3,8 εκ. δρχ. (3ος στην
κατάταξη με 105% του μέσου όρου της Ελλάδος), η θέση του ως προς το μέσο της
χώρας σε διάστημα μιας 10ετίας έμεινε σχεδόν σταθερή.

Η εξέλιξη του πληθυσμού του Δήμου Θεσσαλονίκης (χωρίς την Τριανδρία) έχει ως
εξής:

Η "Πόλη της Θεσσαλονίκης" αποτελείται από έξι Δήμους και μία Δημοτική Ενότητα
(από τον Δήμο Πυλαίας - Χορτιάτη), που αποτελούν το Πολεοδομικό Συγκρότημα της
Θεσσαλονίκης (Π.Σ.Θ.), πληθυσμού 789.191 κατοίκων, σύμφωνα με στοιχεία της
Απογραφής του 2011. Οι δήμοι είναι οι εξής:

Η πόλη της Θεσσαλονίκης έχει ένα αρκετά εκτεταμένο κέντρο, στο οποίο
συγκεντρώνονται τα περισσότερα καταστήματα, δημόσιες υπηρεσίες, αξιοθέατα και
χώροι αναψυχής. Η έκτασή του μπορεί να οριστεί ανατολικά από το συγκρότημα του
3ου Σώματος Στρατού, δυτικά από την πλατεία Δημοκρατίας (γνωστή και ως Πλατεία
Βαρδαρίου), βόρεια από την παραλιακή λεωφόρο Νίκης και νότια από την οδό
Ολυμπιάδος στις παρυφές της Άνω Πόλης.

Το ιστορικό κέντρο της Θεσσαλονίκης διαχωρίζεται στις συνοικίες: Λαδάδικα, Άνω
Λαδάδικα, Φραγκομαχαλάς, Καπάνι, Διαγώνιος, Ναυαρίνου, Ροτόντα, Αγία Σοφία,
Ιπποδρόμιο (Λευκός Πύργος). Το κεντρικότερο σημείο αποτελεί ο ενοποιημένος χώρος
της Πλατείας Αριστοτέλους και της Πλατείας Αρχαίας Αγοράς (ή Δικαστηρίων) οι
οποίες ενώνονται με την πεζοδρομημένη οδό Αριστοτέλους.

Κεντρικές οδικές αρτηρίες είναι οι: Τσιμισκή, Εγνατίας, Νίκης, Λαγκαδά,
Βασιλίσσης Όλγας και Αγίου Δημητρίου.

Κατά το δεύτερο μισό του 20ού αιώνα υπήρξε σημαντική επέκταση του κέντρου της
Θεσσαλονίκης προς τα ανατολικά. Ενώ παλαιότερα η κεντρική αγορά της πόλης
βρισκόταν στην περιοχή του Βαρδαρίου και εκτεινόταν έως το Καπάνι (σκεπαστή
αγορά), πριν την πλατεία Αριστοτέλους, σήμερα έχει υπερβεί κατά πολύ αυτά τα
όρια φτάνοντας στην περιοχή του Μεγάρου της Χ.Α.Ν.Θ. κοντά στον παλαιό ζωολογικό
κήπο.

Η περιοχή της Άνω Πόλης Θεσσαλονίκης που διασώθηκε από την πυρκαγιά του 1917 και
τη δεκαετία του 1980 επί Υπουργού Πολιτισμού Μελίνας Μερκούρη χαρακτηρίστηκε
διατηρητέος παραδοσιακός οικισμός, βρίσκεται στο βορειότερο και υψηλότερο τμήμα
της παλιάς πόλης. Αρχίζει ουσιαστικά από τη βόρεια πλευρά της οδού Αγίου
Δημητρίου φτάνοντας βόρεια ως τα τείχη της Ακρόπολης και δυτικά και ανατολικά ως
τα αντίστοιχα Βυζαντινά Τείχη, που σώζονται σχεδόν ολόκληρα στην περιοχή.

Παρόλο ότι η περιοχή δεν ερευνήθηκε με αρχαιολογικές ανασκαφές, είναι σχεδόν
βέβαιο ότι στην ελληνιστική, ρωμαϊκή και βυζαντινή εποχή δεν κατοικήθηκε,
τουλάχιστον συστηματικά. Γειτονιές με κατοικίες δημιουργήθηκαν με την
τουρκοκρατία, για να πυκνοκατοικηθεί η περιοχή στα τελευταία χρόνια του 19ου
αιώνα και ιδιαίτερα μετά την άφιξη των προσφύγων της Μικρασιατικής Καταστροφής.
Τα τελευταία χρόνια επιλέγεται ως τόπος κατοικίας λόγω κλιματολογικών
συνθηκών(μικροκλίματος) και της πανοραμικής θέας.

Στην περιοχή αυτή περιλαμβάνονται σημαντικά μνημεία της Θεσσαλονίκης όπως τα
Τείχη με τη βυζαντινή Ακρόπολη στο Επταπύργιο, ο Ναός του Οσίου Δαβίδ (Μονή
Λατόμου), ο Ναός του Αγίου Νικολάου Ορφανού, ο Ναός των Ταξιαρχών, η Μονή
Βλατάδων, ο Ναός της Αγίας Αικατερίνης, ο Ναός του Προφήτη Ηλία, ο βυζαντινός
λουτρώνας της πλατείας Κρίσπου στο Κουλέ Καφέ, το Αλατζά Ιμαρέτ της οδού
Κασσάνδρου, ο οθωμανικός τουρμπές στην πλατεία Τερψιθέας καθώς και πλήθος κρηνών
κ.ά.

Πέρα όμως από τα μνημεία αυτά, στην περιοχή της Άνω Πόλης διασώζεται σε πολλά
τμήματα ο παλιός (παραδοσιακός) πολεοδομικός ιστός της πόλης με τους στενούς
λιθόστρωτους δρόμους, τα αδιέξοδα, τα μικρά ξέφωτα και τις πλατείες και
προπαντός με τα μοναδικά σε λιτότητα, λειτουργικότητα και κομψότητα κτίσματα της
Λαϊκής Μακεδονίτικης Αρχιτεκτονικής, αλλά και σπίτια Τουρκικών αρχιτεκτονικών
επιρροών. Εξαίρετο δείγμα της οικιστικής ενότητας της Άνω Πόλης, αποτελούν τα
Καστρόπληκτα σπίτια δηλαδή που κτίστηκαν την περίοδο των πληθυσμιακών
μετακινήσεων των πρώτων δεκαετιών του 20ού αιώνα (Μικρασιατική Καταστροφή και
ανταλλαγή πληθυσμών), από Μικρασιάτες πρόσφυγες. Τα σπίτια αυτά εφάπτονται των
βυζαντινών τειχών και καταδεικνύουν την ταχεία, πρόχειρη και ραγδαία εγκατάσταση
προσφύγων στην πόλη, οι οποίοι, λόγω έλλειψης χώρου έχτισαν δίπλα στα τείχη
μικρά ισόγεια σπίτια με σκοπό την στεγαστική τους εξασφάλιση.

Αυτή η πλευρά της πόλης ξεκινά από οδό Βασιλέως Γεωργίου – Βασιλίσσης Όλγας (την
παλαιά Οδό Εξοχών) και εκτείνεται μέχρι την περιοχή της Καλαμαριάς και της
Πυλαίας. Περιλαμβάνει τις περιοχές: Σαράντα Εκκλησιές, Ευαγγελίστρια, Τριανδρία,
Τούμπα, Χαριλάου, Ανάληψη, Ντεπώ, Πυλαία και Καλαμαριά.

Στις σημερινές οδούς Βασιλίσσης Όλγας, Γεωργίου Παπανδρέου (Ανθέων) και Μεγάλου
Αλεξάνδρου διατηρούνται πολλά αρχοντικά, κτισμένα στα τέλη του 19ου και τις
αρχές του 20ού αιώνα, τα οποία αποτελούσαν τις εξοχικές επαύλεις των
Θεσσαλονικέων (για το λόγο αυτό η περιοχή ονομαζόταν Εξοχές). Στην περιοχή όπου
καταλήγει η λεωφόρος Μεγάλου Αλεξάνδρου και αρχίζει η οδός Μαρίας Κάλλας
βρίσκονται τα δύο κτίρια του Μεγάρου Μουσικής Θεσσαλονίκης, οι Μύλοι Αλλατίνι,
το Ποσειδώνιο Κολυμβητήριο και ο Ναός του Αγίου Φωτίου.

Οι συνοικίες της Νέας Κρήνης και της Αρετσούς αποτελούν το νοτιότερο
παραθαλάσσιο τμήμα του δήμου Καλαμαριάς. Στην υποβαθμισμένη και βαλτώδη περιοχή
της Καλαμαριάς εγκαταστάθηκαν κατά κύματα προσφυγικοί πληθυσμοί, αρχικά μετά τη
Μικρασιατική Καταστροφή και μετέπειτα με την ανταλλαγή πληθυσμών. Τα επόμενα
χρόνια παρουσίαστηκε σημαντική δομική και πληθυσμιακή ανάπτυξη. Εκεί βρίσκεται
το πρώην στρατόπεδο Μακεδονομάχου Κόδρα, ο Ναυτικός Όμιλος Καλαμαριάς, το γήπεδο
του Απόλλωνα Καλαμαριάς, η Ναυτική Διοίκηση Βορείου Ελλάδος και το Κυβερνείο ή
Παλατάκι, παλαιό τοπικό ανάκτορο των Ελλήνων Βασιλέων.

Η απαρχή του οικισμού της Πυλαίας εντοπίζεται χρονικά στην περίοδο της
οθωμανικής κατάκτησης της Θεσσαλονίκης. Η Καπουτζήδα ή Καπουτζήδες, τούρκικα:
(Kapıcılar), που ήταν τοποθετημένη, αρχικά, στην περιοχή Τριανδρίας - Άνω
Τούμπας, ήταν το πλησιέστερο χωριό της Θεσσαλονίκης από την ανατολική πλευρά
της. Απείχε περίπου 10 χιλιόμετρα από το Λευκό Πύργο, που αποτελούσε και το όριο
της πόλης. Πήρε το όνομα της από τους "Καπουτζήδες", τούρκικα: (kapıcı), τους
εργαζόμενους δηλαδή των τειχών της Θεσσαλονίκης. Το ίδιο απείχε και από την
πλατεία Σιντριβανίου, όπου ήταν η επονομαζόμενη Πύλη της Καλαμαριάς ή
"Κασσανδρεωτική Πύλη". Μετά την επέκταση της πόλης και τη δημιουργία του
συνοικισμού Χαριλάου γύρω στα 1920-1922 απείχε από το τέρμα του μόλις 2
χιλιόμετρα.

Στο βόρειο και δυτικό τμήμα του Δήμου Θεσσαλονίκης βρίσκονται οι συνοικίες
Ξηροκρήνη, Δικαστήρια, Διοικητήριο, Ιχθυόσκαλα, Λαχανόκηποι, Μπεχτσινάρι και
Παναγία Φανερωμένη.

Στο βόρειο και δυτικό τμήμα του ευρύτερου πολεοδομικού συγκροτήματος της
Θεσσαλονίκης βρίσκονται οι Αμπελόκηποι, το Ελευθέριο - Κορδελιό, η Μενεμένη, ο
Εύοσμος, η Ηλιούπολη, η Σταυρούπολη, η Νικόπολη, η Νεάπολη, η Πολίχνη, τα
Μετέωρα και οι Συκιές.

Αποτελεί πύλη εισόδου στο κέντρο της Θεσσαλονίκης, μέσω των οδών Νέας δυτικής
εισόδου, Μοναστηρίου και Λαγκαδά , συνδεόμενη με τον αυτοκινητόδρομο ΠΑΘΕ και
την Εγνατία Οδό.

Στην ευρύτερη βορειοδυτική πλευρά της πόλης βρίσκεται ο Νέος Σιδηροδρομικός
Σταθμός, ο Παλιός Σιδηροδρομικός Σταθμός Θεσσαλονίκης, το λιμάνι της πόλης, ο
Σταθμός Υπεραστικών Λεωφορείων (ΚΤΕΛ Μακεδονία) και ο μικρός Σιδηροδρομικός
Σταθμός Διαλογής του 1894 που λειτουργεί σήμερα ως Σιδηροδρομικό Μουσείο
Θεσσαλονίκης.

Εδώ βρίσκονται αρκετά παλαιά διατηρητέα βιομηχανικά κτίσματα όπως ο Μύλος, το
ΦΙΞ και η Βίλκα, τα οποία σήμερα λειτουργούν ανακαινισμένα ως πολυχώροι
διασκέδασης, τo κεντρικό κεντρικό αντλιοστάσιο της πόλης, κτίσμα του 1894 το
οποίο αποκαταστάθηκε και λειτουργεί ως Μουσείο Ύδρευσης καθώς και το διατηρητέο
μεγάλο πέτρινο βυρσοδεψείο της οδού 26ης Οκτωβρίου το οποίο λειτουργεί ως
ξενοδοχείο.

Η Μονή Λαζαριστών βρίσκεται στη Σταυρούπολη και είναι χτισμένη το 1886 από τους
μοναχούς του τάγματος του Αγίου Βικεντίου του Παύλου, ευρέως γνωστοί ως
Λαζαριστές, από την έδρα του τάγματός τους στην εκκλησία Σεν Λαζάρ (Saint
Lazare) του Παρισιού. Σήμερα οι κτιριακές εγκαταστάσεις της Μονής
αποκατεστημένες, στεγάζουν δυο θεατρικές σκηνές του Κρατικού Θεάτρου Βορείου
Ελλάδος, το Κρατικό Μουσείο Σύγχρονης Τέχνης και την έδρα της Κρατικής Ορχήστρας
Θεσσαλονίκης. Κάθε καλοκαίρι στο αίθριο της Μονής Λαζαριστών πραγματοποιούνται
συναυλίες και παραστάσεις.

Στη βορειοδυτική Θεσσαλονίκη βρίσκονται και άλλες πολιτιστικές υποδομές όπως το
ανοικτό θέατρο Συκεών Μάνος Κατράκης, το Μουσείο Προσφυγικού Ελληνισμού
Νεάπολης, το ανοικτό και το κλειστό δημοτικό θέατρο Νεάπολης αλλά και το Νέο
Πολιτιστικό Κέντρο Μενεμένης, με Θέατρο και θερινό Κινηματογράφο, έργο των
βραβευμένων αρχιτεκτόνων Πρόδρομου Νικηφορίδη και Bernard Cuomo (οδός Έλλης
Αλεξίου) κ.ά. Ο Βοτανικός Κήπος στην Άνω Ηλιούπολη περιλαμβάνει 1.000 είδη
φυτών, μια όαση πρασίνου 5 στρεμμάτων ενώ το Κέντρο Περιβαλλοντικής Εκπαίδευσης
Κορδελιού σχεδιάστηκε το 1997 και αποτελεί ένα από τα λίγα δημόσια βιοκλιματικά
κτίρια της Θεσσαλονίκης

Στα βορειοδυτικά της πόλης έχουν ανεγερθεί μνημεία προς τιμήν των αγωνιστών της
Εθνικής Αντίστασης, καθώς σε αυτές της περιοχές παρουσίασαν τη σημαντικότερη
δράση από όλη τη Θεσσαλονίκη: το μνημείο Εθνικής Αντίστασης Συκεών-Επταπυργίου,
το μνημείο Αντιστασιακών Σταυρούπολης, το μνημείο Εθνικής Αντίστασης Επταλόφου,
το Μνημείο οκτώ εκτελεσθέντων Αντιστασιακών νέων 11ης Μαΐου - Καΐστριο Πεδίο
Αμπελοκήπων, το Άγαλμα αγωνιζόμενης Μάνας του Λαού στην πλατεία Επταλόφου. Στην
Επτάλοφο άλλωστε, στις 15 Μαΐου 1941, ένα μήνα μετά την κατάληψη της χώρας από
τους κατακτητές, ιδρύεται η πρώτη αντιστασιακή οργάνωση στην Ελλάδα, η
"Ελευθερία", με την ομώνυμη εφημερίδα της και το πρώτο παράνομο τυπογραφείο της
πόλης της Θεσσαλονίκης, στην περιοχή της Επταλόφου.

Σημαντικό μνημείο αποτελούν και τα Συμμαχικά Νεκροταφεία, ή αλλιώς νεκροταφεία
του Ζέιτενλικ, στην οδό Λαγκαδά, όπου βρίσκονται θαμμένοι στρατιώτες από τον Α'
Παγκόσμιο Πόλεμο.

Το 2004, απογραφή της Eurostat για των "Ευρύτερων Αστικών Περιοχών" (αγγλικά:
Larger Urban Zones - LUZ), σε μια προσπάθεια εναρμόνισης των ορισμών της
αστικοποίησης στην Ευρωπαϊκή Ένωση αλλά και σε χώρες εκτός της Ευρωπαϊκής
Ένωσης, υπολόγισε 995.766 κατοίκους για την Θεσσαλονίκη.

Η Θεσσαλονίκη απαριθμεί μνημεία από όλο το φάσμα του ιστορικού χρόνου, με
πλειάδα ρωμαϊκών, πρωτοχριστιανικών και βυζαντινών. Ένα πολύ γνωστό μνημείο και
σύμβολο της Θεσσαλονίκης είναι ο Λευκός Πύργος. Άλλα σημαντικά μνημεία είναι η
ρωμαϊκή Αγορά (φόρουμ), η Αψίδα του Γαλέριου (Καμάρα) και το μαυσωλείο του
(Ροτόντα-Άγιος Γεώργιος), η εκκλησία του Αγίου Δημητρίου, τα τείχη της και
πλήθος άλλων βυζαντινών εκκλησιών.

Η ρωμαϊκή Αγορά (φόρουμ) είναι έργο του 2ου-3ου αιώνα μ.Χ., και η στοά της ήταν
διπλή, με κίονες που είχαν ανάγλυφες παραστάσεις (σήμερα φυλάσσονται στο
Λούβρο). Σήμερα διοργανώνονται εκθέσεις εντός της Κρυπτής Στοάς. Αξιόλογα είναι
η πλατεία, τα λουτρά και το ωδείο, που χρησιμοποιείται ως θερινό θέατρο. Στην
αγορά υπήρχε μια συστοιχία κιόνων που αποτελούνταν από οκτώ ειδώλεια. Τα
αγάλματα αυτά ήταν της Μαινάδας, του Διονύσου, της Αριάδνης, της Λήδας, του
Γανυμήδη, του Διόσκουρου, της Αύρας και της Νίκης και ήταν γνωστά στους
Θεσσαλονικείς ως οι "μαγεμένες". Οι μαγεμένες (las incantadas στα ισπανοεβραϊκά)
μεταφέρθηκαν στο μουσείο του Λούβρου το 1864 από τον Γάλλο παλαιογράφο Εμμανουέλ
Μιλέρ, όπου βρίσκονται μέχρι σήμερα.

Ο υστεροαρχαϊκός ναός της Αφροδίτης είχε αρχικά κτισθεί στην περιοχή της
σημερινής Νέας Μηχανιώνας αλλά στους πρώιμους αυτοκρατορικούς χρόνους
μεταφέρθηκε στη Θεσσαλονικη και συγκεκριμένα στην περιοχή των ιερών (σημερα
περιοχή Διοικητηρίου). Για τον λόγο αυτό οι αρχαιολόγοι τον κατέταξαν στην
κατηγορία των περιπλανώμενων ναών ενώ εξάγεται το συμπέρασμα ότι ο ναός
χρησιμοποιήθηκε ως ναός αυτοκρατορικής λατρείας. Αρχιτεκτονικά κατάλοιπα του
ναού είναι ορατά στην Πλατεία Αντιγονιδών (στη διασταύρωση των οδών Κρυστάλλη
και Διοικητηρίου) ενώ πολλά ιωνικά αρχιτεκτονικά μέλη του εκτείθενται στο
Αρχαιολογικό Μουσείο Θεσσαλονίκης.

Τα οχυρωματικά τείχη κατασκευάστηκαν από το Θεοδόσιο τον Μεγάλο, τον 4ο αιώνα.
Επισκευάστηκαν πολλές φορές για να αντέξουν στις βαρβαρικές επιδρομές. Σήμερα
από τα Βυζαντινά τείχη της Θεσσαλονίκης σώζεται όλο το μήκος των δυτικών τειχών
και της Άνω Πόλης καθώς και κατάλοιπα των ανατολικών τειχών. Εφαπτόμενος των
τειχών είναι ο Πύργος της Αλύσεως ή Πύργος του Τριγωνίου, κυκλικός πύργος του
15ου αι., στην σημερινή οδό Επταπυργίου. Το Επταπύργιο (ή Γεντί Κουλέ), αποτελεί
την βυζαντινή οχυρωμένη ακρόπολη της Θεσσαλονίκης και είναι ένα συγκρότημα από
επτά πύργους που χρονολογείται από τον 4ο αιώνα. Στο κτιριακό συγκρότημα
περιλαμβάνεται το βυζαντινό φρούριο και οι νεότερες προσθήκες των φυλακών, που
καταργήθηκαν το 1984 και μεταφέρθηκαν το 1989.

Οι βυζαντινοί ναοί της Θεσσαλονίκης αποτελούν σημαντικό δείγμα της
εκκλησιαστικής αρχιτεκτονικής και τέχνης των πρώιμων χριστιανικών χρόνων και της
Βυζαντινής Περιόδου. Ο πιο αντιπροσωπευτικός είναι ο Ναός του Αγίου Δημητρίου,
που κτίστηκε τον 7ο αιώνα στα ερείπια παλαιότερου ναού. Καταστράφηκε από
πυρκαγιά, αναστηλώθηκε και επαναλειτούργησε μετά το Β' Παγκόσμιο Πόλεμο. Άλλοι
παλαιοχριστιανικοί και βυζαντινοί ναοί της πόλης είναι:

Εκτός των παραπάνω ναών που βρίσκονται σε χρήση στη Θεσσαλονίκη έχουν βρεθεί
μετά από ανασκαφές αρχιτεκτονικά κατάλοιπα και άλλων ναών όπως:

Το μοναδικό σωζόμενο βυζαντινό λουτρό βρίσκεται στην πλατεία Κουλέ Καφέ, στην
Άνω Πόλη. Χρονολογείται από το 13ο αιώνα και είναι στεγασμένο με τρούλο και
καμάρες.

Για την ύδρευση της πόλης χρησιμοποιούνταν κινστέρνες (κτιστές δεξαμενές) για τη
συλλογή του πόσιμου ύδατος, οι οποίες διασώζονται σε διάφορα σημεία. Η κινστέρνα
του βυζαντινού μοναστηριού των Βλατάδων αλλά και η κινστέρνα δίπλα στον Ναό των
Αγίων Αποστόλων (που αποτελούσε μονή επί Βυζαντίου), διατηρούνται έως σήμερα.
Επίσης κινστέρνες βρίσκονται στη συμβολή των οδών Ολυμπιάδος και Αγίας Σοφίας
αλλά και στο υπόγειο σύγχρονου κτίσματος στην οδό Τσιμισκή 48, εκεί που στα
βυζαντινά χρόνια υπήρχε η μονή της Παναγίας Ελεούσας. Στην σημερινή περιοχή της
Πολίχνης διατηρούνται πέντε βυζαντινοί νερόμυλοι, που αποτελούσαν την πιο κοινή
μηχανή του Βυζαντίου και η οικονομική τους σημασία ήταν μεγάλη. Το υδρομυλικό
σύστημα αναπτύχθηκε κατά μήκος του ρέματος, το οποίο πήγαζε από το όρος
Χορτιάτης και κατέληγε στον Θερμαϊκό Κόλπο.

Στο λιμάνι της Θεσσαλονίκης δεσπόζει ο Λευκός Πύργος, που χτίστηκε μετά την
άλωση της πόλης από τους Οθωμανούς (1430) και αποτελούσε μέρος της οχύρωσης της
πόλης. Ο πύργος είναι κυκλικός, ύψους 37 μέτρων και έλαβε το προσωνύμιο "Πύργος
του Αίματος" επειδή χρησιμοποιούνταν ως φυλάκιο για τη φρουρά και φυλακή
(λειτουργούσε ως φυλακή για τους Γενίτσαρους). Σήμερα λειτουργεί ως εκθεσιακός
χώρος και στεγάζει τη μόνιμη έκθεση που αφορά τη Θεσσαλονίκη από την εποχή της
ίδρυσής της το 316/15 π.Χ. μέχρι τις μέρες μας. Άλλο οχυρωματικό έργο είναι το
Φρούριο Βαρδαρίου που περιλαμβάνει εξάπλευρο πύργο οκτώ μέτρων, γνωστό ως Τοπ
Χανέ, οικοδομημένο το 1546. Βρίσκεται στην περιοχή Βαρδαρίου εκεί όπου υπήρχε
επί ρωμαϊκής και βυζαντινής εποχής η Πύλη Αξιού.

Δύο από τα σωζόμενα μουσουλμανικά τεμένη της Τουρκοκρατίας είναι το Αλατζά
Ιμαρέτ, που χτίστηκε το 1484 και το Χαμζά Μπέη Τζαμί, που οικοδομήθηκε το 1467
και ανοικοδομήθηκε το 1620. Το πρώτο μιμείται τη βυζαντινή αρχιτεκτονική ως προς
την τοιχοδομία και έλαβε το όνομά του επειδή κοντά στο τζαμί λειτουργούσε
πτωχοκομείο (ιμαρέτ) και σήμερα χρησιμοποιείται από τη ΔΕΘ. Το Χαμζά Μπέη Τζαμί
το οποίο μέχρι πριν από λίγα χρόνια στέγαζε διάφορα καταστήματα και
κινηματογράφο, σήμερα βρίσκεται σε φάση συντήρησης και ανάδειξης ώστε να
στεγάσει προσεχώς αρχαιολογικά ευρήματα που βρέθηκαν κατά τη διάρκεια της
κατασκευής του Μετρό Θεσσαλονίκης.

Ένα ακόμα σημαντικό μνημείο αυτής της περιόδου είναι το Γενί Τζαμί, που κτίστηκε
το 1902 από τον Ιταλό αρχιτέκτονα Vitaliano Poselli και χρησίμευε ως τόπος
λατρείας για τους Εβραίους που είχαν εξισλαμιστεί, τους επονομαζόμενους
ντονμέδες (Donmeh). Έχει δύο ορόφους και συμβαδίζει με την εκλεκτικιστική
αρχιτεκτονική του 20ού αιώνα. Μετά την απέλαση των Ντονμέδων (1924) στο κτήριο
στεγάστηκε το νεοσύστατο Αρχαιολογικό Μουσείο Θεσσαλονίκης, έως ότου μεταφερθεί
στο νέο του κτήριο στη Λεωφόρο Στρατού. Σήμερα χρησιμοποιείται ως εκθεσιακός
χώρος.

Τέλος, στο στρατόπεδο του Παύλου Μελά σώζεται και το τζαμί του Λεμπέτ, το οποίο
χτίστηκε για τους εγκλείστους μουσουλμάνους στο στρατόπεδο. Το κτίριο τη
δεκαετία του 1990 στα πλαίσια της διάνοιξης της οδού Λαγκαδά, μεταφέρθηκε
βορειότερα κατά 12 με 15 μέτρα.

Μετά τη μεγάλη πυρκαγιά του 1917 κατεδαφίστηκαν όλα τα μουσουλμανικά τεμένη της
Θεσσαλονίκης εκτός από τα τέσσερα προαναφερθέντα (Χαμζά Μπέη Τζαμί, Γενί Τζαμί,
Αλατζά Ιμαρέτ, Τζαμί του Λεμπέτ), ενώ το 1925 όλοι οι μιναρέδες εκτός αυτού της
Ροτόντας, στα πλαίσια του "εξευρωπαϊσμού" της πόλης.

Το 1444 κτίστηκε το πρώτο οθωμανικό λουτρό στη Θεσσαλονίκη, το Μπέη Χαμάμ
(Λουτρά Παράδεισος) το οποίο είναι και το μεγαλύτερο στην Ελλάδα. Το κτήριο
αποκαταστάθηκε πρόσφατα από την Αρχαιολογική Υπηρεσία και είναι επισκέψιμο. Άλλα
σωζόμενα λουτρά της εποχής της Τουρκοκρατίας είναι το Πασά Χαμάμ (Λουτρά
Φοίνιξ), το Γιαχουντί Χαμάμ (Λουτρό των Εβραίων) στην περιοχή Λουλουδάδικα,
αμφότερα του 16ου αιώνα, και το Γενί Χαμάμ (γνωστό και ως Αίγλη).

Αξίζει να αναφερθεί στα μνημεία της περιόδου και η σκεπαστή αγορά υφασμάτων
(Μπεζεστένι), (τουρκ.: bezesten), που χρονολογείται από τα τέλη του 15ου αιώνα.
Είναι ένα από τα δύο σωζόμενα σήμερα μπεζεστένια στην Ελλάδα (το άλλο μπεζεστένι
βρίσκεται στις Σέρρες). Το μπεζεστένι και σήμερα στεγάζει μικρά καταστήματα με
υφάσματα.

Στην Άνω Πόλη (πλατεία Τερψιθέας) βρίσκεται ο Τουρμπές Μουσά Μπαμπά, ο οποίος
είναι ένα οθωμανικό ταφικό μνημείο / μαυσωλείο (δηλαδή τουρμπές) και
χρονολογείται από το 16ο αιώνα. Το σχήμα του είναι οκταγωνικό και εκεί βρίσκεται
θαμμένος ο Μουσά Μπαμπά, ένας άγιος μουσουλμάνος μπαμπά του τάγματος των
Μπεκτασήδων δερβίσηδων. Η σημερινή αυλή της Τερψιθέας στο παρελθόν αποτελούσε
την αυλή ενός τεκέ (μοναστηριού Μπεκτασήδων Δερβίσηδων).

Στη Σταυρούπολη κτίσθηκε το 1886 η Μονή Λαζαριστών, από μοναχούς του τάγματος
του Αγίου Βικεντίου του Παύλου, ευρέως γνωστοί ως Λαζαριστές. Σήμερα το κτιριακό
συγκρότημα στεγάζει δυο θεατρικές σκηνές του Κρατικού Θεάτρου Βορείου Ελλάδος
καθώς και το Κρατικό Μουσείο Σύγχρονης Τέχνης.

Στη περιοχή Ντεπό, στα ανατολικά του Δήμου Θεσσαλονίκης και επί της Λεωφόρου
Βασιλίσσης Όλγας βρίσκεται η τριώροφη Βίλα Αλλατίνι του 19ου αιώνα, ιδιοκτησίας
των Εβραίων Θεσσαλονικέων βιομηχάνων Αλλατίνι, στην οποία το 1909 φιλοξενήθηκε ο
Σουλτάνος Αμπντούλ Χαμίτ Β΄ κατά τη διάρκεια της εξορίας του στη Θεσσαλονίκη,
έπειτα από το Κίνημα των Νεοτούρκων στη Κωνσταντινούπολη. Σήμερα η Βίλα Αλλατίνι
στεγάζει υπηρεσίες της Περιφέρειας Κεντρικής Μακεδονίας.

Άλλο ένα δείγμα πολυτελούς οικίας της αντίστοιχης περιόδου είναι Κάζα Μπιάνκα η
οποία επίσης βρίσκεται επί της Βασιλίσσης Όλγας. Η Κάζα Μπιάνκα ή Βίλα Μπιάνκα,
που απκαταστάθηκε στα πλαίσια της πολιτιστικής πρωτεύουσας της Ευρώπης το 1997,
και σήμερα στεγάζει τη Δημοτική Πινακοθήκη της Θεσσαλονίκης, κατασκευάστηκε το
19ο αιώνα για να στεγάσει την εύπορη οικογένεια της Θεσσαλονίκης Diaz -
Fernandes.

Η πρώτη μεγάλη νεότερη μνημειακή αστική παρέμβαση στην πόλη έγινε μετά την
πυρκαγιά του 1917. Στα πλαίσια της αστικής ανάπλασης δημιουργήθηκε η Πλατεία
Αριστοτέλους, σχεδιασμένη από τον Γάλλο αρχιτέκτονα και πολεοδόμο Ερνέστ Εμπράρ
με τον κύριο άξονά της κάθετο προς τη θάλασσα και στοές με νεοβυζαντινά
χαρακτηριστικά.

Από τα σύγχρονα μνημεία της συμπρωτεύουσας το πλέον αναγνωρίσιμο είναι ο Πύργος
του ΟΤΕ, έργο του αρχιτέκτονα Αθανασιάδη, στην είσοδο της ΔΕΘ. Κτίστηκε το 1969
για να στεγάσει το περίπτερο του ΟΤΕ. Η ΔΕΘ/Helexpo αποτελεί συγκρότημα
εκθεσιακών περιπτέρων και τα κτήρια ακολουθούν τις σύγχρονες τάσεις της
αρχιτεκτονικής.

Στη Νέα Παραλία συναντούμε σε περίοπτη θέση τον ανδριάντα του Μεγάλου
Αλεξάνδρου, ο οποίος ανεγέρθηκε το 1970, στην Πλατεία Αγίας Σοφίας τον ανδριάντα
του Χρυσοστόμου Σμύρνης, έργο του Απάρτη, και στην Πλατεία Ελευθερίας το μνημείο
του Ολοκαυτώματος των Εβραίων της Θεσσαλονίκης. Στο νοτιοανατολικό άκρο της Νέας
Παραλίας κτίσθηκε το πρώτο κτίριο Μ1 του Μεγάρου Μουσικής με αρχιτεκτονικές
αναφορές στο σχήμα της βυζαντινής βασιλικής ενώ το κτίριο Μ2 είναι σχεδιασμένο
από τον Ιάπωνα αρχιτέκτονα Αράτα Ισοζάκι και αποτελεί δείγμα του μοντέρνου
αρχιτεκτονικού ρεύματος.

Τα χαρακτηριστικότερα γλυπτά της πόλης αποτελούν το Γλυπτό ΔΕΘ στην Πλατεία
Συντριβανίου και οι Ομπρέλες (1997) στη Νέα Παραλία, αμφότερα έργα του Γιώργου
Ζογγολόπουλου.

Σημαντικά σύγχρονα αρχιτεκτονικά μνημεία χαρακτηρίζονται τα κτίρια του Α.Π.Θ.
που ανήκουν στο μοντέρνο κίνημα της αρχιτεκτονικής (Πολυτεχνική Σχολή, Αίθουσα
Τελετών Πολυτεχνείου, Θεολογική Σχολή, Σχολή Νομικών, Οικονομικών και Πολιτικών
Επιστημών, Κεντρική Βιβλιοθήκη, κτίριο Διοίκησης και Αίθουσα Τελετών Α.Π.Θ).
Κηρυγμένα επισήμως ως διατηρητέα μνημεία νεότερης κληρονομιάς είναι τα κτίρια
του Αρχαιολογικού Μουσείου Θεσσαλονίκης (1962 - του αρχιτέκτονα Πάτροκλου
Καραντινού) και του Μουσείου Βυζαντινού Πολιτισμού (1994 - του αρχιτέκτονα
Κυριάκου Κρόκου).

Η Θεσσαλονίκη είναι η έδρα για μερικά από τα μεγαλύτερα αθλητικά σωματεία της
Ελλάδας, όπως ο ΠΑΟΚ, ο Άρης, και ο Ηρακλής που βοήθησε στην απελευθέρωση της
πόλης μας. Άλλα σημαντικά αθλητικά σωματεία που δημιουργήθηκαν από τον
προσφυγικό πληθυσμό της πόλης, εκτός από την ομάδα του ΠΑΟΚ, είναι ο Απόλλων
Καλαμαριάς και ο Οδυσσέας Κορδελιού, ο Αγροτικός Αστέρας και ο Βυζαντινός
Αθλητικός Όμιλος. Άλλοι τοπικοί αθλητικοί σύλλογοι τόσο της πόλης της
Θεσσαλονίκης όσο και της ευρύτερης περιοχής περιμετρικά της πόλης, είναι ο
Ποσειδών Νέας Μηχανιώνας, η ΜΕΝΤ, ο Μέγας Αλέξανδρος, ο Μορφωτικός Αθλητικός
Σύλλογος Νέα Γενεά Ασβεστοχωρίου, ο Παναθλητικός Αναμορφωτικός Όμιλος Νέων
Επιβατών και ο Θερμαϊκός Θέρμης. Στη Θεσσαλονίκη έγινε ο πρώτος αγώνας
καλαθοσφαίρισης στην Ελλάδα, από αθλητές της ΧΑΝΘ. Η πόλη αποτέλεσε μία από τις
Ολυμπιακές Πόλεις κατά τους Ολυμπιακούς Αγώνες του 2004 που διοργανώθηκαν στην
Αθήνα.

Στην πόλη, λειτουργεί από το 1988 ο κρατικός τηλεοπτικός σταθμός ΕΡΤ3. Στην πόλη
εκπέμπουν όλοι οι σταθμοί πανελλαδικής εμβέλειας εκ των οποίων ο ένας έχει την
έδρα του στην Θεσσαλονίκη, το Μακεδονία TV, ενώ λειτουργούν και 11 ντόπιοι
τηλεοπτικοί σταθμοί περιφερειακής εμβέλειας, οι 9 εκ των οποίων προσφέρουν
ολοήμερο πρόγραμμα: Βεργίνα TV, Εγνατία TV, TV 100 (Δημοτική Τηλεόραση
Θεσσαλονίκης), Γνώμη TV, Nickelodeon Plus, Europe One, ATLAS TV, Extra
Thessaloniki, Time Channel, Κανάλι 9 και η ορθόδοξη εκκλησιαστική τηλεόραση της
4Ε.

Επίσης, από τους γύρω νομούς εκπέμπουν και οι σταθμοί Πέλλα TV, Δίον TV, Euro TV
και Super TV.

Στην Θεσσαλονίκη εκδίδονται διάφορες εφημερίδες, με γνωστότερες τις καθημερινές
που κυκλοφορούν και στην Βόρεια Ελλάδα, τον Αγγελιοφόρο και τη Μακεδονία, με
εξαίρεση την Δευτέρα που εκδίδεται η εφημερίδα Θεσσαλονίκη στην θέση της
εφημερίδας Μακεδονία.

Ο Δήμος Θεσσαλονίκης είναι αδελφοποιημένος με πολλές πόλεις του εξωτερικού, ενώ
έχει υπογράψει σύμφωνα φιλίας και συνεργασίας με άλλες πόλεις.

Η Θεσσαλονίκη διαθέτει ένα εκτεταμένο δίκτυο λεωφορειακών γραμμών που
εξυπηρετούν ολόκληρη τη μητροπολιτική περιοχή. Τη διαχείρισή τους έχει ο
Οργανισμός Αστικών Συγκοινωνιών Θεσσαλονίκης.

Η Θεσσαλονίκη διαθέτει δίκτυο ποδηλατοδρόμων 12 χιλιομέτρων, που ξεκινάει από το
νέο Σιδηροδρομικό Σταθμό και κατευθύνεται μέσω των οδών Αναγεννήσεως,
Πολυτεχνείου, Σαλαμίνος και Κουντουριώτου, Νίκης, Μεγάλου Αλεξάνδρου (στο
παραλιακό μέτωπο) στο Μέγαρο Μουσικής. Υπάρχουν κάθετοι ποδηλατόδρομοι προς την
πλατεία Δημοκρατίας (Σαλαμίνος-Δωδεκανήσου), την πλατεία Αριστοτέλους, τη
Ροτόντα (Γούναρη), το Πανεπιστήμιο (άγαλμα Μεγάλου
Αλεξάνδρου-ΧΑΝΘ-Αγγελάκη-Εθνικής Αμύνης-Αγίου Δημητρίου) και το Γ' Σώμα Στρατού
(Στρατού-Καυταντζόγλου).

Το Μετρό Θεσσαλονίκης ξεκίνησε να κατασκευάζεται το 2006 και αναμένεται να
ολοκληρωθεί το 2020. Η πρώτη γραμμή θα πραγματοποιεί τη διαδρομή Νέος
Σιδηροδρομικός Σταθμός - Νέα Ελβετία, ενώ προγραμματίζονται και επεκτάσεις προς
άλλες περιοχές.

Η Θεσσαλονίκη αποτελεί τον πιο σημαντικό σιδηροδρομικό κόμβο της χώρας στον
άξονα της γραμμής ΠΑΘΕΠ (Πατρών-Αθηνών-Θεσσαλονίκης-Ειδομένης/Προμαχώνα), καθώς
συνδέει την Ελλάδα με την υπόλοιπη Ευρώπη και την Τουρκία. Όλες οι επιβατικές
μεταφορές γίνονται από τον κεντρικό Σιδηροδρομικό Σταθμό Θεσσαλονίκης (Νέος
Σιδηροδρομικός Σταθμός). Η κρατική εταιρία παροχής σιδηροδρομικών υπηρεσιών
είναι η ΤΡΑΙΝΟΣΕ και πραγματοποιεί καθημερινά απευθείας δρομολόγια προς Αθήνα,
Λάρισα, Αλεξανδρούπολη, Έδεσσα και Καλαμπάκα. Ο Παλιός Σιδηροδρομικός Σταθμός
βρίσκεται κοντά στο λιμάνι και χρησιμοποιείται σήμερα μόνο για εμπορευματικές
και ταχυδρομικές μεταφορές. Από το 2014 επαναλειτούργησαν οι επιβατικές
σιδηροδρομικές γραμμές που συνέδεαν την Θεσσαλονίκη με την Βουλγαρία, την ΠΓΔΜ
και την Σερβία.

Η Θεσσαλονίκη βρίσκεται στο σταυροδρόμι των αυτοκινητοδρόμων Α1 (ΠΑΘΕ), Α2
(Εγνατία Οδός) και Α25 (Προμαχώνας-Σέρρες-Θεσσαλονίκη-Νέα Μουδανιά). Η
Θεσσαλονίκη επίσης διαθέτει έναν αστικό αυτοκινητόδρομο, την Περιφερειακή Οδό
που αποτελεί την βασική οδική αρτηρία της, καθώς συνδέει περιμετρικά τις
περιοχές του Πολεοδομικού Συγκροτήματος και παρακάμπτει τον πολεοδομικό ιστό της
πόλης, εξηπηρετώντας πάνω από 120.000 οχήματα καθημερινά.

Η πόλη εξυπηρετείται εκτός του Νομού Θεσσαλονίκης με τα υπεραστικά λεωφορεία του
ΚΤΕΛ από τον σταθμό υπεραστικών λεωφορείων Μακεδονία που βρίσκεται στην δυτική
κεντρική είσοδο της πόλης. Τα λεωφορεία προς Χαλκιδική αναχωρούν από το σταθμό
υπεραστικών λεωφορείων του ΚΤΕΛ Χαλκιδικής στα νότια της πόλης. Η κύριοι δρόμοι
που καταλήγουν στην Θεσσαλονίκη είναι:

Η Θεσσαλονίκη συνδέεται αεροπορικά με διάφορους εσωτερικούς και ευρωπαϊκούς
προορισμούς. Ο Διεθνής Κρατικός Αερολιμένας Θεσσαλονίκης «Μακεδονία» βρίσκεται
15 km νότια της πόλης, στην περιοχή της Μίκρας.

Το λιμάνι της Θεσσαλονίκης προσεγγίζουν κρουαζιερόπλοια επτά μήνες το χρόνο, ενώ
η ακτοπλοϊκή σύνδεση με τα νησιά του ανατολικού Αιγαίου διακόπηκε.



https://el.wikipedia.org/wiki/%CE%9B%CE%B9%CE%BF%CE%BD%CE%AD%CE%BB_%CE%9C%CE%AD%CF%83%CE%B9

Ο Λιονέλ Αντρές Μέσι Κουτσιτίνι (ισπανικά: Lionel Andrés Messi Cuccittini)
επίσης γνωστός ως Λέο Μέσι, γεννημένος στις 24 Ιουνίου 1987 στο Ροσάριο της
Αργεντινής, είναι Αργεντινός διεθνής ο οποίος αγωνίζεται στην θέση του
επιθετικού για λογαριασμό της Μπαρτσελόνα και της εθνικής Αργεντινής.

Γνωστός με το ψευδώνυμο «La Pulga» λόγω της εκρηκτικότητας και του ύψους του,
και έχοντας λάβει αρκετές βραβεύσεις, θεωρείται ένας από τους κορυφαίους
ποδοσφαιριστές στην ιστορία του αθλήματος. Τα στατιστικά του μιλάνε από μόνα
τους: ο Μέσι είναι ο καλύτερος σκόρερ της Πριμέρα Ντιβιζιόν και του παγκοσμίου
ποδοσφαίρου στη διάρκεια μίας σεζόν και πρώτος καλύτερος σκόρερ του Τσάμπιονς
Λιγκ , διοργάνωση στην οποία έχει τερματίσει πρώτος σκόρερ τέσσερις συνεχόμενες
σεζόν, κάτι που αποτελεί και ρεκόρ.

Είναι μαζί με τον Μίροσλαβ Κλόζε ο δεύτερος καλύτερος σκόρερ του 21ου αιώνα
σύμφωνα με την IFFHS και ο πρώτος σκόρερ της ιστορίας σε διάστημα ενός
ημερολογιακού έτους, έχοντας προσπεράσει τους Γκερντ Μίλερ και Πελέ σύμφωνα με
το Guinness World Records.

Ο Λιονέλ Μέσι αγωνιζόταν με την Νιούελς Ολντ Μπόις στην Αργεντινή προτού
μετακομίσει στην Ευρώπη για λογαριασμό της Μπαρτσελόνα σε ηλικία 13 ετών. Μεταξύ
των αρκετών τίτλων που έχει κατακτήσει, περιλαμβάνονται τέσσερα Τσάμπιονς Λιγκ,
εφτά Πρωταθλήματα Ισπανίας, τρία Ευρωπαϊκά Σούπερ Καπ, δύο Παγκόσμια Κύπελλα
Συλλόγων, ένα χρυσό ολυμπιακό μετάλλιο και ένα Παγκόσμιο Κύπελλο U-20. Είναι
έτσι ο αλλοδαπός ποδοσφαιριστής με τους περισσότερους τίτλους στην ιστορία της
Μπαρτσελόνα (25 τίτλοι τον Αύγουστο 2015). Η καριέρα του είχε πολλές
διακυμάνσεις λόγω σημαντικών προβλημάτων υγείας τα οποία όμως λύθηκαν με την
άφιξή του στην Ισπανία.

Χάρη στις επιδόσεις του, ο Μέσι αναδείχτηκε πρώτος καλύτερος παίκτης της πρώτης
δεκαετίας του 21ου αιώνα από το περιοδικό World Soccer και πρώτος καλύτερος
παίκτης στην ιστορία του Τσάμπιονς Λιγκ τα τελευταία 20 χρόνια από την UEFA.

Έχοντας λάβει 5 φορές τον τίτλο του κορυφαίου παίκτη της χρονιάς στον κόσμο από
τη FIFA (συνεχόμενες 2009 με 2012 και το 2015), άλλες 2 τον επιπλέον για την
Ευρώπη της UEFA (2009 και 2015), από μία δε του πολυτιμότερου σε Παγκόσμιο
Κύπελλο (Βραζιλίας 2014) και Κόπα Αμέρικα (Χιλής 2015), ο Μέσι είναι ο
ποδοσφαιριστής με τις περισσότερες ατομικές διακρίσεις στην ιστορία του
αθλήματος. Πριν την απονομή του βραβείου της FIFA για το 2015, ο επίσης κάτοχός
του το 2008 και τα ενδιάμεσα 2013, 2014 Πορτογάλος Κριστιάνο Ρονάλντο, δήλωσε
ότι θα επιθυμούσε να διαθέτει την ικανότητα του Αργεντίνου με το αριστερό πόδι,
παρότι ο ίδιος στο παιχνίδι του χρησιμοποιεί αποτελεσματικά και τα δύο.

Ο Λιονέλ Μέσι είναι γιος του Χόρχε Οράσιο Μέσι, εργαζόμενου σε εργοστάσιο
κατασκευών, και της Σέλια Μαρία Κουτσιτίνι, οικιακής βοηθού μερικής απασχόλησης.
Έχει δύο μεγαλύτερους αδερφούς, τους Ροδρίγο και Ματίας, και μια μικρότερη
αδερφή, την Μαρία Σολ. Ένας πρόγονος του Χόρχε, ο Άντζελο Μέσι, κατοικούσε στην
πόλη της Ανκόνα στην Ιταλία, απ' όπου μετανάστευσε στην Αργεντινή στη διάρκεια
του 19ου αιώνα. Ένας άλλος πρόγονος του Χόρχε, ο Ραμόν Πέρες Γιομπέρα, είχε έναν
αδερφό, τον Γκονσάλ, και προερχόταν από το Ελ Ποάλ, ένα χωριό της επαρχίας της
Γέιδα, στην Καταλονία. Ο Λέο Μέσι είναι έτσι ξάδερφος σε τέταρτο βαθμό του
Καταλανού Μπόγιαν Κρκιτς. Είναι εγγονός του Εουσέμπιο Μέσι και της Ρόσα Μαρία
Πέρες, γονείς του Χόρχε, και του Αντόνιο Κουτσιτίνι και της Σέλια Ολιβέιρα
Κουτσιτίνι που πέθανε το 1998, γονείς της Σέλια. Έχει επίσης δύο θείες, την
Γκλάδις Μέσι, από την πλευρά του Χόρχε, και την Μαρσέλα Μπιανκούτσι, από την
μεριά της Σέλια. Ο Κλάουδιο Μπιανκούτσι, κουνιάδος της Σέλια και νονός του Λέο,
είναι πατέρας του Μάξι Μπιανκούτσι, αριστερού ακραίου της Κλουμπ Ντεπορτίβο
Κρους Ασούλ στο Μεξικό, του Εμανουέλ Μπιανκούτσι, μέσου της Ιντεπεντιέντε Κάπο
Γκράντε στην Παραγουάη, και του Μπρούνο Μπιανκούτσι, φέρελπη αμυντικού των
ακαδημιών της Κλουμπ Ολίμπια. Επίσης έχει δύο γιούς.

Ο Λιονέλ Αντρές Μέσι Κουτσιτίνι γεννήθηκε στις 24 Ιουνίου 1987 σε ένα δωμάτιο
του ιταλικού νοσοκομείου Γκαριμπάλντι του Ροσάριο, μιας εργατικής πόλης στα
βορειοανατολικά της Αργεντινής. Ο Μέσι ήταν σχετικά ήρεμος ως μωρό. Ξεκίνησε να
περπατά ύστερα από την ηλικία των 10 μηνών. Φόρεσε για πρώτη φορά την
μελανέρυθρη φανέλα των Νιούελς Ολντ Μπόις, αγαπημένης ομάδας των Χόρχε και
Ροδρίγο, στην ηλικία τους ενός έτους. Ένα δώρο πολύτιμο, καθώς εκείνη την
χρονιά, οι Λεπροί είχαν αναδειχτεί πρωταθλητές Αργεντινής. ήταν ο δεύτερος
τίτλος σε εθνικό επίπεδο στην ιστορία τους. Τα μέλη της οικογένειας Μέσι είχαν
ζήσει για καιρό στην Λας Έρας στην Επαρχία της Μεντόσα, μια συνοικία η οποία
βρισκόταν στα νότια της πόλης, περίπου μια εκατοστή μέτρα από το Gauchito Gil.
Έναν δρόμο φτωχών κατοικιών ενός ορόφου, συνήθως. Ο Λιονέλ έζησε για περίπου
δεκατέσσερα χρόνια σε ένα χαμόσπιτο ενός ορόφου, στο χρώμα του μπετόν, το οποίο
είναι πλέον εγκαταλειμμένο. Δεν επρόκειτο ούτε για ένα "παλάτι" αντάξιο ενός
« country »: μιας συνοικίας για πλούσιους στην Αργεντινή ούτε όμως ένα χαμόσπιτο
από ξύλο και λαμαρίνα τυπικό των « villa miseria »: των παραγκουπόλεων. Υπήρχαν
τρία δωμάτια, ένα για τον Χόρχε και την Σέλια, τους γονείς, ένα για τους Ροδρίγο
και Ματίας, τους μεγαλύτερους, και ένα για τον Λέο και την Μαρία Σολ, τους
μικρότερους.

Μικρός, ο Λιονέλ είχε αγαπημένο παιχνίδι μια μπάλα του τένις, με την οποία
έπαιζε σε μια γωνιά του σπιτιού με το αριστερό του πόδι. Πέρναγε πολύ καιρό με
την γιαγιά του, Σέλια. Το τελετουργικό επαναλαμβανόταν για καιρό: τα πρωινά της
Κυριακής, η Σέλια ετοίμαζε ζυμαρικά για τα πέντε εγγόνια της οικογένειας, τους
τρεις Μέσι και τους δύο Μπιανκούτσι. Στην ηλικία των 5 ετών, ο Λέο εντάχθηκε
στην τοπική ομάδα της Γκραντόλι, όπου ο πατέρας του ήταν προπονητής. Το σπάνιο
ταλέντο του σύντομα έγινε διακριτό από την Νιούελς Ολντ Μπόις, μια μεγάλη ομάδα
της πόλης, στην οποία μετακόμισε το 1995. Στην ηλικία των 10 ετών, κι ενώ είχε
ύψος 1,11 μέτρα, ο γιατρός Σβάρτσταϊν του διέγνωσε μια ορμονική αρρώστια η οποία
είχε σημαντικό αντίκτυπο σε μια κανονική ανάπτυξη του οργανισμού. Λόγω αυτού, η
πιθανότητα μιας καριέρας ήταν τουλάχιστον ουτοπική. « Χωρίς ορμόνες
μεταβολισμού, ο Λιονέλ θα έφτανε, στην καλύτερη, το 1,50 μέτρο κατά την
ενηλικίωσή του », δήλωσε ο πατέρας του, Χόρχε, στην L'Équipe magazine. Εκείνη
την εποχή, καμία ομάδα στην Αργεντινή δεν επιθυμούσε να πληρώσει την θεραπεία
του λόγω της οικονομικής κρίσης που είχε αρχίσει να κάνει την εμφάνισή της στην
χώρα της Λατινικής Αμερικής. Η οικογένεια Μέσι δεν μπορούσε να αγοράσει την
θεραπεία η οποία κόστιζε μηνιαίως 900 ευρώ, η οποία συνιστούσε στην ένεση 75
μικρογραμμαρίων λεβοθυροξίνης επί τριάντα μήνες. Αρκετές ομάδες της Αργεντινής,
μεταξύ των οποίων και η Ρίβερ Πλέιτ, ενδιαφέρονταν για τον παίκτη χωρίς όμως να
επιθυμούν να καλύψουν οικονομικά την θεραπεία.

Σε ηλικία 13 ετών, ο Λιονέλ Μέσι ταξίδεψε στην Βαρκελώνη μαζί με τον πατέρα του,
όπου και πραγματοποίησε σειρά δοκιμών με την Μπαρτσελόνα τον Ιούλιο του 2000.
Εδώ και μερικούς μήνες, η οικογένεια Μέσι, οι εκπρόσωποί της και η Barça
διαπραγματεύονταν ήδη την άφιξη του Λιονέλ Μέσι στην Καταλονία. Ο Χόρχε, ο
πατέρας του Λέο, άρχισε τότε να έχει σοβαρές ανησυχίες, καθώς οι
διαπραγματεύσεις δεν φαίνονταν να προχωρούν. Τρία άτομα επεχείρησαν τότε να
πιέσουν την κατάσταση με τους διοικούντες της Μπαρτσελόνα, και κυρίως να
καθησυχάσουν τον Χόρχε. Συγκεντρώθηκαν στο μπαρ του Tennis Club Pompeya.
Παρόντες ήταν, γύρω από το τραπέζι : ο Χόσεπ Μαρία Μινγκέγια, τότε
μεγαλοατζέντης της Βαρκελώνης, ο άνθρωπος ο οποίος είχε καταφέρει να φέρει στην
ομάδα τον Μαραντόνα, ο Κάρλες Ρέσακ, τεχνικός διευθυντής τη Μπαρτσελόνα και ο
Οράσιο Γκατζιόλι, ο οποίος εκπροσωπούσε επίσης τον Λιονέλ και τον Χόρχε Μέσι.
Στη διάρκεια μιας τελευταίας συνάντησης, έπειτα από έναν μήνα δοκιμών, ο
υπεύθυνος των ακαδημιών Κάρλες Ρεσάκ αποφάσισε να αναλάβει η ομάδα της
Καταλονίας την πληρωμή της θεραπείας, βάζοντας τον πατέρα του Μέσι να υπογράψει
ένα συμβολικό συμφωνητικό σε μια πετσέτα για την ενσωμάτωση του παίκτη στις
ακαδημίες του συλλόγου. Η Λα Μασία, τα τμήματα υποδομής της ομάδας της
Βαρκελώνης, υποδέχτηκε τον Αργεντινό. Το ιατρικό κόστος και η εκπαίδευση του
ποδοσφαιριστή αναλήφθηκαν από τους blaugrana και ο Λέο εγκαταστάθηκε στην
Καταλονία με την οικογένειά του. Μόλις αφότου είχε βγει από το μπαρ του Tennis
Club Pompeya, ο Χόρχε Μέσι όρμησε στα γραφεία του συλλόγου για να συναντήσει τον
Χουάν Λακουέβα, εκτελεστικό διευθυντή ποδοσφαίρου της Barça. Τον ρώτησε αν το
βρίσκει "σοβαρό μια ομάδα του επιπέδου της Barça να υπογράφει συμβόλαιο πάνω σε
ένα κομμάτι χαρτοπετσέτας". "Είναι ντροπή", συνέχισε. Ο Λακουέβα του ανακοίνωσε
ότι έκανε το καλύτερο δυνατό, ώστε οι διοικούντες να δώσουν το "πράσινο φως" για
την υπογραφή του Λιονέλ. Μέχρι να ξεκαθαρίσουν τα πράγματα, ήταν ο Μινγκέγια
αυτός που έβαλε το χέρι στην τσέπη και προσέφερε ένα συμβόλαιο στην οικογένεια
Μέσι : ένα σπίτι και 4.000 δολάρια μηνιαίως. Εν αναμονή μιας συμφωνίας μεταξύ
του παίκτη και του συλλόγου. Τελικώς όμως, στη διάρκεια του Μαρτίου του 2001, ο
Λέο έγινε κι επίσημα παίκτης της Barça.

Στη διάρκεια του δεύτερου αγώνα του με την ομάδα των νέων της Barça, υπέστη
κάταγμα στην περόνη, και παρέμεινε εκτός αγωνιστικής δράσης για διάστημα τριών
μηνών. Το 2001, ήταν μια διαμάχη με την παλιά ομάδα του των Νιούλες Ολντ Μπόις
που τον άφησε εκτός αγωνιστικών χώρων για το χρονικό διάστημα μεταξύ Φεβρουαρίου
και Ιουνίου. Ο Μέσι συνέχισε ωστόσο την ποδοσφαιρική του διαπαιδαγώγηση και
άρχισε να ανεβαίνει σε σύντομο διάστημα τα επίπεδα των νεανικών ομάδων των
Καταλανών. Αγωνίστηκε στην ίδια ομάδα των νέων με τους Σεσκ Φάμπρεγας και Ζεράρ
Πικέ με τον οποίο είχε φιλικές σχέσεις. Στην ηλικία των 16 ετών και 145 ημερών,
στις 16 Νοεμβρίου 2003, συμμετείχε στον πρώτο του αγώνα με την πρώτη ομάδα της
Μπαρτσελόνα σε μια φιλική αναμέτρηση απέναντι στην Πόρτο στα πλαίσια των
εγκαινίων του Εστάδιο ντο Ντραγκάο όπου η ομάδα του ηττήθηκε με 2-0.

Στις 16 Οκτωβρίου 2004, ο Λιονέλ Μέσι πραγματοποίησε την πρώτη του επίσημη
εμφάνιση απέναντι στην Εσπανιόλ Βαρκελώνης για την Liga στο Καμπ Νου, μπαίνοντας
ως αλλαγή στην θέση του Ντέκο. Συμμετείχε, στην πορεία, σε διάφορες άλλες
αναμετρήσεις, μεταξύ των οποίων και η πρώτη του συμμετοχή στο Τσάμπιονς Λιγκ
απέναντι στην ΦΚ Σαχτάρ Ντονέτσκ στο Σαχτάρ Στάντιον στις 7 Δεκεμβρίου 2004.
Πέτυχε το πρώτο του τέρμα στην Liga στις 1 Μαΐου 2005 απέναντι στην Αλμπαθέτε
Μπαλομπιέ, την οποία η ομάδα του κέρδισε με σκορ 2-0, με ένα ψηλοκρεμαστό σουτ
έπειτα από συνεργασία με τον Ροναλντίνιο. Έγινε τότε, σε ηλικία 17 ετών και 310
ημερών ο νεότερος σκόρερ στην ιστορία του συλλόγου της Καταλονίας .

Στα μέσα της σεζόν, η ομάδα ανανέωσε το συμβόλαιό του έως το 2010 κι έπειτα ως
το 2014, με μια ρήτρα ελευθερίας να έχει οριστεί στα 150 εκατομμύρια ευρώ. Με
την επιστροφή του, ο Μέσι ενσωματώθηκε στην πρώτη ομάδα όμως η απουσία
κοινοτικού διαβατηρίου δεν του επέτρεψε να αγωνιστεί έως τον Οκτώβριο του 2005,
ημερομηνία κατά την οποία έλαβε την διπλή υπηκοότητα αργεντίνικη-ισπανική.
Κατέκτησε το Σούπερ Καπ Ισπανίας το 2005 απέναντι στην Ρεάλ Μπέτις και
συμμετείχε στις 24 Αυγούστου 2005 στο Τρόπαιο Ζοάν Γκαμπέρ, όπου η ομάδα του
ηττήθηκε στην διαδικασία των πέναλτι από την Γιουβέντους, κάτοχο του τίτλου της
πρωταθλήτριας Ιταλίας, απέναντι στην οποία πραγματοποίησε πολύ καλή εμφάνιση
δίνοντας και μια ασίστ για τον Αντρές Ινιέστα · .

Ο προπονητής Φραν Ράικαρντ ξεκίνησε να δίνει στον Μέσι ολοένα και μεγαλύτερο
χρόνο συμμετοχής στην Πριμέρα Ντιβιζιόν, στην θέση του Γάλλου δεξιού χαφ
Λουντοβίκ Ζιουλί. Στις 2 Νοεμβρίου 2005, ο Λέο Μέσι πέτυχε το πρώτο του τέρμα,
ενώ έδωσε και την πρώτη του ασίστ σε αγώνα για το Τσάμπιονς Λιγκ απέναντι στον
Παναθηναϊκό, τον οποίον η ομάδα του διέλυσε με σκορ 5-0 στο Καμπ Νου. Στις 19
Νοεμβρίου 2005, στα πλαίσια του Clásico απέναντι στην Ρεάλ Μαδρίτης στο Σαντιάγο
Μπερναμπέου για την Liga, συνέβαλε στην επικράτηση με 3-0 των Καταλανών δίνοντας
μια ασίστ στον Ετό. Στις 26 Νοεμβρίου 2005, πέτυχε εκ νέου τέρμα, αυτή την φορά
απέναντι στην Ράθινγκ Σαντατέρ για την Liga σε εντός έδρας αναμέτρηση, έπειτα
από την οποία Αργεντινός δημοσιογράφος του κόλλησε το παρατσούκλι La Pulga, το
οποίο στα ελληνικά σημαίνει "ο ψύλλος".

Τον Δεκέμβριο του 2005, σε ηλικία 18 ετών, ο Λιονέλ Μέσι αναδείχτηκε κορυφαίος
Αργεντινός ποδοσφαιριστής της χρονιάς και κατέκτησε το βραβείο Golden Boy του
καλύτερου παίκτη στην Ευρώπη με ηλικία κάτω των 21 ετών το οποίο απένειμε η
ιταλική εφημερίδα Tuttosport, λαμβάνοντας περισσότερες ψήφους από το ντουέτο της
Μάντσεστερ Γιουνάιτεντ Κριστιάνο Ρονάλντο και Ουέιν Ρούνι.

Τον Φεβρουάριο του 2006, στη διάρκεια του αγώνα για την φάση των 16 του
Τσάμπιονς Λιγκ απέναντι στην Τσέλσι, αγωνίστηκε ως βασικός δίπλα στους Ετό και
Ροναλντίνιο. Άγνωστος στο ευρύ κοινό, η εξαιρετική του εμφάνιση κυρίως απέναντι
στον Βάσκο αμυντικό των Μπλε του Λονδίνου Ασιέρ ντελ Όρνο ανέδειξε το ταλέντο
του μεγάλου ποδοσφαιριστή που διέθετε. Θύμα ενός τραυματισμού στη διάρκεια του
επαναληπτικού αγώνα, θα χάσει το υπόλοιπο της σεζόν στη διάρκεια της οποίας η
Barça θα κατακτήσει την Liga και το Τσάμπιονς Λιγκ απέναντι στην αγγλική Άρσεναλ
(2-1). Για τον τελικό, αποτέλεσε μέλος της αποστολής των 22 παικτών των
Καταλανών, παρακολούθησε όμως την αναμέτρηση από τις κερκίδες του Σταντ ντε
Φρανς.

Στις αρχές της σεζόν 2006-2007, ο Μέσι έριξε οριστικά τον Λουντοβίκ Ζιουλί στον
πάγκο των αναπληρωματικών. Η επιθετική τριάδα των Ροναλντίνιο - Ετό - Μέσι
δημιουργήθηκε, αν και σπανίως χρησιμοποιούνταν λόγω των συχνών τραυματισμών του
Ετό και του Μέσι. Ο ομάδα κατέκτησε το Σούπερ Καπ Ισπανίας. Τραυματίας από τον
Νοέμβριο, ο Μέσι παρέμεινε εκτός αγωνιστικών για διάστημα τριών μηνών και έχασε
το Παγκόσμιο Κύπελλο Συλλόγων του 2006, όπου η ομάδα του ηττήθηκε στον τελικό
απέναντι στην Ιντερνασιονάλ Πόρτο Αλέγκρε με σκορ 1-0.

Επέστρεψε στην ενεργό δράση για μια αναμέτρηση απέναντι στην Λίβερπουλ Φ.Κ. για
την φάση των 16 του Τσάμπιονς Λιγκ, δεν μπόρεσε όμως να εμποδίσει τον αποκλεισμό
των Καταλανών στις 7 Μαρτίου 2007. Τρεις μέρες αργότερα, στη διάρκεια του
Clásico, ο Μέσι πέτυχε χατ-τρικ δίνοντας την δυνατότητα στην Barça, που
αγωνιζόταν με 10 παίκτες έναντι 11 της Ρεάλ, να πάρει μια ισοπαλία με σκορ 3-3.
Ο Μέσι έγινε έτσι ο νεαρότερος παίκτης στην ιστορία που να πετυχαίνει χατ-τρικ
σε ένα Clasico. Έναν μήνα αργότερα, στις 18 Απριλίου, στη διάρκεια του πρώτου
αγώνα για τα ημιτελικά του Κυπέλλου Ισπανίας απέναντι στην Χετάφε, σημείωσε ένα
τέρμα πανομοιότυπο με αυτό του Ντιέγκο Μαραντόνα στη διάρκεια του προημιτελικού
του Παγκοσμίου Κυπέλλου του 1986 απέναντι στην Αγγλία. Οι συγκρίσεις μεταξύ του
Μέσι και του Ντιέγκο Μαραντόνα δεν σταμάτησαν να αυξάνονται, ενώ στις 9 Ιουνίου,
ο ίδιος, σημείωσε τέρμα με το χέρι, αυτή την φορά, απέναντι στην Εσπανιόλ
Βαρκελώνης, όπως ο Μαραντόνα στη διάρκεια του προημιτελικού του Παγκοσμίου
Κυπέλλου του 1986.

Η Barça έχασε τελικώς τον τίτλο στην διαφορά τερμάτων από την Ρεάλ Μαδρίτης,
αποκλείστηκε από την Χετάφε στα ημιτελικά του Κυπέλλου Ισπανίας και αποκλείστηκε
από το Τσάμπιονς Λιγκ στην φάση των 16, γνωρίζοντας την ήττα από την Λίβερπουλ
Φ.Κ.. Ήταν μια άτιτλη σεζόν 2006-2007 για την Μπαρτσελόνα και τον Λιονέλ Μέσι, ο
οποίος πέτυχε στη διάρκειά τής 17 τέρματα σε 36 εμφανίσεις.

Στις αρχές της σεζόν 2007-2008, ο Μέσι καθιερώθηκε σε ηλικία 20 ετών ως ο ηγέτης
στον αγωνιστικό χώρο της ομάδας, ενώ οι συμπαίκτες του στην επιθετική γραμμή
Ροναλντίνιο, Σαμουέλ Ετό και Τιερί Ανρί, θα πραγματοποιήσουν μια τουλάχιστον
ασταθή σεζόν : στον αντίποδα ο Μέσι θα πραγματοποιήσει μια θετική εκκίνηση της
σεζόν κατά τους φθινοπωρινούς μήνες σε ατομικό επίπεδο. Άλλωστε τον Δεκέμβριο,
ήταν ένας από τους υποψήφιους για την Χρυσή Μπάλα 2007 στη ψηφοφορία της οποίας
τερμάτισε τρίτος, πίσω από τους Κακά και Κριστιάνο Ρονάλντο, ενώ ήταν επίσης
δεύτερος στην κατάταξη του Καλύτερου Ποδοσφαιριστή της Χρονιάς FIFA, πίσω από
τον Κακά.

Το έτος 2008 ξεκίνησε με τους ίδιους οιωνούς : πραγματοποίησε εξαιρετική
εμφάνιση στις 20 Φεβρουαρίου για την φάση των 16 του Τσάμπιονς Λιγκ απέναντι
στην Σέλτικ στο Σέλτικ Παρκ, δίνοντας την δυνατότητα στους Καταλανούς να πάρουν
την νίκη με σκορ 3-2. Μία εβδομάδα αργότερα έγινε ο νεαρότερος σε ηλικία
Blaugrana ποδοσφαιριστής που να φτάσει τις 100 επίσημες συμμετοχές με την
Μπαρτσελόνα σε ηλικία 20 ετών, 8 μηνών και 3 ημερών, ωστόσο το ρεκόρ αυτό έσπασε
και πάλι, αυτή την φορά από τον Μπόγιαν Κρίκιτς το 2009 σε ηλικία 19 ετών, ο
οποίος αν δεν ήταν βασικό στέλεχος του συλλόγου, παρ'όλα αυτά έμπαινε συχνά ως
αλλαγή στις αναμετρήσεις τη ομάδας του. Όμως στις 4 Μαρτίου, στη διάρκεια του
επαναληπτικού αγώνα απέναντι στην Σέλτικ, ο Μέσι τραυματίστηκε και πάλι ενώ ήταν
ο πρώτος σκόρερ της διοργάνωσης με 6 τέρματα. Ο τραυματισμός, όπως και το 2006,
του στέρησε την συμμετοχή σε μια σειρά σημαντικών αγώνων : κατά την απουσία του,
το επίπεδο παιχνιδιού της Μπαρτσελόνα ήταν απογοητευτικό. Με την επιστροφή του,
η Barça βρισκόταν στην τρίτη θέση της Πριμέρα Ντιβιζιόν και είχε αποκλειστεί από
το Κύπελλο του Βασιλιά από την Βαλένθια Κ.Φ.. Στα πλαίσια των ημιτελικών του
Τσάμπιονς Λιγκ απέναντι στην Μάντσεστερ Γιουνάιτεντ, αν και προερχόμενος από
τραυματισμό, ο Μέσι αγωνίστηκε ως βασικός. Αποδείχτηκε αρκετά επικίνδυνος για
την άμυνα των Άγγλων, ήταν όμως ο μοναδικός παίκτης της Μπαρτσελόνα που να έχει
αξιοπρεπή παρουσία. Η Μάντσεστερ Γιουνάιτεντ επιβλήθηκε με σκορ 1-0 στον
επαναληπτικό αγώνα και απέκλεισε την Barça. Για δεύτερη συνεχόμενη χρονιά, η
Barça δεν κατόρθωσε να κατακτήσει κάποιον τίτλο.

Ο Ζοζέπ Γκουαρδιόλα, προπονητής της Barça B και παλιός θρυλικός αρχηγός της
Dream team του Γιόχαν Κρόιφ, προβιβάστηκε επικεφαλής της πρώτης ομάδας ενόψει
της σεζόν 2008-2009. Ο Μέσι, τότε, σε ηλικία 21 ετών, αποχωρίστηκε τον αριθμό 19
λαμβάνοντας τον αριθμό 10 τον οποίο έφερε προηγουμένως ο Ροναλντίνιο, σύμβολο
του νέου ρόλο και των νέων αρμοδιοτήτων που θα έπαιρνε ο Μέσι από εκείνη την
σεζόν. Από την έναρξη κιόλας της σεζόν, ο Μέσι κατάφερε να καθιερωθεί ως ο
παίκτης-κλειδί στην σύνθεση της ομάδας της Καταλονίας. Κατέλαβε την δεύτερη θέση
για την Χρυσή Μπάλα του 2008 πίσω από τον Κριστιάνο Ρονάλντο. Η εξαιρετική σεζόν
του Πορτογάλου, η άδεια, εδώ και δύο χρόνια, τροπαιοθήκη των Καταλανών και οι
συχνοί τραυματισμοί του Αργεντινού αποτέλεσαν και τους λόγους για τους οποίους
δεν κατόρθωσε να κερδίσει το βραβείο αυτό.

Στα μέσα της σεζόν, η Μπαρτσελόνα μετρούσε 50 βαθμούς στο πρωτάθλημα επί 57 που
ήταν το απόλυτο έπειτα από 19 αγώνες. Για το Κόπα ντελ Ρέι, η Barça προχώρησε σε
χαλαρό ρυθμό, όπως και στην φάση των ομίλων του Τσάμπιονς Λιγκ όπου ο Μέσι ήταν
επικεφαλής της κατάταξης των σκόρερ με 5 τέρματα σε 5 εμφανίσεις. Στην μέση της
σεζόν, ο Μέσι είχε σημειώσει 22 τέρματα σε 24 εμφανίσεις σε όλες τις
διοργανώσεις.

Στις 1 Φεβρουαρίου 2009, κι ενώ η Barça βρισκόταν πίσω στο σκορ με 1-0 απέναντι
στην Ράθινγκ Σανταντέρ σε εκτός έδρας αναμέτρηση, ο Μέσι μπήκε στον αγωνιστικό
χώρο στο 58ο λεπτό και πέτυχε δύο τέρματα βοηθώντας την Barça να πάρει την νίκη.
Με την ίδια ευκαιρία, πέτυχε το 5000ό τέρμα στην ιστορία της Μπαρτσελόνα στην
Liga. Στις 11 Μαρτίου, ο Μέσι βοήθησε στην πρόκριση της Barça για τα
προημιτελικά του Τσάμπιονς Λιγκ, με συνολικό σκορ 5-2 απέναντι στην Λυών
σημειώνοντας το τρίτο τέρμα της ομάδας του στον επαναληπτικό αγώνα για την φάση
των 16 της διοργάνωσης έπειτα από ένα-δύο με τον Ετό. Στις 8 Απριλίου, πέτυχε
δύο τέρματα και έδωσε ασίστ για άλλα δύο στην νίκη των Μπλαουγκράνα με σκορ 4-0
επί της Μπάγερν για τον πρώτο μεταξύ τους αγώνα στα πλαίσια των προημιτελικών
του Τσάμπιονς Λιγκ. Στις 2 Μαΐου 2009, η Barça συνέτριψε την Ρεάλ Μαδρίτης στο
Μπερναμπέου με το ιστορικό σκορ του 6-2 με δύο τέρματα και μία ασίστ του Μέσι, ο
οποίος έτυχε αποθέωσης από τους οπαδούς της Ρεάλ κατά την έξοδό του από τον
αγωνιστικό χώρο ως αλλαγή, όπως και ο Ροναλντίνιο το 2005 · . Στις 6 Μαΐου έλαβε
χώρα ο επαναληπτικός αγώνας για την ημιτελική φάση του Τσάμπιονς Λιγκ απέναντι
στην Τσέλσι στο Στάμφορντ Μπριτζ. Έπειτα από λευκή ισοπαλία 0-0 στην πρώτη
μεταξύ των δύο ομάδων αναμέτρηση, οι Άγγλοι κατάφεραν νωρίς να πάρουν προβάδισμα
στο σκορ και στη συνέχεια κλείστηκαν στα μετόπισθεν, ενώ η Barça βρέθηκε να
αγωνίζεται με 10 παίκτες έπειτα από την αποβολή του Ερίκ Αμπιντάλ. Στο 93ο λεπτό
της αναμέτρησης, ο Μέσι, του οποίου η απόδοση είχε κινηθεί σε μετριότατο επίπεδο
στις δύο αναμετρήσεις, έδωσε ασίστ για τον Ινιέστα δίνοντας την δυνατότητα στην
Barça να πάρει την πρόκριση για τον τελικό της διοργάνωσης, όπου θα αντιμετώπιζε
την Μάντσεστερ Γιουνάιτεντ, χάρη στο πρώτο χτύπημα για τους Καταλανούς στην
αναμέτρηση που έβρισκε στόχο · .

Στις 13 Μαΐου έλαβε χώρα ο τελικός του Κόπα ντελ Ρέι απέναντι στην Αθλέτικ
Μπιλμπάο στην Βαλένθια. Μετά το άνοιγμα του σκορ από την Αθλέτικ Μπιλμπάο, η
Barça πέτυχε τέσσερα συνολικά τέρματα εκ των οποίων το ένα από τον Μέσι,
κατακτώντας τον πρώτο της τίτλο για την σεζόν. Λίγες ημέρες αργότερα, η ομάδα
της Καταλονίας κατάφερε να εξασφαλίσει οριστικά την κατάκτηση της Liga. Στις 27
Μαΐου, για τον τελικό του Τσάμπιονς Λιγκ απέναντι στη κάτοχο του τίτλου
Μάντσεστερ Γιουνάιτεντ, η Μπαρτσελόνα επικράτησε με σκορ 2-0 και πραγματοποίησε
ένα ιστορικής σημασίας triple crown. Ο Ετό άνοιξε το σκορ νωρίς κατά το πρώτο
ημίχρονο έπειτα από μια ατομική κούρσα του Ινιέστα, προτού ο Μέσι έρθει να
πετύχει ένα δεύτερο τέρμα με κεφαλιά έπειτα από σέντρα του Τσάβι. Αυτό ήταν το
38ο και τελευταίο τέρμα του για την σεζόν και 9ο για το Τσάμπιονς Λιγκ της σεζόν
2008-2009, του οποίου τελείωσε πρώτος σκόρερ και καλύτερος παίκτης.

Αυτή ήταν και η χρονιά της καθιέρωσης για τον Λιονέλ Μέσι με συνολικά 38 τέρματα
σε 51 συμμετοχές για την πρώτη του σεζόν χωρίς τραυματισμό, κάτι που οδήγησε
πολλούς αθλητικογράφους στο να τον χρίσουν ως φαβορί για την Χρυσή Μπάλα.



https://el.wikipedia.org/wiki/%CE%92%CE%BF%CF%85%CE%BB%CE%AE_%CF%84%CF%89%CE%BD_%CE%95%CE%BB%CE%BB%CE%AE%CE%BD%CF%89%CE%BD

Η Βουλή των Ελλήνων είναι το νομοθετικό σώμα της Ελλάδας. Σύμφωνα με το τρέχον
Σύνταγμα αποτελεί απλό νομοθετικό σώμα, ο αριθμός των μελών του οποίου ορίζεται
με νόμο και πρέπει να κυμαίνεται από 200 μέχρι 300. Σύμφωνα με τον ισχύοντα νόμο
συγκροτείται από 300 μέλη τα οποία εκλέγονται από το εκλογικό σώμα για περίοδο
τεσσάρων ετών.

Η παρούσα κοινοβουλευτική σύνθεση προέκυψε από τις εκλογές της 20ης Σεπτεμβρίου
2015 και συνήλθε σε πρώτη συνεδρίαση την 3η Οκτωβρίου 2015.

Τα μέλη της Βουλής των Ελλήνων, που ασκούν τη νομοθετική εξουσία στην Ελλάδα,
εκλέγονται από το εκλογικό σώμα με άμεση, καθολική και μυστική ψηφοφορία για
περίοδο τεσσάρων ετών. Η Βουλή μπορεί να διαλυθεί από τον Πρόεδρο της
Δημοκρατίας και να προκηρυχθούν εκλογές πρόωρα για συγκεκριμένους λόγους που
προβλέπονται από το Σύνταγμα, όπως για παράδειγμα μετά από πρόταση της
Κυβέρνησης για ανανέωση της λαϊκής εντολής, προκειμένου να αντιμετωπιστεί εθνικό
θέμα εξαιρετικής σημασίας. Από το 1974 μόνο η Βουλή της Δ΄ Περιόδου
Προεδρευομένης Δημοκρατίας (1985-1989) τερμάτισε φυσιολογικά την θητεία της με
τη συμπλήρωση τεσσάρων ετών από την προηγούμενη βουλευτική εκλογή.

Για την εκλογή των βουλευτών ισχύει ένα σύνθετο και μη γραμμικά αναλογικό
εκλογικό σύστημα εκπροσώπησης των ψήφων, η ενισχυμένη αναλογική, δίνονας στο
πρώτο κόμμα ισχυρή πλειοψηφία σε έδρες στη Βουλή ακόμα και αν υπολείπεται της
απόλυτης πλειοψηφίας στο σύνολο των ψήφων. Για να μπορεί να καταλάβει μία από
τις 300 βουλευτικές έδρες ένα κόμμα, πρέπει να έχει λάβει τουλάχιστον το 3% του
συνόλου των έγκυρων ψήφων και με τον εκλογικό νόμο που εφαρμόστηκε για πρώτη
φορά στις Βουλευτικές εκλογές του 2007 το πρώτο κόμμα είναι δυνατό να
εξασφαλίζει απόλυτη πλειοψηφία βουλευτών στη Βουλή (151 βουλευτές) με ποσοστό
42,5% επί των έγκυρων ψηφοδελτίων. Σημειώνεται πως, εκτός των άκυρων, κατά την
κατανομή των βουλευτικών εδρών δεν προσμετρώνται τα λευκά ψηφοδέλτια.

Είναι το διακομματικό συλλογικό όργανο που συστάθηκε με τον Κανονισμό της Βουλής
του 1987 και αναγνωρίσθηκε συνταγματικά με την αναθεώρηση του 2001. Αποστολή του
είναι η καλύτερη οργάνωση των εργασιών της Βουλής μέσα από τη συνεργασία του
Προεδρείου και όλων των κοινοβουλευτικών ομάδων.

Κατά τη διάρκεια της Ελληνικής Επανάστασης του 1821 (1825 - 26 και 1827 - 28) η
Βουλή στεγαζόταν σε κτίριο του Ναυπλίου. Κατά τις περιόδους 1844-1863 και
1927-1935 το κοινοβούλιο αποτελείτο από δύο σώματα, την Γερουσία και τη Βουλή.
Στεγάζεται στο κτήριο των Παλαιών Ανακτόρων επί της λεωφόρου Βασίλισσας Αμαλίας,
πάνω από την Πλατεία Συντάγματος στην Αθήνα.

Στις 18 Μαρτίου του 1844 το Μέγαρο Κοντοσταύλου στην Αθήνα γίνεται έδρα της
νεοσύστατης τότε ελληνικής Βουλής και Γερουσίας που προέβλεπε το νέο Σύνταγμα
(1844) που καθιέρωνε την Συνταγματική Μοναρχία. Εκεί παρέμεινε για δέκα μόνο
χρόνια, μέχρι το 1854, οπότε και καταστράφηκε από πυρκαγιά. Τότε με διάταγμα του
Βασιλέως Όθωνα η Βουλή στεγάστηκε προσωρινά σε αίθουσα του Οθωνείου
Πανεπιστημίου, όπως ονομαζόταν τότε το Πανεπιστήμιο Αθηνών, που είχε ολοκληρωθεί
η ανέγερσή του από το 1841, μέχρι της ανέγερσης νέου κτιρίου, στον ίδιο χώρο του
κατεστραμμένου.

Στις 15 Αυγούστου του 1858 η Βασίλισσα Αμαλία θέτει το θεμέλιο λίθο του νέου
Βουλευτηρίου, γνωστού σήμερα ως Μεγάρου της Παλαιάς Βουλής, το οποίο βρίσκεται
στην οδό Σταδίου στην Αθήνα, σε σχέδια του Γάλλου αρχιτέκτονα Φρανσουά Λουί
Φλοριμόν Μπουλανζέ, τα οποία στη συνέχεια τροποποιούνται από τον Έλληνα
αρχιτέκτονα Παναγιώτη Κάλκο.

Με την έλευση του Βασιλέως Γεωργίου, η Βουλή μεταστεγάζεται στη λεγόμενη
"παράγκα", που ήταν ένα πλιθόκτιστο οίκημα παράπλευρα του οικοπέδου ανέγερσης
του νέου κτιρίου. Τελικά στις 11 Αυγούστου του 1875, παρουσία των Βασιλέων και
επί πρωθυπουργίας Χαριλάου Τρικούπη, εγκαινιάζεται το νέο κτήριο του
Βουλευτηρίου. Στο νεοκλασικό κτήριο αυτό στεγάστηκε η Βουλή από το 1875 μέχρι το
1935. Σήμερα αυτό το κτήριο είναι γνωστό ως Παλιά Βουλή.

Τον Μάρτιο του 1929 η κυβέρνηση του Ε. Βενιζέλου αποφασίζει τη μεταρρύθμιση του
κτιρίου των Παλαιών Ανακτόρων, που είχαν υποστεί τεράστιες φθορές από την εκεί
εγκατάσταση Μικρασιατών προσφύγων. Έτσι στις 3 Δεκεμβρίου του 1930 ξεκίνησαν οι
εργασίες μετατροπής του κτιρίου σε κοινοβούλιο από τον αρχιτέκτονα Ανδρέα
Κριεζή.

Tρία χρόνια μετά, στις 2 Αυγούστου του 1934 επί πρωθυπουργίας Παναγή Τσαλδάρη
εγκαινιάζεται στο ανακαινισμένο κτήριο η αίθουσα της Γερουσίας και τον επόμενο
χρόνο, στις 1 Ιουλίου 1935, επί ιδίου πρωθυπουργού πραγματοποιούνται πανηγυρικά
σ΄ αυτό οι εργασίες της Ε΄ Εθνοσυνέλευσης, στη νέα αίθουσα συνεδριάσεων της
Ολομέλειας της Βουλής.

Σήμερα το κτήριο αυτό στεγάζει την αίθουσα της Ολομέλειας και των
Κοινοβουλευτικών Επιτροπών, τα γραφεία του Προέδρου της Βουλής και των
Αντιπροέδρων, μέρος του αρχείου της Βουλής (το υπόλοιπο βρίσκεται στο
Καπνεργοστάσιο επί της οδού Λένορμαν), τα γραφεία των κοινοβουλευτικών ομάδων
των κομμάτων, το τηλεοπτικό κανάλι της Βουλής των Ελλήνων, καθώς και διοικητικές
υπηρεσίες.



https://el.wikipedia.org/wiki/%CE%A3%CF%8D%CF%81%CE%BF%CF%82

Συντεταγμένες: 37°26′33″N 24°54′21″E﻿ / ﻿37.4425°N 24.9058°E﻿ / 37.4425; 24.9058

Η Σύρος είναι νησί των Κυκλάδων. Πρωτεύουσά της είναι η Ερμούπολη, η οποία είναι
πρωτεύουσα της Περιφέρειας Νότιου Αιγαίου αλλά και του πρώην Νομού Κυκλάδων. Η
Σύρος αναπτύχθηκε ιδιαίτερα μετά το 1826, όταν εγκαταστάθηκαν πρόσφυγες από τα
Ψαρά, τη Χίο, την Κρήτη και τη Μικρά Ασία. Υπήρξε ναυτικό, βιομηχανικό και
πολιτιστικό κέντρο του νέου ελληνικού κράτους.

Το όνομα Σύρος προέρχεται από τους πρώτους κατοίκους του νησιού, τους Φοίνικες.
Σήμερα υπάρχουν δύο εκδοχές για την ονομασία αυτή. Σύμφωνα με την πρώτη, το
όνομα προέρχεται από τη λέξη Ουσύρα που σημαίνει ευτυχής, ενώ σύμφωνα με τη
δεύτερη, προέρχεται από το Συρ που σημαίνει βράχος. Ο Όμηρος την ονομάζει
"Συρίη", ενώ τον 17ο αιώνα αναφέρεται και ως το νησί του Πάπα: "L'isola del
Papa", λόγω του καθολικού δόγματος των κατοίκων της.

Η Σύρος βρίσκεται στο κεντρικό σημείο των Κυκλάδων και απέχει 83 ναυτικά μίλια
από τον Πειραιά και 62 από τη Ραφήνα. Η έκτασή της είναι 84,069 τ.χλμ..

Γειτνιάζει με αρκετά νησιά του κυκλαδίτικου συμπλέγματος. Στα βόρεια βρίσκεται η
Άνδρος, βορειοανατολικά η Τήνος και ανατολικά η Μύκονος καθώς και τα μικρά νησιά
της Δήλου και της Ρήνειας. Βορειοδυτικά βρίσκονται η Κέα και η Γυάρος, δυτικά η
Κύθνος και νοτιοδυτικά η Σέριφος. Στα νότια βρίσκονται η Σίφνος, η Αντίπαρος, η
Πάρος και η Νάξος.

Το βόρειο μέρος της Σύρου, που ονομάζεται Απάνω Μεριά, είναι ορεινό και
κατοικείται από ελάχιστους κατοίκους. Το τμήμα αυτό του νησιού έχει ιδιαίτερο
ενδιαφέρον διότι διαφέρει μορφολογικά από το υπόλοιπο. Είναι το μοναδικό μέρος
που έχει ασβεστολιθικά πετρώματα, σε αντίθεση με το υπόλοιπο νησί που καλύπτεται
από ηφαιστειακά πετρώματα. Διαθέτει λίγους δρόμους και σηματοδοτημένα μονοπάτια
αλλά περιέχει τοπία με βράχια, γεφυράκια και σπηλιές. Από αυτά τα μονοπάτια
γίνεται η πρόσβαση στις βόρειες παραλίες της Σύρου (Γράμματα, Λία, Αετός,
Βαρβαρούσα) που λόγω της έλλειψης δρόμων, είναι ερημικές και ιδανικές για
απομόνωση και ηρεμία. Το νότιο μέρος είναι πεδινό και εκεί βρίσκονται τα
περισσότερα χωριά και οι πιο γνωστές παραλίες του νησιού. Οι οικισμοί εκεί είναι
ανεπτυγμένοι τουριστικά, ενώ και το οδικό δίκτυο είναι αρκετά καλό. Η πρωτεύουσα
Ερμούπολη βρίσκεται στην ανατολική πλευρά του νησιού.

Η Σύρος είχε κατοικηθεί ήδη από τους προϊστορικούς χρόνους (3η χιλιετία π.Χ.),
όπως αποδεικνύουν ευρήματα στις περιοχές Χαλανδριανή και Καστρί. Ειδικά στη
Χαλανδριανή βρέθηκαν περισσότεροι από 600 τάφοι με κτερίσματα, ενώ στο Καστρί
βρέθηκε οχυρωμένος οικισμός με σημαντική αστική και εμπορική δραστηριότητα.
Επίσης, ορισμένα ευρήματα πείθουν για την ύπαρξη εργαστηρίων μεταλλοτεχνίας και
μαρτυρούν για τις σχέσεις της Σύρου με τα παράλια της Μικρασίας την εποχή
εκείνη. Από τις έρευνες εντοπίστηκαν ίχνη εγκαταστάσεων και σε άλλα σημεία του
νησιού.

Στη διάρκεια της 2ης χιλιετίας π.Χ., η Σύρος φαίνεται ότι πέρασε διαδοχικά υπό
τον έλεγχο των Φοινίκων, της μινωικής Κρήτης, των Μυκηνών και τέλος, στις αρχές
της 1ης χιλιετίας π.Χ., των Ιώνων. Στην Οδύσσεια αναφέρεται ως Συρίη, πλησίον
της Δήλου.

Ίχνη οικισμών του 7ου αιώνα π.Χ. βρέθηκαν στον λόφο της Αγίας Πακούς στον
Γαλησσά καθώς και στα δυτικά της Ερμούπολης. Τον 6ο αιώνα π.Χ., όταν η Σύρος
είχε καταληφθεί από τους Σάμιους, γεννήθηκε στο νησί ο φυσικός φιλόσοφος
Φερεκύδης, που αργότερα εγκαταστάθηκε στη Σάμο και υπήρξε δάσκαλος του Πυθαγόρα.
Θεωρείται εφευρέτης του ηλιοτροπίου, του πρώτου ηλιακού ρολογιού. Το όνομα του
έχει δοθεί σε δύο σπήλαια του νησιού, ένα στο ανατολικό τμήμα (Ρηχωπού), και ένα
άλλο στην Αληθινή. Επίσης, το διάστημα 6ου και 3ου αιώνα π.Χ. χρονολογούνται τα
ίχνη αγροτικών οικισμών σε διάφορα μέρη του νησιού.

Την εποχή της ακμής του κλασικού κόσμου, η Σύρος είχε δευτερεύουσα σημασία,
εντάχθηκε πάντως στην Αθηναϊκή συμμαχία. Αποτέλεσε αυτόνομο κρατίδιο με βουλή,
δήμο και αργυρό νόμισμα, κατέβαλλε όμως φόρο υποτελείας στους Αθηναίους. Μετά τη
μάχη της Χαιρώνειας (338 π.Χ.) οι Κυκλάδες υποτάχθηκαν στους Μακεδόνες.

Η ανάκαμψη της Σύρου εντοπίζεται στους ελληνιστικούς χρόνους όπου βρέθηκαν
αρχιτεκτονικά κατάλοιπα στην Αληθινή, πιθανόν από ναό αφιερωμένο στους
Καβείρους. Τέτοιος ναός έχει βρεθεί και στον Γαλησσά, ενώ άλλα λείψανα στα
βόρεια του νησιού (Γράμματα) υποδεικνύουν την ύπαρξη ιερού του Ασκληπιού.

Κατά τους ρωμαϊκούς χρόνους (184 π.Χ.-324 μ.Χ.), η πρωτεύουσα της Σύρου
βρισκόταν στη θέση της σημερινής Ερμούπολης. Τα λείψανα της πρωτεύουσας και τα
νομίσματα της Σύρου μαρτυρούν ανάπτυξη. Κυκλοφορία χάλκινων νομισμάτων
εντοπίζεται στο νησί από τον 3ο αιώνα π.Χ, ενώ είναι ιδιαίτερα ενδιαφέρουσα η
κοπή αργυρών νομισμάτων τον 2ο αιώνα π.Χ..

Τη βυζαντινή περίοδο η απειλή της πειρατείας είχε ως αποτέλεσμα ο κόσμος να
εγκαταλείψει τα μικρά και απροστάτευτα νησιά (όπως η Σύρος). Ίχνη εγκαταστάσεων
στην ενδοχώρα μαρτυρούν ωστόσο ότι το νησί δεν είχε εγκαταλειφθεί εντελώς. Στους
βυζαντινούς χρόνους η χριστιανική πλέον Σύρος, μαζί με τα άλλα κυκλαδονήσια,
αποτελεί τμήμα του θέματος του Αιγαίου, που διοικείται από Στρατηγό και αργότερα
Δούκα. Την εποχή εκείνη στα έγγραφα αναφέρεται ως Suda.[εκκρεμεί παραπομπή]

Το 1204 με την επικράτηση των Βενετών στο Αιγαίο, δημιουργήθηκε ο πρώτος
αξιόλογος οικισμός, η Άνω Σύρος, οι κάτοικοι της οποίας ασπάστηκαν τον
Καθολικισμό, διατήρησαν όμως την ελληνική γλώσσα. Διατηρήθηκε επίσης μια μικρή
ενορία ορθοδόξων, του Αγίου Νικολάου «του Φτωχού».

Η κατάσταση διατηρήθηκε ως το 1579, όταν ο Χαϊρεντίν Μπαρμπαρόσα κατέλαβε το
νησί για λογαριασμό της Πύλης. Όμως ο σουλτάνος Μουράτ ο Γ' συμφώνησε με τους
συριανούς άρχοντες στην παραχώρηση μιας σειράς προνομίων (όπως χαμηλότερη
φορολόγηση, απαγόρευση της εγκατάστασης γενιτσάρων και θρησκευτική ελευθερία)
που επρόκειτο να συμβάλουν καθοριστικά στο μέλλον του νησιού. Καπουτσίνοι
μοναχοί (1635) και έπειτα Ιησουίτες (1744) εγκαταστάθηκαν στη Σύρο τους
επόμενους αιώνες.

Μετά την επιδημία πανούκλας που έπληξε τη Σύρο το 1728, άρχισε μια περίοδος
οικονομικής ανάκαμψης που κορυφώθηκε στο πέρασμα από τον 18ο στον 19ο αιώνα. Το
ιδιαίτερο καθεστώς των νησιών επέτρεψε παράλληλα την ανάπτυξη της αυτοδιοίκησης.
Η Σύρος, μαζί με την Άνδρο, παραχωρήθηκε το 1779 από τον σουλτάνο Αμπντούλ Χαμίτ
Α΄ στην ανιψιά του, τη Σαχ Σουλτάνα, η οποία εκχώρησε τη διοίκηση του νησιού στα
τοπικά όργανα, δηλαδή τη συνέλευση του «Κοινού» (Κοινότητας) και τους
εκλεγμένους από αυτήν Επιτρόπους.

Μεταξύ 1750 και 1820 ο πληθυσμός του νησιού διπλασιάστηκε, από 2.000 σε 4.000
κατοίκους περίπου και εντοπιζόταν κυρίως στον οικισμό της Άνω Σύρου. Η πειρατεία
περιορίστηκε και η εμπορική κίνηση στο λιμάνι αυξήθηκε. Παράλληλα, αρκετοί
κάτοικοι άρχισαν να επιδίδονται στο εμπόριο του κρασιού, ενώ άλλοι στη ναυτιλία.

Με το ξέσπασμα της ελληνικής επανάστασης το 1821, οι Συριανοί κράτησαν ουδέτερη
στάση. Η καταστροφή όμως της Χίου το 1822, αλλά και οι διώξεις των Ελλήνων στη
Σάμο, τη Σμύρνη, τις Κυδωνίες (Αϊβαλί), τη Ρόδο, τα Ψαρά και την Κάσο προκάλεσαν
ένα μαζικό προσφυγικό κύμα στη Σύρο. Οι πρόσφυγες βρήκαν στη Σύρο σχετική
ασφάλεια λόγω των προνομίων που είχε παραχωρήσει η Πύλη στο νησί αλλά και φυσικά
χαρίσματα, όπως το μεγάλο, ασφαλές από τους ανέμους λιμάνι.

Εκείνη την περίοδο ορισμένοι εύποροι Συριανοί έχτισαν τα πρώτα σπίτια εκεί που
σήμερα βρίσκεται η Ερμούπολη. Οι πρόσφυγες, που δεν θεώρησαν εξαρχής μόνιμη τη
διαμονή τους στο νησί, εγκαταστάθηκαν σε σκηνές και ξύλινα παραπήγματα. Ωστόσο,
το 1824 έχτισαν την πρώτη εκκλησία (τη Μεταμόρφωση του Σωτήρος), λιθόκτιστες
οικοδομές στα πιο στέρεα σημεία του εδάφους, ενώ τα σπίτια άρχισαν να
σκαρφαλώνουν στις πλαγιές οργανώνοντας τις συνοικίες των συντοπιτών (Βροντάδο,
Ψαριανά, Υδραίικα).

Στο μεταξύ η κίνηση του λιμανιού αυξανόταν ραγδαία, με τη διακίνηση φορτίων
σίτου για την τροφοδοσία και των δύο εμπολέμων, αλλά και πολεμοφοδίων, την
εκποίηση λειών πολέμου αλλά και πειρατικών λαφύρων, την εξαγορά αιχμαλώτων αλλά
και το δουλεμπόριο, τη ναύλωση και αγοραπωλησία καραβιών και τη συγκέντρωση
ειδήσεων από τα διερχόμενα πλοία.

Μαζί με το εμπόριο αναπτύχθηκαν οι βιοτεχνίες, η ναυτιλία, η οικοδομική και τα
δημόσια έργα. Το συριανό ναυπηγείο πρωτοστάτησε στην ανασυγκρότηση του ελληνικού
εμπορικού στόλου, που είχε καταστραφεί κατά τον πόλεμο. Η βυρσοδεψία αναπτύχθηκε
θεαματικά και τα συριανά σολοδέρματα εξάγονταν στα Βαλκάνια και την Τουρκία.
Τεχνίτες και τεχνικές παραδόσεις από όλη την ανατολική Μεσόγειο διασταυρώθηκαν
στο νησί, ενώ το 1860 η Σύρος ήταν το πρώτο εμπορικό λιμάνι της Ελλάδας.

Παράλληλα οι Ερμουπολίτες, εύποροι και καλλιεργημένοι, φρόντισαν να δώσουν στην
πόλη τους μια πνευματική ακτινοβολία πρωτόγνωρη για τα δεδομένα της εποχής. Δέκα
δημόσια σχολεία και οκτώ ιδιωτικά, αγοριών και κοριτσιών, φημίζονταν για το
υψηλό τους επίπεδο. Το ιστορικό 1ο Γυμνάσιο Ερμούπολης με πρώτο γυμνασιάρχη τον
Νεόφυτο Βάμβα κτίστηκε χάρη στις εισφορές των πλουσιότερων αστών και
εγκαινιάστηκε το 1833, ενώ το θέατρο Απόλλων λειτούργησε το 1864 φιλοξενώντας
δεκάδες παραστάσεις ελληνικών και ξένων θιάσων κάθε χρόνο. Όλος αυτός ο πλούτος
βοήθησε στην πρόταση της Σύρου ως πρωτεύουσας της Νεότερης Ελλάδος, κάτι που δεν
πραγματοποιήθηκε διότι η υποψηφιότητα του Ναυπλίου ήταν πιο ισχυρή.

Λέσχες, σύλλογοι, καφενεία με μουσική, 4-5 εφημερίδες (η πρώτη, η Ελληνική
Μέλισσα, εκδόθηκε το 1831) και πλούσια εκδοτική δραστηριότητα είναι μερικά
δείγματα της πολιτιστικής άνθησης της πόλης, ενώ από τις θέσεις των δημάρχων και
των δημοτικών συμβούλων πέρασαν οι επιφανέστεροι οικονομικοί και κοινωνικοί
παράγοντες του τόπου.

Μετά τη Μικρασιατική Καταστροφή του 1922 και την ανταλλαγή πληθυσμών
εγκαταστάθηκαν στην Ερμούπολη Έλληνες Μικρασιάτες πρόσφυγες οι οποίοι βρήκαν
γνώριμο τόπο να εγκατασταθούν καθώς, έναν αιώνα πριν, πολλοί Μικρασιάτες των
παραλίων είχαν και πάλι καταφύγει στην Ερμούπολη λόγω σφαγών και διώξεων.

Με την ανατολή του 20ου αιώνα και τη διαρκή ανάπτυξη της Αθήνας και του Πειραιά,
πολλοί συριανοί βιομήχανοι, έμποροι και τραπεζίτες μετακόμισαν στην πρωτεύουσα,
μεταφέροντας σιγά σιγά εκεί και τη δραστηριότητά τους. Η ανάπτυξη της ατμοπλοΐας
έκανε το λιμάνι της Σύρου λιγότερο σημαντικό (νωρίτερα τα ιστιοφόρα έκαναν πάντα
σταθμό στο νησί για ανεφοδιασμό) ενώ και η διώρυγα της Κορίνθου τροποποίησε τους
θαλάσσιους δρόμους βορρά νότου και συντέλεσε επίσης στη μείωση της σημασίας του
λιμανιού.

Η πιο καίρια περίοδος όμως για την παρακμή της Ερμούπολης ήταν η κατοχή εξαιτίας
της πενιχρής αγροτικής παραγωγής του νησιού και της απονέκρωσης του εμπορίου. Τα
ιταλικά στρατεύματα αποβιβάστηκαν στη Σύρο στις αρχές Μαΐου του 1941, ενώ τον
Σεπτέμβριο του 1943 το νησί πέρασε στη δικαιοδοσία των Γερμανών. Τον χειμώνα του
1941-42 χιλιάδες Συριανοί πέθαναν από την πείνα και τις κακουχίες, ενώ
συγκλονιστικές περιγραφές από επιζώντες μιλούν για τα κάρα που περνούσαν από τις
λαϊκές συνοικίες για να μαζέψουν τους νεκρούς και να τους μεταφέρουν στους
ομαδικούς τάφους γύρω από το νεκροταφείο. Στο τέλος του πολέμου, το Νεώριο, η
Λέσχη, το Τηλεγραφείο, το Τελωνείο και άλλα κτίρια βομβαρδίστηκαν.

Τα πρώτα μετακατοχικά χρόνια η Ερμούπολη και η Σύρος στηρίχτηκαν στην
περιορισμένη αγροτική παραγωγή και τη λειτουργία των ταρσανάδων, όπου
ναυπηγούνταν και συντηρούνταν καΐκια και άλλα μικρά σκάφη. Το ναυπηγείο με
περισσότερους από χίλιους εργαζόμενους συντέλεσε στη συγκράτηση του πληθυσμού
που μειωνόταν διαρκώς από το 1920 και είχε φτάσει στο κατώτερο σημείο του στην
απογραφή του 1971 (13.500 κάτοικοι). Μεταξύ 1951 - 1971 τα περισσότερα
εργοστάσια έκλεισαν και ως το 1990 είχαν κλείσει και οι τελευταίες
κλωστοϋφαντουργίες.

Όμως, ιδιαίτερα μετά το 1990 μια νέα ανθηρή περίοδος ξεκινούσε για το νησί. Η
Ερμούπολη κατέκτησε μάλλον αναπάντεχα αυξημένη τουριστική κίνηση, κυρίως
εσωτερικής προέλευσης και υψηλού μορφωτικού και οικονομικού επιπέδου. Απέκτησε
τη φήμη μιας πόλης - ζωντανού μουσείου χάρη στα εκατοντάδες αρχοντικά ιδιωτικά
και δημόσια κτίρια και πλατείες, ενώ ανάλογη ανάπτυξη γνώρισαν και οι μικροί
παραθαλάσσιοι οικισμοί του νησιού όπως ο Γαλησσάς, ο Φοίνικας, η Ποσειδωνία, η
Βάρη, το Κίνι, οι Αγκαθωπές και άλλοι.

Σήμερα η Σύρος εμφανίζεται ιδιαίτερα αναπτυγμένη οικονομικά, ανάπτυξη που
στηρίζεται σε πολλές διαφορετικές πηγές. Καθοριστικά συμβάλλουν ο τουρισμός, η
λειτουργία του ναυπηγείου (αν και με μειωμένο συγκριτικά προσωπικό), η υψηλή
πλέον αγροτική παραγωγή (κυρίως χάρη στην ύπαρξη δεκάδων θερμοκηπίων), η
παρουσία πολλών δημόσιων υπηρεσιών (στη Σύρο υπάρχει πια μόνο ένας δήμος που
προέκυψε από την συνένωση των τριών καποδιστριακών του νησιού, ενώ είναι έδρα
της Νομαρχίας Κυκλάδων, της Περιφέρειας Νότιου Αιγαίου που περιλαμβάνει τους
νομούς Κυκλάδων και Δωδεκανήσου καθώς και του Εφετείου Αιγαίου) και η λειτουργία
του τμήματος Μηχανικών Σχεδίασης Προϊόντων και Συστημάτων του Πανεπιστημίου
Αιγαίου. Επίσης η Σύρος είναι έδρα και του Διοικητικού Πρωτοδικείου Σύρου, το
οποίο έχει στην κατά τόπον αρμοδιότητά του όλο το Νομό Κυκλάδων καθώς και το
γειτονικό Νομό Σάμου (Σάμος, Ικαρία, Φούρνοι).

Η Ερμούπολη ήταν η πρωτεύουσα του Νομού Κυκλάδων που αντικαταστάθηκε το 2011 από
την Περιφερειακή Ενότητα Κυκλάδων η οποία ανήκει στην Περιφέρεια Νοτίου Αιγαίου.
Έδρα της περιφέρειας παραμένει η Ερμούπολη.

Ο Δήμος Σύρου - Ερμούπολης είναι πλέον ο μοναδικός δήμος του νησιού. Στεγάζεται
στο δημαρχείο Ερμούπολης, -ένα κτίριο τριώροφο στη πρόσοψη και διώροφο στην πίσω
πλευρά με πλούσια αρχιτεκτονική διακόσμηση το οποίο βρίσκεται στην Πλατεία
Μιαούλη και ανεγέρθηκε με σχέδια του Γερμανού αρχιτέκτονα Ε. Τσίλλερ στα τέλη
του 19ου αιώνα, ενώ περιλαμβάνει διοικητικά τη Σύρο, τη Γυάρο καθώς και τις
γειτονικές τους νησίδες. Δημιουργήθηκε με το Πρόγραμμα Καλλικράτης από τη
συνένωση των προϋπαρχόντων δήμων Άνω Σύρου, Ερμουπόλεως και Ποσειδωνίας.

Σύμφωνα με τα προσωρινά αποτελέσματα της απογραφής πληθυσμού που διενήργησε το
2011 η Ελληνική Στατιστική Αρχή, η Σύρος παρουσιάζει μικρή αύξηση πληθυσμού.
Συγκεκριμένα, ο πληθυσμός του νησιού ανέρχεται σε 21.390 κατοίκους. Η πυκνότητα
πληθυσμού ανά τετρ. χλμ ανέρχεται σε 209,91 κατοίκους. Έδρα του δήμου είναι η
Ερμούπολη και ιστορική έδρα η Άνω Σύρος.

Χαρακτηριστική είναι η αρμονική συνύπαρξη Καθολικών και Ορθοδόξων στο νησί, με
τους μεικτούς γάμους να είναι συχνό φαινόμενο και τον κλήρο να συμμετέχει από
κοινού σε φιλανθρωπικές δράσεις. Στη Σύρο, όπως και σε όλη την Ελλάδα, οι δύο
εκκλησίες γιορτάζουν την ίδια ημέρα το Πάσχα (κατά την ορθόδοξη ημερομηνία).

Στη Σύρο εδρεύει η Ιερά Μητρόπολη Σύρου στην οποία υπάγονται και τα νησιά Τήνος,
Άνδρος, Κέα, Μήλος, Μύκονος, Δήλος, Σέριφος, Σίφνος, Κίμωλος, Κύθνος,
Φολέγανδρος και Σίκινος. Στο νησί βρίσκονται αρκετοί σημαντικοί ναοί, όπως η
Μεταμόρφωση του Σωτήρος (εκεί βρίσκεται η μητρόπολη), η Κοίμηση της Θεοτόκου
(που περιέχει έργο του ζωγράφου Δομήνικου Θεοτοκόπουλου), ο Άγιος Νικόλαος
(πολιούχος της Ερμούπολης), η Ανάσταση, κ.ά.

Στη Σύρο υπάρχει επίσης μεγάλος αριθμός καθολικών ναών και ξωκκλησιών σε όλες
τις περιοχές του νησιού. Δεδομένου ότι τα τρία τέταρτα του Καθολικού κλήρου και
των μοναχών στην Ελλάδα προέρχονται από τη Σύρο, το νησί αποτελεί το γνωστότερο
κέντρο της Καθολικής Εκκλησίας στη χώρα. Η Ρωμαιοκαθολική Επισκοπή Σύρου
ιδρύθηκε το 1207. Περιλαμβάνει περίπου 8.000 μέλη και έχει υπό την ευθύνη της τη
Σύρο και τα νησιά Κέα, Κύθνος, Σέριφος, Σίφνος, Μήλος και Κίμωλος. Η επισκοπή
αναγνωρίζεται από την πολιτεία.

Το Νεώριο είναι ναυπηγείο που λειτουργεί από το 1861 στο νησί. Είναι η
μεγαλύτερη βιομηχανική μονάδα της Ερμούπολης και ένα από τα παλαιότερα
μηχανουργεία της Ελλάδας. Έχει περάσει από διαδοχικές φάσεις ακμής και παρακμής,
ενώ λόγω οικονομικών προβλημάτων τα τελευταία χρόνια έχουν μείνει ελάχιστοι
υπάλληλοι οι οποίοι προσπαθούν να "σώσουν" τη βιομηχανία.

Ο Ταρσανάς της Σύρου είναι σημαντικός ιστορικός τόπος στα νότια της Ερμούπολης,
όπου διατηρείται εδώ και 200 περίπου χρόνια η παραδοσιακή τεχνική της
ξυλοναυπηγικής. Τελευταίοι παραδοσιακοί ναυπηγοί, οι Μαυρίκοι και ο Ευάγ.
Τζώρτζης που συνεχίζουν μέχρι σήμερα χρησιμοποιώντας νέο εξοπλισμό.

Μετά την Παλιγγενεσία, μία από τις πρώτες ναυπηγικές μονάδες ήταν το μεγάλο
καρνάγιο της εποχής που βρίσκονταν στη Σύρο. Αρχικά, το καρνάγιο αποτελούσε χώρο
μόνο για μικρές επισκευαστικές κυρίως δραστηριότητες, αλλά στη συνέχεια άρχισαν
σ΄ αυτό να ναυπηγούνται και μεγαλύτερα σκάφη από εκείνα που ναυπηγούνταν στον
ταρσανά.

Δέκα περίπου μηχανικά βυρσοδεψεία, άλλα τόσα μικρότερα σιδηρουργεία και
ξυλουργεία, τυποβαφία, το ναυπηγείο και σαπωνοποιεία λειτουργούσαν στην
Ερμούπολη το 1860. Το 1875 τα μηχανικά εργοστάσια ήταν 20: μύλοι, υαλουργεία,
νηματουργείο, σχοινοποιεία, χρωματουργεία, λουκουμοποιεία κλπ. Η εμπορική
παρακμή της δεκαετίας του 1880 έπληξε πολλές από τις πρώτες αυτές βιομηχανίες.

Στο τέλος του 19ου αιώνα νεότεροι μετανάστες, ιδίως Πελοποννήσιοι, δοκίμασαν την
τύχη τους στην κλωστοϋφαντουργία και πέτυχαν. Ώς το 1910, είχαν δημιουργηθεί 24
εργοστάσια κλωστοϋφαντουργίας. Το 1898 ξανάνοιξε το ναυπηγείο και νέα
μηχανουργεία, υαλουργείο, χρωματουργείο, εργοστάσια μολυβδοσκαγίων, αμύλου κ.ά.
συμπλήρωσαν τη βιομηχανική κίνηση.

Σήμερα η παραγωγή περιορίζεται και η φυσιογνωμία της περιοχής αλλοιώνεται με
ταχύτητα. Πολλά εργοστάσια έχουν κατεδαφιστεί, ενώ άλλα μετατρέπονται σε κέντρα
αναψυχής.

Η Σύρος συνδέθηκε τηλεγραφικά με τον Πειραιά το 1859 με το πρώτο καλώδιο που
ποντίστηκε στα ελληνικά νερά και έπειτα με τη Χίο και την Κωνσταντινούπολη. Η
αγγλική εταιρεία Eastern Telegraph Co Ltd ανέλαβε την εκμετάλλευση του δικτύου
το 1878, μετέτρεψε την εγκατάσταση σε κεντρικό σταθμό τηλεγραφίας της ανατολικής
Μεσογείου και απασχολούσε πάνω από 100 άτομα (ανάμεσά τους πολλοί Άγγλοι).

Το 1828 ήρθε από τη Σάμο στη Σύρο το πρώτο τυπογραφείο, του Ι. Σφοίνη. Έως το
1836 ιδρύθηκαν άλλα πέντε τυπογραφεία. Τους παλαιότερους τυπογράφους, που είχαν
μάθει την τέχνη στη Βενετία, την Τεργέστη ή και τη Βοστώνη, διαδέχτηκαν διάφοροι
νέοι μετά το 1845 και κυρίως o Συριανός Ρενιέρης Πρίντεζης, που έφερε το 1868
και το πρώτο ταχυπιεστήριο. Η μεγάλη παράδοση συνεχίζεται ακόμη και σήμερα.

Η Σύρος έχει ένα από τα καλύτερα λιμάνια στην Ελλάδα το οποίο λόγω της
γεωγραφικής του θέσης προστατεύεται από τους ισχυρούς ανέμους που πνέουν στις
Κυκλάδες. Από εκεί αναχωρούν καθημερινά δρομολόγια προς το λιμάνι του Πειραιά,
ενώ υπάρχουν πλοία που εκτελούν ενδοκυκλαδικά δρομολόγια και συνδέουν τη Σύρο με
όλα τα νησιά των Κυκλάδων (ακόμα και τα πιο μικρά). Δρομολόγια γίνονται και προς
τα Δωδεκάνησα αλλά και προς τα νησιά του βορειοανατολικού Αιγαίου.

Ο Κρατικός Αερολιμένας Σύρου "Δημήτριος Βικέλας" ιδρύθηκε το 1992 και βρίσκεται
σε απόσταση περίπου 3 χιλιομέτρων από το κέντρο της πόλης της Ερμούπολης. Το
προσωνύμιο "Δημήτριος Βικέλας" το πήρε προς τιμήν του έλληνα ποιητή, πεζογράφου
και λογοτέχνη Δημήτρη Βικέλα ο οποίος γεννήθηκε στο νησί. Εκτελείται ένα
δρομολόγιο καθημερινά από το «Ελευθέριος Βενιζέλος» προς τη Σύρο και ένα
δρομολόγιο από το νησί με προορισμό την Αθήνα μέσω της Olympic Air.

Το ΚΤΕΛ Σύρου λειτούργησε για πρώτη φορά το 1946, ως Σύλλογος Πληγέντων
Αυτοκινητιστών (ΣΠΑ). Το 1990 μεταφέρθηκε στη σημερινή του θέση, που βρίσκεται
στη νέα προβλήτα αφίξεων - αναχωρήσεων των πλοίων. Όλα αυτά τα χρόνια βελτίωνε
τις υπηρεσίες που πρόσεφερε στο επιβατικό κοινό ανανεώνοντας τακτικά τον στόλο
των λεωφορείων με πιο σύγχρονα και μεγαλύτερα (σήμερα έχει 13). Ταυτόχρονα
αυξάνοντας και τη συχνότητα των δρομολογίων, έφτασε να εξυπηρετεί τα χωριά και
τις παραλίες του νησιού ανά 30 λεπτά μέχρι και 24ωρη εξυπηρέτηση στη θερινή
περίοδο.

Το 2003 αναπτύσσεται περισσότερο η αστική συγκοινωνία στο νησί με τη συνεργασία
του ΚΤΕΛ Σύρου και του Δήμου Ερμούπολης και χρησιμοποιούνται τα λεγόμενα
"MiniBus", τα οποία καλύπτουν με τα δρομολόγιά τους τα βασικά σημεία της
Ερμούπολης δίνοντας έτσι μια μικρή "ανάσα" στο κυκλοφοριακό πρόβλημα κυρίως των
θερινών μηνών.

Στο νησί λειτουργούν 14 νηπιαγωγεία (12 δημόσια, 2 ιδιωτικά και 1 ειδικό), καθώς
και 11 δημοτικά σχολεία (9 δημόσια, 1 ιδιωτικό και 1 ειδικό). Τα 9 δημόσια
δημοτικά σχολεία είναι κατανεμημένα ως εξής: 6 στην Ερμούπολη, 1 στην Άνω Σύρο,
1 σε Βάρη-Μάννα και 1 στην Ποσειδωνία.

Στη Δευτεροβάθμια εκπαίδευση λειτουργούν τρία ημερήσια γυμνάσια, ένα εσπερινό
γυμνάσιο με τάξεις λυκείου (περιοχή Ξυρόκαμπος), ένα Γενικό Λύκειο - ΓΕΛ (ο
διάδοχος του 1ου Γυμνασίου Σύρου), δύο Επαγγελματικά Λύκεια - ΕΠΑΛ (ένα πρωινό
και ένα εσπερινό), μία Επαγγελματική Σχολή - ΕΠΑΣ (απογευματινή, η οποία έκλεισε
την Δευτέρα 15 Σεπτεμβρίου 2014), ένα Σχολικό Εργαστηριακό Κέντρο - ΣΕΚ, ένα ΤΕΕ
Ειδικής Αγωγής Α΄ Βαθμίδας και ένα (1) Εργαστήριο Ειδικής Επαγγελματικής
Εκπαίδευσης και Κατάρτισης - ΕΕΕΕΚ (περιοχή Ξυρόκαμπος).

Η Δημοτική Βιβλιοθήκη Ερμουπόλεως στεγάζεται στο ισόγειο του Πνευματικού
Κέντρου. Επίσημα λόγος για τη βιβλιοθήκη γίνεται από το 1926 και ξεκινά με έναν
πυρήνα βιβλίων 2.000 περίπου τόμων από τις συλλογές της βιβλιοθήκης του
Γυμνασίου (1835) και ειδικότερα τη βιβλιοθήκη του Ιακώβου Ρώτα, αγαπημένου φίλου
του Αδαμάντιου Κοραή, του Επισκόπου Κυκλάδων Ανθίμου Κομνηνού (1842) κ.ά.

Τα πολύτιμα παλαιά βιβλία, όπως τα «Αργοναυτικά» του Απολλώνιου του Ροδίου, το
«Ονομαστικό του Πολυδεύκους» του Ρακίνα, οι «Ιουστινιάναι» του Δημητρίου
Ροδοκανάκη κ.ά., διαφυλάσσονται σε ξεχωριστή θέση. Ιδιαίτερη αναφορά πρέπει να
γίνει για τη συλλογή του τοπικού τύπου που ξεκινά από τον προηγούμενο αιώνα και
φτάνει ως τις ημέρες μας. Περίπου 45.000 τόμοι βιβλίων είναι σήμερα στη διάθεση
του αναγνωστικού κοινού.

Με απόφαση του Δημοτικού Συμβουλίου της Ερμούπολης είχε δημιουργηθεί και η
Παιδική και Εφηβική Βιβλιοθήκη στην Ερμούπολη, σε συνεργασία με τον Οργανισμό
Παιδικών και Εφηβικών Βιβλιοθηκών Ελλάδος. Τα τελευταία χρόνια όμως, η
βιβλιοθήκη έχει κλείσει εξαιτίας οικονομικών λόγων.

Με απόφαση τού Δήμου το 1869, ιδρύθηκε ή «Φιλαρμονική Δημοτική Εταιρεία
Ερμουπόλεως» με μουσικοδιδάσκαλο τον Δελφίνο Σπινέλη η οποία όμως διαλύθηκε
σύντομα (1872). Μια νέα κίνηση χρονολογείται γύρω στο 1880, όταν η Σχολή Απόρων
Παίδων δημιούργησε μουσικό τμήμα αλλά και πάλι χρειάστηκε να περάσουν αρκετά
χρόνια μέχρι να αποκτήσει η Ερμούπολη τη φιλαρμονική της. Το 1894 ιδρύθηκε ο
σύλλογος "Φιλόμουσοι Σύρου", με κύριο έργο τη διδασκαλία της ωδικής και
οργανικής μουσικής και την ίδρυση φιλαρμονικής.

Το Θέατρο Απόλλων βρίσκεται στην Ερμούπολη και είναι ένα από τα πιο γνωστά
θέατρα της Ελλάδας. Θεμελιώθηκε στα τέλη του 1862 σε σχέδια του αρχιτέκτονα
Πιέτρο Σαμπό που δούλευε τότε ως αρχιτέκτονας στο Δήμο της Ερμούπολης. Στις 20
Απριλίου 1864 έγιναν με μεγάλη επισημότητα τα εγκαίνια με την παρουσία του
εμπνευστή της κατασκευής Μιχ. Σαλβάγου.

Θαυμασμό προκαλεί η διάταξη του εσωτερικού χώρου, που συναγωνίζεται ευρωπαϊκά
θέατρα της εποχής του: πλατεία, χώρος για την ορχήστρα μπροστά στη σκηνή, η
οποία έχει πλάτος 17,5 μ. και βάθος 9 μ., τρεις σειρές θεωρείων, υπερώο, καθώς
και πλούσια μαρμάρινη και ζωγραφική διακόσμηση. Υπάρχει η άποψη, την οποία
ενστερνίζονται πολλοί Συριανοί, ότι το "Απόλλων" αποτελεί μικρογραφία της Σκάλας
του Μιλάνου. Ωστόσο, αυτή η άποψη είναι μάλλον μονομερής, καθώς η διαρρύθμιση
μπορεί να έχει ιταλικές επιρροές, τα πρότυπα όμως είναι τουλάχιστον τέσσερα
θέατρα: η Σκάλα του Μιλάνου, το θέατρο Σαν Κάρλο της Νάπολης, το Τεάτρο ντέλλα
Πέργκολα της Φλωρεντίας και το θέατρο στο Καστελφράνκο.

Δυστυχώς, κατά την διάρκεια του Β΄ Παγκοσμίου Πολέμου το θέατρο υπέστη πολύ
μεγάλες καταστροφές, γεγονός που οδήγησε στην ανάγκη για τις μεταπολεμικές
επεμβάσεις, που αλλοίωσαν σε ένα βαθμό την φυσιογνωμία του κτιρίου.
Επαναλειτούργησε το 1991, ενώ οι εργασίες αποκατάστασης ολοκληρώθηκαν το 2000.

Επίσης, τα τελευταία χρόνια αποκαταστάθηκε από τον δήμο το μικρό θέατρο «Ευανθία
Καΐρη» το οποίο χρησιμοποιείται κυρίως από τους ντόπιους πολιτιστικούς φορείς
και οργανισμούς, τόσο για πρόβες θεατρικών παραστάσεων όσο και για άλλες
εκδηλώσεις τους.

Το Θέατρο Απόλλων που το 2014 έκλεισε τα 150 χρόνια ύπαρξης του, φιλοξενεί καθ'
όλη τη διάρκεια του χρόνου πολιτιστικές εκδηλώσεις και δρώμενα, ενώ από το 2008,
αποτελεί και την έδρα του διεθνούς φεστιβάλ κινουμένων σχεδίων, Animasyros, που
αποτελεί πλέον πολιτιστικό θεσμό του νησιού.

Στη Σύρο λειτουργεί ο κινηματογράφος "ΠΑΛΛΑΣ" ο οποίος αγοράστηκε παλαιότερα από
τον Δήμο και ανακαινίστηκε πλήρως ώστε να εκσυγχρονιστεί και να καλύψει τις
ανάγκες των κατοίκων. Σήμερα, εκτός από την κλειστή αίθουσα, υπάρχει και
ανοικτός χώρος για προβολές ο οποίος χρησιμοποιείται τους καλοκαιρινούς μήνες.

Το πρώτο πρόχειρο μουσείο στεγάστηκε στο Γυμνάσιο και πυρήνας του ήταν η
αρχαιολογική συλλογή (κυρίως από επιγραφές) που συγκέντρωσε ο Ιωάννης Κοκκώνης
το 1834. Από το 1899-1901 στεγάζεται στον χώρο του Δημαρχείου. Η τελευταία αυτή
μετακίνηση συνδέεται με τα σημαντικά ευρήματα του Χρ. Τσούντα στη Χαλανδριανή
και την επιθυμία των Συριανών να τα κρατήσουν στον τόπο τους.

Σήμερα το μουσείο περιέχει σημαντικό αριθμό ευρημάτων από τη Χαλανδριανή, καθώς
και ενδιαφέροντα ελληνιστικά και ρωμαϊκά γλυπτά, επιγραφές και επιτύμβιες στήλες
από την Ερμούπολη.

Το Βιομηχανικό Μουσείο ιδρύθηκε το 1985. Αποτελείται από τέσσερα κτίρια στο
κέντρο της βιομηχανικής ζώνης της Ερμούπολης: το χρωματουργείο Κατσιμαντή, το
σκαγιοποιείο Ανερούσση και το βυρσοδεψείο Κορνιλάκη και το υφαντουργείο
Βελισσαροπούλου.

Το Κε.Τε.Πο. ιδρύθηκε από τον Δήμο της Ερμούπολης και το Κέντρο Νεοελληνικών
ερευνών του Ε.Ι.Ε. Η εγκατάστασή του στο ανακαινισμένο εργοστάσιο Κατσιμαντή
εγκαινιάστηκε στις 12 Μαΐου 2002 από τον Πρόεδρο της Ελληνικής Δημοκρατίας
Κωνσταντίνο Στεφανόπουλο, με εντυπωσιακή έκθεση από τη συλλογή μηχανημάτων του
Βιομηχανικού Μουσείου.

Τα Ιστορικό Αρχείο Σύρου στεγάζεται στο Κτίριο Λαδόπουλου, το οποίο υψώνεται
στην Πλατεία Μιαούλη. Στο αρχείο φυλάσσονται σημαντικά έγγραφα και ντοκουμέντα
που αφορούν στην ιστορία της πόλης και του νησιού, ενώ παράλληλα αποτελούν
σημαντικό εργαλείο για την κατανόηση των κοινωνικών μετατροπών.

Στις αίθουσες του Πνευματικού Κέντρου Ερμούπολης φιλοξενείται το Μουσείο
Αντιγράφων Κυκλαδικής Τέχνης κατά τα πρότυπα του Μουσείου Γουλανδρή της Αθήνας.
Λειτουργεί από το 1993 με τη χορηγία του ζεύγους Γιάννη και Ελένης Βάτη.

Στο μουσείο γίνονται εκπαιδευτικά προγράμματα σε παιδιά και ξεναγήσεις σε
μεγάλους και επισκέπτες του νησιού. Στόχος των προγραμμάτων είναι η γνώση του
σπουδαίου Κυκλαδικού πολιτισμού της 3ης χιλιετίας π.Χ. που θεωρείται ένας από
τους πέντε πρώτους του κόσμου. Κατά τη διάρκεια των προγραμμάτων, τα παιδιά
μαθαίνουν την ιστορία των νησιών παίζοντας, ζωγραφίζοντας και δημιουργώντας.

Το Μουσείο Μάρκου Βαμβακάρη βρίσκεται στην Άνω Σύρο. Στεγάζεται σε ένα
παραδοσιακό συριανό σπίτι από το 1995. Στον επάνω όροφο εκτίθενται φωτογραφίες,
έργα, αλλά και προσωπικά αντικείμενα του μουσικοσυνθέτη, ενώ στον κάτω
προβάλλεται καθ' όλη την διάρκεια λειτουργίας του μουσείου ημίωρο ντοκιμαντέρ με
θέμα τον γνωστό ρεμπέτη.

Στο νησί λειτουργούν τρεις σημαντικοί εκθεσιακοί χώροι, που φιλοξενούν και
διοργανώνουν σημαντικές εικαστικές εκδηλώσεις. Πρόκειται για την υπερσύγχρονη
αίθουσα τέχνης «Ερμούπολη», για τον εκθεσιακό χώρο της «Πινακοθήκης Κυκλάδων»
και την αίθουσα «Εμ. Ροΐδης».

Η πιο γνωστή ομάδα σήμερα στη Σύρο είναι το τμήμα πετοσφαίρισης του Α.Ο.
Φοίνικα, που αγωνίζεται στην Α1 κατηγορία της χώρας και έχει σημειώσει μεγάλη
επιτυχία τα τελευταία χρόνια. Άλλες ομάδες του νησιού είναι ο Μέγας Αλέξανδρος,
ο Άρης Σύρου και ο Α.Σ.Ε. Νεωρίου.

Στη Σύρο εδρεύουν σήμερα τρεις τοπικές ποδοσφαιρικές ομάδες (Α.Ο. Σύρου, Α.Ο.
Πάγου, Νέοι Ολυμπιακού Σύρου, Α.Ο. Αστέρας), ενώ λειτουργούν και ακαδημίες του
Ολυμπιακού Πειραιώς του Παναθηναϊκού και πρόσφατα του Άγιαξ. Παλαιότερα, υπήρχαν
και άλλες ομάδες, όπως η Ελλάς Σύρου, ο Α.Ο. Άνω Σύρου, ο Άρης Σύρου, ο Α.Ο.
Φοίνικας, ο Α.Ο. Βάρης, κ.ά.

Δύο ομάδες καλαθοσφαίρισης εδρεύουν σήμερα στο νησί: ο Α.Ο. Ερμούπολης (διατηρεί
και γυναικείο τμήμα) και ο Άρης Σύρου. Παλαιότερα, αγωνιζόταν και ο Α.Ο.
Φοίνικας.

Στη Σύρο λειτουργούν οι εξής ναυτικοί όμιλοι: ο ιστορικός Ναυτικός Όμιλος Σύρου
(Ν.Ο.Σ.), με έδρα την Ερμούπολη, ο οποίος έχει αγωνιστεί στην Α2 Κατηγορία
υδατοσφαίρισης, ο Ναυτικός Οικολογικός Πολιτιστικός Όμιλος Κινίου (Ν.Ο.Π.Ο.Κ.)
και ο Ναυτικός Όμιλος Γαλησσά. Επίσης, καλλιεργούνται η ιστιοπλοΐα, το windsurf
και οι καταδύσεις.

Στο νησί λειτουργούν δύο τοπικοί τηλεοπτικοί σταθμοί, των οποίων η εμβέλεια
καλύπτει όλες τις Κυκλάδες: ο σταθμός TV1 Σύρος, ο οποίος λειτουργεί από το 1988
και η Αιγαίο Τηλεόραση (ΡΕΔΗΣΕ), που ανήκει στον ενιαίο Δήμο της Σύρου και
λειτουργεί από το 1995. Το πρόγραμμα των δύο αυτών σταθμών περιλαμβάνει
ενημερωτικές, κοινωνικές, αθλητικές και πολιτικές εκπομπές, καθώς και κάλυψη
εκδηλώσεων και δραστηριοτήτων της τοπικής κοινωνίας και των γύρω νησιών.

Λειτουργούν έξι τοπικοί ραδιοφωνικοί σταθμοί: Αστέρας 92 (Πρώην Media 92), 95,4
(Ιερά Μητρόπολη Σύρου), 95,8 (Αιγαίο 95,8), 100,3 (Prime Radio), 101,0 (FM 1),
104,0 (Φάρος FM-λειτουργεί επίσημα από το 1993).

Στη Σύρο εκδίδεται μία καθημερινή εφημερίδα, η Κοινή Γνώμη και μία εβδομαδιαία,
ο Λόγος των Κυκλάδων. Επίσης, το Serious, ένα μηνιαίο περιοδικό ελεύθερης
κυκλοφορίας που κυκλοφορεί από το 2009 στα νησιά των Κυκλάδων. Τα τελευταία
χρόνια έχουν γίνει μεγάλα βήματα από το νησί και στον ηλεκτρονικό τύπο.

Το πιο φημισμένο προϊόν που παράγεται στο νησί είναι το συριανό λουκούμι. Η
τέχνη της παρασκευής του έφτασε στη Σύρο με τους πρώτους πρόσφυγες από Χίο, ενώ
λέγεται ότι ή πρώτη "καζανιά" μπήκε το 1832. Η πρώτη επίσημη σφραγίδα
λουκουμοποιού (του Σταματελάκη) εμφανίζεται το 1837.

Από τη Μικρασιατική καταστροφή και μέχρι το τέλος της 10ετίας του 1960, υπήρχαν
πολλές βιοτεχνίες λουκουμιών στην Σύρο και πολλά καταστήματα πώλησής του στην
παραλία που απασχολούσαν πολύ προσωπικό. Συνήθως, οι βιοτεχνίες ήταν
οικογενειακές επιχειρήσεις και η τέχνη περνούσε από γενιά σε γενιά. Υπάρχουν δε
βιοτεχνίες που η ζωή τους άρχισε στη Σμύρνη πολύ πριν την καταστροφή και για
τέταρτη γενιά συνεχίζεται σήμερα στη Σύρο. Με την πάροδο των χρόνων πλήθυναν και
οι ποικιλίες της γεύσης του λουκουμιού: περγαμόντο, μαστίχα, τριαντάφυλλο,
ροδοζάχαρη, ινδική καρύδα κ.ά.

Ο πρώτος επίσημος Σύνδεσμος ιδρύθηκε στην Σύρο το 1942 με προστάτιδα την Αγία
Γλυκερία που εορτάζει στις 13 Μαΐου (αναφέρεται στο 1ο καταστατικό του Συνδέσμου
του). Αργότερα, άτυπα προστάτης Άγιος ορίστηκε ο Άγιος Αθανάσιος (18 Ιανουαρίου)
λόγω της ύπαρξης της ομώνυμης πηγής στην Άνω Σύρο.

Το έτερο συριανό προϊόν των λουκουμοποιών είναι η χαλβαδόπιτα που παρασκευάζεται
από θυμαρίσιο συριανό μέλι και φρεσκοψημένο αμύγδαλο. Στο νησί παρασκευάζεται
επίσης και ντόπιο λουκάνικο το οποίο περιέχει μάραθο. Επίσης, το τυρί "Σαν
Μιχάλη" το οποίο παρασκευάζεται από ντόπιο γάλα της Σύρου.

Λεπτομερείς ναυτιλιακές πληροφορίες για την Σύρο παρέχει ο Ελληνικός Πλοηγός 2ος
τόμος και ιδιαίτερα ο χάρτης ελληνικής έκδοσης: ΧΕΕ-421, που καλύπτει και όλες
τις ΒΔ. Κυκλάδες και ειδικότερα ο ΧΕΕ-421/2, που είναι και ο λιμενοδείκτης του
λιμένα Σύρου.



https://el.wikipedia.org/wiki/%CE%A4%CE%AC%CE%BC%CF%84%CE%B1

Η Τάμτα Γκοντουάτζε (თამთა გოდუაძე, 10 Ιανουαρίου 1981), γνωστή ως Tamta, είναι
Ελληνίδα τραγουδίστρια γεωργιανής καταγωγής.

Έγινε γνωστή από την συμμετοχή της στο τάλεντ σόου της ελληνικής ιδιωτικής
τηλεόρασης "Super Idol" τραγουδώντας σε ντουέτο "Το άλλο μου μισό", με τον
νικητή του σόου, Σταύρο Κωνσταντίνου. Έχει κυκλοφορήσει τρία cd's, άπο τα οποία
τα δύο έχουν επανακυκλοφορήσει και τρία cd singles. Έχει αποκτήσει τρία βραβεία,
ήταν υποψήφια για την Eurovision και έχει συνεργαστεί με πάρα πολλά ονόματα της
ελληνικής και της ξένης Showbiz. Έχει πρωταγωνιστήσει σε ενα μιούζικαλ, έχει
δώσει την φωνή της σε παιδική ταινία, έχει κάνει μια Guest εμφάνιση σε μια
τηλεοπτική σειρά και έχει παρουσιάσει τηλεοπτικά μια επίδειξη μόδας με μουσική.

Γεννήθηκε και μεγάλωσε σε ένα χωριό έξω από την Τιφλίδα. Από μικρή, έδειχνε
ενδιαφέρον για τη μουσική αφού σε ηλικία μόλις 5 ετών ξεκίνησε να τραγουδάει.
Για έξι χρόνια ήταν η βασική τραγουδίστρια σε παιδικά συγκροτήματα, ενώ
παράλληλα έκανε μαθήματα πιάνου και μπαλέτου. Έχει έναν μικρότερο αδερφό, τον
Βλαντιμίρ, που γεννήθηκε το 1987. Το 1995, σε ηλικία μόλις 14 ετών, παντρεύτηκε
τον κατά δύο χρόνια μεγαλύτερο σύντροφο της και την ίδια χρονιά, έφερε στον
κόσμο, την κόρη τους, Άννυ. Ο γάμος τους, κράτησε μέχρι το 2001 όπου η Τάμτα
εγκαταστάθηκε με την κόρη της, τη μητέρα της και τον αδερφό της, στην Ελλάδα.

Το 2003 έλαβε μέρος στο μουσικό ριάλιτι Super Idol. Η Τάμτα έφτασε μέχρι τον
τελικό του παιχνιδιού, όπου εκτός από την δεύτερη θέση κέρδισε τις εντυπώσεις
του τηλεοπτικού κοινού και έγινε ευρύτερα γνωστή. Την ίδια χρονιά κυκλοφόρησε
μαζί με τον νικητή του παιχνιδιού, Σταύρο Κωνσταντίνου, το cd single "Είσαι το
άλλο μου μισό" από την Minos Emi, το οποίο έγινε γρήγορα ραδιοφωνική επιτυχία.

Αν και λίγα χρόνια στην Ελλάδα, η φωνή της έχει συγκινήσει σπουδαία ονόματα της
ελληνικής μουσικής σκηνής. Την χειμερινή σεζόν 2004 - 2005 συνεργάστηκε με τους
Γιώργο Νταλάρα και Αντώνη Ρέμο στο Αθηνών Αρένα, ενώ το 2006 εμφανίστηκε με τους
Θάνο Πετρέλη, Κατερίνα Στανίση και Αποστολία Ζώη στον Απόλλωνα. To καλοκαίρι του
2006 εμφανίστηκε με την Πέγκυ Ζήνα στην ‘’Πολιτεία’’ στην Θεσσαλονίκη.

Η Τάμτα έκανε το ντεμπούτο της με το τραγούδι Φταις, βασισμένο στο Faraway της
Gala, με ελληνικούς στίχους του Ποσειδώνα Γιαννόπουλου. Ήταν το πρώτο single από
το άλμπουμ της με γενικό τίτλο Ταmτα, που κυκλοφόρησε τον Φεβρουάριο 2006 από
την Minos Emi. Aπό το ίδιο cd ξεχώρισαν οι επιτυχίες Δεν τελειώνει έτσι η αγάπη
καθώς και το ντουέτο με τον Γρηγόρη Πετράκο Είναι κρίμα. Τον Μάιο του 2006 η
Τάμτα εμφανίστηκε στα Mad Video Music Awards με τον Mihai Traistaru και
τραγούδησαν μαζί το τραγούδι Tornero – Τρομερό, το οποίο ήταν μια απο τις
μεγαλύτερες επιτυχίες του καλοκαιριού. Επιπλέον, στα Mad Video Music Awards της
δόθηκε το βραβείο Καλύτερη Πρωτοεμφανιζόμενη.

Τον Νοέμβριο του 2006, εμφανίζεται στο νεανικό σχήμα του VOX μαζί με τους Δόμνα
Κουντούρη, Ησαΐα Ματιάμπα, Νίκο Μίχα, Γρηγόρη Πετράκο, Σοφία Στρατή καθώς και
την Ραλλία Χρηστίδου. Την ίδια χρονιά, η Τάμτα βραβεύτηκε ως η καλύτερη
πρωτοεμφανιζόμενη τραγουδίστρια στα Μουσικά Βραβεία Αρίων. Την ίδια περίοδο η
Audio Visual επέλεξε την Τάμτα ως μία από τις βασικές φωνές στην μεταγλωττισμένη
έκδοση της παιδικής ταινίας του Luc Besson, Arthur and the minimoys.

Τον Ιανουάριο του 2007 η κρατική τηλεόραση ανακοίνωσε την συμμετοχή της Τάμτα
στον ελληνικό τελικό της 52ης Eurovision, με το τραγούδι With Love. Την άνοιξη
του 2007 κυκλοφορεί το δεύτερο ολοκληρωμένο album με τίτλο Αγαπησέ Με, το οποίο
εμπεριέχει το τραγούδι With Love με το οποίο συμμετείχε στα προκριματικά της
Eurovision. Από την συγκεκριμένη δισκογραφική δουλειά, τα τραγούδια που έγιναν
μεγάλες ραδιοφωνικές επιτυχίες είναι το Αγάπησε με αλλά και το Αγαπώ.

Τον Μάιο του 2007, η Τάμτα εμφανίζεται στα Mad VIdeo Music Awards και τραγουδά
το Relax, Take It Easy μαζί με την επιτυχία της Αγάπησέ Με. Το καλοκαίρι του
2007 εμφανίζεται στο Θάλασσα στο πλευρό του Γιώργου Μαζωνάκη. Την χειμερινή
σεζόν 2007 - 2008, η Τάμτα πραγματοποιεί εμφανίσεις στο Κέντρο Αθηνών μαζί με
τους Γιάννη Πλούταρχο, Αποστολία Ζώη και Γιάννη Βαρδή. Παράλληλα, η Τάμτα
ερμηνεύει το soundtrack της σειράς Λατρεμένοι μου Γείτονες, με τίτλο Έλα στο
ρυθμό. Το συγκεκριμένο σήριαλ σημειώνει μεγάλα ποσοστά ακροαματικότητας και το
τραγούδι γίνεται μεγάλη ραδιοφωνική επιτυχία.

Την ίδια εποχή, η Τάμτα ερμηνεύει το τραγούδι Μια στιγμή εσύ κι εγώ, το οποίο θα
συνοδεύει ‘’ακουστικά’’ την διαφημιστική καμπάνια της LACTA, ενώ γίνεται το
πρόσωπο των SKECHERS, αφού επιλέγεται να διαφημίσει τα προϊόντα της
συγκεκριμένης εταιρίας. Τον Δεκέμβριο, η Τάμτα επανακυκλοφορεί το album Αγαπησέ
με εμπλουτίζοντάς το με το Έλα στον ρυθμό και το Μια στιγμή εσύ κι εγώ.

Στα Mad Video Music Awards του 2008, εμφανίζεται μαζί με τον Stereo Mike και
τραγουδούν το κομμάτι Σ' Όποιον Αρέσει, το οποίο γίνεται μια απο τις μεγαλύτερες
επιτυχίες του καλοκαιριού. Το καλοκαίρι κάνει συναυλίες στην Ελλάδα και την
Κύπρο ενώ την χειμρερινή σεζόν 2008 - 2009 βρίσκεται στον Βοτανικό με τον Γιώργο
Μαζωνάκη και την Νατάσα Θεοδωρίδου.

Στα μέσα του 2009 κυκλοφορεί το digital single της με τίτλο Κοίτα Με. Το
καλοκαίρι πραγματοποιεί μια μεγάλη καλοκαιρινή περιοδεία με τους Cabin 54, ενώ
τον Σεπτέμβριο βρίσκεται στη Θεσσαλονίκη στην Πύλη Αξιού live clubbing στο
πλευρό του Γιώργου Μαζωνάκη.

Η Τάμτα γίνεται η πρέσβειρα της εταιρείας καλλυντικών AVON για την εκστρατεία
κατά του καρκίνου του μαστού για την περίοδο 2009 – 2010 ενώ παράλληλα ξεκινάει
μια σειρά ιδιαίτερα επιτυχημένων εμφανίσεων με τον Σάκης Ρουβάς στην Αθήνα και
αργότερα στην Θεσσαλονίκη. Στα μέσα του 2010 κυκλοφόρησε το τρίτο προσωπικό
album της με τίτλο Θάρρος ή Αλήθεια. Τα τραγούδια που ξεχώρησαν είναι τα: Κοίτα
Με, Φωτιά αλλά και το ντουέτο με τον Σάκη Ρουβά Θάρρος ή Αλήθεια.

Στα Mad Video Music Awards 2010, ερμήνευσε το τραγούδι Egoista, μαζί με τον
Ησαία Ματιάμπα. Έτσι, το cd της λίγους μήνες αργότερα επανακυκλοφόρησε
περιέχοντας αυτή τη μεγάλη επιτυχία. Επιπλέον, την ημέρα των βραβείων Mad, η
Τάμτα κέρδισε το βραβείο Καλύτερο Ντουέτο - Συνεργασία, με τον Σάκη Ρουβά.

Το καλοκαίρι του 2010 πραγματοποιεί για ακόμα μια φορά μια μεγάλη καλοκαιρινή
περιοδεία με τους Cabin 54. Την χειμερινή σεζόν 2010 – 2011 πρωταγωνίστηεσε στο
πασίγνωστο musical RENT.

Τον Σεπτέμβριο 2010, έκανε μια guest εμφάνιση στην κωμική σειρά του Mega Η
πολυκατοκία. Τον Φεβρουάριο του 2011, παρουσίασε μαζί με την Βίκυ Καγιά το πρώτο
Fashion Music Project, το οποίο προβλήθηκε στον ΑΝΤ1 και στο MAD TV. Μέσα απο
αυτή την παρουσίαση, ακούστηκε αρκετά το τραγούδι της Τάμτα σε συνεργασία με
τους Playmen, με τίτλο Tonight.

Στα Mad Video Music Awards 2011, ερμήνευσε την ελληνική έκδοση του γνωστού
τραγουδιού Oblivion, ως Ζήσε το Απίστευτο. Το καλοκαίρι πραγματοποίησε μια
μεγάλη περιοδεία σε όλη την Ελλάδα. Τον Σεπτέμβριο ξεκίνησε εμφανίσεις μαζί με
τον Σάκη Ρουβά και την Ελένη Φουρέιρα στην Πύλη Αξιού της Θεσσαλονίκης. Τον
Ιανουάριο 2012, ξεκίνησε εμφανίσεις μαζί με τον Γιώργο Μαζωνάκη στο Νάιτ, ενώ
παράλληλα κυκλοφόρησε την νέα της επιτυχία Νιώσε την καρδιά όπου σε σύντομο
χρονικό διάστημα γίνεται η μεγαλύτερη ραδιοφωνική επιτυχία της χώρας.

Το καλοκαίρι του 2012 έκανε μια μεγάλη περιοδεία σε Ελλάδα και Κύπρο μαζί με
τους Cabin 54. Επιπλέον, κυκλοφορεί η καινούργια της επιτυχία Κοντά Σου,
καταφέρνοντας να φτάσει την 1η θέση στα ραδιόφωνα. Την χειμερινή σεζόν 2012 -
2013 ξεκινά εμφανίσεις στο Fantasia, στο πλευρό του Νίκος Βέρτης.

To 2013 κυκλοφορεί το καινούργιο της κομμάτι Πάρε Με, σε μουσική και στίχους απο
τον τραγουδιστή Μιχάλη Κουινέλη του συγκροτήματος Stavento. Παράλληλα
εμφανίζεται στο 3ο MadWalk by Coca Cola Light - The Fashion Music Project,
ερμηνεύοντας την νέα της επιτυχία με το κομμάτι I Love It. Τον Ιούνιο 2013
εμφανίζεται στα Mad Video Music Awards μαζί με τον Μηδενιστή τραγουδόντας την
νέα τους μεγάλη επιτυχία, Σ' αγαπάω.

Την χειμερινή σεζόν 2013 - 2014 εμφανίζεται στο μαγαζί Teatro Music Hall μαζί με
τους Πάολα, Παντελής Παντελίδης και Stan. Τον Μάρτιο 2014, τραγούδησε στο
ελληνικό τελικό της Eurovision το κομμάτι Σωκράτη, εσύ Superstar μαζί με την
Ελπίδα, γιορτάζοντας τα 40 χρόνια συμμετοχής της χώρας στον θεσμό. Τον Απρίλιο
του ίδιου έτους, εμφανίστηκε στο 4ο MadWalk by Coca Cola Light - The Fashion
Music Project, ερμηνεύοντας τη νέα της επιτυχία Always Broken μαζί με την Xenia
Ghali. Το κομμάτι αυτό κυκλοφόρησε πρώτα στα ελληνικά με τίτλο Γεννήθηκα Για
Σένα.

Τον Απρίλιο του 2016 η Τάμτα ήταν κριτής στο μουσικό talent show The X - Factor
της Ελλάδας. Τον Απρίλιο του 2017 θα είναι ξανά κριτής στο ίδιο σόου, μαζί με
τον Γιώργο Μαζωνάκη, τον Γιώργο Παπαδόπουλο και τον Μπάμπη Στόκα.

Η Τάμτα παντρεύτηκε για πρώτη φορά, το 1995, σε ηλικία 14 ετών με έναν επίσης
Γεωργιανό, ο οποίος ήταν δύο χρόνια μεγαλύτερος της. Ο γάμος αυτός, έγινε κυρίως
διότι την ίδια χρονιά, ήρθε στον κόσμο απρόοπτα και η κόρη τους, Άννυ. Έμειναν
μαζί για έξι χρόνια, όπου και χώρισαν το 2001, τη χρονιά που η Τάμτα, έφυγε
μόνιμα για την Ελλάδα με τη μητέρα, τον αδελφό και την κόρη της, αναζητώντας μια
καλύτερη ζωή.

Για πολλά χρόνια, είχε δεσμό με τον Έλληνα μουσικό Γρηγόρη Πετράκο, ενώ από το
2015 μέχρι σήμερα, έχει σχέση με τον επιχειρηματία Πάρη Κασιδόκωστα, με τον
οποίο και συγκατοικούν.



https://el.wikipedia.org/wiki/%CE%95%CF%85%CF%81%CF%89%CF%80%CE%B1%CF%8A%CE%BA%CF%8C_%CE%A0%CF%81%CF%89%CF%84%CE%AC%CE%B8%CE%BB%CE%B7%CE%BC%CE%B1_%CE%A0%CE%BF%CE%B4%CE%BF%CF%83%CF%86%CE%B1%CE%AF%CF%81%CE%BF%CF%85_2008

Το Ευρωπαϊκό πρωτάθλημα ποδοσφαίρου 2008, ή αλλιώς Euro 2008, ήταν η 13η
διοργάνωση ευρωπαϊκού πρωταθλήματος της UEFA και διεξήχθη από τις 7 Ιουνίου έως
τις 29 Ιουνίου του 2008 στα γήπεδα της Αυστρίας και της Ελβετίας. Ήταν η δεύτερη
επιτυχημένη υποψηφιότητα φιλοξενίας της διοργάνωσης από δύο χώρες, ακολουθώντας
τη διοργάνωση του Euro 2000 από το Βέλγιο και την Ολλανδία. Η διοργάνωση του
2012 από την Ουκρανία και την Πολωνία θα είναι η τρίτη φορά που θα υπάρχει
συνδιοργάνωση του πρωταθλήματος.

Έλαβαν μέρος 16 εθνικές ομάδες ποδοσφαίρου. Η Αυστρία και Ελβετία προκρίθηκαν
στη διοργάνωση αυτόματα ως διοργανώτριες χώρες. Οι υπόλοιπες 14 πέρασαν από μια
προκριματική φάση στην οποία μετείχαν 50 ομάδες. Η Αυστρία και Πολωνία
συμμετείχαν για πρώτη φορά στη διοργάνωση. Η νικήτρια Ισπανία θα εκπροσωπήσει
την Ευρώπη στο Κύπελλο Συνομοσπονδιών του 2009 που θα διοργανωθεί στη Νότιο
Αφρική.

Η διοργάνωση έλαβε χώρα σε συνολικά οκτώ γήπεδα και στις δύο διοργανώτριες
χώρες: τέσσερα στην Αυστρία και τέσσερα στην Ελβετία. Κάθε γήπεδο είχε
χωρητικότητα τουλάχιστον 30.000 για την διοργάνωση. Μεγαλύτερο σε χωρητικότητα
γήπεδο ήταν το Ερνστ-Χάπελ-Στάντιον στην Βιέννη με 53.295 θέσεις. Αυτός ήταν και
ο λόγος για τον οποίον τον Ερνστ-Χάπελ-Στάντιον επιλέχτηκε να φιλοξενήσει τον
τελικό. Η Ελβετία έδωσε το σύνολο των αναμετρήσεών της για την φάση των ομίλων
στο Ζανκτ Γιάκομπ-Παρκ της Βασιλείας, το οποίο φιλοξένησε, επίσης, την
εναρκτήρια αναμέτρηση της διοργάνωσης, ως αντίβαρο στον τελικό που θα λάμβανε
χώρα στην Βιέννη. Η Αυστρία έδωσε το σύνολο των αναμετρήσεών της για την φάση
των ομίλων στο Ερνστ-Χάπελ-Στάντιον.

Το 2004, η υπόθεση του γηπέδου της Ζυρίχης κατέστη πρόβλημα για τους
διοργανωτές. Αρχικά, το στάδιο Χάρνττουρμ θα ανακαινιζόταν και θα
χρησιμοποιούνταν ως το ποδοσφαιρικό γήπεδο της πόλης, ωστόσο νομικά κολλήματα
καθυστέρησαν σε τέτοιο βαθμό το σχέδιο που κατέστη αδύνατο χρονικά το γήπεδο να
είναι έτοιμο προς χρήση το 2008. Αυτό δημιούργησε ζήτημα, καθώς η συμφωνία
μεταξύ της UEFA και των διοργανωτών ανέφερε ρητά ότι οι αναμετρήσεις θα έπρεπε
να λάβουν χώρα σε τέσσερα γήπεδα σε κάθε χώρα. Το ζήτημα επιλύθηκε όταν οι
διοργανωτές πρότειναν, ως εναλλακτική, την ανακαίνιση του Λέτζιγκρουντ. Η ΟΥΕΦΑ
ενέκρινε το ανανεωμένο σχέδιο τον Ιανουάριο του 2005. Το στάδιο Λέτζιγκρουντ
φιλοξένησε την πρώτη του ποδοσφαιρική αναμέτρηση στις 23 Σεπτεμβρίου 2007.

Το λογότυπο της διοργάνωσης δημιουργήθηκε από την αγγλική εταιρία English &
Pockett και παρουσιάστηκε για πρώτη φορά τον Ιούνιο του 2005. Είναι εμπνευσμένο
από το φυσικό τοπίο της Αυστρίας και της Ελβετίας, με βασικό στοιχείο τους
ορεινούς όγκους που απεικονίζονται με μια κόκκινη τεθλασμένη γραμμή να
αγκαλιάζει μια μπάλα. Το σχέδιο και τα έντονα πράσινα χρώματα της μπάλας
συμβολίζουν τις κοιλάδες και τα δάση των δύο χωρών.

Μασκότ είναι οι δίδυμοι Τριξ και Φλιξ, δύο αγόρια ντυμένα στα κόκκινα και άσπρα,
τα χρώματα των σημαιών της Αυστρίας και της Ελβετίας. Τα ονόματά τους
επιλέχθηκαν από το κοινό με ψηφοφορία. Τα άλλα υποψήφια ονόματα ήταν Φλιτζ και
Μπλιτζ και Ζάγκι και Ζίγκι.

Η προκριματική φάση του Euro 2008 ξεκίνησε τον Αύγουστο του 2006 και τελείωσε
στις 24 Νοεμβρίου 2007 με τον αγώνα Σερβία-Καζακστάν. Οι χώρες που έλαβαν μέρος
ήταν 50 και αγωνίστηκαν για 14 από τις 16 θέσεις στα τελικά (η Αυστρία και η
Ελβετία προκρίνονται αυτόματα ως διοργανωτές).

Η κλήρωση για την τελική φάση έγινε στις 2 Δεκεμβρίου 2007 στη Λουκέρνη και
κατένειμε τις 16 ομάδες σε 4 ομίλους των 4 ομάδων. Οι ομάδες κατατάσσονται από
την UEFA σε 4 γκρουπ δυναμικότητας ανάλογα με τα πρόσφατα αποτελέσματά τους. Στο
πρώτο γκρουπ εντάσσονται αυτόματα η Αυστρία και η Ελβετία ως διοργανώτριες χώρες
και η Ελλάδα ως πρωταθλήτρια του 2004. Τα γκρουπ δυναμικότητας διαμορφώθηκαν ως
εξής: Γκρουπ 1: Αυστρία, Ελβετία, Ελλάδα, Ολλανδία Γκρουπ 2: Κροατία, Ιταλία,
Τσεχία, Σουηδία Γκρουπ 3: Ρουμανία, Γερμανία, Πορτογαλία, Ισπανία Γκρουπ 4:
Πολωνία, Γαλλία, Τουρκία, Ρωσία

Στους πίνακες χρησιμοποιούνται οι εξής συντομογραφίες: Β: Βαθμοί, Α: Αγώνες, Ν:
Νίκες, Ι: Ισοπαλίες, Ή: Ήττες, ΓΥ: Γκολ υπέρ (γκολ που σκόραρε η ομάδα), ΓΚ:
Γκολ κατα (γκολ που δέχτηκε η ομάδα), ΔΓ: Διαφορά γκολ.

Σε περίπτωση που προκύψει ισοβαθμία μεταξύ δύο και μόνο ομάδων που αγωνίζονται
μεταξύ τους στον τελευταίο αγώνα του ομίλου και οι δύο ομάδες έχουν πετύχει και
έχουν δεχθεί τον ίδιο αριθμό γκολ, τότε η πρόκριση θα κριθεί με διαδικασία των
πέναλτι.

Μετά την κλήρωση των ομίλων ο τύπος χαρακτήρισε τον τρίτο όμιλο ως «όμιλο του
θανάτου», καθώς βρέθηκαν αντιμέτωπες Γαλλία, Ιταλία και Ολλανδία. Η Ολλανδία
ήταν αυτή που επικράτησε, καθώς νίκησε και τις δύο φιναλίστ του Μουντιάλ 2006 με
τρία γκολ διαφορά. Η δεύτερη θέση κρίθηκε στην τελευταία αγωνιστική του ομίλου
που περιλάμβανε τα παιχνίδια Ολλανδία - Ρουμανία και Γαλλία - Ιταλία. Καθώς η
Ολλανδία είχε ήδη εξασφαλίσει την πρώτη θέση, Γάλλοι και Ιταλοί εξέφρασαν την
ανησυχία ότι η Ολλανδία θα μπορούσε να παραχωρήσει τη νίκη στη Ρουμανία
επιφέροντας τον αποκλεισμό τους ανεξάρτητα από το μεταξύ τους αποτέλεσμα. Κάτι
τέτοιο όμως δε συνέβη, καθώς η Ολλανδία νίκησε και τη Ρουμανία ενώ η Ιταλία
επικράτησε της Γαλλίας και προκρίθηκε ως δεύτερη.

Με Ελλάδα, Ισπανία και Ρωσία ο τέταρτος όμιλος είχε τρεις κοινές ομάδες με τον
πρώτο όμιλο του Euro 2004. Η Ελλάδα δεν κατάφερε να υπερασπιστεί τον τίτλο της
και με τρεις ήττες έγινε η μόνη ομάδα του τουρνουά που τερμάτισε χωρίς βαθμούς.
Πρώτη προκρίθηκε η Ισπανία με τρεις νίκες. Τη δεύτερη θέση διεκδίκησαν η Σουηδία
και η Ρωσία στον μεταξύ τους αγώνα, καθώς και οι δύο είχαν προηγουμένως ήττα από
την Ισπανία και νίκη επί της Ελλάδας. Η Ρωσία κέρδισε 2 - 0 και προκρίθηκε στην
επόμενη φάση.

Η UEFA ανακοίνωσε ότι ένα σύνολο 184 εκατομμυρίων ευρώ θα μοιραστούν στις 16
ομάδες που συμμετείχαν στη διοργάνωση, μία αύξηση 55 εκατομμυρίων ευρώ από τα
129 που μοιράστηκαν στην προηγούμενη. Η κατανομή των κερδών θα γίνει ως εξής:

Μετά τη λήξη του τουρνουά η τεχνική επιτροπή της ΟΥΕΦΑ ανακοίνωσε τη σύνθεση της
καλύτερης ομάδας με τους παίχτες που διακρίθηκαν περισσότερο στη διοργάνωση. Η
ομάδα περιλαμβάνει εννιά παίχτες της νικήτριας Ισπανίας. Ισπανοί παίχτες
κέρδισαν επίσης τους τιτλους του καλύτερου παίχτη και του πρώτου σκόρερ της
διοργάνωσης. Καλύτερος παίχτης αναδείχτηκε ο μέσος της Μπαρτσελόνα Τσάβι
Ερνάντεθ. Πρώτος σκόρερ ήταν ο Νταβίδ Βίγια, παρόλο που λόγω τραυματισμού δεν
αγωνίστηκε στον τελικό.



https://el.wikipedia.org/wiki/%CE%99%CF%81%CE%BB%CE%B1%CE%BD%CE%B4%CE%AF%CE%B1

Η Ιρλανδία (ιρλανδικά: Éire, αγγλικά: Ireland) είναι ένα μεγάλο νησί της
βορειοδυτικής Ευρώπης, δυτικά από τη Μεγάλη Βρετανία. Έχει έκταση 84.421 τ.χλμ.
Το μεγαλύτερο μέρος του εδάφους είναι πεδινό ή λοφώδες. Υπάρχουν μόνο χαμηλά
βουνά, κυρίως στην περιφέρεια του νησιού. Στα νοτιοδυτικά το Καράουντουχιλ (
Carrauntoohil, 1.039 μ.), στα νοτιοανατολικά η οροσειρά Lugnaquilla (925 μ.)
κ.ά.

Υπάρχουν πολλοί ποταμοί, μικρού όμως μήκους: Σάνον (Shannon, 364 χλμ.),
Μπλακγουότερ (Blackwater, 167 χλμ.), Σουίρ (Suir, 184 χλμ.), Σλάνεϊ ( Slaney,
117 χλμ.) κ.ά. Στο βορειοκεντρικό ιδίως τμήμα του νησιού σχηματίζονται πολλές
λίμνες. Μεταξύ της Ιρλανδίας και της Μεγάλης Βρετανίας βρίσκεται η Ιρλανδική
θάλασσα, της οποίας διέξοδοι στον Ατλαντικό είναι ο Βόρειος πορθμός και ο
Πορθμός του Αγίου Γεωργίου.

Το μεγαλύτερο τμήμα του νησιού ανήκει στην Δημοκρατία της Ιρλανδίας. Το
βορειοανατολικό μέρος του, που ονομάζεται Βόρεια Ιρλανδία, ανήκει στο Ηνωμένο
Βασίλειο.

Οι πρώτες γραπτές αναφορές προέρχονται από τους κλασσικούς ελληνο-ρωμαίους
γεωγράφους. Ο Πτολεμαίος ονομάζει το νησί «Μικρή Βρετανία». Στο έργο του
Γεωγραφική Υφήγησις («Γεωγραφία») ονομάζει την Αγγλία Ἀλβιόνα και την Ιρλανδία
Ἰουερνία. Οι Ρωμαίοι την ονόμαζαν Hibernia ή Scotia.

Οι Κέλτες της Ιρλανδίας είχαν αναπτύξει έναν αξιόλογο πολιτισμό, τον οποίο βρήκε
και ο Άγιος Πατρίκιος όταν πήγε να διαδώσει το χριστιανισμό στους Κέλτες.

Η θρησκεία τους ήταν ένας ανιμιστικός πολυθεϊσμός, στον οποίο τις ιεροπραξίες
τις έκαναν οι λευκοντυμένοι Δρυίδες τους, που σαν όλες τις ιερατικές τάξεις
παντού, είχαν αυξημένες δραστηριότητες και συντόνιζαν σχεδόν τα πάντα, δίπλα
στους βασιλιάδες.

Ο χριστιανισμός, έφτασε στην Ιρλανδία, το 431 μ.Χ. κατ’ αρχήν με τον επίσκοπο
Παλλάδιο, τον πρώτο διορισμένο – από τον πάπα Σελεστίνο -επίσκοπο της Ιρλανδίας,
αλλά ουσιαστικά με τον Άγιο Πατρίκιο, έναν Κέλτη της Βρετανίας, το 432. Παρόλο
που ούτε ο βασιλιάς, ούτε και οι δρυΐδες προσηλυτίστηκαν, ωστόσο του επέτρεψαν
να κηρύξει, και ο λαός τον ακολούθησε με μεγάλο ζήλο. Χειροτόνησε λοιπόν ιερείς,
έχτισε εκκλησίες, ίδρυσε μοναστήρια και πεθαίνοντας το 461 είχε αφήσει πολλούς
συνεχιστές του έργου του καθώς και τη φήμη του αγίου.

Νορμανδοί εγκαταστάθηκαν μόνιμα, κοντά στην ακτή και ίδρυσαν το Δουβλίνο, το
Γουότερφορντ, το Γουέξφορντ, το Λίμερικ, το Κορκ και άλλες μεγάλες πόλεις και
έκαναν φόρου υποτελές το βόρειο τμήμα του νησιού. Οι Ιρλανδοί βασιλιάδες
πολεμώντας συγχρόνως τους εισβολείς αλλά και τους άλλους Ιρλανδούς βασιλιάδες
δεν κατάφεραν να τους αποκρούσουν αποτελεσματικά. Οι Νορβηγοί χρησιμοποιούσαν
και τους ποταμούς, κυρίως τον Σάννον για να χτυπάνε μέχρι την ενδοχώρα.

Το 1013 αναγνωρίστηκε μονάρχης όλης Ιρλανδίας και οι ιστορικοί τον θεωρούν το
πρώτο βασιλιά της Ιρλανδίας. Τότε ανοικοδομήθηκαν οι εκκλησίες και τα
μοναστήρια, ιδρύθηκαν σχολεία, επισκευάστηκαν οι δρόμοι και οι γέφυρες,
αποκαταστάθηκε η τάξη και κατεστάλη το έγκλημα.



https://el.wikipedia.org/wiki/%CE%A0%CE%B1%CE%BD%CF%84%CE%B5%CE%BB%CE%AE%CF%82_%CE%A0%CE%B1%CE%BD%CF%84%CE%B5%CE%BB%CE%AF%CE%B4%CE%B7%CF%82

Γεννήθηκε στις 23 Νοεμβρίου 1983 και μεγάλωσε στη Νέα Ιωνία Αττικής. Ήταν γιος
της Αθηνάς και του Σταύρου Παντελίδη και είχε άλλα δύο αδέρφια, τον Τριαντάφυλλο
και τον Κωνσταντίνο. Έπαιζε από 7 ετών ποδόσφαιρο, αγωνιζόταν ως επιθετικός και
κατάφερε α φτάσει σε επαγγελματικό επίπεδο, αλλά στα 17 του οι γιατροί του
διαπίστωσαν ότι έπασχε από μυοκαρδιοπάθεια και έτσι αποφάσισε να σταματήσει το
ποδόσφαιρο. Aφού έδωσε Πανελλήνιες, μπήκε στη Σχολή Μονίμων Υπαξιωματικών
Ναυτικού (ΣΜΥΝ), όπου εργαζόταν ως υπαξιωματικός. Mετά από 10 χρόνια στο
Πολεμικό Ναυτικό, αποφάσισε να παραιτηθεί για να πραγματοποιήσει το μεγάλο του
όνειρο, να γίνει τραγουδιστής, αν και δεν είχε σχετικές σπουδές και ήταν
αυτοδίδακτος, έμαθε μόνος του να παίζει κιθάρα, την οποία του την έκανε δώρο ο
πατέρας του, γιατί πήρε καλούς βαθμούς στο σχολείο. Ξεκίνησε να παίζει κιθάρα σε
ηλικία 11 ετών, στα 13 του έγραψε τα πρώτα του τραγούδια και σε ηλικία 14-15
χρονών τα ερμήνευε με την κιθάρα του. Ακόμη, διατηρούσε με την οικογένειά του
ένα πρακτορείο ΟΠΑΠ στη Νέα Ιωνία. Ήταν επίσης φίλαθλος της ΑΕΚ.

Για τέσσερα χρόνια τραγουδούσε σε μικρά κέντρα ενώ παράλληλα εργαζόταν στο
Πολεμικό Ναυτικό. Επίσης, βιντεοσκοπούσε τραγούδια τα οποία έγραφε και ερμήνευε
μόνος του με την κιθάρα του και οι φίλοι του τα ανέβαζαν στο youtube μέσω του
οποίου έγινε γνωστός. Το 2012 ο Κώστας Μπερτάκης τον έφερε σε επαφή με τον
Βασίλη Καρρά και αποφάσισαν να κλείσουν συμβόλαιο για το σχήμα "ΚΑΡΡΑΣ - ΠΑΟΛΑ -
ΠΑΝΤΕΛΙΔΗΣ" στο Teatro music hall. Τότε ο Παντελής Παντελίδης αποφασίζει να
παραιτηθεί από το Πολεμικό Ναυτικό για να ακολουθήσει το όνειρο του που είχε ήδη
αρχίσει να γίνεται πραγματικότητα. Η πρώτη του δισκογραφική δουλειά ήταν ο
δίσκος με τίτλο Αλκοολικές οι νύχτες που κυκλοφόρησε το 2012 και έγινε διπλά
πλατινένιος. Μεγάλη επιτυχία του είναι το τραγούδι Δεν ταιριάζετε σου λέω, ενώ
στο δίσκο περιλαμβάνονται ακόμη τα τραγούδια Συνοδεύομαι, Πάμε στοίχημα θα
ξαναρθείς, Παραμυθιάζομαι και Λιώμα σε γκρεμό που γνώρισαν επιτυχία στο
ραδιόφωνο. Ο ίδιος είχε δηλώσει ότι τα τραγούδια του τα γράφει εμπνεόμενος από
προσωπικά βιώματα ή από ιστορίες κοντινών του προσώπων. Είχε μεγάλη αδυναμία
στην μητέρα του Αθηνά, για την οποία έχει γράψει και ένα τραγούδι με το όνομά
της. Εμφανιζόταν πάντα με τον κιθαρίστα Στέλιο Μπινιάρη και στο τουμπερλέκι με
τον φίλο του Δημήτρη Χορινό.. Στις 31 Οκτωβρίου 2013 κυκλοφόρησε το δεύτερο
άλμπουμ του με τίτλο Ουράνιο τόξο που του λείπανε 2 χρώματα.

Κατά τη διάρκεια της παρουσίας του στο μουσικό χώρο, ηχογραφήθηκαν σε studio 48
τραγούδια τα οποία είχε γράψει ο ίδιος, εκ των οποίων τα 6 τραγούδησαν άλλοι
καλλιτέχνες όπως η Πάολα, ο Γιάννης Πλούταρχος, η Ελένη Χατζίδου, η Αμαρυλλίς
και η Ειρήνη Παπαδοπούλου.

Ο Παντελίδης σκοτώθηκε το πρωί στις 18 Φεβρουαρίου 2016 σε τροχαίο δυστύχημα
στην Λεωφόρο Βουλιαγμένης ενώ οδηγούσε αυτοκίνητο Mercedes ML 63 AMG το οποίο
έφυγε από την πορεία του προσκρούοντας στις προστατευτικές μπάρες και αφού
απεγκλωβίστηκε από το όχημα, μεταφέρθηκε στο Γενικό Νοσοκομείο Ασκληπιείο Βούλας
όπου διαπιστώθηκε ο θάνατός του.

Η κηδεία του πραγματοποιήθηκε το Σάββατο 20 Φεβρουαρίου, στην εκκλησία του
Προφήτη Ηλία της Νέας Ιωνίας όπου η σορός του τέθηκε σε λαϊκό προσκύνημα. Ο
Παντελίδης κηδεύτηκε στο Κοιμητήριο Μεταμόρφωσης.

Ο Παντελής Παντελίδης βραβεύτηκε στην 10η απονομή των μουσικών βραβείων MAD το
2013 για τον καλύτερο πρωτοεμφανιζόμενο καλλιτέχνη. Το 2014 κερδίζει στην ίδια
εκδήλωση το ειδικό βραβείο mad greekz για το τραγούδι "Όνειρο ζω".

Ο Παντελίδης αναδείχθηκε χάρη στην ψήφο του κοινού ως ο "καλύτερος άνδρας
καλλιτέχνης του 2016" στα MAD Video Music Awards. Το βραβείο του παρέλαβαν τα
αδέρφια και οι φίλοι του τραγουδιστή εκφράζοντας παράλληλα την ευχαρίστηση τους
για την υποστήριξη του κόσμου στα τέσσερα χρόνια πορείας του.



https://el.wikipedia.org/wiki/%CE%A0%CE%B1%CE%B3%CE%BA%CF%8C%CF%83%CE%BC%CE%B9%CE%BF_%CE%9A%CF%8D%CF%80%CE%B5%CE%BB%CE%BB%CE%BF_%CE%A0%CE%BF%CE%B4%CE%BF%CF%83%CF%86%CE%B1%CE%AF%CF%81%CE%BF%CF%85_2014

Το Παγκόσμιο Κύπελλο ΦΙΦΑ 2014 ήταν το 20ό Παγκόσμιο Κύπελλο ΦΙΦΑ και διεξήχθη
στη Βραζιλία από τις 12 Ιουνίου μέχρι τις 13 Ιουλίου 2014 σε 12 πόλεις. Νικήτρια
της διοργάνωσης ανεδείχθη η εθνική Γερμανίας για τέταρτη φορά στην ιστορία της.
Στη δεύτερη θέση κατετάγη η εθνική ομάδα της Αργεντινής. Τρίτη τερμάτισε η
εθνική Ολλανδίας, νικώντας τη Βραζιλία με 3–0 στον μικρό τελικό. Πολυτιμότερος
ποδοσφαιριστής της διοργάνωσης (χρυσή μπάλα) ανεδείχθη ο Λιονέλ Μέσι από την
Αργεντινή.

Ήταν η δεύτερη φορά που η Βραζιλία φιλοξενούσε το Παγκόσμιο Κύπελλο Ποδοσφαίρου,
έπειτα από το 1950. Η Βραζιλία εξελέγη ως διοργανώτρια χώρα το 2007, μετά την
απόφαση της διεθνούς ομοσπονδίας ποδοσφαίρου, FIFA, να διεξαχθεί η διοργάνωση
στη Νότια Αμερική, για πρώτη φορά μετά από την ανάληψή του από την Αργεντινή το
1978.

Σύμφωνα με τον κανόνα της FIFA για τους διοργανωτές του Παγκοσμίου Κυπέλλου
Ποδοσφαίρου, η διοργανώτρια χώρα για το Παγκόσμιο Κύπελλο Ποδοσφαίρου 2014
έπρεπε να προέρχεται από τη Νότια Αμερική και η Βραζιλία ήταν η μοναδική που
δήλωσε υποψηφιότητα. Το 2003, όλες οι υπόλοιπες χώρες της Νότιας Αμερικής
συμφώνησαν να υποστηρίξουν την υποψηφιότητα της Βραζιλίας, με μοναδική εξαίρεση
την Κολομβία. Να σημειωθεί πως η Κολομβία είχε ορίστεί ως διοργανώτρια του
Παγκοσμίου Κυπέλλου Ποδοσφαίρου του 1986, αλλά στο τέλος θεωρήθηκε μη επαρκής
και η διοργάνωση διεξήχθη στο Μεξικό.

Κατόπιν η FIFA άλλαξε τον κανόνα για τη διοργανώτρια χώρα και υποψήφιες μπορούν
πλέον να είναι χώρες - μέλη όλων των ποδοσφαιρικών ομοσπονδιών.

Η Βραζιλία έγινε η 5η χώρα που διοργάνωσε το Παγκόσμιο Κύπελλο Ποδοσφαίρου για
2η φορά (μετά την Ιταλία, το Μεξικό, τη Γαλλία και τη Γερμανία). Την προηγούμενη
φορά που η Βραζιλία ήταν διοργανώτρια του Παγκοσμίου Κυπέλλου Ποδοσφαίρου ήταν
το 1950.

Η κατανομή των θέσεων για την τελική φάση της διοργάνωσης αποφασίστηκε στις 3
Μαρτίου του 2011, με την κατανομή των 31 θέσεων που καθορίστηκαν μέσω της
διαδικασίας προεπιλογής, αμετάβλητης από εκείνη της προηγούμενης διοργάνωσης. Η
κλήρωση των προκριματικών για το Παγκόσμιο Κύπελλο του 2014 διεξήχθη στη Μαρίνα
ντα Γκλόρια του Ρίο ντε Τζανέιρο στις 30 Ιουλίου του 2011. Η διοργανώτρια χώρα,
Βραζιλία, προκρίθηκε αυτόματα στην τελική φάση της διοργάνωσης.

203 από τις 208 εθνικές ομάδες της ΦΙΦΑ συμμετείχαν σε όλους τους γύρους των
προκριματικών, που άρχισαν στις 15 Ιουνίου του 2011 και ολοκληρώθηκαν στις 20
Νοεμβρίου του 2013. 24 από τις 32 ομάδες που προκρίθηκαν ήταν παρόντες στην
προηγούμενη διοργάνωση, με μόνη πρωτοεμφανιζόμενη τη Βοσνία - Ερζεγοβίνη, η
οποία προκρίθηκε για πρώτη φορά ως ανεξάρτητο έθνος. Η ομάδα με την υψηλότερη
κατάταξη στη ΦΙΦΑ που αποκλείστηκε είναι η Ουκρανία, ενώ η περιοχή ΟΦΚ δεν θα
έχει καμία εκπροσώπηση στο Παγκόσμιο Κύπελλο Ποδοσφαίρου, για πρώτη φορά από το
2002.

Οι ακόλουθες 32 ομάδες, που εμφανίζονται με την τελική κατάταξη πριν τη
διοργάνωση, προκρίθηκαν στα τελικά της διοργάνωσης.

Τον Μάρτιο του 2013, η FIFA δημοσίευσε μια λίστα με 52 υποψήφιους διαιτητές, με
βάση την εθνικότητα, από τις έξι συνομοσπονδίες ποδοσφαίρου για τη διοργάνωση.
Στις 14 Ιανουαρίου 2014, η Επιτροπή Διαιτησίας της FIFA όρισε 25 τρία διαιτητών
και οκτώ ζευγάρια υποστήριξης που εκπροσωπούσαν 43 διαφορετικές χώρες στη
διοργάνωση. Ο Γιουίτσι Νισιμούρα από την Ιαπωνία ήταν ο διαιτητής στον
εναρκτήριο αγώνα, ενώ ο Νικόλα Ριτσόλι από την Ιταλία ήταν ο διαιτητής στον
τελικό.

Η διοργάνωση της Βραζιλίας ήταν το πρώτο Παγκόσμιο Κύπελλο στο οποίο
χρησιμοποιήθηκε η τεχνολογία γραμμής τέρματος (Goal Line Technology) μετά την
επιτυχή εφαρμογή της στο Παγκόσμιο Κύπελλο Συλλόγων του 2012 στην Ιαπωνία. Ο
στόχος της χρήσης της είναι να βοηθήσει τους διαιτητές των αγώνων να παίρνουν
σωστές αποφάσεις για το αν η μπάλα έχει περάσει τη γραμμή τέρματος ή όχι. Το
σύστημα εγκαταστάθηκε σε όλα τα στάδια της διοργάνωσης και η '''GoalControl
GmbH''' ήταν ο επίσημος προμηθευτής της τεχνολογίας γραμμής για το Παγκόσμιο
Κύπελλο του 2014, μετά την επιτυχή δοκιμή της τεχνολογίας της στο Κύπελλο
Συνομοσπονδιών FIFA 2013. Το πρώτο γκολ που επικυρώθηκε με τη βοήθεια της
τεχνολογίας στην ιστορία της διοργάνωσης ήταν το πρώτο του Καρίμ Μπενζεμά
ενάντια στην Ονδούρα.

Το Παγκόσμιο Κύπελλο της Βραζιλίας ήταν επίσης το πρώτο που οι διαιτητές
χρησιμοποίησαν εξατμιζόμενο αφρό, αφού η χρήση της τεχνολογίας είχε ήδη
δοκιμασθεί σε άλλες διοργανώσεις. Το σπρέι ψεκάζει έναν αφρό που έχει βάση το
νερό, ο οποίος εξατμίζεται ύστερα από μερικά λεπτά. Χρησιμοποιείται για να
μαρκάρει το σημείο που πρέπει να τοποθετηθεί η μπάλα κατά την εκτέλεση ενός
φάουλ καθώς και τη γραμμή των εννέα μέτρων στην οποίαπρέπει να στέκονται οι
παίκτες που σχηματίζουν το τοίχος κατά τη εκτέλεση του.

Για πρώτη φορά σε διοργάνωση Παγκοσμίου Κυπέλλου εφαρμόστηκαν διαλείμματα κατά
τη διάρκεια των ημιχρόνων, προκειμένου να δροσιστούν οι παίκτες και να
αντιμετωπίσουν τον συνδυασμό υψηλής υγρασίας και ζέστης που επικρατούσε σε
κάποιες από τις βραζιλιάνικες πόλεις στην τροπική ζώνη. Σύμφωνα με τις οδηγίες
της FIFA εάν η θερμοκρασία ξεπερνούσε τους 32 βαθμούς ήταν στη διακριτική
ευχέρεια του διαιτητή να επιτρέψει ένα τρίλεπτο διάλειμμα σε κάθε ημίχρονο μετά
από 30 λεπτά αγώνα, ύστερα από πρόταση του ιατρικού παρατηρητή. Όμως ένα
βραζιλιάνικο δικαστήριο αποφάνθηκε πως τα διαλείμματα υπό τέτοιες συνθήκες
πρέπει να είναι υποχρεωτικά ανεξάρτητα από τη θέληση του διαιτητή. Ορισμένοι
σχολιαστές θεωρούν πως υπάρχουν και εμπορικά κίνητρα πίσω από τη θέσπιση αυτών
των διαλειμμάτων, με στόχο να υπάρχει περισσότερος χρόνος για διαφημιστικά
μηνύματα. Κάποια κανάλια όμως αρνήθηκαν να προβάλουν διαφημίσεις κατά τη
διάρκεια τους. Ο πρώτος αγώνας στον οποίο έγινε επίσημο «διάλειμμα δροσιάς» ήταν
το Ολλανδία-Μεξικό.

Η μπάλα του Παγκοσμίου Κυπέλλου Ποδοσφαίρου 2014, λεγόταν «Brazuca» (μπραζούκα)
και, όπως σε όλα τα προηγούμενα Μουντιάλ, κατασκευάστηκε από την Adidas. Το
όνομά της μπάλας προέκυψε ύστερα από ψηφοφορία των φιλάθλων της Βραζιλίας,
πράγμα που έγινε για πρώτη φορά στην ιστορία της διοργάνωσης. Το «Brazuca» ήταν
το όνομα που επικράτησε με το 77,8% των ψήφων των Βραζιλιάνων οπαδών έναντι των
«Βossa Nova» (14,6%) και «Carnavalesca» (7,6%) τα οποία ήταν υποψήφια .

Η τεχνολογία της «Brazuca» βασίστηκε σε αυτήν της Tango 12 (Ευρωπαϊκό Πρωτάθλημα
2012), της Cafusa (Κύπελλο Συνομοσπονδιών 2013) και της δημοφιλούς επίσημης
μπάλας του UEFA Τσάμπιονς Λιγκ. Επιπλέον, η νέα κατασκευαστική καινοτομία των
έξι συμμετρικών πάνελ της μπάλας, καθώς και η διαφορετική δομή της επιφάνειάς
της, της προσφέρουν βελτιωμένη υφή, πρόσφυση, σταθερότητα και αεροδυναμική στο
γήπεδο. Τα χρώματα της μπάλας και ο σχεδιασμός με τις «κορδέλες» προέρχονται από
τα παραδοσιακά πολύχρωμα βραχιόλια ευχών της Βραζιλίας και αντικατοπτρίζουν το
γεμάτο ζωντάνια και χαρούμενο τρόπο.

Δεκαοκτώ τοποθεσίες παρουσιάστηκαν ως πιθανές διοργανώτριες πόλεις: Μπελέμ,
Μπέλο Οριζόντε, Μπραζίλια, Κάμπο Γκράντε, Κουιαμπά, Κουριτίμπα, Φλοριανόπολις,
Φορταλέζα, Γκοϊάνια, Μασεϊό, Μανάους, Νατάλ, Πόρτο Αλέγκρε, Ρεσίφε, Ρίο Μπράνκο,
Ρίο ντε Τζανέιρο, Σαλβαδόρ και Σάο Πάολο.

Η τελική κλήρωση για το Παγκόσμιο Κύπελλο του 2014 διεξήχθη στο Costa do Sauípe
Resort στη Μάτα ντε Σάο Ζοάο της Μπαΐα στις 6 Δεκεμβρίου 2013, στις 13:00 τοπική
ώρα (UTC-3). Στο πλαίσιο της προετοιμασίας για την τελική κλήρωση, οι 32 ομάδες
που προκρίθηκαν είχαν τοποθετηθεί σε τέσσερα δοχεία των οκτώ ομάδων, με τις επτά
ομάδες που βρίσκονται στην υψηλότερη κατάταξη μαζί με τη διοργανώτρια Βραζιλία
να τοποθετούνται στο Δοχείο 1.

Οι νικητές ομίλων, οι δεύτεροι παίρνουν την πρόκριση στην φάση των 16. Η
κατάταξη της κάθε ομάδας σε κάθε όμιλο θα προσδιορίζεται ως εξής:

Η φάση των νοκ-άουτ περιλάμβανε τις δεκαέξι ομάδες που προκρίθηκαν από τη φάση
των ομίλων του τουρνουά. Υπήρξαν τέσσερις γύροι αγώνων, με κάθε γύρο να
εξαλείφει το ήμισυ των ομάδων που εισέρχονται στους εν λόγω γύρους. Οι
διαδοχικοί γύροι είναι ο γύρος των 16, προημιτελικοί, οι ημιτελικοί και ο
τελικός. Υπήρξε επίσης ένα play-off παιχνίδι (μικρός τελικός) για την τρίτη και
τέταρτη θέση. Σε κάθε παιχνίδι της φάσης νοκ-άουτ, για οποιαδήποτε ισοπαλία στα
90 λεπτά ακολούθησαν από τριάντα λεπτά επιπλέον χρόνο (παράταση) και αν τα
αποτελέσματα εξακολουθούν να είναι ισόπαλα υπήρξε η διαδικασία των πέναλτι για
να καθοριστεί ποιος θα προκριθεί στον επόμενο γύρο.

Οι εκτιμήσεις την παραμονή του τουρνουά υπολόγιζαν πως το κόστος για την
κυβέρνηση της Βραζιλίας θα είναι 14 δισ. δολάρια, κάνοντας το, το πιο ακριβό
Παγκόσμιο Κύπελλο μέχρι σήμερα. Υπολογίζεται πως η ΦΙΦΑ θα δαπανήσει 2 δισ.
δολάρια για τη διοργάνωση της τελικής φάσης, με τη μεγαλύτερη δαπάνη να είναι τα
576 εκατομμύρια δολάρια για τα χρηματικά έπαθλα.

Παρόλο που οι διοργανωτές αρχικά εκτιμούσαν το κόστος σε 1,1 δισ δολάρια,
αναφέρεται πως 3,6 δισ. δολάρια δαπανήθηκαν τελικά για τις εργασίες στα γήπεδα.
Σε πέντε από τις επιλεγόμενες πόλεις κατασκευάστηκαν ολοκαίνουργια στάδια ειδικά
για το Παγκόσμιο Κύπελλο, ενώ το Εστάντιο Νασιονάλ ντε Μπραζίλια στη πρωτεύουσα
Μπραζίλια γκρεμίστηκε και ξαναχτίστηκε, με τα υπόλοιπα έξι στάδια να
ανακαινίζονται σε εκτεταμένο βαθμό.

Επιπλέον 3 δισ. ρεάλ (1.3 δις δολάρια, 960 εκατ. ευρώ με ισοτιμίες του Ιουνίου
2014) είχαν προβλεφθεί από την Βραζιλιάνικη κυβέρνηση για επένδυση σε έργα
υποδομής κατά την διάρκεια του Παγκοσμίου Κυπέλλου 2014 και μετά. Παρόλα αυτά, η
ανεπιτυχής ολοκλήρωση πολλών από τα προτεινόμενα έργα προσκάλεσε δυσαρέσκεια
μεταξύ κάποιων Βραζιλιανών.

Το Παγκόσμιο Κύπελλο Ποδοσφαίρου 2014 δημιούργησε διάφορες αντιδράσεις, όπως
διαδηλώσεις, μερικές από τις οποίες έλαβαν χώρα πριν καν ξεκινήσει η διοργάνωση.
Αρκετές προσανατολίστηκαν γύρω από τη διαιτησία, με τους διεθνείς διαιτητές
Γιουίτσι Νισιμούρα, Μίλοραντ Μάζιτς, Ενρίκε Όσες, Πήτερ Ο'Λίρι, Ραβσάν Ιρμάτωφ,
Χάουαρντ Γουέμπ, ο Μάρκ Γκέιγκερ, Κάρλος Βελάσκο Καρμπάγιο και τον βοηθό
Ουμπέρτο Κλαβίχο να δέχονται κριτική για τις επιδόσεις τους. Επιπλέον, υπήρχαν
διάφορα προβλήματα με την ασφάλεια, συμπεριλαμβανομένων οκτώ θανάτων εργαζομένων
και πυρκαϊάς κατά την κατασκευή, παραβιάσεων σε γήπεδα, μία ασταθή αυτοσχέδια
σκάλα στο Στάδιο Μαρακανά, την κατάρρευση μονής σιδηροτροχιάς και την κατάρρευση
μιας ατελούς αερογέφυρας στο Μπέλο Οριζόντε. Η πιο σημαντική πειθαρχική υπόθεση
ήταν αυτή του Ουρουγουανού επιθετικού Λουίς Σουάρες, μετά το δάγκωμα σε ιταλικό
παίκτη κατά τη διάρκεια ενός παιχνιδιού.

Πριν από την τελετή έναρξης του Κυπέλλου Συνομοσπονδιών FIFA 2013 στην Βραζιλία,
διαδηλώσεις έλαβαν χώρα έξω από τα γήπεδα, από ανθρώπους δυσαρεστημένους με το
ποσό του δημοσίου χρήματος που δώθηκε για τη διοργάνωση του Παγκοσμίου Κυπέλλου
της FIFA. Τόσο η πρόεδρος της Βραζιλίας Ντίλμα Ρούσεφ όσο και ο πρόεδρος της
FIFA, Σεπ Μπλάτερ υπέστησαν σοβαρές αποδοκιμασίες κατα τις ομιλίες τους στην
τελετή έναρξης το 2013, η οποία οδήγησε στην ανακοίνωση της FIFA ότι στην τελετή
έναρξης του Παγκοσμίου Κυπέλλου του 2014 δεν θα πραγματοποιούνταν ομιλίες.
Διαδηλώσεις έλαβαν χώρα τόσο κατά τη διάρκεια του Κυπέλλου Συνομοσπονδιών όσο
και κατά τη διάρκεια του Παγκοσμίου Κυπέλλου.



https://el.wikipedia.org/wiki/%CE%A4%CE%B5%CE%BB%CE%B9%CE%BA%CF%8C_%CE%9D%CE%B9_(%CE%B3%CF%81%CE%B1%CE%BC%CE%BC%CE%B1%CF%84%CE%B9%CE%BA%CE%AE)

Η διατήρηση ή μη του γράμματος -ν στο τέλος ορισμένων λέξεων, ανάλογα με το
αρχικό γράμμα της λέξης που ακολουθεί, είναι μια περίπτωση που στη γραμματική
της ελληνικής γλώσσας περιλαμβάνεται στα «πάθη των συμφώνων».

Σύμφωνα με τη διδασκόμενη γραμματική, το θηλυκό οριστικό άρθρο την, η προσωπική
αντωνυμία του τρίτου προσώπου αυτήν και την και τα μόρια δεν και μην «διατηρούν
το τελικό -ν όταν η λέξη που ακολουθεί αρχίζει από φωνήεν ή από τα σύμφωνα κ, π,
τ, τα δίψηφα σύμφωνα μπ, ντ, γκ και διπλά ξ, ψ». Οι λέξεις αυτές, δηλαδή, χάνουν
το τελικό -ν, όποτε η επόμενή τους λέξη αρχίζει από τα «σύμφωνα: β, δ, γ, φ, θ,
χ, μ, ν, λ, ρ, σ, ζ», όπως για παράδειγμα όταν γράφουμε «τη δασκάλα, τη
θυμήθηκα, δε θέλω».

Το τελικό -ν διατηρείται πάντα, δηλαδή ανεξάρτητα από τον φθόγγο που ακολουθεί,
«στον ενικό του αρσενικού οριστικού και αόριστου άρθρου (τον, έναν), για να
αποφεύγεται η σύγχυση με το ουδέτερο οριστικό και αόριστο άρθρο (το, ένα)», στην
προσωπική αντωνυμία του τρίτου προσώπου αυτόν και τον, στο άρθρο των, καθώς και
στο επίρρημα σαν.

Στην κυπριακή διάλεκτο και την ποντιακή διάλεκτο, είναι χαρακτηριστική η
διατήρηση του τελικού ν των ονομάτων (κυρίως) και των ρημάτων τής μεσαιωνικής
Ελληνικής σε περιπτώσεις που στη Νεοελληνική Κοινή έχει πλέον εκλείψει (λ.χ.
χαρτίν, τραπέζιν, βουνόν, αιτιατική θάλασ-σαν, ταμίαν, τέθκοιαν ημέραν, ρήματα
(α)δονούσεν, τραυούμεν, έλαμνεν, εν νοδκιά «είναι ομίχλη [νοτιά]»), αλλά και η
ανάπτυξή του σε άλλες θέσεις, χωρίς ιστορική βάση (λ.χ. πρόγραμ-μαν, γ΄ πρόσ.
εξέβην).



https://el.wikipedia.org/wiki/%CE%A4%CE%B6%CE%B9%CE%BC_%CE%9C%CF%8C%CF%81%CE%B9%CF%83%CE%BF%CE%BD

Ο Τζέημς «Τζιμ» Ντάγκλας Μόρισον (James "Jim" Douglas Morrison, 8 Δεκεμβρίου
1943 - 3 Ιουλίου 1971) ήταν Αμερικανός τραγουδιστής, τραγουδοποιός, συγγραφέας
και ποιητής. Γεννήθηκε στη Μελβούρνη της Φλόριντα και ήταν ο τραγουδιστής και
στιχουργός του δημοφιλούς αμερικάνικου ροκ συγκροτήματος The Doors. Θεωρείται
ένας από τους πιο χαρισματικούς ερμηνευτές στην ιστορία της ροκ μουσικής. Έγραψε
επίσης αρκετά βιβλία ποίησης, ένα μικρό ντοκιμαντέρ και δύο βίντεο κλιπ ("The
Unknown Soldier" και "People are Strange"). Ο θάνατός του σε ηλικία 27 ετών στο
Παρίσι της Γαλλίας κατέπληξε τους θαυμαστές του. Οι περιστάσεις κάτω από τις
οποίες πέθανε και ο μυστικός ενταφιασμός του έγιναν αφορμή για ατελείωτες φήμες
και παίζουν σημαντικό ρόλο στο μυστήριο που εξακολουθεί να τον περιβάλλει.

Ο Τζιμ Μόρισον είχε σκωτσέζικη και ιρλανδική καταγωγή και ήταν γιος του ναυάρχου
Τζωρτζ Στίβεν Μόρισον και της Κλάρα Κλαρκ Μόρισον, που γνωρίστηκαν το 1941 στη
Χαβάη. Ο Τζιμ Μόρισον γεννήθηκε 11 μήνες μετά, στη Μελβούρνη της Φλόριντα.

Έξι μήνες αργότερα, η Κλάρα Μόρισον μετακόμισε στο Κλιαργουότερ της Φλόριντα με
το μικρό της γιο για να ζήσει με τα πεθερικά της (τους Πωλ και Καρολάιν
Μόρισον), ενώ ο σύζυγός της επέστρεψε στο μέτωπο του Ειρηνικού για όλη τη
διάρκεια του Β΄ Παγκοσμίου Πολέμου. Αργότερα, θα προαγόταν στον βαθμό του
Ναυάρχου και θα διοικούσε τον τοπικό στόλο από την ναυαρχίδα του, USS Bon Homme
Richard, κατά την διάρκεια του συμβάντος στον κόλπο Τόνκιν. Εκείνη έμεινε στην
Φλόριντα με τον νέο γιο της: ο σύζυγός της δεν θα επέστρεφε για να δει την
οικογένειά του μέχρι το καλοκαίρι του 1946. Οι Μόρισον έπειτα απέκτησαν μια
κόρη, την Άνν Ρόμπιν (γεννήθηκε το 1947 στην Αλμπουκέρκη του Νέου Μεξικού) και
έναν γιο, τον Άντριου "Άντυ" Λι (γεννήθηκε το 1948 στο Λος Άλτος της
Καλιφόρνια).

Σύμφωνα με τον Μόρισον, ένα από τα σημαντικότερα γεγονότα στην ζωή του συνέβη το
1949 κατά την διάρκεια μιας οικογενειακής εκδρομής στο Νέο Μεξικό. Περιγράφει το
γεγονός όπως ακολουθεί:

Ο Μόρισον αργότερα θα ξαναθυμόταν αυτό το γεγονός στο πέρασμα του τραγουδιού
"Peace Frog": "Ινδιάνοι σκορπισμένοι στον αυτοκινητόδρομο της αυγής
αιμορραγούν/Φαντάσματα βρίθουν το εύθραυστο σαν τσόφλι μυαλό του μικρού
παιδιού." Βέβαια, και οι δύο γονείς του Μόρισον ισχυρίζονται πως το γεγονός αυτό
ποτέ δεν συνέβη. Στα πολλά σχόλια του γι' αυτό το επεισόδιο, ο Μόρισον είπε πως
είχε αναστατωθεί τόσο από αυτό το συμβάν, που οι γονείς του τελικά του είπαν ότι
απλώς είχε δει έναν εφιάλτη, με σκοπό να τον ηρεμήσουν. Ασχέτως του αν το
γεγονός ήταν αληθινό, το είχε φανταστεί ή σκαρφιστεί, ο Μόρισον έκανε
επανειλημμένες αναφορές σε αυτό σε διανθίσματα των τραγουδιών του, σε ποιήματα
και συνεντεύξεις του.

Ο Μόρισον αποφοίτησε από το George Washington High School (τώρα George
Washington Middle School) στην Aλεξάνδρεια, Βιρτζίνια τον Ιούνιο του 1961. Ο
πατέρας του μετατέθηκε στην Νότια Καλιφόρνια τον Αύγουστο του ίδιου έτους. Ο
Μόρισον πήγε να ζήσει με τους γονείς του πατέρα του στο Κλιαργουότερ στη
Φλόριντα, όπου παρακολούθησε μαθήματα στο St. Petersburg Junior College.

Μπήκε στο Πανεπιστήμιο της Φλόριντα (1962-1963), το οποίο διέθετε φθηνά
δίδακτρα, αλλά πάλι δεν τον ικανοποίησε αρκετά. Έτσι, ο Μόρισον μετακόμισε κοντά
στο κολέγιο FSU, όπου συγκατοίκησε με τον Τζορτζ Γκριρ και εμφανίστηκε σε ένα
φιλμ για τη στρατολογία στο σχολείο.

Τον Ιανουάριο του 1964, χάρη στη συμβουλή ενός καθηγητή του FSU, ο Μόρισον
μετακόμισε στο Λος Άντζελες της Καλιφόρνια, όπου ολοκλήρωσε τις προπτυχιακές
σπουδές του στο UCLA, με διάκριση στον κινηματογράφο.

Ο Τζιμ γύρισε δύο ταινίες κατά τη φοίτησή του στο UCLA. Η πρώτη, ονόματι "First
Love", κυκλοφόρησε για πρώτη φορά χωρίς περικοπές στο τέλος του ντοκιμαντέρ για
την ταινία "Obscura".

Η οικογένεια του Μόρισον έπρεπε να μετακομίζει συχνά, λόγω του επαγγέλματος του
πατέρα του. Κατά συνέπεια, η εκπαίδευση του Μόρισον διακοπτόταν όταν ήταν
μικρός, καθώς συνεχώς άλλαζε σχολείο. Παρ' όλα αυτά, ήταν ένας ευφυής και ικανός
μαθητής, με ενδιαφέρον για τη λογοτεχνία, την ποίηση, τη θεολογία, τη φιλοσοφία
και την ψυχολογία, μεταξύ άλλων.

Οι βιογράφοι του έχουν αναφερθεί επανειλημμένα σε κάποιους συγγραφείς και
φιλοσόφους που επηρέασαν τον τρόπο σκέψης και ίσως και τη συμπεριφορά του
Μόρισον. Στην εφηβεία του, ο Μόρισον ανακάλυψε τα γραπτά του Φρίντριχ Νίτσε.
Μάλιστα, μετά το θάνατο του Μόρισον, ο Τζον Ντένσμορ υπέθεσε ότι ο νιχιλισμός
του Νίτσε σκότωσε τον Τζιμ.

Οι "σκοτεινοί" ποιητές του 18ου και του 19ου αιώνα του κίνησαν το ενδιαφέρον,
και ιδιαίτερα ο Βρετανός ποιητής Γουίλιαμ Μπλέικ, καθώς και οι Γάλλοι ποιητές
Κάρολος Μποντλέρ και Αρθούρος Ρεμπώ. Οι συγγραφείς της γενιάς Μπητ, όπως ο Τζακ
Κέρουακ, επηρέασαν τόσο τις απόψεις και τον τρόπο έκφρασης του Μόρισον, που
κατέληξε να θέλει να βιώσει όσα αναφέρονται στο βιβλίο του Κέρουακ On The Road.
Ομοίως, βρήκε ενδιαφέροντα τα γραπτά του Γάλλου συγγραφέα Σελίν. Το βιβλίο του
Voyage au Bout de la Nuit (Ταξίδι στο Τέλος της Νύχτας) και το βιβλίο του Μπλέικ
Οι Μαντείες της Αθωότητας ήταν οι βασικές επιρροές για ένα από τα πρώτα
τραγούδια του Μόρισον, "End of the Night." Τελικά, ο Μόρισον γνώρισε και έγινε
φίλος με τον Michael McClure, έναν γνωστό ποιητή μπίτνικ. Ο McClure λάτρεψε τους
στίχους του Μόρισον, αλλά τον εντυπωσίασαν περισσότερο τα ποιήματά του, και έτσι
τον συμβούλεψε να συνεχίσει να εξασκεί το ταλέντο του.

Ο Μόρισον άρχισε να γράφει στην εφηβεία του. Στο κολέγιο, άρχισε να ενδιαφέρεται
πολύ για το θέατρο και την κινηματογραφία.

Παρότι ο Μόρισον ήταν πολύ γνωστός τραγουδιστής και στιχουργός, συνάντησε
δυσκολίες όταν έψαχνε εκδότη για την ποίησή του. Εξέδωσε μόνος του δυο λεπτούς
τόμους το 1969, τους "Κυρίους" και "Τα νέα πλάσματα". Και τα δυο έργα ήταν
αφιερωμένα στην Πάμελα Σούζαν (Κούρσον). Αυτά ήταν τα μόνα γραπτά του που
εκδόθηκαν κατά τη διάρκεια της ζωής του.

Τα παιδικά χρόνια του Μόρισον ήταν γεμάτα μετακινήσεις, όπως συμβαίνει στις
οικογένειες στρατιωτικών. Ο Τζέρυ Χόπκινς αναφέρει ότι ο αδελφός του Μόρισον,
Άντυ, διηγήθηκε ότι οι γονείς τους είχαν αποφασίσει να μην χρησιμοποιήσουν ποτέ
σωματική βία στα παιδιά τους. Εφάρμοζαν ένα είδος στρατιωτικής πειθαρχίας και
τιμωρίας, φωνάζοντας στα παιδιά και επιπλήττοντάς τα μέχρι να ξεσπάσουν σε
κλάματα και να παραδεχτούν τα λάθη τους.

Από τότε που ο Μόρισον αποφοίτησε από το UCLA, διέκοψε τις επαφές με την
οικογένειά του. Όταν η μουσική του ανέβηκε στα τσαρτς το 1967, είχε πάνω από ένα
χρόνο να επικοινωνήσει με την οικογένειά του, και είχε ισχυριστεί ψευδώς ότι οι
γονείς και τ' αδέλφια του ήταν νεκροί.

Ο πατέρας του Μόρισον έχει δηλώσει σε επιστολή με ημερομηνία 2 Οκτωβρίου 1970
ότι η διακοπή επικοινωνίας με την οικογένεια ήταν αποτέλεσμα διαφωνίας σχετικά
με το μουσικό ταλέντο του γιου του. Είπε ότι δεν μπορούσε να κατηγορήσει το γιο
του που δεν ήθελε να επικοινωνήσει μαζί τους και ότι σε κάθε περίπτωση ήταν
υπερήφανος γι' αυτόν.

Ο Μόρισον συνάντησε τη σύντροφο της ζωής του, Πάμελα Κούρσον, πολύ πριν κερδίσει
δόξα και χρήματα, κι εκείνη τον ενθάρρυνε να ασχοληθεί περισσότερο με την
ποίηση. Κατά καιρούς η Κούρσον χρησιμοποιούσε το επίθετο "Μόρισον" με τη φανερή
συγκατάθεση του Τζιμ ή τουλάχιστον χωρίς εκείνος να νοιάζεται που το έκανε.

Το 1970, ο Μόρισον συμμετείχε σε μια κέλτικη νεοπαγανιστική τελετή
αρραβώνα-γάμου (handfasting) με την συγγραφέα επιστημονικής φαντασίας και
κριτικό της ροκ Πατρίτσια Κένελυ, ενώπιον μαρτύρων. Ένας από τους μάρτυρες ήταν
πρεσβυτεριανός πάστορας. Το ζευγάρι υπέγραψε ένα έγγραφο όπου δήλωναν ότι ήταν
παντρεμένοι, όμως δεν έγινε κάποια από τις απαραίτητες δηλώσεις στην πολιτεία
για να έχει ο γάμος νομική ισχύ. Η Κένελυ περιέγραψε τις εμπειρίες της με τον
Μόρισον στην αυτοβιογραφία της "Παράξενες μέρες: Η ζωή μου με τον Τζιμ Μόρισον
και χωρίς αυτόν", και σε μια συνέντευξη που περιέχεται στο περιοδικό "Ροκ
σύζυγοι".

Ο Μόρισον έκανε συχνά σεξ με θαυμάστριες και είχε πολλές σύντομες σχέσεις με
διασημότητες, όπως τη Νίκο, τραγουδίστρια των Βέλβετ Αντεργκράουντ. Για μια
νύχτα ήταν με την Γκρέις Σλικ των Τζέφερσον Έρπλειν, και από καιρό σε καιρό με
την Γκλόρια Στέιβερς, αρχισυντάκτρια του περιοδικού 16. Επίσης είχε μια
συνάντηση με την Τζάνις Τζόπλιν, ενώ ήταν κι οι δυο μεθυσμένοι. Η Τζούντυ
Χάντλστον αναπολεί τη σχέση της με τον Μόρισον στο βιβλίο της "Ζώντας και
πεθαίνοντας με τον Τζιμ Μόρισον". Τον καιρό του θανάτου του, εκκρεμούσαν 20
αγωγές πατρότητας εναντίον του, παρότι κανένας από τους ενάγοντες δεν διεκδίκησε
μέρος της περιουσίας, και η μόνη περίπτωση όπου κάποιος δήλωσε δημόσια ότι ήταν
παιδί του Μόρισον αποδείχτηκε απάτη.

Το 1971, ο Μόρισον μετακόμισε σε ένα διαμέρισμα στο Παρίσι μαζί με την Πάμελα
Κούρσον, με σκοπό να αλλάξει ζωή και να απεξαρτηθεί από τα ναρκωτικά. Του άρεσε
η αρχιτεκτονική της πόλης και έκανε μεγάλους περιπάτους εκεί, όμως σύντομα
υπέκυψε στους εθισμούς του.

Εκεί έκανε και την τελευταία του ηχογράφηση σε στούντιο με δυο Αμερικανούς
μουσικούς του δρόμου. Ο Μάνζαρεκ απέρριψε αυτή την ηχογράφηση ως "ασυναρτησίες
μεθυσμένων". Ένα τραγούδι από αυτήν, το "Orange County Suite" ακούγεται στο
bootleg "Lost Paris Tapes".

Ο Μόρισον πέθανε στις 3 Ιουλίου του 1971, σε ηλικία 27 ετών. Η αιτία ήταν
καρδιακή ανακοπή. Βρέθηκε νεκρός στη μπανιέρα του από την Κούρσον. Λόγω του ότι
στο σώμα του δεν βρέθηκαν τραυματισμοί που να υποδεικνύουν είτε
αυτοτραυματισμό/αυτοκτονία είτε εγκληματική ενέργεια, δεν πραγματοποιήθηκε
αυτοψία από τον ιατροδικαστή. Ωστόσο, το ότι οι φανατικοί θαυμαστές του δεν
είδαν το σώμα του και η απουσία αυτοψίας έδωσε λαβή για πολλές εικασίες σχετικά
με την αιτία θανάτου.

Ο Ντάνυ Σάγκερμαν διηγείται ότι όταν η Κούρσον επέστρεψε στις ΗΠΑ, του είπε ότι
ο Μόρισον είχε πεθάνει από υπερβολική δόση ηρωίνης, την οποία είχε εισπνεύσει
νομίζοντας πως είναι κοκαΐνη. Ο Σάγκερμαν σημειώνει ότι η Κούρσον έδινε
διαφορετικές εκδοχές του θανάτου κατά καιρούς, τη μια λέγοντας ότι εκείνη τον
είχε σκοτώσει και την άλλη ότι ο θάνατός του ήταν λάθος της. Η ιστορία με την
αθέλητη λήψη ηρωίνης υποστηρίζεται από τη διήγηση του Αλέν Ρονέ, που έκανε παρέα
με το ζευγάρι στο Παρίσι. Ο Ρονέ είχε γράψει ότι ο Μόρισον πέθανε από αιμορραγία
αφού εισέπνευσε ηρωίνη της Κούρσον κι ότι εκείνη άθελά της αποκοιμήθηκε,
αφήνοντάς τον να πεθάνει αντί να καλέσει για ιατρική βοήθεια.

Ωστόσο, η πραγματική αιτία θανάτου του είναι η καρδιακή ανακοπή που προκλήθηκε
από την χρόνια εξάρτησή του από τα ναρκωτικά σε συνδυασμό με το άσθμα του. Στον
τάφο του Τζιμ Μόρισον υπάρχει η ελληνική επιγραφή "ΚΑΤΑ ΤΟΝ ΔΑΙΜΟΝΑ ΕΑΥΤΟΥ".



https://el.wikipedia.org/wiki/%CE%A0%CE%AD%CE%B3%CE%BA%CF%85_%CE%96%CE%AE%CE%BD%CE%B1

Η Πέγκυ Ζήνα γεννήθηκε στην Αθήνα και η καταγωγή της είναι από το χωριό Σιταριά
του Νομού Ιωαννίνων.

Στις 10 Ιουνίου του 2007 παντρεύτηκε σε δημόσια τελετή τον επιχειρηματία Γιώργο
Λύρα. Ο γάμος τους έγινε στο Τρίκορφο Φωκίδας. Έχει μια κόρη την Ηλέκτρα που
γεννήθηκε το 2011.

Η Πέγκυ Ζήνα έχει δεκαπέντε προσωπικούς δίσκους στο ενεργητικό της. Στο παρελθόν
συνεργάστηκε με πολλά ονόματα του ελληνικού λαϊκού τραγουδιού όπως με τον Νότη
Σφακιανάκη, τον Πασχάλη Τερζή, τον Στέλιο Ρόκκο, τον Λευτέρη Πανταζή, τον Αντώνη
Ρέμο, τον Σάκη Ρουβά, τον Νίκο Κουρκούλη, τον Γιάννη Πλούταρχο και άλλους.

Το 2002 εμφανίστηκε στο πλευρό του Αντώνη Ρέμου και του Σάκη Ρουβά στο Απόλλων
Palace. Το 2005 το άλμπουμ "Ματώνω" τιμήθηκε με το βραβείο "Αρίων". Tο χειμώνα
2009-2010 συνεργάστηκε με τον Δημήτρη Μητροπάνο στην Ιερά Οδό , στη συνέχεια
εμφανίστηκαν στη Θεσσαλονίκη στο Odeon με μεγάλη επιτυχία και ξανασυνεργάστηκαν
για δεύτερο συνεχόμενο χειμώνα στην Αθήνα, 2010-2011. Την άνοιξη του 2012
τραγούδησε με τη Πάολα στο νυχτερινό κέντρο Θέα. Το χειμώνα του 2012-2013
εμφανίστηκε στη Θεσσαλονίκη μαζί με τον Δήμο Αναστασιάδη στο STAGE by night. Την
άνοιξη του 2013 συνεργάστηκε ξανά 14 χρόνια μετά με τον Γιάννη Πλούταρχο. Το
χειμώνα 2013-2014 εμφανίζεται στη Πύλη Αξιού στη Θεσσαλονίκη με τον Τάκη
Ζαχαράτο σε ένα ανατρεπτικό show. Την άνοιξη του 2014 εμφανίζεται στο Θέαμε τον
Νίκο Οικονομόπουλο όπου σημειώνουν μεγάλη επιτυχία. Τον χειμώνα 2014-2015
συνεργάζεται ξανά με τον Νότη Σφακιανάκη στο Φωταέριο ενώ κυκλοφορεί το νέο της
τραγούδι "Με τη πλάτη στο τοίχο" σε μουσική και στίχους του Θάνου Παπανικολάου.
Την άνοιξη του 2015 ξεκίνησε εμφανίσεις στη Θεσσαλονίκη με το Νίκο Μακρόπουλο
στο Club Vogue όπου σημειώνουν τεράστια επιτυχία την οποία την μεταφέρουν στην
Αθήνα στο Fantasia. Toν χειμώνα του 2015 εμφανίζεται στη Θεσσαλονικη στο Club
Vogue έχοντας στο πλευρό της ανερχόμενους καλλιτέχνες ανάμεσα σε αυτούς ο Λούκας
Γιώρκας. Αυτή τη στιγμή, η Πέγκυ Ζήνα, συμμετέχει ως μία από τους 4 κριτές της
επιτροπής του talent show The X-Factor (Ελλάδα) στο κανάλι του ΣΚΑΙ.



https://el.wikipedia.org/wiki/%CE%99%CF%84%CE%B1%CE%BB%CE%AF%CE%B1

Η Ιταλία (Italia), επισήμως η Ιταλική Δημοκρατία (Repubblica Italiana), είναι
μία ενιαία κοινοβουλευτική δημοκρατία στην Ευρώπη. Αποτελείται από μία χερσόνησο
σε σχήμα μπότας και δύο μεγάλα νησιά στη Μεσόγειο θάλασσα: τη Σικελία και τη
Σαρδηνία. Βόρεια συνορεύει με την Ελβετία και την Αυστρία, δυτικά με τη Γαλλία
και ανατολικά με τη Σλοβενία, ενώ εξκλάβιο της Ιταλίας αποτελεί και η πόλη
Καμπιόνε ντ' Ιτάλια, που βρίσκεται στο έδαφος της Ελβετίας. Οι ανεξάρτητες χώρες
του Σαν Μαρίνο και του Βατικανού βρίσκονται εξ ολοκλήρου μέσα σε ιταλικό έδαφος.

Η ιστορία της Ιταλίας είναι στενά συνδεδεμένη με τον πολιτισμό της περιοχής της
Μεσογείου αλλά και της Ευρώπης γενικότερα. Η Ιταλική χερσόνησος κατοικείται ήδη
από τα προϊστορικά χρόνια. Γύρω στον 8ο αι. π.Χ. οι Έλληνες ίδρυσαν αποικίες στη
νότιο Ιταλία και τη Σικελία, ενώ στην κεντρική, κυρίως, Ιταλία κυριαρχούν οι
Ετρούσκοι. Τον 5ο αι. π.Χ. οι Γαλάτες εγκαταστάθηκαν στην πεδιάδα του Πάδου. Τον
3ο αι. π.Χ. ολόκληρη Ιταλία ενώθηκε από τους Ρωμαίους και μέχρι την πτώση της
Ρωμαϊκής Αυτοκρατορίας η ιστορία της χερσονήσου ταυτίζεται μ’ αυτήν της Ρώμης. H
Ρωμαϊκή Αυτοκρατορία, αφού πέτυχε την κατάκτηση του μεγαλύτερου τμήματος του
τότε γνωστού κόσμου, γνωρίζει μια μακρόχρονη περίοδο οικονομικής ανάπτυξης και
ειρήνης (Pax Romana) έως τα τέλη του 4ου αιώνα μ.Χ. Μετά από μια περίοδο συνεχών
επιδρομών η βυζαντινή Ιταλία από Ούνους, Γότθους και Βάνδαλους, το 476 μ.Χ., με
την απομάκρυνση και του τελευταίου Ρωμαίου αυτοκράτορα Ρωμύλου Αυγουστύλου από
τον Οδόακρο, επήλθε η κατάρρευση του δυτικού τμήματος της Ρωμαϊκής
Αυτοκρατορίας.

Το 493 ο Οδόακρος ηττήθηκε από τον Θεοδώριχο, που ίδρυσε το οστρογοτθικό
βασίλειο στην Ιταλία με πρωτεύουσα τη Ραβένα. Ο πόλεμος μεταξύ των Οστρογότθων
και της Βυζαντινής Αυτοκρατορίας (535-553) στα χρόνια του αυτοκράτορα
Ιουστινιανού έθεσε τέλος στην κυριαρχία των πρώτων στην Ιταλία και εδραίωσε τη
βυζαντινή ηγεμονία με τη δημιουργία του Εξαρχάτου της Ραβένας. Λίγα χρόνια
αργότερα όμως οι Λομβαρδοί κατάφεραν να κυριεύσουν το μεγαλύτερο τμήμα της
χερσονήσου (568-569). Η ειρήνη που κλείστηκε με τους βυζαντινούς το 603 οδήγησε
στο χωρισμό της χώρας σε δύο μέρη: στη βυζαντινή Ιταλία στο νότο και τη
λογγοβαρδική στο βορρά. Το 774 ο Κάρολος ο Μέγας έθεσε τέλος στο βασίλειο των
Λογγοβάρδων και το 800, με τη στέψη του, γεννιόταν η Αγία Ρωμαϊκή Αυτοκρατορία.
Με την κάθοδο στην Ιταλία του Όθωνα Α΄της Σαξονίας και τη στέψη του ως
αυτοκράτορα ξεκίνησε μια περίοδος ανταγωνισμού μεταξύ των αυτοκρατόρων και των
παπών. Από τον 11ο αιώνα έχουμε τη δημιουργία των ελεύθερων ιταλικών πόλεων,
όπως η Βενετία, η Πίζα, η Σιένα, το Αμάλφι, η Γένοβα, οι οποίες γνωρίζουν
αξιοσημείωτη πληθυσμιακή έκρηξη και κυριαρχούν με τους στόλους τους στη
Μεσόγειο, χωρίς όμως να καταφέρουν να εξαλείψουν την κυριαρχία του Πάπα και της
αυτοκρατορίας. Την περίοδο αυτή στο προσκήνιο βρίσκεται η μάχη ανάμεσα στις
ομάδες των Γουέλφων (υποστηρικτές του Πάπα) και των Γιβελλίνων (που πρόσκεινται
στο Γερμανό αυτοκράτορα).

Από το 14ο αιώνα πολλοί δήμοι μετατράπηκαν σε σινιορίες και πριγκιπάτα. Η άνοδος
της αστικής τάξης και η ανάπτυξη του εμπορίου στις ιταλικές πόλεις συνέβαλε στο
μετασχηματισμό της μεσαιωνικής κοινωνίας και οδήγησε στην οικονομική ευμάρεια
και στην ανάπτυξη των τεχνών, που έφτασε στο απόγειό της κατά την περίοδο της
Αναγέννησης. Οι μεγάλες πολιτικές και στρατιωτικές δυνάμεις της εποχής όπως η
Βενετία, η Φλωρεντία και η έδρα του παπισμού, Ρώμη, ευνοούν την άνθηση και την
ανανέωση της λογοτεχνίας, της ζωγραφικής, της αρχιτεκτονικής, της γλυπτικής και
των επιστημών, προσανατολιζόμενες προς τα κλασικά πρότυπα της αρχαιότητας. Οι
πόλεις αυτές διαδραματίζουν πρωτεύοντα ρόλο στις τέχνες και τα γράμματα και το
έργο καλλιτεχνών όπως ο Πετράρχης, ο Βοκάκιος, Ο Τζιότο, ο Μιχαήλ Άγγελος, ο
Λεονάρντο ντα Βίντσι, ο Ραφαήλ και ο Τιτσιάνο ακτινοβολεί σε ολόκληρο τον
ευρωπαϊκό χώρο.

Το τέλoς του 15ου αιώνα συνέπεσε με την κρίση των ιταλικών κρατών και την ξένη
κυριαρχία στη χερσόνησο. Η ανακάλυψη της Αμερικής το 1492 και η μετατόπιση των
εμπορικών δρόμων από τη Μεσόγειο στο Νέο Κόσμο οδήγησε στην περιθωριοποίηση των
Ιταλικών δημοκρατιών. Ο βασιλιάς της Γαλλίας Κάρολος Η΄ κατέβηκε στην Ιταλία και
κυρίευσε το Βασίλειο της Νάπολης. Το 1559 η συνθήκη του Σατό-Σαμβρέσις επικύρωνε
την ισπανική κυριαρχία στην Ιταλία. Η ισπανική ηγεμονία (1559-1713) συνέπεσε με
μια περίοδο έντονης παρακμής των τεχνών και των γραμμάτων και μιας σοβαρής
οικονομικής κρίσης. Στο πρώτο μισό του 18ου αιώνα εκδηλώθηκε στην Ιταλία ένας
μεγάλος ενθουσιασμός για τις πολιτικές, κοινωνικές και οικονομικές
μεταρρυθμίσεις και άρχισαν να ξεχωρίζουν οι έννοιες του έθνους και της
ανεξαρτησίας, καθώς και ελπίδες για την ενότητα του ιταλικού έθνους. Με την
αποκατάσταση του “αρχαίου καθεστώτος” και την επιστροφή των παλιών απολυταρχικών
ηγεμόνων γεννήθηκαν οι μυστικές εταιρείες και τα πρώτα κίνητρα για ανεξαρτησία.

Tο ενωμένο Ιταλικό κράτος διαμορφώθηκε το 1861, όταν τα ανεξάρτητα κρατίδια της
χερσονήσου ενώθηκαν για να σχηματίσουν το Βασίλειο της Ιταλίας. Στην Ιταλική
Ένωση συνέβαλαν διανοούμενοι, όπως ο Ματζίνι, ο Τζιομπέρτι, ο Κατανέο,
πολιτικοί, όπως ο Καβούρ και αρχηγοί όπως ο Βίκτωρ Εμμανουήλ Β' και ο Τζουζέπε
Γκαριμπάλντι. Πρώτη πρωτεύουσα του ιταλικού κράτους ορίστηκε το Τορίνο, στη
συνέχεια η Φλωρεντία (1865) και, μετά τη νίκη εναντίον των υποστηρικτών του
παπικού κράτους το 1870, η Ρώμη.

Τον 20ό αιώνα η χώρα βρήκε ξανά την ισορροπία της με την κυβέρνηση του Τζιολίτι,
που υπήρξε ένας από τους πιο ικανούς πολιτικούς της Ιταλίας. Με τον πόλεμο
ενάντια στην Οθωμανική Αυτοκρατορία και την κατάκτηση της Λιβύης και των
Δωδεκανήσων ξεκινά μια περίοδος αποικιοκρατικής και επεκτατικής πολιτικής. Η
εκλογική νίκη των σοσιαλιστών και των καθολικών το 1913 οδήγησε στην παραίτηση
του Τζιολίτι, τον οποίο διαδέχτηκε ο Σαλάντρα (1914). Μετά από μια διακήρυξη
ουδετερότητας (1η Αυγούστου 1914), κάτω από τις πιέσεις των επεμβατικών
ρευμάτων, η κυβέρνηση προσχώρησε στην Τριπλή Συμμαχία (Αγγλία - Γαλλία - Ρωσία)
και κήρυξε τον πόλεμο στην Αυστρία, ελπίζοντας να επιτύχει σημαντικά εδαφικά
οφέλη. Ο Α΄ Παγκόσμιος Πόλεμος τελείωσε με νίκη το 1918 και στην Ιταλία
αποδόθηκαν το Τρεντίνο, η Ίστρια και η Ζαντάρ.

Στη Μεσοπολεμική περίοδο, παρά την εδαφική επέκταση, οι Ιταλοί έμειναν
απογοητευμένοι από τη μεταχείριση των Συμμάχων, ενώ στην ηθική κρίση προστέθηκε
και η οικονομική. Μετά από μια γενική απεργία και κατάληψη των εργοστασίων, η
συνταγματική κρίση οδήγησε σε ένα αυταρχικό και αντιδημοκρατικό καθεστώς, στον
φασισμό και την ανακήρυξη του Μπενίτο Μουσολίνι ως πρωθυπουργού. Τα λάθη των
αντιφασιστικών κομμάτων επέτρεψαν στο Μουσολίνι να εγκαινιάσει ένα ολοκληρωτικό
καθεστώς (1925).

Η Ιταλία έκανε την είσοδό της στο Β΄ Παγκόσμιο Πόλεμο στο πλευρό της Ναζιστικής
Γερμανίας του Χίτλερ τον Ιούνιο του 1940, όταν η Γαλλία είχε ήδη ηττηθεί. Μετά
τις νίκες των Συμμάχων και την εισβολή τους στη Σικελία, η ιταλική πολιτική
οδηγήθηκε σε μεταστροφή και ο Μουσολίνι συνελήφθη το 1943. Στις 13 Οκτωβρίου της
ίδιας χρονιάς η Ιταλία κήρυξε τον πόλεμο στη Γερμανία και αναγνωρίστηκε από τους
Συμμάχους ως συνεμπόλεμος. Από την πλευρά του ο Μουσολίνι, που ελευθερώθηκε από
τους Γερμανούς, ανακήρυξε στο Σαλό την Ιταλική Κοινωνική Δημοκρατία. Η χώρα
βρέθηκε χωρισμένη στα δύο: στο νότο που ήταν στα χέρια των Συμμάχων και κάτω από
την διακυβέρνηση του Βιττόριο Εμμανουέλε Γ΄και το υπόλοιπο στα χέρια των
Γερμανών και των φασιστών. Η απελευθέρωση πραγματοποιήθηκε στις 25 Απριλίου
1945. Ο Μουσολίνι συνελήφθη , δικάστηκε και τελικά εκτελέστηκε στις 28 Απριλίου.
Το 1946 ο Βιττόριο Εμμανουέλε παρακινήθηκε να παραιτηθεί για χάρη του Ουμβέρτου
Β΄, αλλά το δημοψήφισμα της 2ας Ιουνίου έλυσε οριστικά το ζήτημα υπέρ της
αβασίλευτης δημοκρατίας. Από την 1η Ιανουαρίου 1948 τέθηκε σε ισχύ το Σύνταγμα.
Με τις εκλογές του 1948 η Χριστιανική Δημοκρατία κέρδισε την απόλυτη πλειοψηφία
της βουλής και σηματοδότησε την περίοδο των κεντρώων κυβερνήσεων.

Η εξωτερική πολιτική του Ντε Γκάσπερι οδήγησε την Ιταλία στην είσοδο στην
ατλαντική συμμαχία και στην Ευρωπαϊκή Κοινότητα. Το 1955 η χώρα έγινε αποδεκτή
στον ΟΗΕ. Κάτω από την προεδρία του Λένε (1971-1978) η χώρα οδηγήθηκε σε μια
οικονομική και κοινωνική κρίση, ενώ ακολουθεί μια ταραχώδης περίοδος τo 1978,
χρονιά κατά την οποία οι Ερυθρές Ταξιαρχίες απήγαγαν και δολοφόνησαν τον πρόεδρο
του κόμματος του κέντρου (DC) Άλντο Μόρο. Το 1983 εδραιώθηκε η πρώτη κυβέρνηση
σοσιαλιστικής κατεύθυνσης στην ιστορία της Ιταλικής δημοκρατίας. Πρωθυπουργός
ορίστηκε o Μπετίνο Κράξι. Η κυβέρνησή του όμως αναγκάστηκε να παραιτηθεί
εξαιτίας των αντιθέσεων ανάμεσα στις κύριες πολιτικές δυνάμεις (DC και PSI). Η
ήττα των μεγάλων κομμάτων στις εκλογές του 1992 και η άνοδος της Λέγκας τoυ
Βορρά, οδήγησε σε μια αποσταθεροποίηση του παραδοσιακού πολιτικού πλαισίου.
Πρόεδρος της δημοκρατίας εκλέχτηκε ο Όσκαρ Λουίτζι Σκάλφαρο. Στις πολιτικές
εκλογές του 1994 κέρδισε την πλειοψηφία στη βουλή των αντιπροσώπων το κόμμα της
δεξιάς Πόλο, της οποίας ο πρόεδρος Μπερλουσκόνι σχημάτισε μια κυβέρνηση που σε
λίγους μήνες όμως έπρεπε να παραιτηθεί εξαιτίας της αποχώρησης από αυτό της
Λέγκας του Βορρά. Τον Ιανουάριο του 1995 ο Σκάλφαρο προώθησε το σχηματισμό μιας
κυβέρνησης συνασπισμού με πρωθυπουργό τον Ντίνι. Στις εκλογές του 1996 κέρδισε ο
κεντροαριστερός σχηματισμός Ουλίβο και ο Ρομάνο Πρόντι σχημάτισε κυβέρνηση. Η
Ιταλία σήμερα είναι μέλος της Ευρωπαϊκής Ένωσης και της Ευρωζώνης, του ΝΑΤΟ, του
Συμβουλίου της Ευρώπης, του ΟΗΕ (για τη διετία 2007-2008 συμμετέχει ως μη-μόνιμο
μέλος του Συμβουλίου Ασφαλείας του Οργανισμού) και της ομάδας G8 των οκτώ
πλουσιοτέρων χωρών.

Η Ιταλία διαιρείται σε 20 περιφέρειες (regioni, ενικός regione). Σε πέντε απ'
αυτές (σημειώνονται με *) ισχύει ένα ειδικό καθεστώς αυτονομίας που τους
επιτρέπει να νομοθετούν αυτόνομα για κάποια τοπικά θέματα.

Όλες οι περιφέρειες εκτός από την Κοιλάδα της Αόστα διαιρούνται παραπέρα σε δύο
ή περισσότερες επαρχίες (province). Συνολικά υπάρχουν 109 επαρχίες και 8.101
δήμοι (comuni).

Η Ιταλία αποτελείται κυρίως από μία μεγάλη χερσόνησο σε σχήμα μπότας, που
εισχωρεί στην Μεσόγειο, ανάμεσα στην Αδριατική θάλασσα, το Ιόνιο πέλαγος και το
Τυρρηνικό πέλαγος. Τα Απέννινα όρη διαμορφώνουν τη ραχοκοκαλιά της χερσονήσου,
και φτάνουν ως τα βόρεια όπου ενώνονται με τις Άλπεις. Εκεί βρίσκεται και η
μεγάλη πεδιάδα του ποταμού Πάδου.

Το ψηλότερο σημείο είναι το Λευκό Όρος με υψόμετρο 4.810 μέτρα, αλλά για την
Ιταλία κυρίως γνωστά είναι τα ηφαίστεια του Βεζούβιου κοντά στη Νάπολη και της
Αίτνας στη Σικελία.

Ο Καθολικισμός είναι η θρησκεία της πλειοψηφίας των κατοίκων (85% των κατοίκων
αναπροσδιορίζονται ως καθολικοί). Ωστόσο υπάρχουν κοινότητες Προτεσταντών και
Εβραίων ενώ υπάρχει και αυξανόμενος αριθμός μεταναστών Μουσουλμάνων. Επίσης,
στην Ιταλία, υπάρχει η μεγαλύτερη κοινότητα Μαρτύρων του Ιεχωβά στην Ευρώπη, με
248.743 μέλη. Οι Μορμόνοι της Εκκλησίας του Ιησού Χριστού των Αγίων των
Τελευταίων Ημερών έχουν 25.453 μέλη

Το προσδόκιμο ζωής στο σύνολο του πληθυσμού ήταν σύμφωνα με εκτιμήσεις του 2015
τα 82,12 χρόνια (79,48 χρόνια οι άνδρες και 84,92 οι γυναίκες)..

Η Ιταλία είναι γνωστή για τις τέχνες, τον πολιτισμό, και πολλά μνημεία της, όπως
ο Πύργος της Πίζα και το Ρωμαϊκό Κολοσσαίο, όπως και για την κουζίνα της (πίτσα,
μακαρονάδες, κλπ.), κρασί, τρόπος ζωής, μόδα, ντιζάιν, κινηματογράφος, θέατρο,
λογοτεχνία, ποίηση, εικαστικές τέχνες, μουσική (κυρίως όπερα)

Η Αναγεννησιακή περίοδος της Ευρώπης ξεκίνησε στην Ιταλία το 14ο και 15ο αιώνα.
Λογοτεχνικά αριστουργήματα, όπως η ποίηση του Δάντη, Πετράρχη, Tορκουάτο Τάσσο
και Λουδοβίκου Αριόστο και η πεζογραφία του Βοκάκκιου.

Η μουσική επιρροή των Ιταλών συνθετών Παλεστρίνα, Κλάουντιο Μοντεβέρντι,
Αρκάντζελο Κορέλλι και Αντόνιο Βιβάλντι αποδείχτηκε τεράστια. Τον 19ο αιώνα, η
ιταλική ρομαντική όπερα άνθισε με συνθέτες, όπως οι Τζοακίνο Ροσίνι, Τζουζέπε
Βέρντι και Τζάκομο Πουτσίνι.

Το Ποδόσφαιρο είναι το εθνικό άθλημα των Ιταλών και το πάθος τους για το άθλημα
αυτό είναι φανερό. Η Ιταλία έχει κερδίσει το Παγκόσμιο Κύπελλο Ποδοσφαίρου
τέσσερις φορές : το 1934, 1938, 1982 και 2006.

Ο αστεροειδής 477 Ιταλία (477 Italia), που ανακαλύφθηκε το 1901, πήρε το όνομά
του από την Ιταλία.

Στην Ιταλία ομιλούνται πολλές διάλεκτοι των Ιταλικών. Μερικοί εκτιμούν πως
πολλές από αυτές αποτελούν ξεχωριστές γλώσσες. Υπάρχουν περίπου 33 διάλεκτοι, εκ
των οποίων σημαντικότερες, ως προς τον αριθμό των ομιλούντων είναι η διάλεκτος
της Λομβαρδίας και της Λιγουρίας, τα Ναπολιτάνικα, τα Σικελιάνικα, η διάλεκτος
της Σαρδηνίας και της Μπολόνια. [1].

Η ιταλική μόδα έχει μακρά παράδοση και θεωρείται μια από τις σημαντικότερες στον
κόσμο. Το Μιλάνο, η Φλωρεντία, η Ρώμη είναι τα βασικά κέντρα μόδας της Ιταλίας.
Σύμφωνα με την Κορυφαία Παγκόσμια Κατάταξη των Κέντρων Μόδας που διεξήχθη από το
Global Language Monitor, η Ρώμη κατατάσσεται έκτη και το Μιλάνο δωδέκατο σε
ολόκληρο τον κόσμο. Οι ιταλικοί οίκοι μόδας όπως για παράδειγμα Gucci, Armani,
Prada , Versace, Valentino, Dolce & Cabbana, Missoni, Fendi, Moschino, Max Mara,
Trussardi, Ferragamo θεωρούνται από τους σπουδαιότερους οίκους μόδας σε ολόκληρο
τον κόσμο. Επίσης το περιοδικό Vogue Italia θεωρείται ένα από τα περιοδικά
υψηλότερου κύρους παγκοσμίως.

Η Ιταλία επίσης διακρίνεται στον τομέα του σχεδίου, ειδικότερα στον εσωτερικό
σχεδιασμό, στον αρχιτεκτονικό σχεδιασμό, στον βιομηχανικό καθώς και στον
πολεοδομικό σχεδιασμό. Η χώρα έχει γεννήσει πολλούς σχεδιαστές επίπλων όπως ο
Gio Ponti και ο [Ettore Sottsass]]. Επιπλέον ιταλικές φράσεις όπως "Bel Disegno"
και "Linea Italiana" έχουν ενσωματωθεί στο λεξιλόγιο σχεδιασμού επίπλων.
Παραδείγματα από κλασσικά κομμάτια ιταλικών οικιακών ειδών και επίπλων αποτελούν
τα πλυντήρια και ψυγεία Zanussi, οι καναπέδες "New tone" Atrum και η
μεταμοντέρνα βιβλιοθήκη του Ertore Sottsass, που έχει εμπνευστεί από το τραγούδι
του Μπομπ Ντίλαν "Stuck inside of Mobile with the Memph is Blues Again".

Σήμερα το Μιλάνο και το Τορίνο αποτελούν εξέχουσες πόλεις όσον αναφορά τον
αρχιτεκτονικό και τον βιομηχανικό σχεδιασμό. Η πόλη του Μιλάνου φιλοξενεί την
μεγαλύτερη εκδήλωση σχεδίου σε ολόκληρο τον κόσμο. Επίσης φιλοξενεί χώρους
διεξαγωγής εκδηλώσεων και διεξάγονται εκδηλώσεις σχετικά με την αρχιτεκτονική
και το σχέδιο όπως "Fuori Saloni" και το "Salone del Mobile". Επιπλέον αποτελεί
έδρα πολλών σχεδιαστών όπως Bruno Munari, Lucio Fontana, Enrico Castellani και
Piero Manzoni.

Κυριότεροι λιμένες της Ιταλίας είναι: η Τεργέστη (Trieste), η Ανκόνα (Ancona),
το Μπρίντιζι (Brindisi) ή Βρινδήσιο, το Οτράντο (Otranto), ο Τάρας (Taranto) και
η Νάπολη ή Νεάπολη (Napoli), η Γένοβα (Genova) και η Βενετία (Venezia). Το 1974
ο εμπορικός στόλος της Ιταλίας αριθμούσε 1050 πλοία συνολικής χωρητικότητας
8.877.825 κ.ο.χ. κατέχοντας την 9η θέση παγκόσμια.

Το πολίτευμα της Ιταλίας είναι Προεδρευόμενη Κοινοβουλευτική Δημοκρατία.
Δικαίωμα ψήφου στις εκλογές έχουν όλοι οι Ιταλοί πολίτες που έχουν συμπληρώσει
το 18ο έτος της ηλικίας τους. Ωστόσο, στις εκλογές για την ανάδειξη των
Γερουσιαστών το όριο είναι τα 25 έτη.Ο Πρόεδρος της Δημοκρατίας μπορεί να
απολύσει τον Πρωθυπουργό και την Κυβέρνηση μόνο σε περίπτωση που παραβιάσουν
κάποιο άρθρο του Συντάγματος.

Στις 22 Ιουλίου του 2008 με 171 ψήφους υπέρ, 128 κατά και έξι αποχές, η Ιταλική
Γερουσία ενέκρινε το νόμο ο οποίος προστατεύει τους τέσσερις ανώτατους
αξιωματούχους του κράτους από ποινικές διώξεις, περιλαμβανομένου και του
πρωθυπουργού. Το 2008 παραιτήθηκε ο πρωθυπουργός Ρομάνο Πρόντι και νικητής των
εκλογών του Απριλίου, αναδείχθηκε ξανά ο Σίλβιο Μπερλουσκόνι.

Στις 24 Απριλίου 2013, ο Ενρίκο Λέτα έγινε πρωθυπουργός της χώρας διαδεχόμενος
τον Μάριο Μόντι ύστερα από το πολιτικό αδιέξοδο που σχηματίστηκε μετά τις
εκλογές του 2013. Η κυβέρνηση συνεργασίας Κεντροαριστεράς - Κεντροδεξιάς -
Κέντρου που σχηματίστηκε έλαβε ψήφο εμπιστοσύνης από τη Βουλή με 427 ψήφους υπέρ
και 167 κατά. Το 2014 ανέλαβε στην πρωθυπουργία ο Ματέο Ρέντσι.



https://el.wikipedia.org/wiki/%CE%A0%CE%B1%CE%BD%CE%B1%CE%B8%CE%B7%CE%BD%CE%B1%CF%8A%CE%BA%CF%8C%CF%82_(%CF%80%CE%BF%CE%B4%CF%8C%CF%83%CF%86%CE%B1%CE%B9%CF%81%CE%BF)

Η Π.Α.Ε. Παναθηναϊκός Α.Ο. είναι ελληνικός επαγγελματικός σύλλογος ποδοσφαίρου,
με έτος ίδρυσης το 1908. Παρότι αποτελεί πλέον τμήμα του Παναθηναϊκού Αθλητικού
Ομίλου, πρόκειται για το αρχαιότερο εν ενεργεία αμιγώς ποδοσφαιρικό σωματείο της
χώρας, δηλαδή από όσα ιδρύθηκαν με αποκλειστικό αντικείμενο το συγκεκριμένο
άθλημα. Η ονομασία παραπέμπει στο λόγο Παναθηναϊκός του αρχαίου ρήτορα Ισοκράτη,
ο οποίος παρουσίαζε την ανωτερότητα των συμπολιτών του Αθηναίων ως προς την
παιδεία, τη δημοκρατική φύση, αλλά και τη στρατιωτική τους ισχύ που θεωρούσε ότι
χρησιμοποίησαν προς όφελος όλων των Ελλήνων.

Έδρα του Παναθηναϊκού είναι το γήπεδο "Απόστολος Νικολαΐδης", γνωστό και ως
γήπεδο της "Λεωφόρου" (στη συνοικία Αμπελόκηποι του δήμου Αθηναίων),
χωρητικότητας 16.003 καθήμενων θεατών, ενώ η ονομασία του έχει δοθεί προς τιμήν
του ιστορικού του προέδρου. Ο σύλλογος αποτελεί έναν από τους πλέον δημοφιλείς
της Ελλάδας (στις περισσότερες έρευνες εμφανίζει μικρή διαφορά από τον πρώτο
Ολυμπιακό) και τον λαοφιλέστερο στην ευρύτερη περιοχή της πρωτεύουσας και την
Αττική. Αγωνίζεται στη Σούπερ Λιγκ και πρόκειται για έναν από τους παλαιότερους
και πλέον επιτυχημένους συλλόγους από πλευράς διακρίσεων στην ιστορία του
ελληνικού ποδοσφαίρου. Έχει κατακτήσει 20 πρωταθλήματα Ελλάδας, 6 Πανελλήνια
πρωταθλήματα (πριν την ίδρυση της ΕΠΟ το 1926), 18 κύπελλα Ελλάδας,
πετυχαίνοντας 8 φορές νταμπλ τίτλων, και 3 Σούπερ Καπ.

Ο Παναθηναϊκός αποτελεί επίσης την περισσότερο επιτυχημένη ελληνική ομάδα σε
επιδόσεις στις ευρωπαϊκές διοργανώσεις. Έως σήμερα είναι η μόνη ελληνική ομάδα
που έχει αγωνιστεί στον τελικό του κυπέλλου Πρωταθλητριών (μετέπειτα Τσάμπιονς
Λιγκ) το 1971, η μόνη που έχει αγωνιστεί στα ημιτελικά της ίδιας διοργάνωσης τo
1985 και 1996, ενώ έχει φτάσει και στη φάση των 8 (προημιτελική) τo 1992 και
2002. Επίσης, μετείχε στον τελικό του Διηπειρωτικού κυπέλλου το 1971, έχει
κατακτήσει το Βαλκανικό κύπελλο συλλόγων το 1977 και δύο φορές προκρίθηκε έως τη
φάση των 8 (προημιτελικά) του κυπέλλου ΟΥΕΦΑ (1988, 2003).

Η ΠΑΕ Παναθηναϊκός είναι η μία από τις μόλις δύο ποδοσφαιρικές ανώνυμες
εταιρείες στην Ελλάδα οι οποίες ανήκουν στους φιλάθλους τους (στα πρότυπα των
ισχυρών ισπανικών συλλόγων), με την άλλη να είναι ο Άρης Θεσσαλονίκης.

Την 3η Φεβρουαρίου του 1908, ο Γιώργος Καλαφάτης και περίπου 35 ακόμα αθλητές
του Πανελλήνιου Γυμναστικού Συλλόγου αποχώρησαν και ίδρυσαν σωματείο υπό την
επωνυμία Ποδοσφαιρικός Όμιλος Αθηνών (ΠΟΑ), το οποίο θα καλλιεργούσε
αποκλειστικά "την παιδιάν της ποδοσφαιρίσεως". Ο Πανελλήνιος είχε αποφασίσει τη
διακοπή λειτουργίας του ποδοσφαιρικού τμήματός του, βρίσκοντας το ασύμβατο με τα
υπόλοιπα παραδοσιακά αθλήματα του στίβου.

Στις 13 Ιουνίου η νέα ομάδα του Καλαφάτη ηττήθηκε με 0-4 από ομάδα αξιωματικών
βρετανικού θωρηκτού στο Ποδηλατοδρόμιο του Νέου Φαλήρου. Κατά την εναρκτήρια
εκείνη (ως καταγεγραμμένη, τουλάχιστον) συνάντηση στην ιστορία τους, η ενδεκάδα
ήταν:

Γήπεδο και έδρα του ΠΟΑ αποτέλεσε το οικόπεδο ιδιοκτησίας Καραπάνου επί της οδού
Πατησίων (μετέπειτα αριθμός 76), πρώην χώρος λούνα παρκ και από το 1935 του
κτηρίου για το Οικονομικό Πανεπιστήμιο Αθηνών (τότε ΑΣΟΕΕ). Με προσωπική εργασία
των μελών και χρηματοδότηση από το Μαρίνο Μαρινάκη, μετατράπηκε σε στίβο αγώνων
και υποτυπώδη γραφεία/αποδυτήρια. Αρχικά η ομάδα είχε χρώματα κόκκινο-λευκό, ενώ
η συνεισφορά του Γιώργου Καλαφάτη ήταν τέτοια, ώστε ο νεοσύστατος ΠΟΑ έγινε
γνωστός σε Αθήνα και Πειραιά ως "το Σωματείον του Καλαφάτη",[σ 1] (πρώτος
πρόεδρος διετέλεσε ο μεγάλος του αδελφός Αλέξανδρος). Προπονητής, παράλληλα με
ποδοσφαιριστής, ήταν ο Άγγλος έποικος Τζον Σίριλ Κάμπελ και τερματοφύλακας επί
κάποιο διάστημα ο τέσσερις φορές ολυμπιονίκης (1908 και 1912) Κωστής
Τσικλητήρας, ο οποίος σε ηλικία 24½ ετών απεβίωσε το Φεβρουάριο του 1913 από
(φυματιώδη) μηνιγγίτιδα κατά την περίοδο του Α' Βαλκανικού πολέμου.

Πρώτη επιτυχία σε επίπεδο τροπαίων, καταγράφεται στις 9 Σεπτεμβρίου 1908 η νίκη
9-0 επί του ΓΣ Βόλου, ενισχυμένου με ορισμένους παίκτες του Εθνικού ΓΣ, για
κατάκτηση του "κυπέλλου μετά τρίποδος" που είχε αθλοθετήσει ο οικοδεσπότης δήμος
Τρικκαίων στον αγώνα επίδειξης ποδοσφαίρου για τα πλαίσια των Πανθεσσαλικών
αγώνων. Δύο μήνες αργότερα, ακολούθησε η επικράτηση στο πρωτάθλημα Νοεμβρίου
1908 με διοργανωτή τον ΣΕΓΑΣ (τότε ΣΕΑΓΣ).[σ 2]

Στις αρχές του 1910 ο Καλαφάτης και η πλειοψηφία των μελών του ΠΟΑ αποχώρησε,
όμως ο ΣΕΓΑΣ δεν επέτρεπε αθλητική δραστηριότητα σε αποχωρήσαντες παρά μόνο με
την πάροδο 14 μηνών.[σ 3] Ο ΠΟΑ το φθινόπωρο επικράτησε στους "ετησίους αγώνας
ποδοσφαιρίσεως" του ΣΕΓΑΣ, ενώ η ομάδα του Καλαφάτη θεωρούταν παρακλάδι του. Το
1911 και όταν έληξε η απαγόρευση, το νέο σωματείο με την ονομασία Πανελλήνιος
Ποδοσφαιρικός Όμιλος (ΠΠΟ) αποκόπηκε επίσημα για να συνεχίσει την πορεία του
αυτόνομα από τον ΠΟΑ, ο οποίος γρήγορα συνενώθηκε με το ΣΠ Γουδή στον Αθηναϊκό
Σύλλογο Ποδοσφαιρίσεως.

Στις 4 Δεκεμβρίου 1911 ο ΠΠΟ με τη νίκη του 10-2 επί του Πειραϊκού Συνδέσμου,
κατέλαβε την πρώτη θέση στους ετήσιους ποδοσφαιρικούς αγώνες διοργάνωσης από τον
ΣΕΓΑΣ και 3½ χρόνια μετά (17 Μαΐου 1915) κατέκτησε πάλι το Πανελλήνιο
πρωτάθλημα, επικρατώντας 2-1 της Πειραϊκής Ένωσης.

Το 1919 ιδρύθηκε η Ένωση Ποδοσφαιρικών Σωματείων Ελλάδος αρχικά με την ονομασία
ΕΠΣ Αθηνών-Πειραιώς, η πρώτη ποδοσφαιρική ομοσπονδία της χώρας. Με την ονομασία
Πανελλήνιος Ποδοσφαιρικός και Αγωνιστικός Όμιλος η ομάδα κατέκτησε τα
πρωταθλήματα Aθηνών-Πειραιώς του 1921 και του 1922. Βασικά στελέχη της ομάδας
ήταν οι Καλαφάτης, Νικολαΐδης, Πανουργιάς. Το 1922 ο σύλλογος πήρε την τελική
του ονομασία Παναθηναϊκός Αθλητικός Όμιλος (ΠΑΟ), αποτελώντας πλέον πολυαθλητικό
όμιλο, ενώ το σήμα με το τριφύλλι είχε ήδη καθιερωθεί από το 1918.

Στις 26 Απριλίου 1925 ο Παναθηναϊκός έδωσε τον πρώτο διεθνή αγώνα του απέναντι
στη γιουγκοσλαβική Βιτόρια Ζάγκρεμπ και αναδείχθηκε ισόπαλος με 1-1. Η πρώτη
νίκη σε διεθνή αγώνα σημειώθηκε το 1926 απέναντι στην αυστριακή Κάουφενμπεργκ με
1-0.

Από το 1926 η ΕΠΟ ανέλαβε τη διεξαγωγή του πρωταθλήματος Ελλάδας με τον τρόπο
διεξαγωγής να ποικίλει. Απαραίτητη σε αρκετές χρονιές για τη συμμετοχή ήταν η
κατάκτηση του πρωταθλήματος του ανάλογου ποδοσφαιρικού συνδέσμου. Ως μέλος της
ΕΠΣ Αθηνών ο Παναθηναϊκός κατέκτησε τα 17 από τα 30 πρωταθλήματα Αθήνας που
διεξήχθησαν την περίοδο 1924-1959, αποτελώντας μακράν τον πιο επιτυχημένο
αθηναϊκό σύλλογο. Το 1928 ο Παναθηναϊκός προσέλαβε τον Ούγγρο προπονητή Μίκλος
Φόρνερ με στόχο τη δημιουργία ισχυρής ομάδας. Τη χρονιά εκείνη διεξήχθη το πρώτο
πρωτάθλημα Ελλάδος υπό την ΕΠΟ όμως οι ομάδες του ΠΟΚ απείχαν. Το 1929 τον
Φόρνερ διαδέχθηκε ο συμπατριώτης του Γιόζεφ Κίνσλερ, ο οποίος παρέμεινε στον
πάγκο της ομάδας για τα επόμενα δέκα χρόνια.

Το 1930 ο Παναθηναϊκός κατέκτησε το πρώτο πρωτάθλημά του υπό την αιγίδα της ΕΠΟ.
Μεγάλο αστέρι της ομάδας ήταν ο Άγγελος Μεσσάρης, που πλαισιωνόταν από επίσης
σπουδαίους ποδοσφαιριστές, όπως μεταξύ άλλων οι Αντώνης Μηγιάκης, Διομήδης
Συμεωνίδης, Μίμης Πιερράκος και Στέφανος Πιερράκος, οι οποίοι κατέκτησαν το
πρωτάθλημα αήττητοι. Σημαντική επιτυχία ήταν και η νίκη με 8-2 που σημειώθηκε
απέναντι στον Ολυμπιακό, με τον Μεσσάρη να σκοράρει τρία γκολ. Μάλιστα μετά τον
αγώνα ο τότε Δήμαρχος Αθηναίων, Σπυρίδων Μερκούρης, φωταγώγησε την πόλη. Ο
Παναθηναϊκός νίκησε και τον Άρη στη Θεσσαλονίκη με 1-4. Ο Μεσσάρης, που σκόραρε
και πάλι τρία γκολ, έγινε ήρωας και τραγούδι ανάμεσα στους φίλους της ομάδας:

Η πρόωρη αποχώρηση του Μεσσάρη το 1932 και οι κακές σχέσεις των παικτών με τη
διοίκηση στάθηκαν εμπόδιο στη διατήρηση της ομάδας στην κορυφή με αποτέλεσμα ο
Παναθηναϊκός να μην κατακτήσει ξανά το πρωτάθλημα έως το 1949 οπότε και στέφθηκε
πρωταθλητής υπό την τεχνική ηγεσία του Γιόζεφ Στραντλ. Το 1940 και το 1948
αναδείχθηκε κυπελλούχος Ελλάδας επικρατώντας των Άρη και ΑΕΚ αντίστοιχα.

Την περίοδο του Β' Παγκοσμίου Πολέμου πολλοί ποδοσφαιριστές του Παναθηναϊκού
επιστρατεύθηκαν. Στις 19 Νοεμβρίου 1940 ο Μίμης Πιερράκος σκοτώθηκε στο
ελληνοϊταλικό μέτωπο.

Την άνοιξη του 1942, επί Κατοχής, ο Παναθηναϊκός και η ΑΕΚ διοργάνωσαν φιλικό
αγώνα για να ενισχύσουν με τα έσοδά του νοσηλευόμενους του νοσοκομείου Σωτηρία.
Οι Γερμανοί επενέβησαν ορίζοντας διαιτητή έναν Αυστριακό αξιωματικό, ενώ
απαίτησαν μέρος των εσόδων. Οι αρχηγοί των ομάδων Κρητικός και Μαρόπουλος
αποφάσισαν να μη γίνει ο αγώνας και οι φίλαθλοι, αφού συμφώνησαν, προχώρησαν σε
επεισόδια αγανάκτησης απέναντι στους κατακτητές. Ακολούθησε μια από τις
μεγαλύτερες αντιπολεμικές διαδηλώσεις, όταν το πλήθος των 15.000 φιλάθλων
κατευθύνθηκε προς την Ομόνοια. Ο αγώνας αυτός έμεινε στην ιστορία ως το
αντιστασιακό ντέρμπι. Οι ποδοσφαιριστές Παυλάς, Κυριαζόπουλος, Γαζής, Κρητικός,
Παπαντωνίου Αντ. συμμετείχαν στην ποδοσφαιρική ομάδα της ΕΠΟΝ Αθηνών.

Το 1949 ο Παναθηναϊκός κατέκτησε το πρώτο μεταπολεμικό του πρωτάθλημα, ενώ την
επόμενη περίοδο (1949-50) αποκτήθηκαν οι Βαγγέλης Πανάκης και Κώστας
Λινοξυλάκης, οι οποίοι ήταν στυλοβάτες στη δημιουργία αξιόμαχης ομάδας. Την ίδια
περίοδο ο Αντώνης Μηγιάκης, ως προπονητής πλέον, οργάνωσε τα τμήματα υποδομής
του συλλόγου.

Ο Παναθηναϊκός αναδείχθηκε πρωταθλητής το 1953 κατά το πρώτο πέρασμα του Χάρι
Γκέιμ από τον πάγκο της ομάδας. Το 1959 ακολούθησε και ο Μίμης Δομάζος και ο
Παναθηναϊκός πρωταγωνίστησε στο πρωτάθλημα και το κύπελλο. Ήδη είχε επιτευχθεί η
κυριαρχία της ομάδας στην Αθήνα καθώς κατέκτησε 7 από τα 8 τελευταία
πρωταθλήματα Αθηνών με προπονητές τους Γκέιμ, Γκλίσοβιτς και Ζολντάι. Η αλλαγή
του συστήματος διεξαγωγής του πρωταθλήματος έτσι ώστε να διεξάγεται και πρακτικά
σε πανελλήνια βάση το 1959 θα έδινε την ευκαιρία στον Παναθηναϊκό να
πρωταγωνιστήσει.

Το 1960-61 ο Παναθηναϊκός συμμετείχε για πρώτη φορά στο κύπελλο Πρωταθλητριών. Η
δεκαετία 1960-1970 υπήρξε η πιο παραγωγική σε τίτλους από τον Παναθηναϊκό καθώς
είχε συγκεντρώσει μεγάλους ποδοσφαιριστές και στέφθηκε πρωταθλητής το 1960,
1961, 1962, 1964, 1965, 1969, 1970.

Υπήρξε σημαντικό επίτευγμα καθώς στα μέσα της δεκαετίας αποχώρησαν από τον ΠΑΟ
διακεκριμένοι αθλητές όπως οι Λουκανίδης, Λινοξυλάκης, Παπαεμμανουήλ, Πανάκης
και η ομάδα προχώρησε σε ανανέωση (την περίφημη "ανανέωση του Μπόμπεκ") με
αθλητές όπως οι Αντωνιάδης, Ελευθεράκης, Καψής, Οικονομόπουλος, οι οποίοι όχι
μόνο προσαρμόστηκαν άμεσα αλλά και διεύρυναν τις επιτυχίες του συλλόγου.

Από το 1963, ο Παναθηναϊκός είχε προσλάβει τον σπουδαίο Γιουγκοσλάβο προπονητή
και πρώην ποδοσφαιριστή Στέφαν Μπόμπεκ, ενώ στη θέση του προέδρου βρισκόταν ο
άλλοτε άσος του συλλόγου Λουκάς Πανουργιάς, στην οποία διατηρήθηκε επί μία
τετραετία (από το 1962 έως το 1966). Ο Μπόμπεκ εφάρμοσε νέο σύστημα παιχνιδιού
στην ομάδα (4-3-3) και δημιούργησε έναν ισχυρό Παναθηναϊκό, βασιζόμενο κυρίως σε
νέους παίκτες, ο οποίος σημείωσε ένα ακατάρριπτο ρεκόρ (για το σύστημα της Α'
Εθνικής, δίχως την διεξαγωγή προκριματικών τοπικών πρωταθλημάτων). Κατέκτησε το
πρωτάθλημα του 1964 δίχως ήττα με 24 νίκες και 6 ισοπαλίες. Παίκτες όπως οι
Δομάζος, Παπαεμμανουήλ, Λουκανίδης, Οικονομόπουλος, Καμάρας, Πυτιχούτης,
Σούρπης, Φυλακούρης, Πανάκης, ήταν ορισμένοι από τους διακριθέντες. Με τον
Μπόμπεκ στον πάγκο ο Παναθηναϊκός κατέκτησε και το πρωτάθλημα του 1965.

Το 1967 και ενώ η δικτατορία είχε αρχίσει να επεμβαίνει στα ποδοσφαιρικά
δρώμενα, ο Μπόμπεκ αποχώρησε από τον Παναθηναϊκό ύστερα από άρνηση ανανέωσης του
συμβολαίου του από την ΓΓΑ, ενώ δεν ανανεώθηκε και η άδεια παραμονής του στη
χώρα (σημειωτέον ότι δύο χρόνια αργότερα ανέλαβε τον Ολυμπιακό, για μία και
μοναδική περίοδο). . Το 1968 ο Απόστολος Νικολαΐδης παραπέμφθηκε σε δίκη για να
αποξενωθεί από τα αθλητικά και διοικητικά του πόστα, ενώ άξιο αναφοράς είναι το
γεγονός ότι στο πλευρό του βρέθηκε ο ιδρυτής του Ολυμπιακού και επίσης
προδικτατορικός ποδοσφαιρικός παράγοντας Γιώργος Ανδριανόπουλος, ο οποίος επίσης
είχε αποπεμφθεί από αντίστοιχη διοικητική θέση, καθώς στη διάρκεια της επταετίας
ήταν σύνηθες άνθρωποι του καθεστώτος να πλαισιώνουν τις διοικήσεις των ομάδων.

Το 1969 ο Παναθηναϊκός κατέκτησε το πρωτάθλημα και το κύπελλο με προπονητή τον
Λάκη Πετρόπουλο, ο οποίος κατάφερε να επαναφέρει στην ομάδα πολλά από τα τεχνικά
χαρίσματα του Στέφαν Μπόμπεκ. Οι Γονιός και Φραντζής σημείωσαν τα περισσότερα
γκολ της ομάδας στο πρωτάθλημα, ενώ τα γκολ του Δομάζου ήταν καθοριστικά για τα
ημιτελικά και τον τελικό του κυπέλλου απέναντι στον Ολυμπιακό, όπου μετά από
έναν ισόπαλο αγώνα (1-1), ο Παναθηναϊκός κατέκτησε το τρόπαιο στο στρίψιμο του
νομίσματος (δεν είχε καθιερωθεί ακόμη η διαδικασία των πέναλτι) . Την επόμενη
χρονιά (1970) ο Παναθηναϊκός αγωνίστηκε ενάντια στον ΑΠΟΕΛ και κατέκτησε και το
Κύπελλο Μεγάλης Ελλάδος.

Το 1971 o Παναθηναϊκός πραγματοποίησε τη μεγαλύτερη μέχρι σήμερα επιτυχία του
ελληνικού ποδοσφαίρου σε επίπεδο συλλόγων, καθώς έγινε η πρώτη και μοναδική
μέχρι σήμερα ελληνική ομάδα η οποία αγωνίστηκε σε τελικό ευρωπαϊκής διοργάνωσης.
Με προπονητή τον Φέρεντς Πούσκας και ηγέτες το δίδυμο Μίμη Δομάζου - Αντώνη
Αντωνιάδη (κορυφαίος σκόρερ στο κύπελλο Πρωταθλητριών της περιόδου 1970-71, 5
φορές πρώτος σκόρερ στο πρωτάθλημα), έφθασε στον τελικό του κυπέλλου
Πρωταθλητριών στις 2 Ιουνίου του 1971 στο Στάδιο Γουέμπλεϊ του Λονδίνου, όπου
αντιμετώπισε τον Άγιαξ από την Ολλανδία, από τον οποίο και ηττήθηκε με 2-0.

Για να φτάσει στον τελικό κατά σειρά απέκλεισε τις πρωταθλήτριες Λουξεμβούργου
Ζενές Ες με 5-0 και 2-1, Τσεχοσλοβακίας και κυπελλούχο Ευρώπης του 1969 Σλόβαν
Μπρατισλάβας με 3-0 και 1-2, Αγγλίας Έβερτον με 0-0 και 1-1 και τον πρωταθλητή
Γιουγκοσλαβίας Ερυθρό Αστέρα με 3-0 και 1-4.

Την ίδια χρονιά ο Παναθηναϊκός έγινε και η μοναδική ελληνική ομάδα που
αγωνίστηκε στον τελικό του Διηπειρωτικού Κυπέλλου, λόγω της άρνησης του Άγιαξ
(επικαλέστηκε το αντιαθλητικό παιχνίδι των Ουρουγουανών), με αντίπαλο την
πρωταθλήτρια Ουρουγουάης και Νότιας Αμερικής Νασιονάλ Μοντεβιδέο. Οι αγώνες
όντως αποδείχθηκαν ιδιαίτερα σκληροί, καθώς πολλές φορές οι ποδοσφαιριστές της
Νασιονάλ υπήρξαν αντιαθλητικοί με αποκορύφωμα τον τραυματισμό του Γιάννη Τομαρά
με σπάσιμο του ποδιού του από τον Μοράλες. Ήδη από το 21ο λεπτό είχε αποχωρήσει
τραυματίας ο Σάκης Κουβάς μετά από χτύπημα του Ουμπίνιας. Ο πρώτος αγώνας έληξε
1-1 στη Λεωφόρο και ο επαναληπτικός 2-1 υπέρ της Νασιονάλ. Σκόρερ και των τριών
γκολ της Νασιονάλ υπήρξε ο Λουίς Αρτίμε, ενώ για τον Παναθηναϊκό σκόραρε δύο
φορές ο Τότης Φυλακούρης. Στιγμιότυπα από τους αγώνες με τη Νασιονάλ δεν
σώζονται, καθώς το δικτατορικό καθεστώς δεν διέθεσε το απαιτούμενο ποσό για τη
μετάδοση των αγώνων στην Ελλάδα.

Το 1972 ο Παναθηναϊκός κατέκτησε ένα ακόμα πρωτάθλημα και ο Αντώνης Αντωνιάδης
αναδείχθηκε πρώτος σκόρερ με 39 γκολ, αριθμός που δεν έχει ξεπεραστεί έως
σήμερα, ενώ παράλληλα και δεύτερος σκόρερ στην Ευρώπη, κατακτώντας το ασημένιο
παπούτσι.

Την επόμενη χρονιά απέκτησε τον Χουάν Ραμόν Βερόν και τον Άρακεν Ντεμέλο και με
μια δυνατή ομάδα προσπάθησε να διεκδικήσει ξανά το πρωτάθλημα. Έως την 22η
αγωνιστική ήταν πρώτος και φαβορί για τον τίτλο. Το ντέρμπι όμως με τον
Ολυμπιακό στο Καραϊσκάκη διακόπηκε στο 83' εις βάρος του Παναθηναϊκού. Η ΕΠΟ
τιμώρησε με μηδενισμό για 3 συνεχόμενες αγωνιστικές τον Παναθηναϊκό, με συνέπεια
να μείνει πλέον πίσω στη διεκδίκηση.

Το 1974 με την πτώση της δικτατορίας και στο πλαίσιο της "αποχουντοποίησης των
σωματείων" αποκαταστάθηκαν τα παλαιά διοικητικά στελέχη της ομάδας. Πρόεδρος του
συλλόγου ανέλαβε ο γηραιός Απόστολος Νικολαΐδης.

Το 1975 ο Παναθηναϊκός προσέλαβε τον Βραζιλιάνο Αϊμόρε Μορέιρα, ένα από τα
μεγαλύτερα ονόματα της προπονητικής, ο οποίος είχε κατακτήσει με την εθνική
Βραζιλίας το Μουντιάλ του 1962. Οι προσδοκίες όμως δεν εκπληρώθηκαν και στη
δεύτερη χρονιά του στον πάγκο (1976-77) αντικαταστάθηκε από τον Κάζιμιρ Γκόρσκι.

Έχοντας τερματίσει 4ος την προηγούμενη περίοδο, η περίοδος 1976-77 φαινόταν
χαμένη για τον Παναθηναϊκό έως την έλευση του Κάζιμιρ Γκόρσκι την 9η αγωνιστική
και την ολοκληρωτική αναμόρφωση της ομάδας. Το τέλος της περιόδου βρήκε τον
Παναθηναϊκό να έχει κατακτήσει πρωτάθλημα και κύπελλο. Κατά την ίδια αγωνιστική
περίοδο αγωνίστηκε και στο Βαλκανικό Κύπελλο συλλόγων εξασφαλίζοντας τη
συμμετοχή του στον διπλό τελικό, ο οποίος διεξήχθη την επόμενη περίοδο.[σ 4]
Στις 15 Μαρτίου 1978 ο Παναθηναϊκός επικράτησε στον επαναληπτικό της Λεωφόρου με
2-1 επί της Σλάβια Σόφιας και κατέκτησε το τρόπαιο αήττητος. Κορυφαίος και
πρώτος σκόρερ της ομάδας υπήρξε ο Όσκαρ Άλβαρες ενώ σημαντική ήταν και η
προσφορά των Αντωνιάδη, Κωνσταντίνου, Τζόρτζεβιτς, Στεφανάκη, Δομάζου, Ασλανίδη.

Το 1979 ψηφίστηκε ο νόμος 879 που απαιτούσε τα ποδοσφαιρικά τμήματα των συλλόγων
που συμμετείχαν στην Α' Εθνική κατηγορία να μετατραπούν σε επαγγελματικές
Ποδοσφαιρικές Ανώνυμες Εταιρείες. Την περίοδο εκείνη ο σύλλογος βρισκόταν σε
άσχημη οικονομική κατάσταση. Με απόφαση έκτακτης ΓΣ στις 4 Ιουλίου του 1979
αποφασίστηκε να εκδοθούν 40.000 μετοχές των 2.000 δραχμών. Παρά την ανακοίνωση
του Παύλου Γιαννακόπουλου πως σκόπευε να αγοράσει πλειοψηφικό πακέτο μετοχών
τελικά το 54% αγοράστηκε από τρία μέλη της οικογένειας Βαρδινογιάννη και ο
σύλλογος άλλαξε σελίδα στις 17 Ιουλίου 1979. Ο Γιώργος Βαρδινογιάννης υπήρξε για
τα επόμενα 21 χρόνια πρόεδρος της ομάδας.

Σημαντική επένδυση για την εξέλιξη της ομάδας αποτέλεσε η δημιουργία του
πρωτοποριακού, για τα δεδομένα του ελληνικού ποδοσφαίρου εκείνης της εποχής,
αθλητικού κέντρου της Παιανίας, το οποίο κατασκευάστηκε το 1981, σε έκταση 70
στρεμμάτων η οποία ανήκε στην οικογένεια Βαρδινογιάννη. Τα επίσημα εγκαίνια των
εγκαταστάσεων έλαβαν χώρα στις 16 Δεκεμβρίου 1981, παρουσία του Βαρδή
Βαρδινογιάννη και του, τότε, Υφυπουργού Προεδρίας, Γιώργου Κατσιφάρα. Εκεί,
εφαρμόστηκαν σύγχρονες μέθοδοι προπόνησης και εκγύμνασης των ποδοσφαιριστών, με
τη χρήση καινοτόμων μεθόδων ανάλυσης των επιδόσεων των παικτών, όπως το
Panathinaikos Performance Lab, το οποίο ασχολείται με τη φυσική και ψυχολογική
προετοιμασία του ποδοσφαιριστή. Παράλληλα, αναδιοργανώθηκε η ποδοσφαιρική
Ακαδημία του συλλόγου, η οποία και αποτέλεσε σημαντικό τροφοδότη των εθνικών
ομάδων, αλλά και της πρώτης ομάδας του Παναθηναϊκού, σε έμψυχο υλικό.

Την περίοδο 1984-85 ο Παναθηναϊκός έχοντας αναδειχθεί πρωταθλητής και
κυπελλούχος την προηγούμενη χρονιά, με προπονητή τον Γιάτσεκ Γκμοχ και
πρωταγωνιστές τους Δημήτρη Σαραβάκο, Βέλιμιρ Ζάετς, Χουάν Ραμόν Ρότσα, Γιάννη
Κυράστα έφτασε μέχρι τα ημιτελικά του κυπέλλου Πρωταθλητριών, όπου αποκλείστηκε
από την αγγλική Λίβερπουλ με δύο ήττες (0-4 εκτός, 0-1 εντός). Νωρίτερα, είχε
προκριθεί από τρεις διαδοχικές φάσεις αντιμετωπίζοντας κατά σειρά τις Φέγενορντ
(0-0 εκτός, 2-1 εντός), Λίνφιλντ (2-1 εντός, 3-3 εκτός) και Γκέτεμποργκ (1-0
εκτός, 2-2 εντός).

Το 1986 υπήρξε μια από τις πιο επιτυχημένες χρονιές του Παναθηναϊκού καθώς είχε
συγκεντρώσει στις τάξεις του πλήθος αθλητών οι οποίοι ήταν στην πλειοψηφία τους
διεθνείς, κατακτώντας το πρωτάθλημα αλλά και το κύπελλο, νικώντας τον Ολυμπιακό
στον τελικό με 4-0 και μεγάλο πρωταγωνιστή τον Δημήτρη Σαραβάκο που σημείωσε δύο
τέρματα.

Προπονητής ήταν ο Πιετρ Πάκερτ και πρωταγωνιστές οι Σαργκάνης, Καρούλιας,
Βαμβακούλας, Ζάετς, Μαυρίδης, Κυράστας, Σαραβάκος, Αντωνίου, Ρότσα, Λιβαθηνός,
Χαραλαμπίδης, Θ. Δημόπουλος, Χρ. Δημόπουλος, Γεωργαμλής, Βλάχος και
Γεωργακόπουλος.

Το 1988 ο Παναθηναϊκός έφτασε έως την προημιτελική φάση του κυπέλλου ΟΥΕΦΑ
έχοντας αποκλείσει στην πορεία σημαντικούς αντιπάλους, όπως τις Οσέρ,
Γιουβέντους και Χόνβεντ. Έχοντας ξεπεράσει το εμπόδιο της Οσέρ του Ερίκ Καντονά,
με νίκη 2-0 στην Αθήνα και ήττα 2-3 στη Γαλλία, ο Παναθηναϊκός απέκλεισε τη
Γιουβέντους που ήταν ένα από τα μεγάλα φαβορί για την κατάκτηση του τροπαίου,
χάρη στις εξαιρετικές εμφανίσεις του Δημήτρη Σαραβάκου (σκόρερ στη νίκη με 1-0
στον πρώτο εντός έδρας αγώνα και του πρώτου τέρματος στην εκτός έδρας ήττα με
2-3) και Χρήστου Δημόπουλου (σημείωσε το δεύτερο τέρμα του επαναληπτικού).

Ακολούθησε η πρόκριση επί της ουγγρικής Χόνβεντ με ανατροπή της ήττας με 5-2 στη
Βουδαπέστη με το εντυπωσιακό 5-1 στο ΟΑΚΑ, με μεγάλο πρωταγωνιστή τον Βαγγέλη
Βλάχο (σκόρερ δύο τερμάτων), για να αποκλειστεί τελικά στην προημιτελική φάση
από τη βελγική Κλαμπ Μπριζ, έπειτα από την ισοπαλία 2-2 στην Αθήνα και την εκτός
έδρας ήττα με 0-1. Ο Δημήτρης Σαραβάκος με έξι συνολικά τέρματα αναδείχθηκε
πρώτος σκόρερ της διοργάνωσης. Την ίδια χρονιά κατέκτησε το κύπελλο Ελλάδος,
επικρατώντας με 4-3 στα πέναλτι του Ολυμπιακού (1-1 στην κανονική διάρκεια του
αγώνα και 2-2 έπειτα από την ημίωρη παράταση), με τον Νίκο Σαργκάνη να αποκρούει
δύο πέναλτι.

Έχοντας αναδειχθεί πρωταθλητής Ελλάδας τις δύο προηγούμενες χρονιές, ο
Παναθηναϊκός ήταν παρών στην πρώτη πειραματική χρονιά του Τσάμπιονς Λιγκ, όπου
μετείχε στον έναν από τους δύο ομίλους των προημιτελικών, έχοντας αποκλείσει
στην πρώτη φάση την ισλανδική Φραμ Ρέικιαβικ με δύο ισοπαλίες (2-2, 0-0) και στη
δεύτερη τη σουηδική Γκέτεμποργκ (2-0, 2-2), με μεγάλο πρωταγωνιστή τον Δημήτρη
Σαραβάκο, ο οποίος σημείωσε τα τρία από τα τέσσερα τέρματα των "πρασίνων".

Στη φάση των ομίλων σημείωσε 4 ισοπαλίες και 2 ήττες, αντιμετωπίζοντας κατά
σειρά την Άντερλεχτ (0-0, 0-0), τον Ερυθρό Αστέρα Βελιγραδίου (0-2, 0-1) και τη
Σαμπντόρια (αναδείχθηκε δύο φορές ισόπαλος, 0-0 στο στρωμένο από χιόνι ΟΑΚΑ και
1-1 στη Γένοβα), η οποία τερμάτισε στην πρώτη θέση του ομίλου και προκρίθηκε για
τον τελικό της διοργάνωσης.

Την περίοδο 1992-93 με προπονητή τον Ίβιτσα Όσιμ, στο πρωτάθλημα τερμάτισε
δεύτερος διεκδικώντας μέχρι τέλους τον τίτλο με την ΑΕΚ, η οποία όμως επικράτησε
του Ολυμπιακού την τελευταία αγωνιστική και κατέκτησε τον τίτλο. Την ίδια
χρονιά, ο Παναθηναϊκός κατέκτησε το κύπελλο νικώντας στον τελικό τον Ολυμπιακό
με 1-0, με σκόρερ τον Κριστόφ Βαζέχα.

Ο Παναθηναϊκός τις δύο επόμενες χρονιές διατήρησε τον τίτλο του κυπελλούχου
(1993-95), καθώς το 1994 κατέκτησε τον τίτλο για δεύτερη φορά με αντίπαλο την
ΑΕΚ, που είχε αναδειχθεί πρωταθλήτρια για τρίτη συνεχόμενη χρονιά. Στον τελικό
επιβλήθηκε με σκορ 4-2 στα πέναλτι, μετά από έναν αμφίρροπο αγώνα που έληξε 2-2
στην κανονική διάρκεια του και 3-3 έπειτα από την ημίωρη παράταση. Το 1995
αντιμετώπισε για δεύτερη συνεχή χρονιά στον τελικό την ΑΕΚ, επικρατώντας με 1-0
στην παράταση, με τον Κριστόφ Βαζέχα να σημειώνει το μοναδικό τέρμα της
αναμέτρησης.

Με προπονητή τον Χουάν Ραμόν Ρότσα ο Παναθηναϊκός επανήλθε στην κορυφή και στο
πρωτάθλημα, καθώς στη συνέχεια αναδείχθηκε πρωταθλητής τόσο την περίοδο 1994-95
όσο και την επόμενη (1995-96).

Με τον Χουάν Ραμόν Ρότσα να παραμένει στην τεχνική ηγεσία και σημαντικότερους
ποδοσφαιριστές, μεταξύ άλλων, τους Κριστόφ Βαζέχα, Γιόζεφ Βάντσικ, Στράτο
Αποστολάκη, Γιώργο Χ. Γεωργιάδη, Χουάν Χοσέ Μπορέλι, Δημήτρη Μάρκο και Γιώργο
Δώνη, ο Παναθηναϊκός έφθασε μια ανάσα από τον τελικό του Τσάμπιονς Λιγκ της
περιόδου 1995-96, αρχικά αποκλείοντας στην προκριματική φάση την κροατική
Χάιντουκ Σπλιτ με δύο ισοπαλίες (0-0 στο ΟΑΚΑ και 1-1 στον επαναληπτικό με
σκόρερ τον Μπορέλι) και τερματίζοντας στη συνέχεια πρώτος στον όμιλό του
απέναντι στις Ναντ, Πόρτο και Άαλμποργκ.

Στην προημιτελική φάση απέκλεισε τη Λέγκια Βαρσοβίας (0-0 στον πρώτο εκτός έδρας
αγώνα και νίκη 3-0 στον επαναληπτικό με δύο τέρματα του Βαζέχα) και στον
ημιτελικό αντιμετώπισε τον Άγιαξ, ο οποίος την προηγούμενη χρονιά (1994-95) είχε
κατακτήσει το Τσάμπιονς Λιγκ αήττητος και παρέμενε αήττητος επί 22 διεθνείς
αγώνες μέχρι τότε. Ο Παναθηναϊκός τον νίκησε με 0-1 στο Άμστερνταμ με γκολ του
Βαζέχα και διέκοψε τις συνεχόμενες επιτυχίες του, όμως στον επαναληπτικό
ηττήθηκε με 0-3 και αποκλείστηκε από τον τελικό.

Το 2000 ο Γιώργος Βαρδινογιάννης αποφάσισε την αποχώρησή του από την προεδρία
και η διοίκηση πέρασε στον Γιάννη Βαρδινογιάννη, αν και ο ίδιος δεν ανέλαβε τη
θέση του προέδρου. Με προπονητή τον Γιάννη Κυράστα, την περίοδο 1999-2000, ο
Παναθηναϊκός διεκδίκησε μέχρι τέλους τον τίτλο, με την ομάδα να αποδίδει πολύ
ωραίο ποδόσφαιρο, αλλά τελικά έμεινε δεύτερος.

Στο Τσάμπιονς Λιγκ της περιόδου 2000-01 απέκλεισε αρχικά στην προκριματική φάση
την Πολόνια Βαρσοβίας (2-2 εκτός, 2-1 εντός), ενώ στη συνέχεια προκρίθηκε και
από την πρώτη φάση των ομίλων, με αντιπάλους τις Ντεπορτίβο Λα Κορούνια (1-1
εντός, 0-1 εκτός), Γιουβέντους (1-2 εκτός, 3-1 εντός) και Αμβούργο (1-0 εκτός,
0-0 εντός). Κορυφαία στιγμή αποτέλεσε ο αποκλεισμός της Γιουβέντους καθώς η νίκη
με 3-1 στον τελευταίο αγώνα έδωσε την πρόκριση στους "πράσινους", που είχαν
πρωταγωνιστή τον Πάολο Σόουζα (σκόρερ του πρώτου τέρματος). Στη δεύτερη φάση των
ομίλων αντιμετώπισε τις Βαλένθια, Μάντσεστερ Γιουνάιτεντ και Στουρμ Γκρατς, δεν
κατάφερε όμως να προχωρήσει περαιτέρω.

Ο Παναθηναϊκός ανακηρύχθηκε ως η κορυφαία ομάδα στον κόσμο για τον μήνα
Σεπτέμβριο του 2001, από τη Διεθνή Ομοσπονδία Ιστορίας και Στατιστικής του
Ποδοσφαίρου (IFFHS), μοναδικό επίτευγμα για ελληνικό σύλλογο.

Την επόμενη χρονιά (2001-02) στο Τσάμπιονς Λιγκ ο Παναθηναϊκός αφού απέκλεισε τη
Σλάβια Πράγας αναδείχθηκε πρώτος στον όμιλό του αφήνοντας πίσω τις Άρσεναλ,
Μαγιόρκα και Σάλκε. Στη συνέχεια κατάφερε να προκριθεί και από τον επόμενο όμιλο
απέναντι σε Ρεάλ Μαδρίτης, Πόρτο και Σπάρτα Πράγας. Στην προημιτελική φάση
αντιμετώπισε την Μπαρτσελόνα και στον πρώτο αγώνα στην Αθήνα νίκησε 1-0 με
σκόρερ τον Άγγελο Μπασινά, ενώ στον επαναληπτικό της Βαρκελώνης αν και
προηγήθηκε 0-1 με μακρινό σουτ του Μιχάλη Κωνσταντίνου και χρειαζόταν να δεχθεί
3 γκολ για να μη βρεθεί στον ημιτελικό, η Μπαρτσελόνα κατάφερε τελικά να τα
σημειώσει, σε έναν αγώνα που ο Παναθηναϊκός διεκδίκησε μέχρι τέλους την
πρόκριση.

Την επιτυχία μοιράστηκαν οι Γιάννης Κυράστας και Σέρχιο Μαρκαριάν ως προπονητές
της ομάδας, η οποία βασιζόταν στην πολύ συμπαγή αμυντική λειτουργία, στην καλή
κυκλοφορία και στις γρήγορες αντεπιθέσεις. Καραγκούνης, Μπασινάς, Κωνσταντίνου,
Χένρικσεν, Φύσσας, Λυμπερόπουλος, Σεϊταρίδης, Κυργιάκος, Βλάοβιτς, Πάολο Σόουζα,
Ολισαντέμπε, Νικοπολίδης, Κόλκα και Μικάελσεν ήταν οι ποδοσφαιριστές που
διακρίθηκαν.

Την επόμενη περίοδο (2002-03), ο Παναθηναϊκός με την ίδια συνταγή σημείωσε μια
ακόμη αξιόλογη ευρωπαϊκή πορεία, αυτήν τη φορά στον θεσμό του κυπέλλου ΟΥΕΦΑ,
φτάνοντας μέχρι την προημιτελική φάση της διοργάνωσης αποκλείοντας κατά σειρά
τις Λίτεξ Λόβετς (με δύο νίκες, 1-0 εκτός και 2-1 εντός), Φενέρμπαχτσε (1-1 στην
Πόλη και εντυπωσιακή νίκη με 4-1 στην Αθήνα), Σλόβαν Λίμπερετς (ισοπαλία 2-2
εκτός και νίκη 1-0 εντός) και Άντερλεχτ (3-0, 0-2). Οι "πράσινοι" αποκλείστηκαν
στην προημιτελική φάση από την Πόρτο του Ζοσέ Μουρίνιο, μετέπειτα νικήτρια του
θεσμού εκείνης της χρονιάς. Στον πρώτο αγώνα στην Πορτογαλία ο Παναθηναϊκός
νίκησε 1-0 με γκολ του Εμμάνουελ Ολισαντέμπε, αλλά γνώρισε την ήττα στον
επαναληπτικό της Αθήνας στην παράταση.

Στο ελληνικό πρωτάθλημα έφτασε πολύ κοντά στην κατάκτηση του τίτλου, τον οποίο
όμως τελικά διατήρησε ο Ολυμπιακός μετά τη νίκη του με σκορ 3-0 επί του
Παναθηναϊκού την προτελευταία αγωνιστική στο γήπεδο της Ριζούπολης, γεγονός που
οδήγησε τη διοίκηση σε σημαντικές αλλαγές στο έμψυχο δυναμικό της ομάδας, την
αποχώρηση βασικών μέχρι τότε ποδοσφαιριστών, όπως οι Γιώργος Καραγκούνης που
συνέχισε στην ιταλική Ίντερ και Νίκος Λυμπερόπουλος που εντάχθηκε στην ΑΕΚ, σε
αντικατάσταση των οποίων αποκτήθηκαν οι Λουτσιάν Σανμαρτεάν και Δημήτρης
Παπαδόπουλος.

Την περίοδο 2003-04 ο Παναθηναϊκός επέστρεψε στους τίτλους στην Ελλάδα. Με
προπονητή τον Γιτζάκ Σούμ και αρκετές νέες προσθήκες όπως, μεταξύ άλλων, τους
Ζοέλ Επαλέ και Νασίφ Μόρις από τον Άρη, Μάρκους Μινχ και Έκι Γκονζάλες (ο
τελευταίος αποκτήθηκε τον Ιανουάριο του 2004) κατέκτησε το πρωτάθλημα μετά από 7
χρόνια, καθώς και το κύπελλο Ελλάδας επικρατώντας στον τελικό του Ολυμπιακού με
3-1. Το νταμπλ αφιερώθηκε από τους ποδοσφαιριστές στη μνήμη του πρόωρα χαμένου
και μέχρι πρότινος προπονητή του συλλόγου Γιάννη Κυράστα. Στο Τσάμπιονς Λιγκ
κατάφερε να εξασφαλίσει την τρίτη θέση του ομίλου του απέναντι σε Μάντσεστερ
Γιουνάιτεντ, Στουτγκάρδη και Ρέιντζερς Γλασκώβης και να συμμετάσχει στον τρίτο
γύρο του κυπέλλου ΟΥΕΦΑ όπου αποκλείστηκε από την Οσέρ του Τζιμπρίλ Σισέ.

Την επόμενη χρονιά (2004-05) διεκδίκησε ξανά το πρωτάθλημα μέχρι το τέλος
τερματίζοντας έναν βαθμό πίσω από τον Ολυμπιακό. Την ίδια περίοδο (2004-05), στο
Τσάμπιονς Λιγκ ήρθε τρίτος στον όμιλο απέναντι σε Ρόζενμποργκ, Αϊντχόφεν και
Άρσεναλ, παρά τις πολύ καλές εμφανίσεις, όπως οι εντός έδρας νίκες επί των
Αϊντχόφεν (4-1) και Ρόζενμποργκ (2-1). Στο κυπέλλο ΟΥΕΦΑ αποκλείστηκε από τη
Σεβίλλη (1-0, 0-2).

Την περίοδο 2005-06 ο Παναθηναϊκός πραγματοποίησε ίσως τις χειρότερες εμφανίσεις
στην ιστορία του στις ευρωπαϊκές διοργανώσεις, μένοντας με βαριές ήττες
τελευταίος στον όμιλο του Τσάμπιονς Λιγκ, ενώ στο πρωτάθλημα τερμάτισε στην
τρίτη θέση (ισοβάθμησε στη δεύτερη με την ΑΕΚ αλλά υστέρησε στους μεταξύ τους
αγώνες). Στις 5 Μαρτίου του 2006, με γκολ του Ιγκόρ Μπίσκαν, ο Παναθηναϊκός
έγινε η πρώτη ομάδα που συμπλήρωσε τα 3.000 γκολ στην Α' Εθνική.

Την επόμενη χρονιά (2006-07) τερμάτισε ξανά τρίτος στο πρωτάθλημα, ενώ στο
κύπελλο ΟΥΕΦΑ προκρίθηκε από τη φάση των ομίλων, φθάνοντας μέχρι τους 32 της
διοργάνωσης. Την περίοδο 2007-08 τερμάτισε στην τρίτη θέση στην κανονική
διάρκεια του πρωταθλήματος και δεύτερος έπειτα από τους αγώνες πλέι οφ, ενώ στις
ευρωπαϊκές διοργανώσεις έφτασε για δεύτερη συνεχή χρονιά στους 32 του κυπέλλου
ΟΥΕΦΑ (2007-08).

Το καλοκαίρι του 2008 ο Γιάννης Βαρδινογιάννης ανακοίνωσε την αύξηση μετοχικού
κεφαλαίου και την είσοδο στην ΠΑΕ και άλλων μετόχων βασικότεροι εκ των οποίων
ήταν οι Ανδρέας Βγενόπουλος, Παύλος Γιαννακόπουλος, Αδαμάντιος Πολέμης και Νίκος
Πατέρας, ακολουθώντας το πολυμετοχικό μοντέλο διοίκησης, με πρόεδρο τον Νίκο
Πατέρα. Ο Παναθηναϊκός κατέλαβε την 20ή θέση στην παγκόσμια κατάταξη των
συλλόγων για το 2008 σύμφωνα με την προαναφερόμενη ομοσπονδία στατιστικής IFFHS.

Ο σύλλογος αξιοποιώντας την οικονομική του ενίσχυση, προχώρησε στην απόκτηση
καταξιωμένων ποδοσφαιριστών όπως o Ζιλμπέρτο Σίλβα, που αγωνίστηκε δίπλα στους
παλαιότερους Καραγκούνη, Σαλπιγγίδη, Νίνη, Ίβανσιτς και Βύντρα. Η πρώτη χρονιά
(2008-09) της πολυμετοχικότητας βρήκε τον Παναθηναϊκό στις 16 καλύτερες ομάδες
του Τσάμπιονς Λιγκ, καθώς τερμάτισε πρώτος στον όμιλό του μετά από 3 συνεχόμενες
νίκες στον 2ο γύρο, με σημαντικότερες αυτές εκτός έδρας με 0-3 επί της Βέρντερ
Βρέμης και 0-1 επί της Ίντερ, η οποία αναδείχθηκε τροπαιούχος του θεσμού την
επόμενη αγωνιστική περίοδο (2009-10).

Την επόμενη χρονιά (2009-10), εντάχθηκαν στην ομάδα οι Τζιμπρίλ Σισέ, Κώστας
Κατσουράνης, Σεμπαστιάν Λέτο καλύπτοντας καίριες θέσεις και οδήγησαν τον
Παναθηναϊκό, υπό την καθοδήγηση αρχικά του Χενκ Τεν Κάτε και εν συνεχεία του
Νίκου Νιόπλια, στην κατάκτηση του πρωταθλήματος με διαφορά 6 βαθμών, καθώς και
στην κατάκτηση του κυπέλλου δίχως ήττα. Στις ευρωπαϊκές διοργανώσεις άξια
αναφοράς ήταν η διπλή επικράτηση επί της ΑΣ Ρόμα με 3-2 εντός και εκτός έδρας,
νίκες που έδωσαν στον Παναθηναϊκό την πρόκριση για τις 16 καλύτερες ομάδες του
Europa League.

Την περίοδο 2010-11 ο Παναθηναϊκός τερμάτισε δεύτερος στο πρωτάθλημα, ενώ
σημαντικοί ποδοσφαιριστές αποχώρησαν στο τέλος της χρονιάς, ανάμεσα στους
οποίους και ο Σισέ. Το ίδιο διάστημα ήρθε στο φως το σκάνδαλο των στημένων
αγώνων. Σε ηχογραφημένη συνομιλία από την ΕΥΠ ακούγεται μετά το ντέρμπι
Ολυμπιακού - Παναθηναϊκού της 21ης Φεβρουαρίου 2011 (στο οποίο σύμφωνα με τους
ανθρώπους του Παναθηναϊκού υπήρξε αλλοίωση αποτελέσματος) να ζητείται
"προστασία" για τους διαιτητές Καλόπουλο και Τρύφωνα από τον πρόεδρο του
Ολυμπιακού Βαγγέλη Μαρινάκη.

Την επόμενη περίοδο (2011-12) η ομάδα τερμάτισε ξανά δεύτερη στο πρωτάθλημα,
αλλά η ασυμφωνία μεταξύ των μετόχων είχε ως συνέπεια διοικητική, οικονομική και
αγωνιστική αστάθεια.

Στις 18 Ιουλίου 2012, ο Γιάννης Βαρδινογιάννης μεταβίβασε το σύνολο των μετοχών
που είχε στην κατοχή του (54,27%) στην Παναθηναϊκή Συμμαχία 2012, η οποία είναι
ένα σωματείο βάσης που αποτελείται από φίλους του συλλόγου, οι οποίοι μέσω
εκλογών συγκροτούν διοικητικό συμβούλιο και εκλέγουν τον πρόεδρο της ΠΑΕ. Οι
υπόλοιποι μέτοχοι διατήρησαν το ποσοστό τους. Το διοικητικό συμβούλιο της
Παναθηναϊκής Συμμαχίας αντιπροσωπεύει το σωματείο στο διοικητικό συμβούλιο της
ΠΑΕ Παναθηναϊκός. Για την αγωνιστική χρονιά 2012-13, το σωματείο αρίθμησε 8.606
μέλη και η ολική συνεισφορά αυτών ανήλθε στα 2.325.608 ευρώ. Την Κυριακή 18
Νοεμβρίου 2012 πραγματοποιήθηκαν οι πρώτες εκλογές από τα μέλη της Παναθηναϊκής
Συμμαχίας για την ανάδειξη διοικητικού συμβουλίου. Στις 30 Νοεμβρίου 2012 το
εκλεγμένο 9μελές διοικητικό συμβούλιο όρισε ομόφωνα τον Γιάννη Αλαφούζο πρόεδρο
της ομάδας.

Την περίοδο 2012-13 η ομάδα ξεκίνησε με -2 βαθμούς τιμωρία από την προηγούμενη
χρονιά. Ο Παναθηναϊκός έχοντας μια κακή χρονιά τερμάτισε τελικά στην έκτη θέση,
πίσω από τον ΠΑΣ Γιάννινα. Η ομάδα των Ιωαννίνων όμως δεν έλαβε άδεια για
συμμετοχή στις ευρωπαϊκές διοργανώσεις, με αποτέλεσμα ο Παναθηναϊκός να έχει μια
δεύτερη ευκαιρία, όμως ούτε αυτός τελικά έλαβε τη σχετική άδεια συμμετοχής,
καθώς ειδική επιτροπή της Ένωσης Ευρωπαϊκών Ποδοσφαιρικών Ομοσπονδιών (UEFA)
απέρριψε τον φάκελό του και έμεινε εκτός ευρωπαϊκών διοργανώσεων για πρώτη φορά
από το 1997. Η μη συμμετοχή σήμανε απώλεια 2-4 εκατομμυρίων ευρώ και την
επακόλουθη μείωση του προϋπολογισμού.

Για την αγωνιστική χρονιά 2013-14, η Συμμαχία σημείωσε αύξηση στον αριθμό των
μελών φτάνοντας τα 9.305 με τη συνολική εισφορά να ανέρχεται στα 2.580.836 ευρώ.
Την ίδια χρονιά, η διοίκηση αποφάσισε τη μεταφορά της ομάδας σε ιδιόκτητο
προπονητικό κέντρο στην περιοχή του Κορωπίου, το οποίο και ονόμασε "Γεώργιος
Καλαφάτης", προς τιμήν του ιδρυτή της ομάδας.

Ξεκινώντας η περίοδος 2013-14, οι φίλοι του συλλόγου καθώς και ο Τύπος ήταν πολύ
σκεπτικοί για τις πιθανότητες του Παναθηναϊκού για μια επιτυχημένη χρονιά. Τον
Μάιο του 2013, ο Γιάννης Αναστασίου επιλέχθηκε ως προπονητής και σχεδίασε μια
ομάδα που βασιζόταν σε νέους ποδοσφαιριστές (Νίκος Καρέλης, Βίκτωρ Κλωναρίδης),
σε ορισμένους που προωθήθηκαν από τα τμήματα υποδομής του Παναθηναϊκού (Τάσος
Λαγός, Κώστας Τριανταφυλλόπουλος), σε συνδυασμό με έμπειρους ξένους που ήθελαν
να κάνουν ένα νέο ξεκίνημα στην καριέρα τους (Μάρκους Μπεργκ, Ντάνιελ Πράνιτς).
Παρά τον αρχικό σκεπτικισμό, οι οπαδοί του Παναθηναϊκού στήριξαν την ομάδα και
παρά το μέτριο ξεκίνημα η χρονιά εξελίχθηκε τελικά σε μια τεράστια επιτυχία,
λαμβάνοντας υπόψιν την κατάσταση του συλλόγου και τους νέους και άπειρους
παίκτες. Ο Παναθηναϊκός τερμάτισε στην 4η θέση στην κανονική περίοδο και στη 2η
μετά τα πλέι-οφ, που σήμανε τη συμμετοχή του στην προκριματική φάση του
Champions League. Κορυφαία στιγμή της περιόδου υπήρξε η κατάκτηση του κυπέλλου,
καθώς ο Παναθηναϊκός στέφθηκε νικητής στον τελικό μετά το νικηφόρο 4-1 επί του
ΠΑΟΚ.

Στο πρωτάθλημα της περιόδου 2014–15 τερμάτισε δεύτερος τόσο στην κανονική
διάρκειά του όσο και στη διαδικασία των πλέι οφ που ακολούθησαν, εξασφαλίζοντας
ξανά τη συμμετοχή του στην προκριματική φάση του Τσάμπιονς Λιγκ. Την επόμενη
χρονιά (2015–16) τερμάτισε ξανά δεύτερος στην κανονική διάρκεια του
πρωταθλήματος, υποχώρησε όμως στην τρίτη θέση μετά την ολοκλήρωση των πλέι οφ.

Το 10% των μετοχών της ΠΑΕ Παναθηναϊκός ανήκει σύμφωνα με την ισχύουσα νομοθεσία
στο ιδρυτικό σωματείο Παναθηναϊκός Αθλητικός Όμιλος, ενώ από τον Ιούνιο του 2012
τον έλεγχο της πλειοψηφίας τους κατέχει το σωματείο φίλων του συλλόγου
Παναθηναϊκή Συμμαχία 2012.

Την πενταετία 2012-2017 της δραστηριοποίησης Αλαφούζου και Παναθηναϊκής
Συμμαχίας στα διοικητικά της ΠΑΕ, αυτή παρουσιάζει θετικό ισοζύγιο στις
αγοραπωλησίες ποδοσφαιριστών (περιλαμβάνονται τα έξοδα/έσοδα για/από
δανεισμούς), με αποτέλεσμα να έχει εισπράξει ποσό της τάξης των 4,4 εκατομμυρίων
ευρώ.

Τα έσοδα κατά το ίδιο διάστημα από τη συμμετοχή στις διοργανώσεις της UEFA,
δηλαδή τα εγγυημένα πριμ (λόγω παρουσίας σε αυτές) και τα μεταβλητά μπόνους
(βάσει επίδοσης και προκρίσεων), χωρίς τις εισπράξεις εισιτηρίων στους εντός
έδρας αγώνες, υπερβαίνουν τα 10 εκατομμύρια ευρώ.[σ 5]

Τα πρώτα χρώματα που χρησιμοποίησε η ποδοσφαιρική ομάδα το 1908 ήταν το κόκκινο
και το λευκό. Το σήμα της ομάδας απεικόνιζε μια μπάλα ποδοσφαίρου της εποχής.

Το 1911, το πράσινο της υγείας, της νεότητας και της φύσης, και το λευκό της
ηθικής, καθιερώθηκαν ως τα χρώματα του συλλόγου, τα οποία και ακολουθούν όλα τα
αθλητικά τμήματα έκτοτε. Το 1918 η ομάδα υιοθέτησε ως έμβλημα το τριφύλλι,
σύμβολο ενότητας, ισορροπίας και καλοτυχίας.

Τη δεκαετία του 1970, ως δεύτερη εμφάνιση για την ομάδα επιλέχθηκε μια απόχρωση
του μπλε/γαλάζιου. Το ίδιο χρώμα επιλέχθηκε ξανά ως δεύτερο τη δεκαετία του
2000.

Σύμφωνα με τρία βιβλία καταγραφής της ιστορίας του συλλόγου, όπως και την ΠΑΕ
Παναθηναϊκός, οι σημαντικότεροι τίτλοι του στο ποδόσφαιρο προέρχονται από τη
συμμετοχή σε τρεις διοργανώσεις πανελλήνιου επιπέδου (πρωτάθλημα, κύπελλο και
σούπερ καπ Ελλάδας).

Επιπλέον, 4 άλλα ιστορικά πονήματα συμπεριλαμβάνουν τα αθηναϊκά πρωταθλήματα
κατά τη συνοπτική παρουσίαση των σπουδαιότερων τίτλων (παλμαρέ) του τμήματος.

Τρία από αυτά παραθέτουν επίσης τις κατακτήσεις των πρωταθλημάτων πριν το 1926
(και την ίδρυση της ΕΠΟ) τα οποία διεξήγαγαν αθλητικοί θεσμικοί φορείς.

Σημείωση: Οι σημαίες αφορούν την εθνική ομάδα, σύμφωνα με τους κανόνες
επιλεξιμότητας της FIFA. Οι παίκτες μπορεί να κατέχουν περισσότερες ιθαγένειες
εκτός FIFA.

Αποχώρηση μετά τη λήξη της περυσινής καλοκαιρινής μεταγραφικής περιόδου (10
Σεπτεμβρίου 2015)

Εκτός ομάδας Ποδοσφαιριστές που διατηρούν συμβόλαιο με την ΠΑΕ και δεν
περιλήφθηκαν στο βασικό στάδιο της καλοκαιρινής προετοιμασίας:

Σημείωση: Οι σημαίες αφορούν την εθνική ομάδα, σύμφωνα με τους κανόνες
επιλεξιμότητας της FIFA. Οι παίκτες μπορεί να κατέχουν περισσότερες ιθαγένειες
εκτός FIFA.

Ποδοσφαιριστές του Παναθηναϊκού που αγωνίζονται σε άλλους συλλόγους έως τον
Ιούνιο του 2017:

Σημείωση: Οι σημαίες αφορούν την εθνική ομάδα, σύμφωνα με τους κανόνες
επιλεξιμότητας της FIFA. Οι παίκτες μπορεί να κατέχουν περισσότερες ιθαγένειες
εκτός FIFA.

Τα μέλη του κατόχου πλειοψηφίας των μετοχών της ΠΑΕ, σωματείο Παναθηναϊκή
Συμμαχία 2012, συγκροτούν μέσω εκλογών το διοικητικό του συμβούλιο, πρόεδρος του
οποίου διατελεί ο Τάκης Οικονομόπουλος, βασικός τερματοφύλακας του ποδοσφαιρικού
τμήματος κατά την πορεία του έως τον τελικό του Κυπέλλου Πρωταθλητριών 1970-71.

Σε ψηφοφορία αθλητικής εφημερίδας τον Ιούλιο του 2009 για την ανάδειξη των 100
σημαντικότερων προσωπικοτήτων του συλλόγου κατά το διάστημα των 100 πρώτων
χρόνων του, οι αναγνώστες της επέλεξαν –πέραν των περισσότερων από τους
παραπάνω– και τους εξής ποδοσφαιριστές του Παναθηναϊκού (κατά σειρά ένταξης):

Επίσης και σύμφωνα με την προαναφερθείσα ψηφοφορία αναγνωστών αθλητικής
εφημερίδας: Ίβιτσα Όσιμ.

Τα τμήματα υποδομής του συλλόγου αποτελούνται από την Ακαδημία και το δίκτυο
Σχολές Ποδοσφαίρου Παναθηναϊκού (Panathinaikos Soccer Schools). Η πρώτη εδρεύει
στις νέες αθλητικές του εγκαταστάσεις, το προπονητικό κέντρο "Γιώργος Καλαφάτης"
(πρώην Απήλιον) στο Κορωπί. Τεχνικός διευθυντής τον Ιούνιο του 2016 διατελούσε ο
Γιάννης Σαμαράς, παλαίμαχος επιθετικός της ομάδας ανδρών και της Εθνικής.

Μέσω του συνεχώς επεκτεινόμενου δικτύου των σχολών το οποίο έχει συστήσει, η
Ακαδημία συνεργάζεται με 40 ομόλογες σε όλη την Ελλάδα. Αυτές λειτουργούν υπό
την αιγίδα και με πιστοποίηση της ΠΑΕ, καλλιεργώντας το άθλημα σε ηλικίες 5 έως
15 ετών. Στα μέσα του 2016, οι 15 βρίσκονταν στην ευρύτερη περιοχή της Αττικής
και οι υπόλοιπες σε 25 μικρότερες ή μεγαλύτερες πόλεις της περιφέρειας, με
υπεύθυνο του δικτύου τον Σταμάτη Αργύρη.

Ο σύλλογος υπήρξε ο πρώτος ελληνικός με συνεργασίες στο εξωτερικό σε επίπεδο
μικρών ηλικιών.[εκκρεμεί παραπομπή] Πλέον, διατηρεί σχολές στην Κύπρο (Λεμεσός),
τις ΗΠΑ (Σεντ Λούις και Δυτικό Κεντάκι), τη Νότιο Αφρική (Γιοχάνεσμπουργκ),
καθώς και στην Αυστραλία, την Γερμανία και την Πολωνία.

Σε ορισμένες από τις σχολές εντός και εκτός χώρας, λειτουργούν τμήματα υποδομής
γυναικείου ποδοσφαίρου.

Το πρότζεκτ της δημιουργίας νέου σταδίου για τον Παναθηναϊκό αποτελεί ένα μη
υλοποιημένο ως σήμερα πρότζεκτ, το οποίο απασχολεί την κοινή γνώμη του ελληνικού
ποδοσφαιρικού κοινού την τελευταία δεκαετία. Το έργο έδειχνε ότι θα υλοποιηθεί,
καθώς κάποια έργα είχαν ξεκινήσει το φθινόπωρο του 2008 στον Βοτανικό. Παρόλα
αυτά λόγω ασυμφωνιών μεταξύ της διοίκησης του Παναθηναϊκού και της τοπικής
αυτοδιοίκησης, αλλά και λόγω του ότι η περιοχή είχε κηρυχτεί υδροβιότοπος που
φιλοξενούσε κορμοράνους, το έργο ματαιώθηκε. Το ανεκπλήρωτο μέχρι σήμερα στάδιο,
είχε σχεδιάσει ο Ισπανός αρχιτέκτονας Μανουέλ Σαλγάδο, και στην σχεδίασή του
προέβλεπε 45.000 θέσεις, γήπεδο βόλεϊ, εγκαταστάσεις κολύμβησης, πόλο και
αντισφαίρισης, ενώ το 2012 προβλεπόταν και η δημιουργία γηπέδου μπάσκετ.

Λόγω της μη εκπλήρωσης του σταδίου, υπήρξαν πολλά σενάρια για τη τοποθεσία
στέγασης της ομάδας με επικρατέστερη την πρόταση του ενδιαφερόμενου για αγορά
της ΠΑΕ Παναθηναϊκός και προέδρου της ΚΑΕ Παναθηναϊκός, Δημήτρη Γιαννακόπουλου,
ο οποίος πρότεινε ως λύση την αποκλειστική χρήση ολόκληρου του ΟΑΚΑ για χρονική
περίοδο 20 ετών.

Το 2013 ξεκίνησαν συζητήσεις για την ανάπλαση του πρώην γηπέδου του Παναθηναϊκού
«Απόστολος Νικολαΐδης». Τον Μάιο του 2016 ο πρόεδρος της ΠΑΕ Γιάννης Αλαφούζος,
ανακοίνωσε πως η ανακατασκευή του γηπέδου στην Λεωφόρο Αλεξάνδρας θα ξεκινούσε
μετά τα πλέι-οφ της Σούπερ Λίγκα 2015–16.



https://el.wikipedia.org/wiki/%CE%9B%CE%AD%CF%83%CF%87%CE%B7_%CE%9C%CF%80%CE%AF%CE%BB%CE%BD%CF%84%CE%B5%CF%81%CE%BC%CF%80%CE%B5%CF%81%CE%B3%CE%BA

Η Λέσχη Μπίλντερμπεργκ ή Ομάδα Μπίλντερμπεργκ, είναι μια ανεπίσημη ετήσια
διάσκεψη 130 περίπου ατόμων, οι περισσότεροι εκ των οποίων είναι άτομα επιρροής
στους τομείς της πολιτικής, των επιχειρήσεων και των τραπεζών. Η συμμετοχή
γίνεται μόνο κατόπιν πρόσκλησης. Αυτή η ελίτ ομάδα συνεδριάζει κάθε χρόνο σε
πολυτελή ξενοδοχεία και θέρετρα σε όλο τον κόσμο - συνήθως στην Ευρώπη - και μια
φορά κάθε τέσσερα χρόνια στις Ηνωμένες Πολιτείες ή τον Καναδά. Η διάσκεψη του
2008 έγινε στο Σαντιγί (ΗΠΑ) της Βιρτζίνια και του 2009 στην Αθήνα (14-16
Μαΐου).

Η αρχική διάσκεψη Μπίλντερμπεργκ πραγματοποιήθηκε στο Ξενοδοχείο Μπίλντερμπεργκ,
κοντά στο Άρνεμ της Ολλανδίας, από τις 29 Μαΐου έως τις 31 Μαΐου 1954. Ξεκίνησε
σαν ιδέα από διάφορα άτομα, μεταξύ των οποίων ο Γιόζεφ Ρέτινγκερ, από την
ανησυχία τους για την ανάπτυξη του αντι-αμερικανισμού στη Δυτική Ευρώπη.

Ο Ρέτινγκερ πρότεινε μια διεθνή διάσκεψη, κατά την οποία οι ηγέτες των
ευρωπαϊκών χωρών και των Ηνωμένων Πολιτειών θα πρέπει να συγκεντρωθούν και να
συνεδριάσουν, με στόχο την προώθηση της κατανόησης μεταξύ των πολιτισμών των
Ηνωμένων Πολιτειών της Αμερικής και της Δυτικής Ευρώπης.

Οι συναντήσεις οργανώνονται από την οργανωτική επιτροπή με δύο μέλη από κάθε
περίπου 18 έθνη. Επίσημες θέσεις, εκτός από αυτή του πρόεδρου, είναι ο Επίτιμος
Γενικός Γραμματέας. Δεν υπάρχει άλλου είδους κατηγορία θέσης στους κανόνες της
Λέσχης, παρά μόνο ως "μέλη της ομάδας", όμως οι πρώην συμμετέχοντες στις
συνεδριάσεις της, λαμβάνουν ετήσιες εκθέσεις των συνεδρίων. Η μόνη κατηγορία
θέσης που υπάρχει είναι «μέλος της συντονιστικής επιτροπής.» Επιπροσθέτως η
επιτροπή, επίσης υπάρχει μια ξεχωριστή συμβουλευτική ομάδα, αν και τα μέλη
πληρούνται.

Ο Ολλανδός οικονομολόγος Ερνστ βαν ντερ Μπόϊγκελ (Ernst van der beugel) έγινε
μόνιμος γραμματέας το 1960, μετά το θάνατο του Ρέτινγκερ (Retinger). Ο Πρίγκιπας
Βερνάρδος συνέχισε να υπηρετεί ως πρόεδρος των συναντήσεων μέχρι το 1976, το
έτος της εμπλοκής του στην υπόθεση της Lockheed. Η θέση του Επίτιμου Αμερικανός
Γενικός Γραμματέας κατέχεται διαδοχικά από τον Τζόζεφ Ε. Ταώνσον (Joseph E.
Johnson) του Ιδρύματος Carnegie για τη Διεθνή Ειρήνη, τον Ουίλιαμ Μπάντυ
(William Bundy) του Πρίνστον, τον Θίοντορ Λ Έλιοτ,τον νεότερο,(Theodore L.
Eliot, Jr.) πρώην πρέσβη των ΗΠΑ στο Αφγανιστάν, και τον Κασμίρ Α Γιοστ Casimir
Α Yost του Ινστιτούτου για η μελέτη της διπλωματίας του πανεπιστημίου
Τζώρτζταουν.

Με δελτίο τύπου από το "American Friends of Bilderberg" του 2008 δηλώθηκε ότι:
«η μόνη δραστηριότητα της Μπίλντερμπεργκ είναι το ετήσιο συνέδριό της. Κατά τις
συναντήσεις, δεν προτείνονται λύσεις, δεν γίνονται ψηφοφορίες και δεν εκδίδονται
δηλώσεις πολιτικής». «Και σημειώστε ότι τα ονόματα των συμμετεχόντων ήταν στη
διάθεση του Τύπου».

Σύμφωνα με τον Τζέιμς Α. Μπιλ (James A. Bill) η «οργανωτική επιτροπή συνεδριάζει
συνήθως δύο φορές το χρόνο για να σχεδιάσει προγράμματα και να συζητήσουν την
λίστα των συμμετεχόντων».

Λόγω της μυστικότητας των συνεδριάσεων, η Λέσχη Μπίλντερμπεργκ κατηγορείται
συχνά για μυστικοπαθείς και ειδεχθείς συνωμοσίες σε διεθνές επίπεδο. Τέτοιες
θεωρίες έχουν υιοθετηθεί συχνά από οργανώσεις . Κριτική στην λέσχη έχουν ασκήσει
μεταξύ άλλων η οργάνωση "John Birch Society", καθώς και συγγραφείς όπως ο
Καναδός Daniel Estulin, Ο Βρετανός David Icke, και ο Αμερικανός Τζιμ Τάκερ και ο
ραδιοφωνικός σχολιαστής Alex Jones. Ο τελευταίος ισχυρίζεται ότι η Λέσχη
Μπίλντερμπεργκ σκοπεύει να υπονομεύσει την ακεραιότητα των Η.Π.Α, καθώς και
άλλων χωρών, με την συνένωση τους σε μια υπερεθνική δομή με το όνομα
Βορειοαμερικανική Ένωση, αντίστοιχη με την Ευρωπαϊκή Ένωση.

Άτομα που έχουν λάβει μέρος σε συνεδριάσεις της λέσχης, δηλώνουν σε έρευνα του
BBC πως πρόκειται για συναντήσεις ατόμων που εκπροσωπούν κορυφαίες επιχειρήσεις
και πολιτικούς, ώστε να επηρεάσουν τον τρόπο που λειτουργεί ο κόσμος με βάση την
απλή "κοινή λογική". Στην ίδια έρευνα διατυπώνεται η άποψη πως αυτή η "κοινή
λογική" δεν μπορεί παρά να είναι εναρμονισμένη με τα συμφέροντα των κύριων
συμμετεχόντων, δηλαδή μεγάλων πολυεθνικών επιχειρήσεων και προφανώς θα
ενθαρρύνονται πολιτικοί που δίνουν προτεραιότητα σε αυτά ακριβώς τα συμφέροντα.



https://el.wikipedia.org/wiki/%CE%A6%CF%85%CE%BC%CE%B1%CF%84%CE%AF%CF%89%CF%83%CE%B7

Η Φυματίωση, ΤΒ ή ΜTB (συντομογραφία για το βάκιλο tubercle) είναι μια κοινή και
σε πολλές περιπτώσεις, θανατηφόρα, μολυσματική νόσος. Η νόσος αυτή προκαλείται
από διάφορα στελέχη μυκοβακτηρίων, συνήθως το μυκοβακτήριο της φυματίωσης. Η
φυματίωση προσβάλει συνήθως τον πνεύμονα, αλλά μπορεί να επηρεάσει και άλλα μέρη
του σώματος. Η φυματίωση μεταδίδεται, όταν οι άνθρωποι που νοσούν από φυματίωση
βήχουν, φταρνίζονται ή μεταδίδουν το σάλιο τους, μέσω του αέρα. Οι περισσότερες
λοιμώξεις είναι ασυμπτωματικές και λανθάνουσες. Όμως, περίπου μία στις δέκα
λοιμώξεις σε λανθάνουσα μορφή, εξελίσσεται, τελικά, σε ενεργό νόσο. Εφόσον η
φυματίωση δεν αντιμετωπιστεί, αποβαίνει μοιραία για πάνω από το 50% των ανθρώπων
που έχουν μολυνθεί.

Τα κλασικά συμπτώματα ενεργού λοίμωξης από φυματίωση είναι ο χρόνιος βήχας με
ίχνη αίματος στα πτύελα, ο πυρετός, η νυχτερινή εφίδρωση και η απώλεια
βάρους. (Η φυματίωση (ΤΒ) ονομάστηκε στο παρελθόν «σαράκι», λόγω της απώλειας
βάρους που υφίσταντο οι πάσχοντες). Η μόλυνση άλλων οργάνων προκαλεί ένα ευρύ
φάσμα συμπτωμάτων. Η διάγνωση της ενεργού φυματίωσης βασίζεται σε ακτινογραφία
φυματίωσης, (κοινώς σε ακτινογραφία θώρακα, καθώς και σε μικροσκοπική εξέταση
και μικροβιολογική καλλιέργεια των υγρών του σώματος. Η διάγνωση της λανθάνουσας
φυματίωσης βασίζεται στη δερμοαντίδραση φυματίνης (TST) και σε εξετάσεις
αίματος. Η θεραπεία της φυματίωσης είναι δύσκολη, ενώ απαιτεί τη χορήγηση
πολλαπλών αντιβιοτικών για μεγάλο χρονικό διάστημα. Διερευνώνται επίσης οι
επαφές με άλλα άτομα και χορηγείται σε αυτά θεραπεία, εφόσον αυτό κριθεί
απαραίτητο. Η ανθεκτικότητα στα αντιβιοτικά αποτελεί ένα αυξανόμενο πρόβλημα
στην ανθεκτική σε πολλαπλά φάρμακα φυματίωση (MDR-TB). Για την πρόληψη της
φυματίωσης, οι άνθρωποι θα πρέπει να ελέγχονται για την ασθένεια και να έχουν
εμβολιαστεί με το εμβόλιο του βακίλου Calmette-Guérin.

Οι ειδικοί πιστεύουν ότι το ένα τρίτο του παγκόσμιου πληθυσμού έχει μολυνθεί με
το μυκοβακτήριο της φυματίωσης, ενώ νέες μολύνσεις καταγράφονται με ρυθμό μία
ανά δευτερόλεπτο. Υπολογίζεται ότι το 2007 υπήρχαν περίπου 13,7 εκατομμύρια
χρόνιοι ασθενείς που έπασχαν από την ενεργό μορφή της νόσου. Υπολογίζεται ότι τo
2010 σημειώθηκαν περίπου 8,8 εκατομμύρια νέα κρούσματα και 1,5 εκατομμύρια
θάνατοι, κυρίως σε αναπτυσσόμενες χώρες. Ο συνολικός αριθμός των κρουσμάτων
φυματίωσης έχει μειωθεί από το 2006, ενώ τα νέα κρούσματα έχουν μειωθεί
αντίστοιχα από το 2002. Η φυματίωση δεν κατανέμεται ομοιόμορφα σε όλη την
υδρόγειο. Σε πολλές ασιατικές και αφρικανικές χώρες το 80% περίπου του πληθυσμού
είναι θετικοί στα τεστ φυματίνης, ενώ στις Ηνωμένες Πολιτείες είναι θετικό μόνο
το 5–10% του πληθυσμού. Οι περισσότεροι άνθρωποι τις αναπτυσσόμενες
χώρες κολλούν φυματίωση λόγω μειωμένης ανοσίας. Συνήθως, αυτοί οι άνθρωποι
κολλούν φυματίωση επειδή έχουν μολυνθεί με τον ιό HIV και εμφανίζουν AIDS.

Περίπου 5-10% των ανθρώπων που δεν έχουν μολυνθεί με τον ιό HIV αλλά έχουν
μολυνθεί με φυματίωση, θα αναπτύξουν ενεργή νόσο κατά τη διάρκεια της ζωής
τους. Αντίθετα, το 30% των ανθρώπων που έχουν μολυνθεί με τον ιό HIV και με
φυματίωση αναπτύσσουν ενεργή νόσο. Η φυματίωση μπορεί να μολύνει οποιοδήποτε
μέρος του σώματος, συνήθως, όμως, προσβάλλει τους πνεύμονες (γνωστή ως
πνευμονική φυματίωση). Η εξωπνευμονική φυματίωση εμφανίζεται όταν η φυματίωση
αναπτύσσεται σε άλλα όργανα, εκτός των πνευμόνων. Η εξωπνευμονική φυματίωση,
ωστόσο, μπορεί να συνυπάρχει με την πνευμονική φυματίωση. Σε γενικά σημεία τα
συμπτώματα περιλαμβάνουν πυρετό, ρίγη, νυχτερινή εφίδρωση, απώλεια της
όρεξης, απώλεια βάρους και κόπωση. Μπορεί, επίσης, να εμφανιστεί σοβαρή
πληκτροδακτυλία.

Εάν μια μόλυνση γίνει ενεργή, προσβάλλει τους πνεύμονες στο 90% των ανθρώπων. Τα
συμπτώματα μπορεί να περιλαμβάνουν πόνο στο στήθος και ένα παρατεταμένο βήχα που
παράγει πτύελα. To 25% περίπου των ανθρώπων δεν παρουσιάζει καθόλου συμπτώματα
(δηλαδή, παραμένουν "ασυμπτωματικοί"). Περιστασιακά, οι άνθρωποι φτύνουν αίμα σε
μικρές ποσότητες. Σε σπάνιες περιπτώσεις, η λοίμωξη μπορεί να διαβρώσει την
πνευμονική αρτηρία, προκαλώντας μαζική αιμορραγία που ονομάζεται ανεύρυσμα
Rasmussen. H φυματίωση μπορεί να εξελιχθεί σε χρόνια ασθένεια και να προκαλέσει
εκτεταμένες ουλές στους άνω λοβούς των πνευμόνων. Οι άνω πνεύμονες επηρεάζονται
πιο συχνά. Ο λόγος δεν είναι απόλυτα σαφής. Ίσως οι άνω λοβοί να επηρεάζονται
περισσότερο λόγω της καλύτερης ροής του αέρα ή λόγω κακής παροχέτευσης της
λέμφου.

Στο 15-20% των ενεργών περιπτώσεων, η μόλυνση εξαπλώνεται εκτός των
αναπνευστικών οργάνων, κι αυτό προκαλεί άλλες μορφές φυματίωσης. Η φυματίωση που
προσβάλλει άλλα όργανα του οργανισμού, εκτός από τα αναπνευστικά, ονομάζεται
«εξωπνευμονική φυματίωση». Η εξωπνευμονική φυματίωση εμφανίζεται συχνότερα σε
άτομα που βρίσκονται σε ανοσοκαταστολή και σε μικρά παιδιά. Η εξωπνευμονική
φυματίωση εμφανίζεται σε ποσοστό μεγαλύτερο από 50% σε άτομα που έχουν μολυνθεί
από τον ιό HIV. Τα σημεία που προσβάλλονται πιο συχνά από εξωπνευμονική
φυματίωση είναι ο υπεζωκότας (σε φυματιώδη πλευρίτιδα), το κεντρικό νευρικό
σύστημα (σε φυματιώδη μηνιγγίτιδα) και το λεμφικό σύστημα (σε χοιράδωση του
λαιμού). Η εξωπνευμονική φυματίωση εμφανίζεται, επίσης, μεταξύ άλλων στο
ουροποιογεννητικό σύστημα (σε φυματίωση ουροποιογεννητικού) και στα οστά και τις
αρθρώσεις (στη νόσο του Pott, σε φυματιώδη σπονδυλίτιδα). Όταν συμβεί διασπορά
στα οστά, τότε είναι γνωστή ως «φυματίωση των οστών», που είναι μια μορφή
οστεομυελίτιδας. Μια δυνητικά πιο σοβαρή, εκτεταμένη μορφή φυματίωσης ονομάζεται
«διάχυτη» φυματίωση και είναι κοινώς γνωστή ως κεγχροειδής φυματίωση. Η
κεγχροειδής φυματίωση αντιπροσωπεύει το 10% περίπου των περιστατικών
εξωπνευμονικής φυματίωσης.

Η κύρια αιτία της φυματίωσης (ΤΒ) είναι το μυκοβακτήριο της φυματίωσης, ένας
μικρός, αερόβιος, ακίνητος βάκιλος. Πολλά από τα μοναδικά κλινικά χαρακτηριστικά
αυτού του παθογόνου προκαλούνται από την υψηλή του περιεκτικότητα σε λιπίδια. Το
μυκοβακτήριο διαιρείται κάθε 16-20 ώρες. Αυτό το ποσοστό είναι αργό, σε σύγκριση
με άλλα βακτήρια, τα οποία συνήθως διαιρούνται σε λιγότερο από μία ώρα. Τα
μυκοβακτήρια έχουν μια εξωτερική μεμβράνη από λιπιδική διπλοστοιβάδα. Εάν γίνει
χρώση κατά Γκραμ, το μυκοβακτήριο της φυματίωσης είτε λαμβάνει μια ελαφριά χρώση
και χαρακτηρίζεται «θετικό κατά Gram» είτε δεν χρωματίζεται, επειδή το κυτταρικό
του τοίχωμα έχει υψηλή περιεκτικότητα σε λιπίδια και μυκολικό οξύ. Το
μυκοβακτήριο της φυματίωσης (MTB) είναι ανθεκτικό σε ήπια απολυμαντικά και
μπορεί να επιβιώσει σε ξηρό περιβάλλον για εβδομάδες. Στη φύση, το βακτήριο
μπορεί να αναπτυχθεί μόνο εντός των κυττάρων ενός ξενιστή οργανισμού, όμως το
μυκοβακτήριο της φυματίωσης μπορεί να καλλιεργηθεί εργαστηριακά.

Με τη χρήση ιστολογικής χρώσης σε αποχρωματισμένα δείγματα των φλεγμάτων, οι
επιστήμονες μπορούν να εντοπίσουν το μυκοβακτήριο της φυματίωσης (MTB) κάτω από
κανονικό (φυσικού φωτός) μικροσκόπιο. (Τα φλέγματα αποκαλούνται επίσης και
«πτύελα») Το μυκοβακτήριο της φυματίωσης διατηρεί συγκεκριμένη χρώση ακόμη και
μετά από επεξεργασία με όξινο διάλυμα, γι' αυτό και ανήκει στην κατηγορία των
οξεάντοχων βακίλων (AFB). Οι δύο πιο κοινές τεχνικές χρώσης οξεάντοχων
οργανισμών είναι: η χρώση Ziehl-Neelsen που χρωματίζει τους οξεάντοχους βακίλους
(AFB) με ένα φωτεινό κόκκινο που ξεχωρίζει σε κυανό περιβάλλον, και η χρώση
αουραμίνης-ροδαμίνης ακολουθούμενη από μικροσκοπία φθορισμού.

Το σύμπλεγμα των μυκοβακτηρίων της φυματίωσης (MTBC) περιλαμβάνει άλλα τέσσερα
μυκοβακτήρια που προκαλούν φυματίωση (ΤΒ): το “M. bovis,” το “Μ. africanum,” το
“M. canetti,” και το “M. microti”. Το “M. africanum” δεν είναι ευρέως
διαδεδομένο, αλλά αποτελεί σημαντική αιτία φυματίωσης σε περιοχές της Αφρικής.
 Το “M. bovis” ήταν μια κοινή αιτία φυματίωσης, αλλά η εισαγωγή του
παστεριωμένου γάλακτος έχει περιορίσει σε μεγάλο βαθμό αυτό το μυκοβακτήριο από
τα προβλήματα δημόσιας υγείας στις αναπτυγμένες χώρες. Το “M. canetti” είναι
σπάνιο και φαίνεται να περιορίζεται στο Κέρας της Αφρικής, αν και έχουν
καταγραφεί ορισμένα περιστατικά σε Αφρικανούς μετανάστες. Το “M. microti” είναι
επίσης σπάνιο και εμφανίζεται συνήθως σε ανοσοκατεσταλμένα άτομα, όμως αυτό το
παθογόνο μπορεί να είναι πιο συχνό από όσο νομίζουμε. 

Άλλα γνωστά παθογόνα μυκητοβακτήρια περιλαμβάνουν τα “M. leprae,” “M. avium,”
και το “M. kansasii.” Τα δύο τελευταία είδη ανήκουν στην κατηγορία των "άτυπων
μυκοβακτηρίων" (NTM). Τα NTM δεν προκαλούν φυματίωση ή λέπρα, προκαλούν όμως
πνευμονικές νόσους που προσομοιάζουν με φυματίωση.

Αρκετοί παράγοντες είναι αυτοί που κάνουν τους ανθρώπους επιρρεπείς σε φυματικές
λοιμώξεις. Ο πιο σημαντικός παράγοντας κινδύνου παγκοσμίως είναι ο ιός
ανθρώπινης ανοσοανεπάρκειας ή HIV. Το 13% όλων των περιπτώσεων της φυματίωσης
μολύνονται από τον ιό HIV. Το πρόβλημα απαντάται συχνά στην υποσαχάρια Αφρική,
όπου τα ποσοστά του HIV είναι υψηλά. Η φυματίωση είναι στενά συνδεδεμένη με τον
υπερπληθυσμό και την κακή διατροφή. Αυτή η σύνδεση κάνει τη φυματίωση μία από
τις κύριες ασθένειες της φτώχειας. Οι παρακάτω ομάδες ανθρώπων αντιμετωπίζουν
υψηλό κίνδυνο φυματικής λοίμωξης: οι άνθρωποι που κάνουν ενέσεις με παράνομα
φάρμακα, οι κάτοικοι κι εργαζόμενοι σε μέρη όπου συγκεντρώνονται ευπαθείς
άνθρωποι (για παράδειγμα, σε φυλακές και καταφύγια αστέγων), φτωχοί άνθρωποι που
δεν έχουν επαρκή ιατρική φροντίδα, εθνολογικές μειονότητες υψηλού κινδύνου,
παιδιά που έχουν στενή επαφή με ανθρώπους υψηλού κινδύνου, και οι φροντιστές
στον τομέα παροχής υγειονομικής περίθαλψης που εξυπηρετούν αυτούς τους
πελάτες. Οι χρόνιες πνευμονικές νόσοι είναι ένας άλλος σημαντικός παράγοντας
κινδύνου. Η πνευμονοκονίαση αυξάνει τον κίνδυνο κατά περίπου 30 φορές. Οι
άνθρωποι που καπνίζουν τσιγάρα αντιμετωπίζουν σχεδόν τον διπλάσιο κίνδυνο
φυματίωσης από τους μη καπνιστές. Άλλες νοσώδεις καταστάσεις μπορεί να αυξήσουν
τον κίνδυνο εμφάνισης φυματίωσης, συμπεριλαμβανομένου του αλκοολισμού και
του σακχαρώδους διαβήτη (τριπλάσιος κίνδυνος). Κάποια φάρμακα, όπως τα
κορτικοστεροειδή και το infliximab (ένα είναι ένα μονοκλωνικό αντίσωμα έναντι
TNFα) αποτελούν όλο και περισσότερο σημαντικούς παράγοντες κινδύνου, ειδικά
στον αναπτυσσόμενο κόσμο. Επίσης, μία γενετική προδιάθεση υπάρχει, αλλά οι
επιστήμονες δεν έχουν καθορίσει κατά πόσο αυτή είναι σημαντική.

Όταν τα άτομα με ενεργή πνευμονική φυματίωση βήχουν, φτερνίζονται, μιλούν,
τραγουδούν, ή φτύνουν, αποβάλουν μολυσματικά σταγονίδια με διάμετρο από 0,5 ως
5 µm. Ένα φτέρνισμα μπορεί ν' απελευθερώσει μέχρι 40.000 σταγονίδια. Κάθε
σταγονίδιο μπορεί να μεταδώσει την ασθένεια καθώς η μολυσματική δόση της
φυματίωσης είναι πολύ χαμηλή. (Ένα άτομο που εισπνέει λιγότερα από 10 βακτήρια
μπορεί να μολυνθεί).

Οι άνθρωποι με παρατεταμένη, συχνή ή στενή επαφή με ανθρώπους που έχουν
φυματίωση αντιμετωπίζουν υψηλό κίνδυνο μολύνσεως, όπως εκτιμάται σε ένα ποσοστό
της τάξεως του 22%. Ένα άτομο με ενεργή φυματίωση που δεν αντιμετωπίζεται μπορεί
να μολύνει 10-15 (ή και περισσότερα) άτομα το χρόνο. Συνήθως, μόνο τα άτομα με
ενεργή φυματίωση μπορούν να μεταδώσουν την ασθένεια. Πιστεύεται ότι τα άτομα με
λανθάνουσα λοίμωξη δεν είναι μολυσματικά. Η πιθανότητα μετάδοσης από το ένα
άτομο στο άλλο εξαρτάται από αρκετούς παράγοντες. Αυτοί οι παράγοντες
συμπεριλαμβάνουν τον αριθμό των μολυσματικών σταγονιδίων που αποβάλλει ο φορέας,
την αποτελεσματικότητα του εξαερισμού στο περιβάλλον του ατόμου, τη διάρκεια της
έκθεσης την τοξικότητα του γένους, της M. φυματίωσης και τα επίπεδα ανοσίας του
ατόμου που δεν έχει μολυνθεί. Για να αποφευχθεί η μετάδοση από άτομο σε άτομο,
απομονώστε τα άτομα με ενεργή ("φανερή") φυματίωση και χορηγείστε τους αγωγή με
φάρμακα κατά της φυματίωσης. Μετά από περίπου δύο εβδομάδες αποτελεσματικής
θεραπείας, οι άνθρωποι με  μη-ανθεκτικές ενεργές λοιμώξεις γενικά δεν παραμένουν
μολυσματικοί για τους άλλους. Αν κάποιος μολυνθεί, συνήθως χρειάζεται τρεις με
τέσσερις εβδομάδες πριν το άτομο που έχει μολυνθεί να μπορεί να μεταδώσει την
ασθένεια σε άλλους.

Περίπου το 90% των ανθρώπων που έχουν μολυνθεί από το μυκοβακτήριο της
φυματίωσης έχουν ασυμπτωματικές, λανθάνουσες φυματικές λοιμώξεις (που ορισμένες
φορές ονομάζονται LTBI). Αυτοί οι άνθρωποι έχουν μόνο 10% πιθανότητα στη ζωή
τους να γίνει η λανθάνουσα λοίμωξη, εμφανής, ενεργή φυματίωση. Γι' ανθρώπους με
HIV, ο κίνδυνος να εμφανίσουν ενεργή φυματίωση αυξάνεται και φτάνει σχεδόν 10%
το χρόνο. Αν δεν χορηγηθεί αποτελεσματική θεραπεία, το ποσοστό θανάτου για
περιπτώσεις ενεργής φυματίωσης φτάνει το 66%.

Η φυματική λοίμωξη ξεκινάει όταν τα μυκοβακτήρια φτάνουν στις πνευμονικές
κυψελίδες, όπου εισέρχονται και αναπαράγονται μέσα στα ενδοσώματα των
κυψελιδικών μακροφάγων. Το κύριο μέρος της λοίμωξης στα πνευμόνια, γνωστό ως η
"η εστία του Ghon" βρίσκεται είτε στο πάνω μέρος του κατώτερου λοβού είτε στο
κατώτερο μέρος του ανώτερου λοβού. Η φυματίωση των πνευμόνων μπορεί επίσης να
εμφανιστεί μέσω μιας λοιμώξεως στο αίμα, γνωστή ως εστία του Simon. Η εστία του
Simon βρίσκεται συνήθως στα ανώτερα πνευμονικά πεδία. Αυτή η αιμοταγενής
μετάδοση μπορεί να εξαπλώσει τη λοίμωξη σε πιο απομακρυσμένα μέρη όπως οι
περιφερειακοί λεμφαδένες, τα νεφρά, τον εγκέφαλο, και τα οστά. Η φυματίωση
επηρεάζει όλα τα μέρη του σώματος, ωστόσο, για άγνωστους λόγους, σπάνια
επηρεάζει την καρδιά, τους σκελετικούς μύες, το πάγκρεας, ή το θυρεοειδή.

Η φυματίωση ταξινομείται ως μία από τις κοκκιωματώδεις φλεγμονώδεις νόσους. Τα
μακροφάγα, τα T λεμφοκύτταρα , τα B λεμφοκύτταρα, και οι ινοβλάστες είναι μεταξύ
των κυττάρων που συγκεντρώνονται για να σχηματίσουν κοκκιώματα. Τα
λεμφοκύτταρα περικυκλώνουν τα μολυσμένα μακροφάγα. Το κοκκίωμα εμποδίζει τη
διάδοση των μυκοβακτηρίων και παρέχει ένα τοπικό περιβάλλον για την
αλληλεπίδραση των κυττάρων του ανοσοποιητικού συστήματος. Τα βακτήρια μέσα στο
κοκκίωμα μπορεί να γίνουν αδρανή, κάτι που οδηγεί σε λανθάνουσα λοίμωξη. Ένα
άλλο χαρακτηριστικό του κοκκιώματος είναι η εμφάνιση ασυνήθους θανάτου του
κυττάρου (νέκρωση) στο κέντρο του βλαστήματος. Με γυμνό μάτι, αυτή η νέκρωση
έχει υφή μαλακού, λευκού τυριού και λέγεται  τυρώδης νέκρωση.

Τα φυματικά βακτήρια μπορεί να εισχωρήσουν στο αίμα από μία περιοχή
κατεστραμμένου ιστού. Μπορεί να εξαπλωθούν σ' όλο το σώμα και να δημιουργήσουν
πολλές εστίες λοιμώξεως, που φαίνονται σαν μικροσκοπικά βλαστήματα στους
ιστούς. Αυτή η σοβαρή μορφή της νόσου της φυματίωσης λέγεται κεχροειδής
φυματίωση. Αυτή η μορφή της φυματίωσης είναι πιο συχνή σε μικρά παιδιά και
ανθρώπους που πάσχουν από τον ιό HIV. Οι άνθρωποι μ' αυτή τη διάσπαρτη φυματίωση
έχουν υψηλά ποσοστά θνησιμότητας (γύρω στο 30%).

Σε πολλούς ανθρώπους, η λοίμωξη εντείνεται και μετά φθίνει. Η καταστροφή των
ιστών και η νέκρωση συχνά εξισορροπούνται με τη θεραπεία και την ίνωση. Ο ιστός
που έχει επηρεαστεί αντικαθίσταται από ουλές και κοιλότητες που γεμίζουν με
τυρώδες νεκρωτικό υλικό. Κατά τη διάρκεια της ενεργούς νόσου, μερικές από αυτές
τις κοιλότητες ενώνονται με τις διόδους αέρα βρόγχοι και αυτό το υλικό μπορεί να
βγει με το βήχα. Αυτό το υλικό περιέχει ζωντανά βακτήρια και μπορεί να εξαπλώσει
τη μόλυνση. Η θεραπεία με τα κατάλληλα αντιβιοτικά σκοτώνει τα βακτήρια κι
επιτρέπει να γίνει η επούλωση. Όταν θεραπεύεται η νόσος, οι περιοχές που έχουν
επηρεαστεί αντικαθίστανται από ουλώδη ιστό.

Σύμφωνα με πρόσφατη έρευνα τα φυματικά βακτήρια έχουν την δυνατότητα να
εισχωρήσουν στα μεσεγχυματικά βλαστικά κύτταρα του ξενιστή. Μπορούν να
παραμείνουν εκεί για αόριστο χρονικό διάστημα ακόμα και αν η ασθένεια
αντιμετωπιστεί επιτυχώς, οδηγώντας συχνά σε επανεμφάνιση της νόσου πολλά χρόνια
ή ακόμα και δεκαετίες αργότερα.

Είναι δύσκολο να διαγνωστεί η ενεργή φυματίωση με βάση μόνο τα
συμπτώματα. Επίσης, είναι δύσκολο να διαγνωστεί η νόσος σε ανθρώπους που είναι
σε ανοσοκαταστολή. Ωστόσο, οι άνθρωποι που έχουν συμπτώματα
πνευμονοπάθειας γενικότερα συμπτώματα που διαρκούν πάνω από δύο εβδομάδες μπορεί
να έχουν φυματίωση. Μια ακτινογραφία θώρακα και πολλαπλές καλλιέργειες πτυέλων
για οξεάντοχους βακίλους είναι συνήθως μέρος της αρχικής εκτίμησης. Οι εξετάσεις
απελευθέρωσης ιντερφερόνης-γ (IGRAs) και δερματικής φυματινοαντίδρασης δεν είναι
χρήσιμες στον αναπτυσσόμενο κόσμο. Οι εξετάσεις IGRAs έχουν παρόμοιους
περιορισμούς σε ανθρώπους που πάσχουν από τον ιό HIV.

Οριστική διάγνωση της φυματίωσης γίνεται όταν αναγνωρίζεται το μυκοβακτήριο της
φυματίωσης σε κλινικό δείγμα (για παράδειγμα, σε πτύελα, πύο, ή  βιοψία ιστού).
Ωστόσο, η δύσκολη διαδικασία καλλιέργειας γι' αυτόν τον αργά αναπτυσσόμενο
οργανισμό μπορεί να πάρει από δύο έως έξι εβδομάδες για την καλλιέργεια πτυέλου
ή αίματος. Επομένως, η θεραπεία ξεκινάει συνήθως πριν επιβεβαιωθεί η
καλλιέργεια.

Οι εξετάσεις μοριακής ανίχνευσης και η μέτρηση επιπέδων
αδενοσινοδεαμινάσης μπορούν γρήγορα να διαγνώσουν τη φυματίωση. Ωστόσο, αυτές οι
εξετάσεις δεν συνιστώνται συνήθως, καθώς σπάνια αλλάζουν τον τρόπο θεραπείας του
ατόμου. Οι εξετάσεις αίματος για την ανίχνευση αντισωμάτων δεν είναι
συγκεκριμένες ή επαρκώς ευαίσθητες και γι' αυτό δεν συνιστώνται.

Η δερμοαντίδραση Mantoux χρησιμοποιείται συχνά στην εξέταση ατόμων υψηλού
κινδύνου για ανάπτυξη φυματίωσης. Σε άτομα που έχουν προηγουμένως ανοσοποιηθεί η
φυματινοαντίδραση μπορεί να δώσει ψευδώς θετικά αποτελέσματα. Στους πάσχοντες
από  σαρκοείδωση, λέμφωμα Hodgkin, και υποσιτισμό μπορεί τα αποτελέσματα να
είναι ψευδώς αρνητικά. Το σημαντικότερο είναι ότι άτομα με ενεργό φυματίωση
μπορεί να δώσουν ψευδώς αρνητική φυματινοαντίδραση. Οι μέθοδοι ανίχνευσης της
απελευθέρωσης ιντερφερόνης-γ (IGRA) σε δείγμα αίματος, συνιστώνται σε άτομα στα
οποία η δοκιμασία Mantoux είναι θετική. Η ανοσοποίηση και τα περισσότερα
περιβαλλοντικά μυκοβακτήρια δεν επηρεάζουν τις μεθόδους IGRA, οπότε δίνουν
λιγότερα  ψευδώς θετικά αποτελέσματα. Τις επηρεάζουν, όμως, τα μυκοβακτήρια “M.
szulgai,” “M. marinum,” και “M. kansasii.”. Οι μέθοδοι IGRA μπορούν να αυξήσουν
την ευαισθησία εάν εφαρμοστούν παράλληλα με τη δερματική φυματινοαντίδραση. Αν
εφαρμοστούν μεμονωμένα μπορεί να έχουν μειωμένη ευαισθησία συγκριτικά με τη
δερματική φυματινοαντίδραση.

Οι προσπάθειες για την πρόληψη και τον έλεγχο της φυματίωσης βασίζονται στον
εμβολιασμό βρεφών και την ανίχνευση και κατάλληλη θεραπεία των περιστατικών
ενεργούς φυματίωσης. Η Παγκόσμια Οργάνωση Υγείας (ΠΟΥ) σημείωσε κάποιες
επιτυχίες μέσω βελτιωμένων θεραπευτικών σχημάτων. Έχει παρατηρηθεί ελαφριά
μείωση στον αριθμών των περιστατικών.

Aπό το 2011, το μόνο διαθέσιμο εμβόλιο είναι ο βάκιλος Calmette-Guérin (BCG). Το
αντιφυματικό εμβόλιο (ΒCG) έχει αποδειχτεί αποτελεσματικό κατά της κεγχροειδούς
φυματίωσης στην παιδική ηλικία, αλλά δεν παρέχει επαρκή προστασία κατά της
μεταδοτικής πνευμονικής φυματίωσης. Παρόλα αυτά πρόκειται για το πλέον ευρέως
χρησιμοποιούμενο εμβόλιο σε παγκόσμιο επίπεδο. Περισσότερο από 90% των παιδιών
 εμβολιάζονται, αλλά η ανοσία εξασθενεί μετά από περίπου μια δεκαετία. Η
φυματίωση είναι σπάνια στα περισσότερα μέρη του Καναδά, στο Ηνωμένο Βασίλειο και
στις ΗΠΑ, οπότε το BCG χορηγείται μόνο σε άτομα υψηλού κινδύνου. Ένας λόγος να
μη χρησιμοποιηθεί το εμβόλιο είναι το γεγονός ότι η δερματική
φυματινοαντίδραση δίνει ψευδώς θετικά αποτελέσματα. Κατά συνέπεια δεν μπορεί να
ανιχνευτεί η νόσος μέσω αυτής της δοκιμασίας. Νέα εμβόλια βρίσκονται στο στάδιο
ανάπτυξης.

Το 1993 η Παγκόσμια Οργάνωση Υγείας (ΠΟΥ) χαρακτήρισε τη φυματίωση ως «κατάσταση
ανάγκης για την παγκόσμια υγεία». Το 2006 το δίκτυο διεθνών οργανισμών «Stop TB
Partnership» ανέπτυξε ένα  παγκόσμιο σχέδιο για την εξάλειψη της φυματίωσης του
οποίου στόχος είναι να σώσει 14 εκατ. ζωές μέχρι το 2015. Είναι πιθανό να μην
επιτευχθούν κάποιοι από τους στόχους τους έως το 2015, κυρίως λόγω της αύξησης
της φυματίωσης που συνδέεται με τον ιό της ανθρώπινης ανοσοανεπάρκειας (HIV) και
την εμφάνιση της πολυανθεκτικής φυματίωσης (MDR-TB). Η Αμερικανική
Πνευμονολογική Εταιρεία  (American Thoracic Society) ανέπτυξε ένα
σύστημα ταξινόμησης της φυματίωσης , το οποίο χρησιμοποιείται σε προγράμματα
δημόσιας υγείας.

Στη θεραπεία της φυματίωσης χρησιμοποιούνται  αντιβιοτικά για την εξόντωση των
βακτηρίων.  Η αποτελεσματική θεραπεία της νόσου δεν είναι εύκολη λόγω της
ασυνήθιστης δομής και χημικής σύστασης του κυτταρικού τοιχώματος του
μυκοβακτήριου. Το κυτταρικό τοίχωμα εμποδίζει την απορρόφηση των φαρμάκων και
καθιστά τα αντιβιοτικά αναποτελεσματικά. Τα δύο αντιβιοτικά που χρησιμοποιούνται
περισσότερο απ’ όλα είναι η  ισονιαζίδη και η ριφαμπικίνη. Η θεραπευτική αγωγή
μπορεί να διαρκέσει μήνες. Στη θεραπεία της λανθάνουσας φυματίωσης
χρησιμποποιείται συνήθως ένα μεμονωμένο αντιβιοτικό. Η ενεργός φυματίωση
θεραπεύεται καλύτερα με συνδυασμό αντιβιοτικών προκειμένου να μειωθεί ο κίνδυνος
τα βακτήρια να αναπτύξουν  ανθεκτικότητα στα αντιβιοτικά. Στα άτομα με
λανθάνουσες λοιμώξεις χορηγείται επίσης θεραπευτική αγωγή με σκοπό να προληφθεί
η μελλοντική ανάπτυξη ενεργούς φυματίωσης. Η ΠΟΥ συνιστά τη θεραπεία υπό άμεση
παρακολούθηση κατά την οποία ο ασθενής λαμβάνει τα φάρμακά του υπό την άμεση
επίβλεψη επαγγελματία υγείας, με σκοπό τη μείωση του αριθμού των ατόμων που δεν
παίρνουν με τον κατάλληλο τρόπο τα αντιβιοτικά φάρμακα. Ωστόσο, υπάρχουν μόνο
λίγα στοιχεία για τη στήριξη της θεραπείας υπό άμεση παρακολούθηση. Η εφαρμογή
μέτρων που υπενθυμίζουν τη σπουδαιότητα της θεραπείας φέρνει θετικά
αποτελέσματα.

Aπό το 2010, η συνιστώμενη θεραπευτική αγωγή για τη νεοεμφανιζόμενη πνευμονική
φυματίωση είναι η χορήγηση συνδυασμού αντιβιοτικών για έξι μήνες. Τους πρώτους
δύο μήνες θα πρέπει να χορηγείται ριφαμπικίνη,
ισονιαζίδη, πυραζιναμίδη, και εθαμβουτόλη. Τους τέσσερις τελευταίους μήνες
χορηγείται μόνο ριφαμπικίνη και ισονιαζίδη. Σε περίπτωση υψηλής αντίστασης στην
ισονιαζίδη μπορεί στη θέση της να χρησιμοποιηθεί εθαμβουτόλη για το παραπάνω
διάστημα.

Εάν η φυματίωση υποτροπιάσει, θα πρέπει ─προτού καθοριστεί η θεραπεία─ να γίνουν
τεστ προκειμένου να βρεθεί σε ποια αντιβιοτικά παρουσιάζει ευαισθησία. Σε
περίπτωση που διαπιστωθεί πολυανθεκτική φυματίωση (multiple-drug-resistant TB,
MDR-TB) συνιστάται θεραπεία με τουλάχιστον τέσσερα αποτελεσματικά αντιβιοτικά
για 18–24 μήνες.

Πρωτογενή αντοχή έχουμε όταν κάποιος έχει μολυνθεί με ανθεκτικό στέλεχος. Ένα
άτομο με ευπάθεια στη φυματίωση μπορεί να αναπτύξει δευτερογενή (επίκτητη)
αντοχή κατά τη διάρκεια της θεραπείας. Επίσης η δευτερογενής αντοχή αναπτύσσεται
λόγω ανεπαρκούς θεραπείας, εάν ο ασθενής δε λάβει καταλλήλως το φαρμακευτκό
σχήμα που του έχει χορηγηθεί (ανεπαρκής συμμόρφωση) ή αν τα χρησιμοποιούμενα
φάρμακα είναι χαμηλής ποιότητας. Η ανθεκτική φυματίωση αποτελεί σοβαρό πρόβλημα
της δημόσιας υγείας σε πολλές αναπτυσσόμενες χώρες. Η θεραπεία της διαρκεί
περισσότερο καιρό και απαιτούνται υψηλότερου κόστους φάρμακα. Η πολυανθεκτική
φυματίωση (MDR-TB) αναφέρεται στην αντοχή που αναπτύσσουν τα μυκοβακτήρια στα
δύο πιο αποτελεσματικά φάρμακα πρώτης γραμμής: τη ριφαμπικίνη και την
ισονιαζίδη.Στην πολυανθεκτική φυματίωση υπάρχει αντοχή σε τρεις ή και
περισσότερες από τις έξι κατηγορίες φαρμάκων δεύτερης γραμμής. Στην  ολικά
ανθεκτική ΤΒ η αντοχή επεκτείνεται σε όλα τα φάρμακα που χρησιμοποιούνται
σήμερα. Αυτή η μορφή παρατηρήθηκε για πρώτη φορά το 2003 στην Ιταλία, ωστόσο έως
το 2012 δεν είχε συζητηθεί ευρέως.

Η μόλυνση με το μυκοβακτήριο της φυματίωσης εξελίσσεται σε εμφανή νόσο, όταν τα
βακτήρια υπερνικούν την άμυνα του ανοσοποιητικού συστήματος και αρχίζουν να
πολλαπλασιάζονται. Στην πρωτογενή λοίμωξη (περίπου 1–5% των περιστατικών) αυτό
συμβαίνει λίγο μετά την αρχική μόλυνση. Ωστόσο, στα περισσότερα περιστατικά
πρόκειται για  λανθάνουσα λοίμωξη χωρίς εμφανή συμπτώματα. Τα αδρανή αυτά
βακτήρια οδηγούν σε ενεργή φυματίωση στις 5–10% των λανθανουσών περιπτώσεων.
Πολλές φορές αυτό συμβαίνει αρκετά χρόνια μετά τη μόλυνση.

Ο κίνδυνος της επανενεργοποίησης αυξάνεται σε άτομα με ανοσοκαταστολή, όπως αυτή
που προκαλείται από μόλυνση με τον ιό HIV. Στα άτομα που είναι συγχρόνως
μολυσμένα με το μυκοβακτήριο της φυματίωσης και τον ιό HIV, ο κίνδυνος για
επανενεργοποίηση της νόσου αυξάνεται μέχρι και 10% κάθε χρόνο. Μελέτες που
ασχολούνται με το γενετικό αποτύπωμα των στελεχών μυκοβακτηρίδιων, δείχνουν ότι
η επαναμόλυνση προκαλεί, περισσότερο από όσο θεωρούνταν παλαιότερα, την υποτροπή
της νόσου. Οι επαναμολύνσεις ευθύνονται για περισσότερα από τα 50% των
περιστατικών επανεργοποίησης της νόσου σε περιοχές όπου συναντάται συχνά. Η
πιθανότητα θανάτου λόγω φυματίωσης μειώθηκε το 2008 από 8% ─που ήταν το 1995─ σε
4%.

Περίπου το ένα τρίτο του παγκόσμιου πληθυσμού έχει μολυνθεί από το μυκοβακτήριο
της φυματίωσης (M. tuberculosis). Ένα νέο περιστατικό λοίμωξης σημειώνεται
παγκοσμίως κάθε λεπτό. Ωστόσο, οι περισσότερες μολύνσεις με το M. tuberculosis
δεν εξελίσσονται σε νόσο και το 90–95% των ατόμων που μολύνθηκαν παραμένουν
ασυμπτωματικά. Εκτιμάται ότι το έτος 2007 υπήρχαν 13,7 εκατ. χρόνια περιστατικά
ενεργούς φυματίωσης. Το 2010 διαγνώστηκαν 8,8 εκατ. νέα κρούσματα και
σημειώθηκαν 1,45 εκατ. θάνατοι, οι περισσότεροι σε  αναπτυσσόμενες χώρες. Από τα
1,45 εκατ. ανθρώπων που πεθαίνουν, περίπου τα 0,35 εκατ. είναι συγχρόνως
προσβεβλημένα με τον ιό του AIDS (HIV). 

Μετά το AIDS, η φυματίωση είναι η δεύτερη πιο συχνή αιτία θανάτου μεταξύ των
λοιμωδών νοσημάτων. Από το 2005 ο απόλυτος αριθμός των κρουσμάτων φυματίωσης
("επιπολασμός") σημειώνει πτώση. Από το 2002 έχει μειωθεί ο αριθμός νέων
κρουσμάτων ("επίπτωση"). Η Κίνα έχει σημειώσει ιδιαίτερα σημαντική πρόοδο: από
το 1990 έως το 2010 κατάφερε να μειώσει το ποσοστό θνησιμότητας κατά περίπου
80%. Η φυματίωση είναι πιο συχνή σε αναπτυσσόμενες χώρες. Περίπου 80% του
πληθυσμού πολλών χωρών της Ασίας και της Αφρικής έχει θετική φυματινοαντίδραση
ενώ στις ΗΠΑ το ποσοστό ανέρχεται σε μόλις 5–10%. Οι ειδικοί σε ιατρικά θέματα
ήλπιζαν στη δυνατότητα ολοκληρωτικού ελέγχου της φυματίωσης, ωστόσο υπάρχουν
διάφοροι παράγοντες που καθιστούν αυτή τη δυνατότητα απίθανη: η ανάπτυξη
αποτελεσματικού εμβολίου αποδείχτηκε δύσκολη, το κόστος του εμβολίου είναι υψηλό
και ο χρόνος διάγνωσης της νόσου είναι μεγάλος, η θεραπεία διαρκεί πολλούς μήνες
και περισσότερα άτομα με ΗIV μολύνονται από τη φυματίωση. Η ανθεκτική στα
φάρμακα νόσος εμφανίστηκε στη δεκαετία του ‘80.

Το 2007 η χώρα με τον υψηλότερο εκτιμώμενο δείκτη επίπτωσης της νόσου ήταν η
 Σουαζιλάνδη με 1200 περιστατικά στα 100.000 άτομα. Η Ινδία, με εκτιμώμενα 2
εκατ. νέα περιστατικά, είχε τον υψηλότερο συνολικό δείκτη επίπτωσης. Στις
αναπτυγμένες χώρες η φυματίωση δεν είναι τόσο συχνή και συναντάται κυρίως σε
αστικές περιοχές. Το 2010 τα ποσοστά της φυματίωσης ανά 100.000 άτομα σε
διάφορες περιοχές του κόσμου ανέρχονταν σε: 178 παγκοσμίως, 332 στην Αφρική, 36
στην αμερικανική ήπειρο, 173 στην Ανατολική Μεσόγειο, 63 στην Ευρώπη, 278 στη
Νοτιοανατολική Ασία και 139 σε περιοχές του Δυτικού Ειρηνικού. Στον Καναδά και
την Αυστραλία η φυματίωση είναι πολλές φορές πιο συχνή στους αυτόχθονες λαούς,
ιδιαίτερα σε απομακρυσμένες περιοχές. Τα ποσοστά θανάτου από φυματίωση στους
ιθαγενείς της ΗΠΑ είναι πέντε φορές υψηλότερα.

Η επίπτωση της νόσου ποικίλλει ανάλογα με την ηλικία. Στην Αφρική προσβάλλει
κατά πρώτο λόγο άτομα ηλικίας μεταξύ 12 και 18 ετών και νέους ενήλικες. Σε
χώρες,όμως, όπου οι δείκτες επίπτωσης παρουσίασαν σημαντική πτώση (όπως για
παράδειγμα στις ΗΠΑ) η φυματίωση προσβάλλει κυρίως ηλικιωμένα άτομα και άτομα με
εξασθενημένο ανοσοποιητικό σύστημα.

Η φυματίωση έχει εμφανιστεί στους ανθρώπους από την αρχαιότητα. Η πρώτη σαφής
ανίχνευση του  “μυκοβακτηρίου της φυματίωσης” περιλαμβάνει στοιχεία ύπαρξης της
ασθένειας σε απομεινάρια βίσωνα που χρονολογούνται έως και 17.000 χρόνια
πριν. Ωστόσο, δεν είναι σαφές αν η φυματίωση προήλθε από τα βοοειδή, και
μεταδόθηκε στη συνέχεια στους ανθρώπους, ή αν ξέσπασε από κάποιον κοινό
πρόγονο. Οι επιστήμονες πίστευαν παλαιότερα ότι το μυκοβακτήριο της φυματίωσης
(MTBC) μεταδιδόταν στους ανθρώπους από τα ζώα κατά την εξημέρωσή τους. Ωστόσο,
τα γονίδια του συμπλέγματος  “Mycobaterium tuberculosis”  (MTBC) στους ανθρώπους
έχουν εξεταστεί συγκριτικά με το MTBC στα ζώα, και η θεωρία έχει αποδειχθεί
λανθασμένη. Και τα δύο στελέχη των βακτηρίων φυματίωσης έχουν ένα κοινό πρόγονο
που ενδέχεται να έχει μολύνει τους ανθρώπους κιόλας από τη  Νεολιθική
επανάσταση. Σκελετικά απολιθώματα καταδεικνύουν ότι οι προϊστορικοί άνθρωποι
(4000 Π.Χ.) είχαν φυματίωση. Ερευνητές διαπίστωσαν σήψη από φυματίωση στη
σπονδυλική στήλη  μουμιών από την Αίγυπτο που χρονολογούνται από το 3000–2400
Π.Χ.  "Φθίση" είναι η ελληνική λέξη για το  “σαράκι,” ένας παλαιότερος όρος για
την πνευμονική φυματίωση. Το 460 Π.Χ., ο  Ιπποκράτης αναγνώρισε τη φθίση ως την
πιο ευρέως διαδεδομένη ασθένεια της εποχής. Οι πάσχοντες από φθίση είχαν υψηλό
πυρετό και έβηχαν αίμα. Στις περισσότερες περιπτώσεις η φθίση ήταν
θανάσιμη. Γενετικές έρευνες επισημαίνουν ότι η φυματίωση είχε εμφανιστεί
στην Αμερική από το έτος 100 Μ.Χ.

Πριν τη Βιομηχανική επανάσταση, δοξασίες συχνά συνέδεαν τη φυματίωση με
τους βρικόλακες. Σε περίπτωση θανάτου ενός μέλους οικογένειας από φυματίωση, τα
άλλα μολυσμένα μέλη θα έβλεπαν σταδιακή επιδείνωση της υγείας τους. Υπήρχε η
πεποίθηση ότι το άτομο που προσβαλλόταν αρχικά από φυματίωση απομυζούσε τη ζωή
από τα υπόλοιπα μέλη της οικογένειας.

Η πνευμονική μορφή που σχετίζεται με τα φυμάτια εδραιώθηκε ως πάθηση από τον
 Δρ. Richard Morton το 1689. Ωστόσο, η φυματίωση είχε μια σειρά από συμπτώματα,
και συνεπώς δεν είχε αναγνωριστεί ως μία ασθένεια μέχρι τη δεκαετία του 1820.
Ονομάστηκε φυματίωση το 1839 από τον J. L. Schönlein. Κατά τη διάρκεια των ετών
1838–1845, ο Δρ. John Croghan, ιδιοκτήτης του σπηλαίου Mammoth Cave, μετέφερε
τους νοσούντες από φυματίωση στη σπηλιά με την ελπίδα ότι θα θεραπευτούν από την
ασθένεια με τη σταθερή θερμοκρασία και την καθαρότητα του αέρα στο σπήλαιο.
Πέθαιναν σε έναν χρόνο. Ο Hermann Brehmer άνοιξε το πρώτο  σανατόριο φυματίωσης
το 1859 στο Sokołowsko (Πολωνία).

Τον βάκιλο που προκαλεί τη φυματίωση, το  “μυκοβακτήριο της φυματίωσης,”
αναγνώρισε και περιέγραψε στις 24 Μαρτίου 1882 ο Ρόμπερτ Κοχ. Του
απονεμήθηκε Βραβείο Νόμπελ το 1905 για αυτή την ανακάλυψη. Ο Κοχ δεν πίστευε ότι
η ασθένεια της φυματίωσης ήταν όμοια για τα βοοειδή και τους ανθρώπους. Η
πεποίθηση αυτή αποτέλεσε τροχοπέδη για την αναγνώριση του μολυσμένου γάλακτος ως
πηγή μόλυνσης. Σε μεταγενέστερα χρόνια, ο κίνδυνος μετάδοσης της ασθένειας από
αυτή την πηγή μειώθηκε δραματικά με την ανακάλυψη της διαδικασίας παστερίωσης .
Ως θεραπεία για τη φυματίωση ο Κοχ ανακοίνωσε το 1890 το απόσταγμα γλυκερίνης 
του βακίλου της φυματίωσης. Το ονόμασε «φυματίνη». Η «φυματίνη» δεν ήταν
αποτελεσματική, ωστόσο υιοθετήθηκε ως δοκιμή προσυμπτωματικού ελέγχου
φυματίωσης.

Οι Αλμπέρ Καλμέτ (Albert Calmette) και Καμίλ Γκερέν (Camille Guérin) σημείωσαν
την πρώτη επιτυχία για την ανοσοποίηση κατά της φυματίωσης το 1906.
Χρησιμοποίησαν εξασθενημένο στέλεχος του μυκοβακτηρίου των βοοειδών και ονόμασαν
το εμβόλιο BCG (βάκιλος των Calmette και Guérin). Το εμβόλιο BCG χρησιμοποιήθηκε
για πρώτη φορά το 1921 σε ανθρώπους στη Γαλλία. Ωστόσο, έτυχε ευρείας αποδοχής
μόνο σε ΗΠΑ, Ηνωμένο Βασίλειο, και Γερμανία μετά τον Β΄ Παγκόσμιο Πόλεμο. 

Η φυματίωση προκάλεσε μια πλέον γενικευμένη ανησυχία του κοινού κατά τον 19ο και
πρώιμο 20ο αιώνα ως η ενδημική νόσος των φτωχών στις πόλεις. Το 1815, ένας στους
τέσσερις θανάτους στην Αγγλία οφειλόταν στην «κατανάλωση». Μέχρι το 1918, η
φυματίωση προκαλούσε έναν στους έξι θανάτους στη Γαλλία. Οι ερευνητές όρισαν τη
δεκαετία του 1880 τη νόσο της φυματίωσης ως μολυσματική, και στη συνέχεια
τοποθετήθηκε σε λίστα με ασθένειες υποχρεωτικής δήλωσης στη Βρετανία. Ξεκίνησαν
εκστρατείες που παρότρυναν το κοινό να αποφεύγει τις αποχρέμψεις σε δημόσιους
χώρους και «παρακινούσαν» τους άπορους που είχαν προσβληθεί από την ασθένεια να
εισαχθούν σε  σανατόρια που έμοιαζαν με φυλακές. (Τα σανατόρια για τη μεσαία και
ανώτερη τάξη προσέφεραν υψηλού επιπέδου φροντίδα και συνεχή ιατρική
παρακολούθηση.) Τα σανατόρια φέρονταν να παρέχουν τα οφέλη του «φρέσκου αέρα»
και της εργασίας. Ακόμα όμως και στις καλύτερες συνθήκες, 50% των ασθενών που
έκαναν εισαγωγή σε αυτά πέθαιναν μετά από πέντε έτη (“περί το” 1916).

Τα ποσοστά της φυματίωσης άρχισαν να αυξάνονται στην Ευρώπη στην αρχή της
δεκαετίας του 1600. Ο αριθμός των κρουσμάτων φυματίωσης εκτινάχθηκε τη δεκαετία
του 1800 στην Ευρώπη, καθώς αποτέλεσε αιτία θανάτου περίπου 25% επί του συνόλου
των θανάτων. Η θνησιμότητα στη συνέχεια μειώθηκε κατά περίπου 90% μέχρι τη
δεκαετία του 1950. Οι βελτιώσεις στη δημόσια υγεία μείωσαν σημαντικά τα ποσοστά
της φυματίωσης ακόμα και πριν τη χρήση της στρεπτομυκίνης και άλλων
αντιβιοτικών. Ωστόσο, η ασθένεια συνέχισε να αποτελεί σημαντική απειλή για τη
δημόσια υγεία. Το ίδρυμα Medical Research Council συστήθηκε στη Βρετανία το
1913, με αρχική έμφαση στην έρευνα της φυματίωσης. 

Το 1946, η ανάπτυξη του αντιβιοτικού στρεπτομυκίνης κατέστησε δυνατή την
αποτελεσματική θεραπεία και ίαση της φυματίωσης. Πριν την εφεύρεση του εν λόγω
φαρμάκου, η μοναδική θεραπεία (πέρα από τα σανατόρια) ήταν η χειρουργική
επέμβαση. Η «τεχνική του πνευμοθώρακα» οδηγούσε σε κατάρρευση του πνεύμονα που
είχε προσβληθεί για να τον «ξεκουράσει» και να βοηθήσει τις φυματιώδεις βλάβες
να θεραπευτούν. Η εμφάνιση της πολυανθεκτικής φυματίωσης (MDR-TB) οδήγησε πάλι
στην υιοθέτηση των χειρουργικών επεμβάσεων ως επιλογής εντός του αποδεκτού
επιπέδου παροχής φροντίδας για την αντιμετώπιση λοιμώξεων φυματίωσης. Οι
πρόσφατες χειρουργικές επεμβάσεις περιλαμβάνουν την αφαίρεση παθολογικών
θωρακικών κοιλοτήτων (φυσαλίδων) στους πνεύμονες προκειμένου να μειωθεί ο
αριθμός των βακτηρίων και να αυξηθεί η έκθεση των υπόλοιπων βακτηρίων σε φάρμακα
στη ροή του αίματος. Η επέμβαση αυτή μειώνει ταυτόχρονα το συνολικό βακτηριδιακό
φορτίο και αυξάνει την αποτελεσματικότητα της θεραπείας με συστημικά
αντιβιοτικά. Οι ειδικοί έτρεφαν την ελπίδα ότι θα εξαλείψουν πλήρως τη
φυματίωση, (βλ. ευλογιά), ωστόσο η αύξηση των ανθεκτικών σε φάρμακα στελεχών τη
δεκαετία του 1980 κατέστησε την εξάλειψη της νόσου λιγότερο δυνατή. Η επακόλουθη
επανεμφάνιση της φυματίωσης είχε ως αποτέλεσμα την ανακοίνωση παγκόσμιας
έκτακτης υγειονομικής ανάγκης από τον ΠΟΥ το 1993.

Ο Παγκόσμιος Οργανισμός Υγείας και το ίδρυμα Μπιλ και Μελίντα Γκέιτς (Bill and
Melinda Gates Foundation) επιχορηγούν ένα νέο διαγνωστικό έλεγχο με άμεσα
αποτελέσματα που διατίθεται για χρήση σε χώρες με χαμηλά και μεσαία
εισοδήματα. Από το 2011, πολλές φτωχές περιοχές έχουν ακόμα πρόσβαση μόνο σε
μικροσκοπική εξέταση πτυέλων. Το 2010, η Ινδία είχε τα περισσότερα συνολικά
κρούσματα φυματίωσης παγκοσμίως. Μια αιτία είναι η κακή διαχείριση της ασθένειας
στον ιδιωτικό τομέα παροχής υπηρεσιών φροντίδας. Προγράμματα όπως
το Αναθεωρημένο Εθνικό Πρόγραμμα Ελέγχου Φυματίωσης (RNTCP) βοηθούν στη μείωση
των επιπέδων της φυματίωσης στους αποδέκτες υπηρεσιών δημόσιας υγείας.

Το εμβόλιο BCG έχει περιορισμούς, και η έρευνα για την ανάπτυξη νέων εμβολίων
κατά της φυματίωσης συνεχίζεται. Πολλά εν δυνάμει υποψήφια εμβόλια βρίσκονται
στην φάση I και II κλινικών δοκιμών. Δύο βασικές προσεγγίσεις προσπαθούν να
βελτιώσουν την αποτελεσματικότητα των εμβολίων που διατίθενται. Η μια προσέγγιση
περιλαμβάνει την προσθήκη εμβολίου-υπομονάδας στο BCG. Η άλλη στρατηγική
προσπαθεί να δημιουργήσει νέα και καλύτερα ζωντανά εμβόλια. Το MVA85A αποτελεί
παράδειγμα εμβολίου-υπομονάδας που βρίσκεται σε στάδιο δοκιμών στη Νότιο Αφρική.
Το MVA85A βασίζεται σε γενετικά τροποποιημένο ιό vaccinia. Υπάρχει η ελπίδα ότι
τα εμβόλια θα παίξουν σημαντικό ρόλο στη θεραπεία λανθανουσών και ενεργών
ασθενειών.

Για να ενθαρρύνουν περαιτέρω ανακαλύψεις, οι ερευνητές και οι αρμόδιοι χάραξης
πολιτικής προάγουν νέα οικονομικά μοντέλα ανάπτυξης εμβολίων, όπως βραβεία,
κίνητρα φοροαπαλλαγών και εκ των προτέρων δεσμεύσεις προμήθειας. Πολλές ομάδες
συμμετέχουν στην έρευνα, όπως η Σύμπραξη Σταματήστε τη φυματίωση (Stop TB
Partnership), η Πρωτοβουλία εμβολιασμού κατά της φυματίωσης της Νοτίου Αφρικής,
και το Ίδρυμα Aeras Global TB Vaccine Foundation. Το Ίδρυμα Aeras Global TB
Vaccine Foundation έλαβε δωρεά αξίας άνω των $280 εκατ. (ΗΠΑ) από το ίδρυμα Bill
and Melinda Gates Foundation για την ανάπτυξη και την αδειοδότηση ενός
βελτιωμένου εμβολίου κατά της φυματίωσης προς χρήση σε χώρες με υψηλή
επιβάρυνση.

Τα μυκοβακτήρια μολύνουν πολλά διαφορετικά ζώα, όπως τα πουλιά , τα
τρωκτικά, και τα ερπετά. Το υποείδος “Μυκοβακτήριο της φυματίωσης” δεν
εμφανίζεται συχνά στα άγρια ζώα. Μια προσπάθεια που έγινε για την εξάλειψη της
φυματίωσης των βοοειδών που προκαλεί το βακτήριο  “Mycobacterium bovis” από τα
βοοειδή και τα κοπάδια ελαφιών της Νέας Ζηλανδίας στέφθηκε με σχετική
επιτυχία. Οι προσπάθειες στη Μεγάλη Βρετανία υπήρξαν λιγότερο επιτυχημένες.



https://el.wikipedia.org/wiki/%CE%97%CE%BB%CE%B9%CE%B1%CE%BA%CF%8C_%CF%83%CF%8D%CF%83%CF%84%CE%B7%CE%BC%CE%B1

Το Ηλιακό σύστημα περιλαμβάνει τον Ήλιο και όλα τα αντικείμενα τα οποία
κινούνται σε τροχιά γύρω από αυτόν μέσα στο πεδίο βαρύτητάς του, είτε
περιστρεφόμενα άμεσα γύρω από αυτόν είτε κινούμενα σε τροχιές γύρω από άλλα
σώματα που κινούνται γύρω από τον Ήλιο. Βρίσκεται στο τοπικό διαστρικό Νέφος, το
οποίο ανήκει στην Τοπική Φυσαλίδα, η οποία με τη σειρά της ανήκει στον βραχίονα
του Ωρίωνα στο Γαλαξία, σε απόσταση 27.000 ετών φωτός από το κέντρο του.

Σχηματίστηκε πριν από 4,6 δισεκατομμύρια έτη, από την βαρυτική κατάρρευση ενός
γιγάντιου μοριακού νέφους. Τα αντικείμενα με τη μεγαλύτερη μάζα που περιφέρονται
γύρω από τον Ήλιο, ο οποίος συγκεντρώνει την κύρια μάζα του Ηλιακού συστήματος
(99,86%), είναι οι οκτώ πλανήτες που σχηματίζουν το πλανητικό σύστημα, των
οποίων οι τροχιές είναι σχεδόν ελλειπτικές και βρίσκονται πάνω στο επίπεδο που
ορίζει η εκλειπτική. Οι τέσσερις εσώτεροι, ο Ερμής, η Αφροδίτη, η Γη και ο Άρης
αποτελούν τους λεγόμενους γήινους πλανήτες και αποτελούνται κυρίως από πετρώματα
και μέταλλα. Οι τέσσερις εξώτεροι πλανήτες ονομάζονται αέριοι γίγαντες. Από
αυτούς, οι δύο μεγαλύτεροι, ο Δίας και ο Κρόνος αποτελούνται από υδρογόνο και
ήλιο και οι άλλοι δύο, ο Ουρανός και ο Ποσειδώνας αποτελούνται από νερό, αμμωνία
και μεθάνιο. Με εξαίρεση τον Ερμή και την Αφροδίτη οι υπόλοιποι πλανήτες
διαθέτουν φυσικούς δορυφόρους, ενώ οι αέριοι γίγαντες διαθέτουν επιπλέον και
δακτυλίους, οι οποίοι αποτελούνται από πάγο και σκόνη.

Εκτός από τους πλανήτες, τους δορυφόρους τους και τους δακτυλίους τους, εντός
του βαρυτικού πεδίου του Ήλιου συναντούνται διάφορα μικρότερα ουράνια
αντικείμενα όπως αστεροειδείς και κομήτες. Οι δύο κύριες ζώνες τέτοιων
αντικειμένων στο Ηλιακό σύστημα είναι η Κύρια Ζώνη Αστεροειδών, μεταξύ των
πλανητών Άρη και Δία, και η Ζώνη του Κάιπερ, πέρα από τη τροχιά του Ποσειδώνα. Η
τελευταία, μαζί με τα Αντικείμενα Διασκορπισμένου Δίσκου και τα αντικείμενα του
Νέφους του Όορτ σχηματίζουν την ομάδα των Μεταποσειδώνιων Αντικειμένων. Σε αυτές
τις περιοχές, πέρα από τους δεκάδες χιλιάδες μικρούς αστεροειδείς, συναντώνται
και πλανήτες νάνοι όπως η Δήμητρα, ο Πλούτωνας, η Χαουμέια, ο Μακεμάκε και η
Έρις. Αστεροειδείς συναντώνται να κινούνται και σε άλλες περιοχές του Ηλιακού
συστήματος όπως στην περιοχή εσωτερικά της τροχιάς του πλανήτη Άρη (γεωπλήσια
αντικείμενα) ή παγιδευμένα στα δύο Λαγκρανζιανά σημεία της τροχιάς του Δία
(Τρωικοί αστεροειδείς). Μεταξύ των διαφόρων περιοχών κινούνται, επίσης, ελεύθερα
αντικείμενα όπως κομήτες, κένταυροι ή διαπλανητική σκόνη.

Ο ηλιακός άνεμος, ροή σωματιδίων από τον Ήλιο, σχηματίζει στο διαστρικό
ενδιάμεσο μια φυσαλίδα, γνωστή ως ηλιόσφαιρα, η οποία περικλείει τον Ήλιο, τους
πλανήτες και τις ζώνες των αστεροειδών. Η διάμετρος της, μέχρι το εξωτερικό της
όριο το οποίο ονομάζεται Ηλιόπαυση, φτάνει, σύμφωνα με πρόσφατα (2012) δεδομένα,
τις 122 Αστρονομικές Μονάδες (AU). Πέρα από την Ηλιόπαυση, στο ένα τέταρτο της
απόστασης από το κοντινότερο αστέρι του Ήλιου, τον Εγγύτατο Κενταύρου, και 1.000
φορές μακρύτερα από τα όρια της Ηλιόσφαιρας, πιστεύεται πως υπάρχει μια σφαιρική
περιοχή με αντικείμενα που αποτελούνται κυρίως από πάγο. Η υποθετική αυτή
περιοχή αυτή ονομάζεται Νέφος του Όορτ. Θεωρείται πως περικλείει το Ηλιακό
σύστημα και αποτελεί την πηγή των κομητών μακράς περιόδου.

Το Ηλιακό σύστημα χοντρικά χωρίζεται σε τέσσερις περιοχές: σε αυτή των
Εσωτερικών (ή Γήινων) Πλανητών, με τέσσερις πλανήτες που έχουν στέρεα επιφάνεια
και σύσταση παρόμοια με αυτή της Γης (πυρίτιο και σίδηρο), στη Ζώνη των
Αστεροειδών, που περιέχει μικρά σώματα, στους Εξωτερικούς Πλανήτες ή Γίγαντες
Αερίων, με τέσσερις πλανήτες που αποτελούνται κυρίως από αέρια και είναι πολύ
μεγαλύτεροι απ' τη Γη και στην εξωτερική περιοχή του Συστήματος, που
περιλαμβάνει τον Πλούτωνα, τη Ζώνη του Κάιπερ και το Νέφος του Όορτ.

Στο κέντρο του Ηλιακού συστήματος βρίσκεται ο Ήλιος, ένα κίτρινο αστέρι της
κύριας ακολουθίας ηλικίας σχεδόν 5 δισεκατομμυρίων χρόνων.

Αρχίζοντας ένα ταξίδι από τον Ήλιο προς τα έξω για να γνωρίσουμε το Ηλιακό
σύστημα, σε απόσταση 0,39 Αστρονομικών Μονάδων (AU) θα συναντήσουμε τον Ερμή,
τον μικρότερο πλανήτη του ηλιακού μας συστήματος. Ο Ερμής είναι γεμάτος
κρατήρες, δεν έχει ατμόσφαιρα και, καθώς είναι πολύ κοντά στον Ήλιο, έχει στην
επιφάνειά του θερμοκρασίες που αγγίζουν τους 400 °C.Ο Ερμής κινείται πολύ
γρήγορα στο διάστημα (37-56 χλμ. το δευτερόλεπτο). Εξαιτίας της μεγάλης
ταχύτητας και της μικρής απόστασης από τον Ήλιο, ο πλανήτης αυτός έχει το
μικρότερο σε διάρκεια έτος από όλους τους άλλους.

Επόμενος πλανήτης, στις 0,72 AU, είναι η Αφροδίτη. Έχει σχεδόν το ίδιο μέγεθος
με τον δικό μας, γι' αυτό παλιά λεγόταν και «αδελφός πλανήτης» της Γης. Εκτός
από το μέγεθος όμως, ως περιβάλλον δεν έχει σχεδόν κανένα κοινό με τον πλανήτη
μας. Καλύπτεται από μια πυκνή ατμόσφαιρα θειικού οξέος και διοξειδίου του
άνθρακα, με αποτέλεσμα η επιφάνειά της να μην είναι ποτέ ορατή. Περιστρέφεται
αργά γύρω από τον άξονά της και η πυκνή της ατμόσφαιρα δημιουργεί ένα ακραίο
φαινόμενο θερμοκηπίου, το οποίο κρατά την μέση θερμοκρασία του πλανήτη σε πολύ
υψηλά επίπεδα ακόμα και στις περιοχές που, λόγω της αργής περιστροφής γύρω από
τον άξονα της (243 γήινες μέρες), δεν φωτίζονται από τον Ήλιο για μεγάλο χρονικό
διάστημα.

Είναι ο μοναδικός πλανήτης στο σύστημα που έχει θάλασσες (κάτι που υποστηριζόταν
παλιότερα για την Αφροδίτη και μέχρι πρόσφατα για το δορυφόρο του Κρόνου,
Τιτάνα), ο μόνος με έντονη γεωλογική δραστηριότητα και ο μοναδικός (απ' όσο
ξέρουμε μέχρι σήμερα) που φιλοξενεί ζωή. Η ατμόσφαιρά του αποτελείται από άζωτο
και οξυγόνο, και είναι ο μεγαλύτερος από τους εσωτερικούς πλανήτες. Είναι ο
πρώτος, από τον Ήλιο, πλανήτης ο οποίος έχει φυσικό δορυφόρο, την Σελήνη. Ο
αστρονομικός συμβολισμός της γης αποτελείται από έναν περικυκλωμένο σταυρό,
αναπαριστώντας έναν μεσημβρινό και έναν παράλληλο· μία παραλλαγή, τοποθετεί τον
σταυρό πάνω από τον κύκλο (Unicode: ⊕ ή ♁).

Στις 1,52 AU βρίσκεται ο Άρης. Έχει την μισή διάμετρο από τη Γη και έχει μια
αραιή ατμόσφαιρα από διοξείδιο του άνθρακα. Στην επιφάνειά του έχουν παρατηρηθεί
γεωλογικοί σχηματισμοί όπως φαράγγια και κοιλάδες, που σημαίνουν ότι ο πλανήτης
ήταν γεωλογικά ενεργός κι ότι κάποτε ήταν θερμότερος και στην επιφάνειά του
υπήρχε νερό σε υγρή μορφή (κάτι που επιβεβαιώθηκε τον Μάρτιο του 2007 από τον
Ευρωπαϊκό δορυφόρο Mars Express). Θεωρείται ο πλανήτης που μοιάζει πιο πολύ με
τη Γη και υπάρχει η περίπτωση να βρεθεί κάποτε ζωή εκεί, ή τουλάχιστον
απολιθώματα. Ο Άρης έχει δύο μικρούς φυσικούς δορυφόρους, τον Φόβο και τον
Δείμο.

Το «σύνορο» που χωρίζει τους εσωτερικούς απ' τους εξωτερικούς πλανήτες είναι η
Κύρια Ζώνη Αστεροειδών. Πρόκειται για εκατοντάδες χιλιάδες μικρά σώματα,
διαμέτρου από μερικά μέτρα έως εκατοντάδες χιλιόμετρα, που όμως όλα μαζί έχουν
μάζα μόλις όσο το ένα χιλιοστό της Γης. Οι αστεροειδείς είναι το υλικό για έναν
πλανήτη που τελικά δεν σχηματίστηκε, λόγω της μεγάλης έλξης του Δία, ή από
κάποιον πλανήτη που υπήρχε εκεί (ανάμεσα στον Άρη και τον Δία) και για κάποιο
λόγο καταστράφηκε και διασπάστηκε σε 7.000 περίπου αστεροειδείς.

Ο Δίας, στις 5,2 AU, είναι ο μεγαλύτερος από τους πλανήτες (έχει τη διπλάσια
μάζα από όλους τους άλλους πλανήτες του ηλιακού μας συστήματος μαζί). Ο Δίας
περιστρέφεται τόσο γρήγορα, ώστε η μέρα και η νύχτα του διαρκούν λιγότερο από 10
γήινες ώρες. Η διάμετρός του είναι 11 φορές αυτή της Γης. Αποτελείται από
τεράστιες ποσότητες αερίων -κυρίως υδρογόνο και ήλιο- που περιστρέφονται γύρω
από ένα μικρό στερεό πυρήνα. Μερικές φορές χαρακτηρίζεται και ως «αποτυχημένο
άστρο», λόγω ακριβώς της μεγάλης περιεκτικότητας στα δύο αυτά στοιχεία. Είναι
τόσο θερμός που θα μπορούσε να λάμπει σαν άστρο, αν ήταν 10 φορές μεγαλύτερος.
Είναι γνωστός για την περίφημη Μεγάλη Κόκκινη Κηλίδα, μια καταιγίδα στην
ατμόσφαιρά του, που υπάρχει τουλάχιστον από τότε που παρατηρούμε το Δία (και
πιθανόν από πολύ πιο πριν). Έχει 67 δορυφόρους, δυο από τους οποίους (η Ευρώπη
κι ο Γανυμήδης) είναι πιθανό να έχουν ωκεανούς κάτω από την παγωμένη επιφάνειά
τους.

Ο Κρόνος (9,5 AU) είναι λίγο πιο μικρός (και πολύ πιο ελαφρύς) από τον Δία και
του μοιάζει σε αρκετά χαρακτηριστικά. Αποτελείται και αυτός κυρίως από αέρια -με
λιγότερο υδρογόνο και περισσότερη αμμωνία όμως- έχει και αυτός πολλούς
δορυφόρους και είναι γνωστός για τους δακτυλίους του. Ο Δίας μαζί με τον Κρόνο
αποτελούν το 93% της μάζας όλων των πλανητών. Είναι ίσως ο πιο εντυπωσιακός απ'
τους πλανήτες αλλά κι ο ελαφρύτερος, με μέση πυκνότητα μικρότερη απ' αυτή του
νερού. Ο δορυφόρος του Τιτάνας, που είναι μεγαλύτερος απ' τον Ερμή, έχει
ατμόσφαιρα από άζωτο και υδρογονάνθρακες και, αν και είναι πολύ ψυχρός,
πιθανολογείται ότι μπορεί να φιλοξενεί ζωή. Το σύστημα του Κρόνου θα μελετηθεί
τα επόμενα χρόνια από τη διαστημοσυσκευή Κασσίνι - Χόιχενς, που βρίσκεται εκεί
από το καλοκαίρι του 2004. Μέχρι σήμερα, έχουν επιβεβαιωθεί οι τροχιές 62
δορυφόρων του πλανήτη, από τους οποίους οι 53 έχουν λάβει όνομα.

Επόμενος σταθμός ο Ουρανός στις 19,2 AU. Αποτελείται κυρίως από αμμωνία και
μεθάνιο, έχει και αυτός δακτυλίους και 27 δορυφόρους. Έχει την ιδιαιτερότητα
ότι, σε αντίθεση με τους υπόλοιπους πλανήτες, περιστρέφεται σαν να "κυλάει" πάνω
στην τροχιά του, δηλαδή με τον ένα του πόλο πάντα στραμμένο προς τον Ήλιο.
Πιθανολογείται ότι αυτό είναι το αποτέλεσμα μιας κατακλυσμιαίας σύγκρουσης με
κάποιο άλλο σώμα, κάτι που επιβεβαιώνεται εν μέρει και από την απουσία
διαταραχών στην ατμόσφαιρά του. Ο Ουίλιαμ Χέρσελ ανακοίνωσε την ανακάλυψή του
τις 13 Μαρτίου 1781, επεκτείνοντας για πρώτη φορά στην ιστορία τα όρια του
ηλιακού συστήματος. Ο Ουρανός ήταν ο πρώτος πλανήτης που ανακαλύφθηκε με
τηλεσκόπιο.

Τελευταίος μεγάλος πλανήτης είναι ο Ποσειδώνας, σε απόσταση 30 AU από τον Ήλιο.
Είναι ο πρώτος πλανήτης που ανακαλύφθηκε βάσει μαθηματικών προβλέψεων για τη
θέση του (από τη μελέτη διαταραχών στην τροχιά του Ουρανού). Αποτελείται κυρίως
από αέριο μεθανίου, νερού και αμμωνίας και, σε αντίθεση με τον Ουρανό, η
ατμόσφαιρά του παρουσιάζει έντονη δραστηριότητα, κάτι απρόσμενο, μιας και
βρίσκεται πολύ μακριά από τον Ήλιο και η θερμότητα που λαμβάνει από αυτόν είναι
ελάχιστη. Σαν τον Δία, έχει κι αυτός μια χαρακτηριστική κηλίδα στην ατμόσφαιρα,
μόνο που η δική του είναι σκούρα μπλε. Για αρκετά χρόνια ήταν ο πιο μακρινός
πλανήτης του συστήματος, καθώς η τροχιά του Πλούτωνα μπαίνει μέσα στη δική του.
Ο Ποσειδώνας έχει 14 γνωστούς δορυφόρους.

Η Ζώνη του Κάιπερ βρίσκεται σε απόσταση 30-50 AU και αποτελείται από μικρά,
παγωμένα σώματα. Τα σώματα της ζώνης που, λόγω έλξης από τους μεγάλους πλανήτες,
μπαίνουν στο Ηλιακό σύστημα λέγονται Κένταυροι.

Ο Πλούτωνας, που βρίσκεται στις 39,5 AU, ήταν ο μικρότερος από τους πλανήτες (με
διάμετρο μικρότερη από την Σελήνη) μέχρι τον αποχαρακτηρισμό του, και αυτός για
τον οποίο έχουμε τα λιγότερα στοιχεία. Αποτελεί διπλό σύστημα με το δορυφόρο του
Χάροντα (συνολικά ο Πλούτωνας έχει 5 δορυφόρους). Ο Πλούτωνας θεωρείται πλέον
πλανήτης νάνος, μιας και στη Ζώνη του Κάιπερ έχουν ανακαλυφθεί σώματα του ίδιου
ή και μεγαλύτερου μεγέθους από αυτόν και αφού το ελάχιστο όριο μεγέθους για
πλήρη πλανήτη τέθηκε μεγαλύτερο από αυτόν.

Ο διασκορπισμένος δίσκος (scattered disc) είναι περιοχή του ηλιακού συστήματος
όπου μεταποσειδώνια αντικείμενα διανύουν τροχιές με περιήλια γύρω στις 30-35 AU
και αφήλια που ξεπερνούν τις 100 AU. Τα αντικείμενα διασκορπισμένου δίσκου
συγκαταλέγονται στα μακρινότερα και πιο ψυχρά αντικείμενα του Ηλιακού
συστήματος. Πιστεύεται ότι από εκεί προέρχονται οι κομήτες με βραχεία περίοδο
εμφάνισης.

Οι κομήτες είναι ουράνια σώματα που σε αντίθεση με τους απλανείς αστέρες και
τους πλανήτες παρουσιάζουν όψη νεφελώδη, ενώ η ύλη από την οποία συνίστανται
επιμηκύνεται υπό μορφή μακριάς κόμης (= μακριά μαλλιά) όταν διέρχονται κοντά από
τον Ήλιο. Κάθε κομήτης αποτελείται από τρία μέρη, τον πυρήνα, την κόμη και την
ουρά. Οι τροχιές των κομητών είναι ελλειπτικές με εκκεντρότητα που τείνει προς
τη μονάδα (1).

Ως Ηλιόσφαιρα ορίζεται μια τεράστια δομή, ελλειψοειδούς σχήματος, αποτελούμενη
από σωματίδια του ηλιακού ανέμου, η οποία περιβάλει τον Ήλιο και τους πλανήτες
του ηλιακού μας συστήματος. Σε απόσταση, οποία ποικίλει από 80 με 100 AU έως 200
AU, βρίσκεται η περιοχή που ονομάζεται όριο κρουστικού κύματος (termination
shock). Στο σημείο αυτό τα φορτισμένα σωματίδια του ηλιακού ανέμου
επιβραδύνονται ύστερα από σύγκρουση με τα σωματίδια του διαστρικού μέσου καθώς
και λόγω μαγνητικών πεδίων. Η περιοχή πέρα από το όριο αυτό ονομάζεται
ηλιοσφαιρικός κολεός (heliosheath) και έχει σχήμα οβάλ.

Το εξωτερικό όριο της Ηλιόσφαιρας ονομάζεται Ηλιόπαυση. Ως Ηλιόπαυση ορίζεται η
περιοχή όπου τα εξερχόμενα σωματίδια του ηλιακού ανέμου και τα εισερχόμενα
σωματίδια από τη μεσοαστρική περιοχή έχουν ισοδύναμη πίεση. Στη περιοχή της
Ηλιόπαυσης, το 2009, ανακαλύφθηκε, σε απόσταση σχεδόν 16 δισ. χλμ. από τη Γη,
ζώνη από σωματίδια υδρογόνου, τα οποία κάποτε ήταν φορτισμένα θετικά (δηλαδή
ήταν σκέτα πρωτόνια). Τα σωματίδια αυτά σχηματίζουν στενή ζώνη, η οποία είναι
δύο με τρεις φορές φωτεινότερη από οτιδήποτε άλλο στον ουρανό. Η ανακάλυψη της
ζώνης υδρογόνου έγινε από την αποστολή ΙΒΕΧ.

Μέχρι το 2012 υπήρχε η άποψη πως εξωτερικά της Ηλιόσφαιρας, στις 230 AU,
δημιουργείτο ένα τοξοειδές Κύμα Κρούσης (αγγλ. Bow Shock), εξαιτίας της κίνησης
του Ήλιου μέσα στον Γαλαξία. Παρόμοιες περιοχές παρατηρούνται συχνά σε πολλά
αστέρια στο σύμπαν. Ωστόσο, με βάση νέα δεδομένα από την αποστολή ΙΒΕΧ το 2012,
τα οποία μελετήθηκαν σε σύγκριση με δεδομένα από τις αποστολές Voyager 1 και 2,
αποδείχθηκε πως το Ηλιακό σύστημα δεν δημιουργεί τέτοια περιοχή, πιθανόν λόγω
της μικρότερης ταχύτητας (52.000 μίλια την ώρα, έναντι των 59.000 μιλίων την ώρα
που πιστεύαμε ως τότε), με την οποία κινείται αυτή την στιγμή ο Ήλιος στο
διαστρικό μέσο.

Τελικό σύνορο του Συστήματος είναι το υποθετικό Νέφος του Όορτ. Είναι παρόμοιο
με τη Ζώνη του Κάιπερ όσον αφορά τα σώματα που το αποτελούν, βρίσκεται όμως πολύ
πιο μακριά, στις 50.000-100.000 AU, και σχηματίζει σφαίρα που περικλείει το
Ηλιακό σύστημα, ενώ η Ζώνη του Κάιπερ είναι περιορισμένη στην εκλειπτική. Από
εκεί θεωρείται ότι προέρχονται οι κομήτες με μεγάλες περιόδους, όπως ο Κομήτης
του Χάλεϋ.

Τυπικά, το όριο του Ηλιακού συστήματος είναι εκεί που η βαρύτητα του Ήλιου
παίζει μικρότερο ρόλο από τη βαρύτητα άλλων σωμάτων ή του Γαλαξία, δηλαδή
πρακτικώς στα μισά της απόστασης μέχρι το πιο κοντινό άστρο. Εναλλακτικά, το
Ηλιακό Σύστημα τελειώνει εκεί που το μαγνητικό πεδίο του Γαλαξία γίνεται
ισχυρότερο από το μαγνητικό πεδίο του Ήλιου, και δημιουργείται κρουστικό κύμα με
τον ηλιακό άνεμο (ηλιόπαυση).

Το ηλιακό σύστημα δημιουργήθηκε από την κατάρρευση ενός τεράστιου μοριακού
νέφους πριν από 4,568 δις έτη. Το αρχικό νέφος είχε διαστάσεις αρκετών ετών
φωτός και δημιούργησε πολλά άστρα. Καθώς η περιοχή που θα γινόταν το ηλιακό
σύστημα, γνωστή ως προηλιακό νέφος, κατέρρευσε, η διατήρηση της στροφορμής το
ανάγκασε να περιστραφεί ταχύτερα. Το κέντρο στο οποίο συγκεντρώθηκε η
περισσότερη μάζα γινόταν όλο και θερμότερο από το δίσκο, ο οποίος το περιέβαλλε.
Καθώς το συρρικνωμένο νεφέλωμα περιστρεφόταν, σχηματίστηκε ένας πρωτοπλανητικός
δίσκος με διάμετρο 200 AU και ένα καυτό πρώταστρο στο κέντρο. Οι πλανήτες
σχηματίστηκαν από συσσώρευση υλικού από αυτό το δίσκο. Μέσα στα επόμενα 50
εκατομμύρια χρόνια, οι συνθήκες στον Ήλιο επέτρεψαν την εκκίνηση θερμοπυρηνικής
σύντηξης στον πυρήνα του. Από αυτό το σημείο και για τα επόμενα 10
δισεκατομμύρια χρόνια ο Ήλιος θα ανήκει στην κύρια ακολουθία. Το ηλιακό σύστημα
θα έχει αυτή τη μορφή που έχει σήμερα μέχρι ο Ήλιος να εξελιχθεί σε ερυθρό
γίγαντα. Αυτό αναμένεται να συμβεί σε περίπου 5 δισεκατομμύρια χρόνια.

Μελέτη που έχει συνταχθεί από τον Διευθυντή του Ευγενιδείου Πλανηταρίου (Αθήνα),
Διονύση Σιμόπουλο, και που έλαβε δημόσια προβολή το 2002, καταγράφει τα εξής
μέγιστα μεγέθη στο Ηλιακό σύστημα:



https://el.wikipedia.org/wiki/%CE%93%CE%B1%CE%BB%CE%BB%CE%AF%CE%B1

Η Γαλλία (γαλλικά: France, ΔΦΑ [fʁɑ̃s], επίσημη ονομασία: Γαλλική Δημοκρατία,
γαλλικά: République française, ΔΦΑ ​[ʁepyblik fʁɑ̃sɛz]) είναι μία ενιαία,
συνταγματική, δημοκρατία με κοινοβουλευτικό σύστημα που τείνει σε προεδρικό, της
οποίας το μεγαλύτερο μέρος των εδαφών και του πληθυσμού βρίσκεται στη Δυτική
Ευρώπη, αλλά που περιλαμβάνει επίσης πολλές περιοχές και εδάφη διάσπαρτα σε
ολόκληρη την υφήλιο. Έχει πρωτεύουσα το Παρίσι, επίσημη γλώσσα την γαλλική και
νόμισμα το ευρώ. Το σύνθημά της είναι «Ελευθερία, Ισότητα, Αδερφοσύνη», και η
σημαία της αποτελείται από τρεις κάθετες λωρίδες χρώματος μπλε, άσπρου και
κόκκινου. Ο ύμνος της είναι Η Μασσαλιώτιδα. Η συνταγματική αρχή της είναι
κυβέρνηση του λαού, από τον λαό και υπέρ του λαού.

Η Γαλλία είναι μια παλαιά χώρα, που σχηματίστηκε τον Πρώιμο Μεσαίωνα, παίρνοντας
το όνομά της (Φρανς) από τους Φράγκους. Από τις αρχές του 17ου αιώνα ως το πρώτο
μισό του 20ου αιώνα, κατέχει μία μεγάλη αποικιακή αυτοκρατορία. Από την δεκαετία
του 1950, είναι ένα από τα ιδρυτικά μέλη της Ευρωπαϊκής Ένωσης. Είναι μία
πυρηνική δύναμη, και ένα από τα πέντε μόνιμα μέλη του Συμβουλίου Ασφαλείας των
Ηνωμένων Εθνών. Η Γαλλία παίζει σημαντικό ρόλο στην παγκόσμια ιστορία με τον
πολιτισμό της, την γλώσσα της και τις δημοκρατικές και κοσμικιστικές της αξίες.

Η Γαλλία κατείχε, το 2012, την πέμπτη θέση παγκοσμίως στο ακαθάριστο εθνικό
προϊόν. Η οικονομία της, κεφαλαιοκρατικού τύπου με αρκετά ισχυρή κρατική
παρέμβαση. Είναι ένας από τους ηγέτες παγκοσμίως στους τομείς των τροφίμων, της
αεροναυπηγικής, των αυτοκινήτων, των προϊόντων πολυτελείας, του τουρισμού και
των πυρηνικών.

Με πληθυσμό 67 εκατομμύρια κατοίκους, η Γαλλία είναι μια ανεπτυγμένη χώρα, με
πολύ υψηλό δείκτη ανθρώπινης ανάπτυξης.

Η μητροπολιτική Γαλλία βρίσκεται στα δυτικά άκρα της Ευρώπης. Βρέχεται από την
Βόρεια Θάλασσα στον βορρά, από την Μάγχη στα βορειοδυτικά, από τον Ατλαντικό
ωκεανό στα δυτικά και από την Μεσόγειο Θάλασσα νοτιοανατολικά. Συνορεύει με το
Βέλγιο και το Λουξεμβούργο στα βορειοανατολικά, με την Γερμανία και την Ελβετία
στα ανατολικά, με την Ιταλία και το Μονακό στα νοτιοανατολικά, με την Ισπανία
και την Ανδόρρα στα νοτιοδυτικά.

Μολονότι τα νότια σύνορα της χώρας καθορίζονται από οροσειρές τα βορειοανατολικά
σύνορα δεν καθορίζονται από γεωγραφικά όρια[σημ. 1] αλλά από γλωσσικά [σημ. 2].

Η μητροπολιτική Γαλλία περιλαμβάνει πολλά νησιά, εκ των οποίων τα κυριότερα
είναι η Κορσική και τα παράκτια νησιά. Η μητρόπολη εκτείνεται μεταξύ 42°19'46"
και 51°5'47" βορείου γεωγραφικού πλάτους και μεταξύ 4°46' δυτικού και 8°14'42"
ανατολικού μήκους.

Η Γαλλία περιλαμβάνει πολλά εδάφη εκτός Ευρώπης, που ονομάζονται υπερπόντια
εδάφη, που βρίσκονται σε όλους τους ωκεανούς πλην του Αρκτικού.

Αυτά τα εδάφη έχουν ποικίλους τύπους τοπικής αυτοδιοικήσεως της Γαλλίας και
βρίσκονται:

Μέσω αυτών των υπερποντίων εδαφών, η Γαλλία έχει χερσαία σύνορα με την Βραζιλία
και το Σουρινάμ, καθώς και με την Ολλανδία μέσω του γαλλικού τμήματος του Αγίου
Μαρτίνου.

Η επιφάνεια της μητροπολιτικής Γαλλίας είναι 552.000 τετρ. χιλιόμετρα ή περίπου
ένα εκτάριο ανά κάτοικο. Συμπεριλαμβανομένων όλων των υπερπόντιων εδαφών που
βρίσκονται πάνω από την επιφάνεια της θάλασσας η συνολική επιφάνεια είναι
675.000 τ.χλμ.

Είναι η 42η μεγαλύτερη σε επιφάνεια χώρα στον κόσμο. Είναι ακόμη η τρίτη
μεγαλύτερη χώρα της Ευρώπης, μετά την Ρωσία και την Ουκρανία, δεύτερη αν
συμπεριλάβουμε τους υπερποντίους νομούς, και η μεγαλύτερη της Ευρωπαϊκής Ένωσης.

Το μητροπολιτικό έδαφος της Γαλλίας προσφέρει μια μεγάλη ποικιλία τοπογραφικών
συνόλων και φυσικών τοπίων[GF 1]. Μεγάλα τμήματα του σημερινού εδάφους της
Γαλλίας έχουν υψωθεί κατά τη διάρκεια αρκετών τεκτονικών δραστηριοτήτων, κυρίως
κατά την Ερκύνια Ορογένεση τον Παλαιοζωικό Αιώνα οπότε σχηματίστηκε ο
αρμορικανικός Ορεινός Όγκος, ο κεντρικός Ορεινός Όγκος, η Μορβάν, τα Βόσγια, η
οροσειρά των Αρδεννών και η Κορσική[GF 2]. Οι ορεινοί όγκοι των Άλπεων, των
Πυρηναίων και του Ιούρα είναι πολύ νεότεροι και έχουν υποστεί λιγότερη
διάβρωση[GF 2] — οι Άλπεις φτάνουν στα 4.810 μέτρα υψόμετρο στο Λευκό Όρος. Παρά
το γεγονός ότι το 60% των κοινοτήτων έχουν ταξινομηθεί ως περιοχές σεισμικής
επικινδυνότητας, οι κίνδυνοι αυτοί παραμένουν μέτριοι.

Αυτοί οι ορεινοί όγκοι οριοθετούν πολλές λεκάνες ιζηματογενέσεως, όπως η λεκάνη
της Ακουιτανίας στα νοτιοδυτικά και η λεκάνη του Παρισιού στον βορρά[GF 2] —  η
τελευταίας περιλαμβάνει αρκετές περιοχές με ιδιαίτερα εύφορα εδάφη, κυρίως τα
λασπώδη οροπέδια του Μπως και του Μπρι [GF 3]. Επιπλέον, διάφορα φυσικά
περάσματα, όπως η κοιλάδα του Ροδανού, διευκολύνουν τις επικοινωνίες[GF 4]. Τα
παράλια προσφέρουν τοπία αρκετά αντιφατικά[GF 5].

Το υδρογραφικό σύστημα της Γαλλίας είναι κυρίως οργανωμένο σε τέσσερις μεγάλους
ποταμούς, τον Λίγηρα, τον Σηκουάνα, τον Γαρούνα και τον Ροδανό[GF 6], στους
οποίους μπορούμε να προσθέσουμε τον Μόσα και τον Ρήνο, μικρότερης σημασίας στην
Γαλλία αλλά μείζονος σημασίας σε ευρωπαϊκό επίπεδο. Η γαλλική λεκάνη απορροής
των τεσσάρων πρώτων αντιστοιχεί σε περισσότερο από το 62 % της μητροπολιτικής
περιοχής[GF 6].

H Γαλλία έχει υπό την δικαιοδοσία και την κυριαρχία της 11 εκατομμύρια τετρ.χλμ
θαλασσίου χώρου, σε τρεις ωκεανούς και το 97% στα υπερπόντια εδάφη.

Το κλίμα της μητροπολιτικής Γαλλίας είναι εύκρατο[GF 7], επηρεαζόμενο από τον
αντικυκλώνα των Αζορών όπως και η υπόλοιπη Δυτική Ευρώπη, με αρκετές
περιφερειακές ή τοπικές διαφοροποιήσεις. Η σημερινή τυπολογία προσδιορίζει έξι
μεγάλες κλιματικές ζώνες[GF 7].

Το προσδόκιμο ζωής στο σύνολο του πληθυσμού ήταν σύμφωνα με εκτιμήσεις του 2015
τα 81,75 χρόνια (78,65 χρόνια οι άνδρες και 85,01 οι γυναίκες).

Ο πληθυσμός της χώρας είναι 67.063.000 [2] (20η στον κόσμο). Ο ρυθμός αύξησης
του πληθυσμού είναι 0,43% με 2,08 παιδιά ανά οικογένεια (εκτίμηση 2015). Ρυθμός
γεννήσεων 12,38 γεννήσεις/1000 πληθυσμού και θανάτου 9,16 θάνατοι/1000 πληθυσμού
(εκτίμηση 2015).

Η γαλλική γεωργία βασίστηκε αρχικά στην καλλιέργεια ειδών διατροφής. Πολύ
γρήγορα, τα κρασιά της, τα οπωρικά και οι βιομηχανικές της καλλιέργειες
απέκτησαν μεγάλη φήμη. Το σιτάρι καλλιεργείται κυρίως στο Βόρειο και
Βορειοδυτικό τμήμα της χώρας και αποτελεί ένα από τα πιο βασικά γεωργικά
προϊόντα της Γαλλίας. Μεγάλες ποσότητες του εξάγονται στο εξωτερικό. Παράγει
επίσης, βρώμη, σίκαλη, κριθάρι, ζαχαρότευτλα, ρύζι, καλαμπόκι, πατάτες και όλα
τα είδη των λαχανικών. Στους γαλλικούς οπωρώνες παράγονται άφθονα και ποικίλα
φρούτα, όπως αχλάδια, μήλα, πορτοκάλια, κεράσια, δαμάσκηνα, βερίκοκα κτλ.

Ο μοναχός αυτός κατάλαβε ότι το διοξείδιο του άνθρακα παίζει σημαντικό ρόλο στη
παραγωγή του κρασιού και ότι εμφιαλώνοντας το κρασί πριν την ολοκλήρωση της
ζύμωσης το αποτέλεσμα θα ήταν διαφορετικό. Το πόσο δίκιο είχε, το ξέρουμε πλέον
όλοι. Οι πιο γνωστές ετικέτες από αυτή την περιοχή είναι η Dom Pérignon, η Moët
et Chandon, η Ruinart, η Krug, η Pommery, η Veuve Clicquot και η Mumm μεταξύ
άλλων.

Η γαλλική βιομηχανία, με τη σημερινή της μορφή, αποτελεί πρόσφατο σχετικά
δημιούργημα. Στις αρχές της βιομηχανικής επανάστασης δεν υπήρχαν στη Γαλλία
επαρκείς ποσότητες άνθρακα και σιδήρου, τα οποία αποτελούν δύο βασικά προϊόντα
για την εδραίωση της βιομηχανίας. Οι βιομηχανικές της ανάγκες δεν μπορούσαν να
ικανοποιηθούν από τα σκόρπια αποθέματα άνθρακα. Στην Αλσατία-Λωραίνη και κοντά
στο Σάαρ υπήρχαν μεγάλα αποθέματα σιδήρου, που περιείχαν μεγάλες ποσότητες
φωσφόρου, για αυτό θεωρούνταν, για ένα μεγάλο χρονικό διάστημα, ως μη
εκμεταλλεύσιμα. Την εποχή που οι Άγγλοι ανακάλυψαν μια μέθοδο για την αξιοποίηση
των σιδηρομεταλλευμάτων αυτής της κατηγορίας, η Γαλλία αναγκάστηκε να εκχωρήσει
τις περιοχές αυτές στη Γερμανία. Η Αλσατία-Λωραίνη επιστράφηκε στη Γαλλία μετά
τον Α΄ Παγκόσμιο πόλεμο.

Σήμερα παρουσιάζει μεγάλη ανάπτυξη η χαλυβουργική βιομηχανία της Γαλλίας. Ο
χάλυβας χρησιμοποιείται για τη κατασκευή γεωργικών μηχανών, τροχαίου υλικού,
αεροπλάνων και μηχανών αεροπλάνων, σιδηροδρομικών μηχανών και πλοίων. Επίσης
χρησιμοποιείται πολύ στη γαλλική αυτοκινητοβιομηχανία, τα προϊόντα της οποίας
έχουν μεγάλη απήχηση στη διεθνή αγορά, ενώ ένα μεγάλο μέρος του χάλυβα εξάγεται
στο εξωτερικό. Κατά την περίοδο μετά τον Β΄ Παγκόσμιο πόλεμο η Γαλλία κατέβαλε
επίμονες και συντονισμένες προσπάθειες, με σκοπό να εκσυγχρονίσει τη
μεταλλευτική βιομηχανία της Λωραίνης. Σήμερα κατέχει την πρώτη θέση στον κόσμο
σε παραγωγή σιδηρομεταλλεύματος.

Άφθονη είναι και η υδροηλεκτρική ενέργεια της Γαλλίας, που προέρχεται από τους
πολυάριθμους ποταμούς της. Αξιόλογη ήταν και η συμβολή των γαλλικών ποταμών στην
ανάπτυξη της υφαντουργίας. Σε ολόκληρη τη κοιλάδα του Ροδανού, καθώς και στη
Ρουέν, επί του Σηκουάνα, υπάρχουν εργοστάσια, στα οποία κατασκευάζονται
συνθετικά υφάσματα. Τα Βόρεια και τα Βορειοανατολικά τμήματα της Γαλλίας
αποτελούν σπουδαία κέντρα βιομηχανίας βαμβακερών και μάλλινων υφασμάτων.
Κοιτάσματα πετρελαίου έχουν βρεθεί στην περιοχή Παρεντίς, κοντά στο Μπορντό,
καθώς και στο λεκανοπέδιο του Παρισιού. Μετά την ανεξαρτητοποίηση της Αλγερίας
έγιναν ειδικές συμβάσεις, με τις οποίες η Γαλλία εξασφάλισε τα δύο τρίτα περίπου
από τα πετρέλαια της πρώην αποικίας της. Στα Πυρηναία και κοντά στην πόλη Λακ
βρέθηκαν, το 1951, τεράστια αποθέματα φυσικού αερίου. Η περιοχή της Λακ αποτελεί
ένα από τα σπουδαιότερα κέντρα βιομηχανίας χημικών και πλαστικών προϊόντων.

Ένα άλλο επίτευγμα της Γαλλίας είναι ότι κατόρθωσε να τιθασεύσει και την
ενέργεια των παλιρροιών και να κατασκευάσει τον πρώτο παλιρροϊκό σταθμό
παραγωγής ηλεκτρικού ρεύματος στον ποταμό Ρανς, κοντά στη Ντινάν της Βρετάνης.
Στο Οντελλό των Πυρηναίων έχει εγκατασταθεί ένας μεγάλος πειραματικός σταθμός
παραγωγής ηλεκτρικής ενέργειας με την εκμετάλλευση της ηλιακής ενέργειας.
Σημαντική είναι, επίσης, στην ενεργειακή παραγωγή της χώρας και η ύπαρξη
πυρηνικών εργοστασίων παραγωγής ηλεκτρικής ενέργειας.

Η Γαλλία κατατάσσεται ανάμεσα στις χώρες που διαθέτουν τα καλύτερα οργανωμένα
συγκοινωνιακά δίκτυα του κόσμου. Το οδικό δίκτυο της Γαλλίας κατασκευάστηκε κατά
τους ρωμαϊκούς χρόνους και τελειοποιήθηκε από τα τέλη του Μεσαίωνα. Οι οδικές
συγκοινωνίες χρησιμοποιούνται για τη μεταφορά των διάφορων εμπορευμάτων ενώ για
τις μεγαλύτερες αποστάσεις χρησιμοποιούνται σιδηροδρομικές συγκοινωνίες. Η
Γαλλία διαθέτει τους ταχύτερους συρμούς στην Ευρώπη (TGV / Train de Grande
Vitesse, δηλαδή «Τραίνο Υψηλών Ταχυτήτων» στα Γαλλικά) με ταχύτητες έως και
320χλμ/ώρα.

Λιγότερο σημαντικές είναι οι μεταφορές που διεξάγονται με ποταμόπλοια στο
εσωτερικό της χώρας. Σπουδαιότερες είναι οι πλωτές λεωφόροι του Βορρά, του
Πα-ντε-Καλαί και του Σομ. Για τις θαλάσσιες μεταφορές υπάρχουν πολλά επιβατικά
και πετρελαιοφόρα σκάφη, που συνιστούν έναν από τους ωραιότερους στόλους του
κόσμου. Τα σπουδαιότερα γαλλικά λιμάνια είναι η Μασσαλία, το Σαιν-Μαλό, το
Καλαί, το Σερμπούρ και η Χάβρη. Η Γαλλία συνδέεται θαλάσσια με όλες τις χώρες
του κόσμου.

Κατά την περίοδο 1420-30 μία νεαρή χωριατοπούλα, η Ζαν ντ' Αρκ, εμφανίστηκε στη
γαλλική αυλή, λέγοντας πως πήρε από το Θεό τη διαταγή να μπει επικεφαλής του
γαλλικού στρατού και να στεφτεί ο Κάρολος, ο νόμιμος κληρονόμος του θρόνου,
Βασιλέας της Γαλλίας στη Ρενς. Η Ζαν ντ’ Αρκ ανέλαβε πράγματι την ηγεσία του
στρατού, με αποτέλεσμα να εμψυχωθούν οι Γάλλοι και να εκδιώξουν τους Άγγλους
εισβολείς. Η ίδια, όμως, προδόθηκε και βρήκε τραγικό θάνατο. Ο Κάρολος στέφθηκε
βασιλέας ως Κάρολος Ζ΄. Οι Γάλλοι ως το 1450 πέτυχαν την ανακατάληψη του
μεγαλύτερους μέρους της χώρας και το τέλος του πολέμου βρήκε ισχυροποιημένο τον
γαλλικό θρόνο και την χώρα ενωμένη.

Τον 16ο αιώνα διαδόθηκε πολύ στη Γαλλία η θρησκευτική μεταρρύθμιση και έγιναν
οπαδοί της πολλοί ευγενείς και μέλη της βασιλικής οικογένειας. Εναντίον των
Ουγενότων (Γάλλων διαμαρτυρομένων) στράφηκε ο βασιλέας και η Εκκλησία και
ακολούθησαν πολλές αιματηρές συμπλοκές. Ολόκληρη η χώρα χωρίστηκε σε δύο
αντίπαλα στρατόπεδα και ο σκληρός εμφύλιος πόλεμος συντάραξε τη Γαλλία. Το 1572
δόθηκε βασιλική διαταγή, σύμφωνα με την οποία θανατώθηκαν χιλιάδες Ουγενότοι στο
Παρίσι και σε διάφορες άλλες γαλλικές πόλεις (νύκτα του Αγίου Βαρθολομαίου). Το
1598 εκδόθηκε από τον βασιλέα Ερρίκο Δ΄ το Έδικτο της Ναντς, σύμφωνα με το οποίο
οι Ουγενότοι απέκτησαν κάποιες ελευθερίες και έτσι αποκαταστάθηκε η ειρήνη και η
τάξη. Κατά τη διάρκεια της βασιλείας του Ερρίκου η Γαλλία γνώρισε σημαντική
ανάπτυξη και ευημερία. Η γεωργία σημείωσε σπουδαία εξέλιξη, ζωηρή κίνηση άρχισε
να παρατηρείται στο εμπόριο και γενικότερα η οικονομία βελτιωνόταν ολοένα και
περισσότερο. Τα γαλλικά πλοία αναζήτησαν νέες πηγές πλούτου στα πέρατα του
κόσμου και η Γαλλία άρχισε να αποκτά αποικίες στο Νέο Κόσμο. Δώδεκα χρόνια μετά
από την έκδοση του Εδίκτου της Ναντς δολοφονήθηκε ο Ερρίκος Δ΄ και τον
διαδέχτηκε ο ανήλικος γιος του, Λουδοβίκος ΙΓ΄, τον οποίο επιτρόπευε η μητέρα
του Μαρία των Μεδίκων. Κατά τη διάρκεια της αντιβασιλείας της εξασθένησε η
βασιλική εξουσία, εξαιτίας της νέας διαμάχης, που ξέσπασε ανάμεσα στους
Ουγενότους και τους Καθολικούς.

Το 1614 και ενώ είχε την αντιβασιλεία η Μαρία των Μεδίκων, ανέβηκε στην εξουσία
ο καρδινάλιος Ρισελιέ. Στη συνέχεια έγινε πρωθυπουργός του Λουδοβίκου ΙΓ΄ και
πήρε στα χέρια του τον απόλυτο έλεγχο της κρατικής μηχανής. Κατέβαλε συνεχείς
προσπάθειες για 20 ολόκληρα χρόνια, με σκοπό την αποκατάσταση της εξασθενημένης
βασιλικής εξουσίας. Μια άλλη επιδίωξη του ήταν να μεταβάλει τη Γαλλία στο
ισχυρότερο ευρωπαϊκό κράτος. Ο Ρισελιέ εξουδετέρωσε όλες τις αντιδράσεις στο
εσωτερικό της χώρας και εκμηδένισε κυρίως την αντίδραση των ευγενών και των
Ουγενότων. Επέβαλε βαριά φορολογία στους αγρότες και στους έμπορους των πόλεων,
έδωσε νέα ώθηση στο εξωτερικό εμπόριο και συντέλεσε στην επέκταση των ορίων της
Γαλλικής Αυτοκρατορίας στη Βόρεια Αμερική, την Καραϊβική, καθώς και σε άλλα μέρη
του κόσμου. Επιτυχίες σημείωσε και στην εξωτερική πολιτική. Έτσι αντιτάχτηκε με
επιτυχία στις πανίσχυρες αψβουργικές μοναρχίες της Αυστρίας και της Ισπανίας και
γενικότερα προετοίμασε με το έργο του το δρόμο της απόλυτης μοναρχίας του
Λουδοβίκου ΙΔ΄.

Το 1643 ανέβηκε στο θρόνο ο Λουδοβίκος ΙΔ΄, σε πολύ νεαρή ηλικία. Κατά τα πρώτα
18 χρόνια της βασιλείας του είχε πρωθυπουργό τον καρδινάλιο Μαζαρέν (Μαζαρίνο),
ο οποίος ακολούθησε την πολιτική του Ρισελιέ. Κατά την περίοδο που ο βασιλιάς
ήταν ανήλικος ξέσπασε μια έντονη εσωτερική αντίδραση, η οποία όμως εκμηδενίστηκε
και έτσι αποκαταστάθηκε το διεθνές γόητρο της Γαλλίας. Ο Λουδοβίκος, μετά την
ενηλικίωσή του, άρχισε να κυβερνά μόνος του και εξελίχτηκε στον ισχυρότερο
μονάρχη της Ευρώπης. Ανακάλεσε το Έδικτο της Ναντς και άρχισε άγριος διωγμός των
Ουγενότων. Πολλοί από αυτούς αναγκάστηκαν να εγκαταλείψουν την χώρα και όσοι
αρνούνταν να προσχωρήσουν στον Καθολικισμό θανατώνονταν. Πολέμησε εναντίον της
Ισπανίας, της Ολλανδίας και της Αγγλίας, χωρίς να πετύχει κάποιο ουσιαστικό
αποτέλεσμα. Διακρινόταν για τις απολυταρχικές του αντιλήψεις και πίστευε ότι
ήταν αντιπρόσωπος του Θεού στη γη. Κατά συνέπεια δεν ήταν υποχρεωμένος να
λογοδοτήσει σε κανένα. Δική του ήταν η περίφημη φράση: «Το κράτος είμαι εγώ» (L'
Etat c' est moi). Συγκέντρωσε στα χέρια του ολόκληρη την εξουσία, διακρίθηκε για
την ισχύ και την μεγαλοπρέπεια του, για αυτό τον αποκάλεσαν «Βασιλιά Ήλιο».

Με τις αρχές του 18oυ αιώνα συμπίπτει και η άνοδος στο θρόνο του Λουδοβίκο ΙΕ΄,
δισέγγονου του Λουδοβίκου ΙΔ΄. Φαινομενικά, η βασιλική εξουσία ήταν ισχυρή και
ακμαία, αλλά κάτω από τη ψεύτικη αυτή εικόνα κρύβονταν και ενεργούσαν
καταλυτικές δυνάμεις. Αποτέλεσμα του Επταετούς πολέμου ήταν να νικηθεί η Γαλλία
από την Αγγλία και να χάσει τα περισσότερα από τα εδάφη της στη Βόρεια Αμερική.
Το 1774 ανέβηκε στο θρόνο ο Λουδοβίκος ΙΣΤ΄, ο οποίος βρήκε το λαό δυσαρεστημένο
εξαιτίας των δυσμενών κοινωνικών, πολιτικών και οικονομικών συνθηκών. Το γεγονός
αυτό, σε συνδυασμό με την εμφάνιση μιας μαζικής και μορφωμένης αστικής τάξης,
προκάλεσε διάφορες διαμαρτυρίες, και εξεγέρσεις που κατέληξαν στη επανάσταση
(1789).

Η οικονομία της Γαλλίας είχε εξασθενίσει σημαντικά, εξαιτίας της βοήθειας που
πρόσφερε στις επαναστατημένες αμερικανικές αποικίες εναντίον της Αγγλίας. Ο
βασιλιάς βρέθηκε σε πολύ άσχημη θέση και για να εξοικονομήσει χρήματα, συγκάλεσε
τους αντιπρόσωπους των τριών τάξεων, δηλ. των κληρικών, των ευγενών και των
αστών. Έγινε μια απαγορευμένη συγκέντρωση στην αίθουσα του σφαιριστηρίου, κατά
την οποία ορισμένοι αντιπρόσωποι της αστικής τάξης αυτοαναγορεύτηκαν σε
Εθνοσυνέλευση και αποφάσισαν να καταρτίσουν το Σύνταγμα της χώρας. Στις 14
Ιουλίου 1789 καταλήφθηκε από το λαό του Παρισιού η Βαστίλη, μια παλιά φυλακή,
που συμβόλιζε τις καταπιέσεις του παλιού καθεστώτος. Τον Αύγουστο εκδόθηκε από
την εθνοσυνέλευση η Διακήρυξη των Δικαιωμάτων του Ανθρώπου. Με τα γεγονότα αυτά
άρχισε επανάσταση, η οποία έπαιρνε όλο και σφοδρότερη μορφή. Το Σεπτέμβριο του
1792 Η Γαλλία ανακηρύχτηκε δημοκρατία, ενώ λίγους μήνες μετά αποκεφαλίστηκε ο
Λουδοβίκος ΙΣΤ΄ και η γυναίκα του Μαρία Αντουανέτα. Την εξουσία πήραν στα χέρια
τους ριζοσπάστες ηγέτες, όπως ο Μαξιμιλιανός Ροβεσπιέρος, οι οποίοι άρχισαν να
εξοντώνουν όλους τους πολέμιους της επανάστασης.

Στο μεταξύ η Γαλλία άρχισε εξωτερικούς πολέμους με πέντε δυνάμεις, ανάμεσα στις
οποίες και η Αγγλία. Το καθεστώς της τρομοκρατίας έπαυσε το 1795 και κατά την
επόμενη τετραετία η Γαλλία διακυβερνήθηκε από το Διευθυντήριο. Το 1799 ανέλαβε
τη διακυβέρνηση της Γαλλίας ο Ναπολέοντας Βοναπάρτης, ο οποίος σχημάτισε την
Υπατεία. Ήταν τριμελής επιτροπή, στην οποία πρώτος ύπατος ήταν ο ίδιος και
επομένως σ’ αυτόν ανήκε η πρωτοβουλία όλων των αποφάσεων. Ύστερα από διαταγή του
συντάχτηκε ο γνωστός Ναπολεόντειος Κώδικας, που αποτελεί, ακόμα και σήμερα, το
θεμέλιο του γαλλικού αστικού δικαίου. Οι σχέσεις της Γαλλίας με τον πάπα
αποκαταστάθηκαν με την υπογραφή του Κονκορδάτου του 1801. Το 1804 ο Ναπολέοντας
αυτοανακηρύχτηκε αυτοκράτορας, νίκησε τους περισσότερους εχθρούς της χώρας του
και κατόρθωσε να επεκτείνει το βασίλειο του.

Το 1812, επικεφαλής της Μεγάλης Στρατιάς o Ναπολέων, εισέβαλε στη Ρωσία και
κατέλαβε τη Μόσχα. Οι Ρώσοι υποχωρούσαν συνέχεια καταστρέφοντας καθετί που
μπορούσε να εξυπηρετήσει τον εισβολέα. Ο Ναπολέοντας αναγκάστηκε να διατάξει την
υποχώρηση προς τη Γαλλία, αλλά ο γαλλικός στρατός καταστράφηκε από τα χιόνια, το
δυνατό κρύο και τις συνεχείς επιθέσεις των Ρώσων. Οι εχθροί του Ναπολέοντα,
παίρνοντας θάρρος από την ήττα του στη Ρωσία, συνασπίστηκαν εναντίον του. Το
1814 παραιτήθηκε και εξορίστηκε στο νησί Έλβα της Μεσογείου. Στο μεταξύ,
αυτοκράτορας της Γαλλίας έγινε ο Λουδοβίκος ΙΗ΄ και χώρα αποτέλεσε συνταγματική
μοναρχία. Το Μάρτη του 1815 όμως ο Ναπολέοντας ξαναγύρισε στη Γαλλία και
διακυβέρνησε τη χώρα μόνο για ένα διάστημα 100 ημερών. Ο Ναπολέοντας νικήθηκε
οριστικά τον Ιούνιο του 1815 στο Βατερλώ του Βελγίου από ένα πολυεθνικό στρατό,
με επικεφαλής τον Άγγλο δούκα του Ουέλλινγκτον και τον Πρώσο στρατηγό φον
Μπλύχερ. Λίγο αργότερα εξορίστηκε στο νησάκι του Νότιου Ατλαντικού, Αγία Ελένη,
όπου και πέθανε, το 1821, από καρκίνο.

Πρόεδρος της Δεύτερης Δημοκρατίας εκλέχτηκε ο Λουδοβίκος Ναπολέοντας, που
διέλυσε την εθνοσυνέλευση και στέφθηκε αυτοκράτορας το 1852. Τα επεκτατικά του
σχέδια τόσο στο στρατιωτικό τομέα όσο και στο διπλωματικό επίπεδο έφεραν τη
Γαλλία μπροστά σε νέα οικονομική αδυναμία. Τη στιγμή αυτή διάλεξε το ισχυρό
πρωσικό βασίλειο υπό την ηγεσία του Βίσμαρκ για να κηρύξει τον πόλεμο τον Ιούλιο
του 1870. Οι ειρηνευτικοί όροι υπήρξαν βαρύτατοι για την Γαλλία, της οποίας ο
στρατός κατατροπώθηκε σε τρεις μήνες.

Η δεύτερη αυτοκρατορία καταλύθηκε με το τέλος του γερμανογαλλικού πολέμου και με
την προσάρτηση του μεγαλύτερου τμήματος της Αλσατίας και της Λωραίνης στο
πρωσικό βασίλειο. Μετά τη συνθήκη του 1871, οι Γάλλοι επαναστάτησαν και
ανακήρυξαν ξανά τη Γαλλία δημοκρατία. Οι εργάτες και φιλελεύθεροι του
Παρισιού,εγκαθίδρυσαν δική τους εξουσία, τη γνωστή Παρισινή Κομμούνα. Ο στρατός
των Βερσαλλιών κατέλυσε την Κομμούνα και με την Τρίτη Δημοκρατία η Γαλλία μπήκε
σε νέα περίοδο ανάπτυξης. Η Γαλλία πήρε μέρος (ιδρυτικό μέλος) στην Αντάντ και
πολέμησε στο πλευρό των Άγγλων κατά της Αυστροουγγαρίας. (Α΄ Παγκόσμιος
Πόλεμος). Με την είσοδο των ΗΠΑ στον πόλεμο και με τη βοήθεια των Άγγλων και των
Αμερικανών κατόρθωσαν να απωθήσουν τους Γερμανούς από το γαλλικό έδαφος.

Το 1919, με την Συνθήκη των Βερσαλλιών, η Γαλλία ανέκτησε την Αλσατία και τη
Λωρραίνη, ενώ η Γερμανία υποχρεώθηκε να καταβάλει πολεμική αποζημίωση τεράστιου
ύψους. Στη δεκαετία 1930-40 η γαλλική οικονομία ξαναβρήκε το ρυθμό της.

Τον Σεπτέμβριο του 1939, όταν οι στρατιές του Χίτλερ εισέβαλαν στην Πολωνία, η
Γαλλία και η Αγγλία έσπευσαν σε βοήθεια, η οποία, όμως, περιορίστηκε σε
φραστικές επιθέσεις. Όμως, η Γερμανία εισέβαλε στη Γαλλία από τα σύνορα του
Βελγίου, αχρηστεύοντας τη μεγάλη αμυντική γραμμή Μαζινό. Τον Ιούνιο του 1940 ο
Στρατάρχης Φιλίπ Πεταίν υπέγραψε ανακωχή με τους Γερμανούς, με αποτέλεσμα ένα
μεγάλο τμήμα της χώρας να περιέλθει υπό γερμανική στρατιωτική κατοχή και το
υπόλοιπο να διοικείται από αυταρχικό φιλογερμανικό καθεστώς υπό τον Πεταίν. Η
μεγάλη μάζα πήρε ενεργά μέρος στο αντιστασιακό μέτωπο, οργανώνοντας από απεργίες
μέχρι σαμποτάζ και ανταρτοπόλεμο. Ο στρατηγός Σαρλ Ντε Γκωλ τέθηκε επικεφαλής
του κινήματος των «Ελεύθερων Γάλλων» και έστειλε μήνυμα στο γαλλικό λαό. Μετά
την απελευθέρωση έγινε προσωρινός πρωθυπουργός και πρόεδρος της Τέταρτης
Δημοκρατίας. Εξαιτίας της πολιτικής αστάθειας ο ρυθμός της ανασυγκρότησης της
Γαλλίας από τον πόλεμο ήταν βραδύς. Από το 1949 και μετά, το σύνολο της
βιομηχανικής παραγωγής έφτασε στα προπολεμικά επίπεδα. Το ίδιο έγινε και με τη
γεωργική παραγωγή και το εμπόριο.

Πήρε ενεργό μέρος στην Ένωση της Ευρώπης για τη συμμετοχή στην Ευρωπαϊκή Ένωση
και συμμετείχε στο ΝΑΤΟ. Τα γεγονότα της Αλγερίας το 1958 διαδέχτηκε η Πέμπτη
Δημοκρατία του Σαρλ Ντε Γκωλ. Ψηφίστηκε νέο σύνταγμα. Ο Ντε Γκωλ παρέμεινε
πρόεδρος για 11 χρόνια, με το όνειρο να μετατρέψει τη Γαλλία σε μια «ηγετική
δύναμη» στην Ευρώπη. Απέσυρε τη χώρα από το ΝΑΤΟ και αρνήθηκε επίμονα την είσοδο
της Αγγλίας στην Ευρωπαϊκή Ένωση (τότε ΕΟΚ). Το 1969 απορρίφθηκε η πρόταση του
για νέες συνταγματικές μεταρρυθμίσεις και μετά από αυτό παραιτήθηκε. Οι Γάλλοι
εξέλεξαν δεύτερο πρόεδρο της Πέμπτης Δημοκρατίας τον γκωλικό Ζωρζ Πομπιντού.

Αν και τα πρώτα δείγματα της τέχνης στην Γαλλία ξεκινούν την εποχή του
Καρλομάγνου, μόνο από τον 10ο αιώνα και ύστερα αναπτύσσεται η καλλιτεχνική
δραστηριότητα για να φτάσει σε μεγάλη ανάπτυξη τον επόμενο αιώνα. Στην
Βουργουνδία και στην Προβηγκία ανευρίσκονται μοναστηριακά κτίσματα της ρομανικής
αρχιτεκτονικής. Στο τέλος του Μεσαίωνα εξελίσσεται ο γοτθικός ρυθμός με τα λεπτά
αρχιτεκτονικά μέλη και τους λεπτόμορφους σχηματισμούς. Αυτή η τάση διατηρείται
ακόμη και μετά τα μέσα του 16ου αιώνα. Την επίδραση της Αναγέννησης την δέχτηκε
η Γαλλία προς τα τέλη του 15ου αιώνα, κάτω από την λάμψη της Φλωρεντίας και την
επίδραση των ιταλικών καλλιτεχνικών κέντρων της περιόδου. Οι Βερσαλλίες, το πιο
πολυτελές ανάκτορο στην Ευρώπη, φανερώνουν την τάση για μεγάλα και πολυτελή
αρχιτεκτονικά κτίσματα τον 17ο αιώνα.

Ως αντίδραση στον κλασσικισμό έρχεται ο 18ος αιώνας, ο οποίος, όπως και στην
λογοτεχνία, είναι διαποτισμένος από τα νέα κοινωνικά ρεύματα. Η σχέση καλλιτέχνη
και κοινού γίνεται αμεσότερη. Η προσωπογραφία είναι κύριο γνώρισμα αυτής της
εποχής. Αναφαίνεται, όμως, πάλι και νέο κύμα κλασικισμού, το οποίο διαφαίνεται
στο Πάνθεον του Παρισιού. Ο 19ος αιώνας βλέπει το ξαναγύρισμα σε παλαιότερες
μορφές, ενώ ταυτόχρονα ο νατουραλισμός και ο λογοτεχνικός ρομαντισμός επηρεάζουν
τις τάσεις στις τέχνες. Στις τελευταίες δεκαετίες του αιώνα επιβλήθηκε ο
ιμπρεσιονισμός, ο οποίος διατηρήθηκε και στις αρχές του επόμενου. Μερικοί από
τους εκπρόσωπους του ήταν οι Κλωντ Μονέ, Πιερ Ωγκύστ Ρενουάρ, Πωλ Γκωγκέν και
Πωλ Σεζάν. Ο 20ος αιώνας έχει ανάμεικτες επιδράσεις και κατευθύνσεις. Ο
κυβισμός, ο σουρεαλισμός, η αφηρημένη τέχνη, που αποτελούν το κοινό γνώρισμα της
διεθνούς καλλιτεχνικής πορείας, σημαδεύουν και την αρχιτεκτονική και την
γλυπτική.

Αν και σε αυτήν την περίοδο καλλιεργήθηκαν τα είδη λόγου που άνθισαν στους
προηγούμενους αιώνες, χαρακτηριστικό της είναι η ανάπτυξη της δραματικής τέχνης.
Το θέατρο εμπνέεται πάντα από θέματα θρησκευτικά, δημιουργεί όμως διάφορα
μυστήρια με θέματα παρμένα από την Αγία Γραφή. Η κωμωδία επηρεάζεται από την
Ιταλία.

Στο πρώτο μισό του αιώνα οι συγγραφείς προσπάθησαν να βάλουν σε τάξη τα
λογοτεχνικά είδη και τις διάφορες μορφές της σκέψης. Ο Καρτέσιος (René
Descartes) καθιερώνει μία παγκόσμια μέθοδο κριτικής. Ο Κορνέιγ (Corneille)
χαρίζει στην τραγωδία την κανονική της δομή. Ο Πασκάλ (Pascal) εκφράζεται σε μια
φωτεινή πρόζα που επηρεάζει όλη τη ηθική του αιώνα. Όλοι αυτοί οι συγγραφείς
προετοιμάζουν τον δρόμο στους λογοτέχνες που έπειτα από το 1660 θα ενσαρκώσουν
το κλασσικό ιδεώδες. Τα έργα τους τείνουν προς την τελειότητα, χάρη στην
κοινωνικότητα της μορφής, την αρμονία της σύνθεσης και την ακρίβεια της
έκφρασης. Τα μεγάλα κλασσικά έργα είναι: οι μύθοι του Λα Φοντέν (La Fontaine),
οι κωμωδίες του Μολιέρου (Molière), οι τραγωδίες του Ρακίνα (Racin), η ποίηση
του Μπουαλό. Στην περίοδο από το 1680 ως την Γαλλική Επανάσταση αναπτύχθηκε το
κίνημα του Διαφωτισμού, που στηρίχθηκε στον ορθολογισμό και ευνόησε την ανάπτυξη
της φιλοσοφίας και των φυσικών επιστημών. Οι ριζοσπαστικές ιδέες του γαλλικού
διαφωτισμού διαδόθηκαν στην προεπαναστατική Ελλάδα, όπου βρήκαν ένθερμους
υποστηρικτές.

Το κριτικό πνεύμα που γεννήθηκε από τον καρτεσιανό ορθολογισμό αναπτύσσεται.
Έτσι κυριαρχούν τα έργα σε πεζό λόγο, που αποσκοπούν στο να πείθουν με την
ανάλυση και την συζήτηση σχετικά με θέματα που αναφέρονται στην φυσική, την
κοινωνία και την πολιτική. Οι μεγάλοι φιλόσοφοι αυτού του αιώνα είναι ο
Βολταίρος, που το γόητρο του καλύπτει όλους τους άλλους, ο Μοντεσκιέ, ο Ντιντερό
και ο Ρουσώ.

Ο ερχομός του ρομαντισμού προαναγγέλλεται με τα έργα του μεγάλου φιλέλληνα
Σατομπριάν και της κυρίας Ντε Σαέλ. Ο ρομαντισμός αυτός αποτελεί μία αντίδραση
στην κλασική τάξη, γιατί θέλει να αφήσει κάθε ελευθερία στον συγγραφέα. Η
καθαυτή ρομαντική επανάσταση ξέσπασε πρώτα στο θέατρο και στο μυθιστόρημα και
αργότερα στην ποίηση. Η κριτική εκπροσωπείται από τον Σεν Μπεβ, η ιστορία από
τους Τιερί και Μισελιέ, η φιλοσοφία από τον εκλεκτισμό του Βικτόρ Κουζέν και τον
θετικισμό του Ογκίστ Κοντ. Από το 1850 αναφαίνονται νέες τάσεις, που, αν και
εξωτερικά είναι αντίθετες στον ρομαντισμό, πηγάζουν συχνά από το ρεύμα του. Στην
ποίηση διακρίνονται οι παρνασσικοί Θεόφιλος Γκωτιέ και Λεκόντ ντε Λιλ. Οι Σαρλ
Μπωντλαίρ, Αρθούρος Ρεμπώ και Πολ Βερλέν δημιουργούν την κίνηση του Συμβολισμού.
Στο μυθιστόρημα κυριαρχεί ο ρεαλισμός, με τα έργα του Γκυστάβ Φλομπέρ και την
νατουραλιστική σχολή του Εμίλ Ζολά. Στο θέατρο θριαμβεύουν τα δράματα του
Αλέξανδρου Δουμά.

Η γαλλική λογοτεχνία του 20ού αιώνα δέχεται βαθιά επίδραση από τις πολιτικές,
ηθικές, καλλιτεχνικές και ιστορικές κρίσεις. Το λογοτεχνικό κίνημα που κυριαρχεί
στη Γαλλία του 20ού αιώνα είναι ο υπερρεαλισμός (surrealisme) με εκπροσώπους
όπως οι Αντρέ Μπρετόν (André Breton), θεμελιωτή του κινήματος, και Ρομπέρ Ντενό
(Robert Desnos), ενώ στην φιλοσοφία αναδεικνύεται ο υπαρξισμός, με θεμελιωτές
τον Ζαν Πολ Σαρτρ (Jean-Paul Sartre) και τον Αλμπέρ Καμύ (Albert Camus). Το νέο
μυθιστόρημα (Nouveau Roman), θεωρητικοποιημένο από τον Αλαίν Ρομπ - Γκριγιέ
(Alain Robbe-Grillet) αρχικά περιλαμβάνει λίγους λογοτέχνες, οι οποίοι, όμως,
εμπνέουν με την σειρά τους άλλους σημαντικούς συγγραφείς, όπως οι Ζαν Φιλίπ
Τουσαίν (Jean-Philippe Toussaint), Κριστιάν Οστέρ (Christian Oster) κ. ά.
Σημαντικές λογοτεχνικές μορφές του αιώνα υπήρξαν, επίσης, η Μαργκερίτ Ντυράς
(Marguerite Duras), Μαργκερίτ Γιουρσενάρ (Marguerite Yοurcenar) - αν και
Βελγικής καταγωγής η πρώτη γυναίκα που έγινε δεκτή στην Γαλλική Ακαδημία, Μπορίς
Βιάν, Μαρσέλ Προυστ (Marcel Proust), Ρεϊμόν Κενό (Raymond Queneau), Αντρέ Μαλρώ
(André Malraux), Ανρί Τρουαγιά (Henri Troyat), Σιμόν ντε Μποβουάρ (Simone de
Beauvoir) και ο Ζωρζ Σιμενόν (Georges Simenon).

Η Γαλλία είναι Ημιπροεδρική Δημοκρατία με τον Πρόεδρο της Δημοκρατίας να έχει
σημαντικές εξουσίες και αρμοδιότητες και με διευρυμένο εκτελεστικό ρόλο.Ο
Πρωθυπουργός ηγείται της Κυβέρνησης η οποία μετά το 1958 έχει περιορισμένες
εξουσίες και βρίσκεται υπό την σκεπή του Προέδρου της Γαλλίας γιατί χωρίς την
έγκριση του δεν παραμένει στην εξουσία.Παρόλα αυτά έχει και αυτή σημαντικές
αρμοδιότητες αν και όχι τόσο σημαντικές όσο έχει ο Πρόεδρος της Δημοκρατίας.Στις
21 Ιουλίου του 2008 το Κοινοβούλιο ενέκρινε οριακά, με 539 ψήφους υπέρ έναντι
537 κατά, την τροποποίηση του Συντάγματος.

Στις 24 Μαρτίου του 2009 η Γαλλία ανακοίνωσε ότι θα καταβάλει αποζημιώσεις σε
πολιτικό και στρατιωτικό προσωπικό όπως επίσης και σε κατοίκους που παρουσίασαν
προβλήματα υγείας συνεπεία των πυρηνικών δοκιμών της χώρας, αρχικά στην Αλγερία
και στη συνέχεια στη Γαλλική Πολυνησία εντός 30 ετών.

Η Κυβέρνηση Φίγιον ψήφισε ένα νέο συνταξιοδοτικό νομοσχέδιο, που πυροδότησε
αντιδράσεις σε όλη την Γαλλία. Με βάση αυτό, το όριο ηλικίας για συνταξιοδότηση
αυξήθηκε από τα 60 στα 62 χρόνια.

Στις 11 Μαρτίου του 2009 o Πρόεδρος Νικολά Σαρκοζί ανακοίνωσε επίσημα την
επιστροφή - έπειτα από 43 χρόνια -της χώρας στο στρατιωτικό σκέλος του ΝΑΤΟ.
Εξαιτίας της απόφασης αυτής, η Κυβέρνηση Φίγιον ήρθε αντιμέτωπη με πρόταση
μομφής. Με 329 ψήφους κατά της πρότασης μομφής έναντι 238 υπέρ η κυβέρνηση έλαβε
την ψήφο εμπιστοσύνης από το κοινοβούλιο στις 17 Μαρτίου του 2009.

Η Γαλλία διατηρεί στρατιωτικές βάσεις σε άλλες χώρες. Στις 26 Μαΐου του 2009 ο
Πρωθυπουργός Φρανσουά Φίγιον εγκαινίασε στρατιωτική βάση στο Αμπού Ντάμπι (στα
Ηνωμένα Αραβικά Εμιράτα).



https://el.wikipedia.org/wiki/%CE%91%CE%B3%CE%B3%CE%BB%CE%AF%CE%B1

Η Αγγλία (αγγλικά: England) είναι νησιωτική χώρα της Ευρώπης και αποτελεί τμήμα
του Ηνωμένου Βασιλείου. Συνορεύει βόρεια με τη Σκωτία και δυτικά με την Ουαλία.
Η Αγγλία βρέχεται βορειοδυτικά από την Ιρλανδική Θάλασσα, ενώ νοτιοδυτικά από
την Κελτική Θάλασσα. Η Βόρεια Θάλασσα στα ανατολικά και η Θάλασσα της Μάγχης στα
νότια τη χωρίζουν από την ηπειρωτική Ευρώπη. Η Αγγλία αποτελεί κυρίως το
κεντρικό και νότιο τμήμα του νησιού της Μεγάλης Βρετανίας, που βρίσκεται στο
Βόρειο Ατλαντικό ωκεανό. Στη χώρα επίσης ανήκουν 100 μικρότερα νησιά, όπως τα
Νησιά Σκίλλυ και η Νήσος Γουάιτ.

Η περιοχή που σήμερα αποκαλείται Αγγλία κατοικήθηκε αρχικά από τους σύγχρονους
ανθρώπους κατά τη διάρκεια της Ανώτερης Παλαιολιθικής περιόδου, ωστόσο πήρε το
όνομά της από τους Άγγλους, ένα γερμανικό φύλο που την αποίκησε κατά τη διάρκεια
του 5ου και του 6ου αιώνα. Έγινε ενιαίο κράτος το 927 μ.Χ. και από την Εποχή των
Ανακαλύψεων στα μέσα του 15ου αιώνα άσκησε σημαντική πολιτιστική και νομική
επιρροή σε όλο τον κόσμο. Η αγγλική γλώσσα, η Αγγλικανική Εκκλησία και η Αγγλική
Νομοθεσία - η βάση των νομικών συστημάτων πολλών άλλων χωρών ανά την υφήλιο -
αναπτύχθηκαν στην Αγγλία. Επιπλέον, το κοινοβουλευτικό σύστημα διακυβέρνησής της
υιοθετήθηκε ευρέως από πολλά άλλα κράτη. Σε αυτήν ξεκίνησε και η Βιομηχανική
Επανάσταση το 18ο αιώνα, μετατρέποντας την κοινωνία της στο πρώτο
βιομηχανοποιημένο κράτος.

Το έδαφος της Αγγλίας αποτελείται κυρίως από χαμηλούς λόφους και πεδιάδες,
κυρίως στις κεντρικές και νότιες περιοχές. Ωστόσο, υπάρχουν και υψηλότερα εδάφη
στα βόρεια (για παράδειγμα η ορεινή Περιοχή των Λιμνών ( Lake District), τα
Πέννινα Όρη και τα Γιόρκσαϊρ Ντέιλς) και στα νοτιοδυτικά (για παράδειγμα το
Ντάρτμουρ και τα Κότσγουολντς). Η παλαιότερη πρωτεύουσα της Αγγλίας ήταν το
Γουίντσεστερ μέχρι που αντικαταστάθηκε από το Λονδίνο κατά το 12ο αιώνα. Σήμερα
το Λονδίνο είναι η μεγαλύτερη μητροπολιτική περιοχή του Ηνωμένου Βασιλείου και η
μεγαλύτερη αστική ζώνη της Ευρωπαϊκής Ένωσης βάσει των περισσότερων δεικτών
μέτρησης. Ο πληθυσμός της Αγγλίας, που αγγίζει τα 53 εκατομμύρια ανθρώπων,
αποτελεί και το 84% του πληθυσμού του Ηνωμένου Βασιλείου. Συγκεντρώνεται κυρίως
γύρω από το Λονδίνο, τα νοτιοανατολικά αλλά και πολεοδομικά συγκροτήματα στα
Μίντλαντς, τα βορειοδυτικά, τα βορειοανατολικά και το Γιόρκσαϊρ, καθένα από τα
οποία αναπτύχθηκε ως μεγάλη βιομηχανική περιοχή κατά το 19ο αιώνα. Το Βασίλειο
της Αγγλίας - το οποίο από το 1284 περιλαμβάνει και την Ουαλία - ήταν κυρίαρχο
κράτος μέχρι την 1η Μαΐου του 1707, όταν οι νομοθετικές πράξεις που συμφωνήθηκαν
με τη Συνθήκη της Ένωσης το προηγούμενο έτος τέθηκαν σε ισχύ, το ένωσαν με το
Βασίλειο της Σκωτίας, δημιουργώντας το Βασίλειο της Μεγάλης Βρετανίας. Το 1801 η
Μεγάλη Βρετανία ενώθηκε με το Βασίλειο της Ιρλανδίας για να αποτελέσουν το
Ηνωμένο Βασίλειο της Μεγάλης Βρετανίας και Ιρλανδίας. Το 1922 το Ελεύθερο
Ιρλανδικό Κράτος αποσχίστηκε από το Ηνωμένο Βασίλειο, που μετονομάστηκε επισήμως
σε Ηνωμένο Βασίλειο της Μεγάλης Βρετανίας και Βόρειας Ιρλανδίας.

Η Αγγλία πήρε το όνομά της από τη λέξη Englaland, της Παλαιάς Αγγλικής γλώσσας,
η οποία σημαίνει «χώρα των Άγγλων». Οι Άγγλοι ήταν ένα από τα γερμανικά φύλα, τα
οποία αρχικά κατοικούσαν στην Βόρεια Γερμανία και μετανάστευσαν στην Αγγλία κατά
τον 5ο και 6ο αιώνα μ.Χ. Οι Άγγλοι έφτασαν στη σημερινή Αγγλία από τη χερσόνησο
Angeln η οποία βρίσκεται στον κόλπο του Κιέλου της Βαλτικής θάλασσας. Σύμφωνα με
το Αγγλικό Λεξικό Oxford, η λέξη «Αγγλία» χρησιμοποιήθηκε για πρώτη φορά το 897
για να περιγράψει το νότιο τμήμα του νησιού της Μεγάλης Βρετανίας.

Σημάδια ανθρώπινης δραστηριότητας στην Αγγλία υπάρχουν για παραπάνω από 500.000
χρόνια πριν, παρόλο που η Εποχή των Παγετώνων έκανε κατά διαστήματα την Αγγλία
ακατοίκητη. Κατά την Εποχή του Λίθου, αναπτύχθηκε στην Αγγλία μία από τις
παλαιότερες καλλιεργητικές κοινότητες του κόσμου, αν όχι η παλαιότερη, οι οποίες
αντικατέστησαν τους κυνηγούς. Στην Δυτική Αγγλία εμφανίζονται, 4.000 χρόνια
πριν, ανεπτυγμένες μεγαλιθικές κοινότητες με μεγαλύτερο επίτευγμα αυτών το
Στόουνχεντζ. Ακολούθησαν τα κελτικά φύλα που ήρθαν από την Δυτική Ευρώπη, κυρίως
από τη Γαλατία.

Οι Βρετανοί υποστήριξαν τους Γαλάτες συμμάχους τους στους Γαλατικούς Πολέμους
εναντίον της Ρωμαΐκής Δημοκρατίας. Αυτό προκάλεσε τους Ρωμαίους να επιτεθούν στη
Βρετανία και σταδιακά να κατακτήσουν ολόκληρη τη σημερινή Αγγλία, φθάνοντας
μέχρι τη νότια Σκωτία. Το 43 μ.Χ. επί αυτοκράτορα Κλαύδιου ολοκληρώθηκε η
κατάκτηση. Ωστόσο, η ρωμαϊκή Βρετανία ευημερούσε. Οι πόλεις πολλαπλασιάζονταν
και μεγάλωναν, τα σπίτια είχαν αρκετές ανέσεις, οι δε πλούσιοι είχαν πολυτελείς
επαύλεις. Οι Βρετανοί υφαντουργοί ήταν διάσημοι για τη τέχνη τους και έκαναν
πολλές εξαγωγές των προϊόντων τους. Γύρω στο 300 μ.Χ. λίγες ρωμαϊκές λεγεώνες
ήταν αρκετές για τη φύλαξη των συνόρων και την εξασφάλιση της εσωτερικής ηρεμίας
και τάξης.

Από τον 4ο αιώνα όμως και μετά άρχισαν διάφορες εισβολές. Αρχικά τα φύλα των
Πίκτων από τη νότια Σκωτία επέδραμαν στη Βρετανία απο τον Βορρά, ενώ από τον
Νότο αποβιβάζονταν Σάξονες και Σκανδιναβοί πειρατές και από τη Δύση, οι Κέλτες
της Ουαλίας. Το 407 ο Κωνσταντίνος ο Γ΄ ανακάλεσε τις ρωμαϊκές λεγεώνες από τα
βρετανικά εδάφη, αφήνοντας ανοχύρωτη την επαρχία τους. Το 409 μ.Χ. η Βρετανία
έπαψε να είναι ρωμαϊκή. Πολλοί Ρωμαίοι, ωστόσο, παρέμειναν στην περιοχή, και
αφομοιώθηκαν από τον υπόλοιπο πληθυσμό.

Ο Βρετανός αρχηγός Βορτέγερνος ζήτησε - προκειμένου να αντιμετωπίσει τις
εισβολές των Πίκτων-, τη βοήθεια των γερμανικών φυλών που βρίσκονταν στις
απέναντι ακτές. Έτσι, από το 450 και μετά, ήρθαν οι Άγγλοι, οι Σάξονες και οι
Ιούτοι, οι οποίοι προέρχονταν από τις σημερινές χώρες: βόρειο Γερμανία, Δανία
(βλ.Γιουτλάνδη), και Ολλανδία. Οι νέοι κατακτητές απώθησαν τους Πίκτους και
εγκαταστάθηκαν μόνιμα στα εδάφη που κατέλαβαν προσκαλώντας και άλλους ομόφυλούς
τους να περάσουν απέναντι. Έτσι, Γερμανικές ορδές κατέκλυσαν καταρχάς τις ακτές
και αργότερα και την ενδοχώρα της Βρετανίας. Ο ντόπιος πληθυσμός προσπαθούσε να
προβάλλει αντίσταση όσο μπορούσε και ένας ανταρτοπόλεμος διεξαγόταν τα επόμενα
100 χρόνια.

Τελικά, όμως, το 577 στη μάχη του Ντόραμ (Deorham, οι Βρετανοί νικήθηκαν και τα
γερμανικά φύλα έμειναν οι απόλυτοι κύριοι του μέρους που αργότερα θα ονομαστεί
Αγγλία. Από εκείνα τα χρόνια των πολέμων εναντίον των κατακτητών προέρχεται ο
μύθος του Βασιλιά Αρθούρου και όλη η σχετική φιλολογία. Οι περισσότεροι Βρετανοί
δέχτηκαν την κατάσταση και άρχισαν να ζούν μαζί με τους Γερμανούς. Μια
μειοψηφία, όμως, έφυγε για την Ουαλία και κάποιοι άλλοι έφτασαν μέχρι τη Γαλατία
(σημερινή Γαλλία), δίνοντας το όνομά τους, στην επαρχία της Βρετάνης. Οι Ιούτοι
οργάνωσαν το βασίλειό τους στην περιοχή του Κεντ, οι Άγγλοι ίδρυσαν 3 βασίλεια:
αυτά της Μερκίας, της Νορθουμβρίας και της ανατολικής Αγγλίας και οι Σάξονες
ίδρυσαν άλλα 3 βασίλεια: αυτά του Γουέσσεξ (δυτική Σαξονία), του Σάσσεξ (νότια
Σαξονία) και του Έσσεξ (ανατολική Σαξονία). Αυτά τα 7 μικρά βασίλεια έγραψαν την
ιστορία της Αγγλίας μέχρι το 839, όταν ο βασιλιάς Εγκμπερτ του Γουέσσεξ συνένωσε
τα περισσότερα από αυτά κάτω από το σκήπτρο του.

Είναι αδύνατο να προσδιοριστεί με ακρίβεια η πολιτική ενοποίηση της Αγγλίας. Μία
άποψη είναι ότι αυτή προέκυψε από την ανάγκη να αμυνθούν στην επίθεση των Δανών
Βίκινγκ, οι οποίοι κατέκτησαν το Ανατολικό κομμάτι της Αγγλίας τον 8ο αιώνα. Ο
Εγκβέρτος, Βασιλιάς του Ουέσεξ (839 μ.Χ.), θεωρείται ο πρώτος Βασιλιάς όλων των
Άγγλων, αν και ο τίτλος «Βασιλιάς της Αγγλίας» χρησιμοποιήθηκε πρώτη φορά
επίσημα από τον Αλφρέδο τον Μέγα (871-899).

Η πολιτιστική κληρονομιά που άφησαν σε αυτήν την περιοχή οι Βρετανοί, φαίνεται
ειδικά στα τοπωνύμια. Πολλές ονομασίες τοποθεσιών στην Αγγλία και στην Σκωτία,
προέρχονται από Κέλτικα Αγγλικά ονόματα, όπως το Λονδίνο, Ντουμπάρτον, Γιόρκ,
Ντόρτσεστερ, Ντόβερ και Κολτσέστερ. Η ουαλική ονομασία για την Αγγλία είναι
Lloegr, με άγνωστη προέλευση, αν και πιθανολογείται να σημαίνει «Χαμένες Χώρες».

Το πολίτευμα της Αγγλίας, όπως βεβαίως και των υπολοίπων χωρών που συναποτελούν
το Ηνωμένο Βασίλειο, είναι Βασιλευομένη Κοινοβουλευτική Δημοκρατία. Η νομοθετική
εξουσία ασκείται από το κοινοβούλιο, που αποτελείται από δύο σώματα, τη Βουλή
των Λόρδων και τη Βουλή των Κοινοτήτων. Βασίλισσα του Ηνωμένου Βασιλείου είναι η
Ελισάβετ Β΄. Η βασιλική οικογένεια διαμένει το μεγαλύτερο μέρος του χρόνου στα
Ανάκτορα του Μπάκιγχαμ.

Προκειμένου να διοικείται καλύτερα, η Αγγλία χωρίζεται σε 48 γεωγραφικές
κομητείες (ceremonial counties). Αυτές είναι: Η Πόλη του Λονδίνου, το Μείζον
Λονδίνο, το Σάρρεϋ, το Κεντ, το Ανατολικό Σάσσεξ, το Δυτικό Σάσσεξ, το Έσσεξ, το
Σάφολκ, το Νόρφολκ, το Μπάκινγχαμσερ, το Μπέντφορντσερ, το Χέρτφορντσαϊρ, το
Χάμσαϊρ, η Νήσος Γουάιτ, το Μπέρκσαϊρ, το Ουίλτσαϊρ, το Όξφορντσαϊρ, το
Σόμερσετ, το Ντόρσετ, το Ντέβον, η Πόλη του Μπρίστολ, η Κορνουάλη, το
Γκλούστερσαϊρ, το Κέιμπριτζσαϊρ, το Νορθάμπτονσαϊρ, το Νόττινγχαμσαϊρ, το
Λέστερσαϊρ, το Ρούτλαντ, το Γουόρικσερ, τα Δυτικά Μίντλαντς, το Χέρφορντσαϊρ, το
Γούστερσαϊρ, το Σρόπσαϊρ, το Τσέσαϊρ, το Στάφφορντσαϊρ, το Ντέρμπισαϊρ, το
Λίνκολνσαϊρ, το Νότιο Γιόρκσαϊρ, το Δυτικό Γιόρκσαϊρ, το Βόρειο Γιόρκσαϊρ, το
Ανατολικό Γιόρκσαϊρ, το Μείζον Μάντσεστερ, το Μέρσυσαϊντ, το Λάνκασαϊρ, η
Κάμπρια, το Ντάραμ, το Νορθάμπερλαντ και το Τάιν και Γουέαρ.

Με πάνω από 53 εκατομμύρια κατοίκους, η Αγγλία είναι η μεγαλύτερη σε πληθυσμό
χώρα του Ηνωμένου Βασιλείου. Με πυκνότητα 407 ανθρώπων ανά τετραγωνικό
χιλιόμετρο είναι η δεύτερη πιο πυκνοκατοικημένη χώρα στην Ευρωπαϊκή Ένωση μετά
τη Μάλτα.

Pow Sows (προφέρεται παού σάους) είναι το σύγχρονο κορνουαλικό όνομα για την
Αγγλία. Σημαίνει «Χώρα Σαξόνων». Ονομάστηκε έτσι όταν οι Αγγλοσάξονες και άλλες
γερμανικές φυλές από την ηπειρωτική Ευρώπη εκδίωξαν τους Κέλτες προς την
σημερινή Ουαλία, Κορνουάλη και Κάμπρια.



https://el.wikipedia.org/wiki/%CE%92%CE%AF%CE%BA%CE%B9%CE%BD%CE%B3%CE%BA

Οι Βίκινγκ ήταν εθνοτική ομάδα, τμήμα των Βορείων Λαών της Ευρώπης. Κατά τη
διάρκεια του Μεσαίωνα εμφανίσθηκαν ως εξερευνητές, πειρατές, έμποροι, μισθοφόροι
(ή και τα τέσσερα μαζί) σε μεγάλο κομμάτι της Ευρώπης. Κοιτίδα τους ήταν η
Σκανδιναβία και τέσσερα σημερινά έθνη έλκουν την καταγωγή τους από αυτούς:
Νορβηγοί, Σουηδοί, Δανοί, Ισλανδοί. Η παρουσία τους υπήρξε καταλυτική για την
ιστορία έξι ακόμη σημερινών κρατών: Μ. Βρετανία, Γαλλία, Φινλανδία, Ρωσία,
Λευκορωσία, Ουκρανία.

Συνήθως οι αναφορές στους Βίκινγκ παραπέμπουν στην περίοδο της μέγιστης
εξάπλωσής τους, η οποία αποκαλείται Χρυσή Εποχή και συμβατικά καλύπτει το
διάστημα μεταξύ 793 (λεηλασία της Μονής Λίντισφαρν στη ΒΑ Αγγλία) και 1066
(συντριβή των Νορβηγών του Χάραλντ Γ' στο Στάμφορντ Μπριτζ).

Χάρις στην ικανότητά τους στη ναυσιπλοΐα και τον πόλεμο, στους τρεις αυτούς
αιώνες εξαπλώθηκαν σε μία τεράστια έκταση που ξεκινά από τη Ρωσία, περνά από τη
σκανδιναβική χερσόνησο και διασχίζει οριζόντια ολόκληρο το Βόρειο Ατλαντικό, από
την Αγγλία και τα νησιωτικά συμπλέγματα στα βόρεια της Σκωτίας μέχρι την
Ισλανδία, τη Γροιλανδία και τέλος τη Βίνλαντ στο σημερινό ανατολικό Καναδά.
Επίσης εμφανίσθηκαν στο Βυζάντιο, τη Βόρεια Αφρική, την Ιταλία, την Ισπανία και
τη Γαλλία, με κάποια από τις ιδιότητες που αναφέρθηκαν παραπάνω.

Στα υποκεφάλαια που ακολουθούν, περιγράφεται η διαδρομή των βασικών Βίκινγκ
εθνικών διαφοροποιήσεων. Η ιστορική έρευνα αντιμετωπίζει ένα σημαντικό πρόβλημα:
την έλλειψη ιδίων γραπτών πηγών. Με εξαίρεση τους Βαράγγους, οι Βίκινγκ της
Χρυσής Εποχής ήταν αναλφάβητοι, με αποτέλεσμα οι κυριότερες αναφορές να
βρίσκονται ξένες πηγές (βυζαντινοί συγγραφείς, καθολικοί μοναχοί και
ιεραπόστολοι), ή σε μεταγενέστερες καταγραφές της προφορικής τους παράδοσης,
όπως οι ισλανδικές σάγκες (12oς-14ος αι) και το ρωσικό Πρώτο Χρονικό (12oς αι).

Μέχρι και τον 8ο αι. η Νορβηγία ήταν κατακερματισμένη σε μικρά τοπικά βασίλεια ή
κοινότητες. Στα τέλη του αιώνα κάποια από αυτά συνεργάζονται για την
πραγματοποίηση πειρατικών ή εξερευνητικών αποστολών, τα οποία φέρνουν
εντυπωσιακά αποτελέσματα: μεταξύ 800 και 802 ανακαλύπτουν τα νησιωτικά
συμπλέγματα Φερόε, Σέτλαντ και Όρκνεϊ, ενώ το 820 ιδρύουν ένα μικρό βασίλειο
στις ανατολικές ακτές της Ιρλανδίας και το 841 το Δουβλίνο.

Το 872 ο Χάραλντ ο Ξανθός ενοποιεί διοικητικά την επικράτεια και γίνεται ο
πρώτος βασιλιάς της, ιδρύοντας ένα βασιλικό οίκο που θα κυβερνά τη χώρα για
τεσσεράμισι αιώνες. Το 874 οι άνδρες του Χάραλντ ανακαλύπτουν την Ισλανδία, την
οποία θα αποικίσουν μαζικά έναν αιώνα αργότερα (970). Το 985 ο Γκούνμπγιορν
Ούλφσον ανακαλύπτει τη Γροιλανδία κατά λάθος - έπλεε από τη Νορβηγία προς την
Ισλανδία, αλλά λόγω θαλασσοταραχής έχασε τον προσανατολισμό του. Τον ίδιο χρόνο
φθάνει εκεί και ο Έρικ ο Ερυθρός, εξόριστος από την Ισλανδία, ο οποίος
αποπειράται να δημιουργήσει τον πρώτο οικισμό (Μπράταχλιντ).

Με παρόμοιο τρόπο το 986 οι Νορβηγοί Βίκινγκ φθάνουν στην Αμερική. Ο Μπγιάρνι
Χεργιόλφσον είχε ξεκινήσει για τη Γροιλανδία, αλλά ισχυροί ΒΑ άνεμοι τον έβγαλαν
από την ρότα του και τον κατηύθυναν προς τον Καναδά! Όταν ο Χεργιόλφσον βλέπει
τις ακτές, καταλαβαίνει το λάθος και ανακρούει πρύμναν, χάνοντας την ευκαιρία να
γίνει ο πρώτος Ευρωπαίος που θα πατούσε σε αμερικανικό έδαφος. Ακούγοντας την
ιστορία, ο Λέιφ Έρικσον (γιος του Έρικ του Ερυθρού) οργανώνει εξερευνητική
αποστολή και πράγματι πατά τα νέα εδάφη γύρω στο 1000. Βλέποντας τα άγρια
αμπέλια θυμάται τις αμπελοκαλλιέργειες που είχε δει στη Γαλλία, για αυτό και
ονομάζει την άγνωστη χώρα Βίνλαντ (Γη του Οίνου). Πιστεύεται πως ο Λέιφ
προσπάθησε να εποικίσει τη Βίνλαντ - σε αυτό συνηγορούν τα ερείπια οικισμού που
βρήκαν οι αρχαιολόγοι στον Κόλπο των Λιβαδιών (L' Anse aux Meadows) στο νησί Νέα
Γη.

Στις αρχές του 11ου αι. γίνονται οι πρώτες σοβαρές προσπάθειες για εισαγωγή του
χριστιανισμού στη χώρα. Κυρίαρχο ρόλο έπαιξε ο βασιλιάς Όλαφ Β', ο οποίος
αργότερα ανακηρύχθηκε άγιος. Χρειάσθηκε πάντως να περάσουν αρκετές δεκαετίες,
ωσότου η νέα θρησκεία να γίνει κυρίαρχη (η πρώτη νορβηγική αρχιεπισκοπή ιδρύθηκε
μετά από ενάμισι αιώνα, το 1153, στο Νιντάρος - σημερινό Τρόντχαϊμ).

Το 1066 ο Χάραλντ Γ' ο Αδίστακτος, πρώην αξιωματικός του βυζαντινού στρατού,
προσπαθεί να εκμεταλλευθεί το κενό διαδοχής στον αγγλικό θρόνο και οργανώνει
εκστρατεία για να κατακτήσει την Αγγλία, θέλοντας να προλάβει τους Νορμανδούς
που είχαν παρόμοιες βλέψεις. Υποτιμώντας τον αντίπαλο, ο στρατός του υφίσταται
πανωλεθρία στη Μάχη του Στάμφορντ Μπριτζ από τον αγγλοσάξονα Χάρολντ
Γκόντβινσον, ο ίδιος ο βασιλιάς πέφτει νεκρός και κλείνει έτσι η Χρυσή Εποχή των
Βίκινγκ, αφού οι διάδοχοί του ακολουθούν διαφορετικό δρόμο - αυτόν της
εσωτερικής αναδιοργάνωσης και της καλλιέργειας καλών σχέσεων με τα υπόλοιπα
ευρωπαϊκά κράτη. Για το λόγο αυτό ο Χάραλντ έμεινε στην ιστορία ως ο τελευταίος
Βίκινγκ βασιλιάς.

Οι Σουηδοί λαμβάνουν μέρος στην προσπάθεια αποικισμού της Αγγλίας από τους
Βίκινγκ στα τέλη του 8ου αιώνα. Εκεί έρχονται σε επαφή με τους χριστιανικούς
αγγλοσαξονικούς πληθυσμούς, με αποτέλεσμα την έναρξη μιας μακράς διαδικασίας
εκχριστιανισμού τους που ολοκληρώθηκε πολύ αργότερα.

Σύμφωνα με τις υπάρχουσες αναφορές, κατά το 10ο αιώνα οι Σουηδοί έχουν ήδη
συγκροτηθεί σε κράτος με βασιλιά τον Χάρολντ τον Ξανθό. Τον Χάρολντ διαδέχεται ο
γιος του Μπιορν, που λέγεται πως κυβέρνησε για πενήντα χρόνια. Μετά αναλαμβάνουν
συμβασιλείς οι δύο γιοι του Μπιορν, ο Όλοφ και ο Έρικ. Όταν ο Όλοφ πεθαίνει, ο
γιος του Στίρμπιορν αρνείται να μοιρασθεί το θρόνο με το θείο του και γίνεται
πειρατής στη Βαλτική. Η τελική σύγκρουση των δύο λαμβάνει χώρα στο Φυρισβέλιρ
(κοντά στην Ουψάλα), μάλλον το 983 - ο Στίρμπιορν σκοτώνεται και ο Έρικ κυβερνά
ανενόχλητος μέχρι το θάνατό του (993).

Τον Έρικ διαδέχεται ο γιος του, ο Όλαφ Β' ο Σκώτος, στα χρόνια του οποίου
ολοκληρώνεται ο εκχριστιανισμός των νότιων περιοχών. Επίσης ο Όλαφ συμμαχεί με
τους Δανούς και μαζί συντρίβουν το νορβηγικό στόλο στη ναυμαχία του Σβολντ (999
ή 1000), κάνοντας τη Σουηδία το ισχυρότερο από τα κράτη των Βίκινγκ. Η βραχύβια
αυτή κυριαρχία τίθεται σύντομα σε δοκιμασία και λήγει με την εξισορροπητική
σουηδονορβηγική Συνθήκη του Κούγκαλβ (1019).

Στις δεκαετίες που ακολουθούν η Σουηδία εμπλέκεται σε διάφορες μικρές
περιφερειακές διενέξεις. Όμως τα σημαντικά γεγονότα γίνονται στο εσωτερικό, αφού
η χώρα είναι διχασμένη ανάμεσα στους οπαδούς των ειδώλων και τους υποστηρικτές
της νέας θρησκείας, του χριστιανισμού. Το 1066 προκύπτει πρόβλημα στη διαδοχή -
το στέμμα διεκδικούν δύο πρίγκιπες με το ίδιο όνομα (Έρικ). Στον εμφύλιο που
ακολουθεί, ο ένας στηρίζεται από τις νότιες εκχριστιανισμένες πόλεις και ο άλλος
από τις ειδωλολατρικές περιοχές του εσωτερικού της χώρας. Πάντως η τελική
επικράτηση του χριστιανισμού και συνάμα η εγκαθίδρυση της απόλυτης μοναρχίας ως
μεθόδου διακυβέρνησης, που θα σημάνουν το οριστικό τέλος της Βίκινγκ περιόδου
στη Σουηδία, θα λάβουν χώρα έναν αιώνα αργότερα επί Έρικ του Αγίου (βασ.
1150-1160).

Ενώ όλοι οι υπόλοιποι Βίκινγκ κατευθύνονται προς δυσμάς, οι Βάραγγοι (φύλο
συγγενικό με τους Σουηδούς, υπάρχουν όμως και εναλλακτικές θεωρίες) στα τέλη του
8ου αι. αρχίζουν να μετακινούνται προς τα ανατολικά αναζητώντας προϊόντα, βάσεις
και πελάτες για το εμπόριό τους. Ιδρύουν μία εμπορική γραμμή που ξεκινά από τη
Σκανδιναβία, ακολουθεί την πορεία των ποταμών από τη Βοντ μέχρι την Κριμαία και
καταλήγει στην πιο πλούσια πόλη της εποχής: την Κωνσταντινούπολη. Η γραμμή αυτή
αναφέρεται στην ιστοριογραφία ως Εμπορική Οδός Βαράγγων - Ελλήνων.

Σύντομα η βαραγγική φυλή των Ρως εγκαθίσταται μόνιμα στα στρατηγικά περάσματα
της τεράστιας διαδρομής, ιδρύει πόλεις και εγκαθιδρύει τη δική της στρατιωτική -
εμπορική ολιγαρχία. Ηγεμονεύει επί των ντόπιων σλαβικών και φιννικών φυλών, που
σπαράσσονταν από εμφύλιους πολέμους και ξενικές επιδρομές, και δημιουργεί το
δικό της Χαγανάτο που μετεξελίσσεται στο Κράτος των Ρως (880), χαρακτηριζόμενο
από το δίπολο «βαραγγική άρχουσα τάξη - σλαβικός λαός». Ευρισκόμενοι σε διαρκή
επαφή με την Πόλη, εισάγουν το χριστιανισμό (988) και καλλιεργούν εντατικά τα
γράμματα και τις τέχνες, σε αντίθεση με τους δυτικούς συγγενείς τους. Σταδιακά
οι Βάραγγοι αφομοιώνονται από το σλαβικό στοιχείο και έως το 13ο αι. έχουν πια
απωλέσει κάθε ίχνος από τη σκανδιναβική καταγωγή τους.

Την ίδια περίοδο, άλλοι Βάραγγοι στρατολογούνται ως επίλεκτοι μισθοφόροι στο
βυζαντινό στρατό. Συγκροτούν μάλιστα δικό τους τάγμα, το Τάγμα των Βαραγγίων ή
Βαραγγική Φρουρά.

Γύρω στα 880, μερικοί Βίκινγκς, με επικεφαλής τον Ρόλλο, εγκαταλείπουν τη
Σκανδιναβία και εποικίζουν τις βόρειες ακτές της Γαλλίας, δίπλα στο βασίλειο των
Δυτικών Φράγκων. Οι Φράγκοι τους δίνουν το όνομα «Νορμανδοί», δηλ. άνθρωποι απ'
το Βορρά. Φοβούμενος τις ληστρικές επιδρομές τους στο εσωτερικό της χώρας, ο
βασιλιάς Κάρολος Γ' προσφέρει αυτονομία στα εδάφη τους με αντάλλαγμα την υποταγή
τους στο θρόνο. Ο αρχηγός τους Χρολφ (γνωστότερος με το εκλατινισμένο Ρόλλος)
δέχεται την πρόταση και το 911 δημιουργείται το πρώτο νορμανδικό κράτος.

Έχοντας πια δική τους αναγνωρισμένη επικράτεια, το μετέπειτα Δουκάτο της
Νορμανδίας, οι Νορμανδοί ακολουθούν την οδό της ειρηνικής συμβίωσης με τους
γείτονές τους. Τα στρατόπεδά τους μετατρέπονται σε πιο μόνιμες εγκαταστάσεις,
δημιουργούν οικογένειες, αναμειγνύονται με τον αυτόχθονα πληθυσμό και
εγκαταλείπουν τον παγανισμό χάριν του χριστιανισμού. Μετά από λίγες γενιές είναι
πλέον δύσκολο να ξεχωρίσεις ένα Νορμανδό από ένα Γάλλο.

Για πολλούς η μετάβαση στη νέα κατάσταση είναι δύσκολη, αφού η εγκατάλειψη των
«παραδοσιακών» μεθόδων πλουτισμού (πειρατεία, επιδρομές) οδηγεί σε φτώχεια. Η
στροφή στη γεωργία δεν αποτελεί διέξοδο για τη μεγάλη πλειοψηφία, επειδή τα
πλέον εύφορα εδάφη ανήκαν από πριν σε Γάλλους ευγενείς. Αυτό οδηγεί πολλούς
μακριά από τη χώρα τους, όπου (διάσημοι για τις ικανότητές τους στο ιππικό)
στρατολογούνται σε ξένες δυνάμεις. Από τα τέλη του 10ου αι. παρατηρείται μαζική
εγκατάσταση Νορμανδών μισθοφόρων στην κεντρική και νότια Ιταλία, για να
συμμετάσχουν σε επιχειρήσεις των τοπικών ηγεμόνων εναντίον των Σαρακηνών και των
βυζαντινών. Κάποιοι από τους απογόνους τους φθάνουν μάλιστα σε ανώτερα αξιώματα,
με κορυφαίο το Ρογήρο (Roger) που στέφεται βασιλιάς Σικελίας και Μάλτας το 1130.

Στις αρχές του 11ου αι. το Δουκάτο της Νορμανδίας συσφίγγει τους δεσμούς του με
τους αγγλοσάξονες. Λόγω αυτών των σχέσεων, που επιβεβαιώνονται με βασιλικό γάμο,
καταφεύγει εκεί η αγγλική βασιλική οικογένεια όταν οι Δανοί κατακτούν το νησί
(1016). Μεταξύ των φυγάδων είναι και ο νεαρός πρίγκιπας Εδουάρδος ο Ομολογητής,
ο οποίος επιστρέφει στην Αγγλία ως βασιλιάς το 1041, φέρνοντας μαζί του ένα
ολόκληρο επιτελείο Νορμανδών ευγενών. Όταν το 1066 ο Εδουάρδος πεθαίνει,
υπάρχουν πολλοί επίδοξοι διάδοχοι από το εξωτερικό. Ο νέος βασιλιάς, ο
Αγγλοσάξωνας Χάρολντ Γκόντβινσον, συντρίβει αρχικά το Χάραλντ Γ΄ της Νορβηγίας,
αδυνατεί όμως να ελέγξει τους Νορμανδούς. Στις 28 Σεπτεμβρίου ο Νορμανδός δούκας
Γουλιέλμος αποβιβάζεται στα αγγλικά εδάφη και στις 14 Οκτωβρίου πετυχαίνει την
αποφασιστική νίκη στη Μάχη του Χέιστινγκς.

Μετά τη νίκη του ο δούκας στέφεται βασιλιάς της Αγγλίας ως Γουλιέλμος Α΄ ο
Κατακτητής και η νορμανδική αριστοκρατία αντικαθιστά την αγγλοσαξονική. Ο
διαχωρισμός μεταξύ Νορμανδών και Αγγλοσαξώνων συνεχίζει να υφίσταται μέχρι τον
Εκατονταετή Πόλεμο (1337-1453), όταν πια όλοι αυτοπροσδιορίζονται απλά ως Άγγλοι
και η νορμανδογαλλική γλώσσα των κατακτητών συγχωνεύεται με αυτήν των ντόπιων,
δημιουργώντας τη Μέση αγγλική γλώσσα.

Ο Νορμανδοί ήταν οι τελευταίοι που απέσπασαν τη Σικελία από τους Βυζαντινούς.
Στην Ελλάδα είναι γνωστοί για τις επιδρομές που έκαναν στην Κέρκυρα, στο
Δεσποτάτο της Ηπείρου και στη Φραγκοκρατούμενη Στερεά Ελλάδα, στις οποίες
περιοχές όμως δεν κατάφεραν να στεριώσουν.

Οι χριστιανικοί λαοί της νότιας Ευρώπης αντιμετώπιζαν τους Βίκινγκ ως
ικανότατους πολεμιστές αλλά συνάμα αμόρφωτους, χωρίς να φείδονται ειρωνείας.
Χαρακτηριστικά στην Ιταλία ο Βίκινγκ ήταν συνώνυμο του άπλυτου και άξεστου, ενώ
για τους βυζαντινούς ήταν πελεκυφόρος βάρβαρος και κρασοσακούλα, χρήσιμος πάντως
ως μισθοφόρος και επίλεκτος σωματοφύλακας του αυτοκράτορα. Στα πλαίσια αυτής της
εικόνας αναπτύχθηκαν δοξασίες που μέχρι σήμερα δεν έχουν αποδειχθεί, όπως ότι
έπιναν κρασί από τα κρανία των αντιπάλων τους ή ότι διακοσμούσαν τα κράνη τους
με κέρατα (κατά το Μεσαίωνα θεωρούνταν σύμβολο του διαβόλου).

Η αλήθεια βρίσκεται κάπου στη μέση. Πράγματι ο πολιτισμός που δημιούργησαν οι
Βίκινγκ ήταν ελάσσων σε σύγκριση με την πολιτιστική παραγωγή της Βυζαντινής
Αυτοκρατορίας. Μοναδική εξαίρεση ήταν οι Βάραγγοι του κράτους των Ρως, οι οποίοι
πάντως επηρεάσθηκαν έντονα από το Βυζάντιο, και δευτερευόντως οι Νορμανδοί. Οι
βασιλείς της Νορβηγίας ήταν αγράμματοι έως το 1066. Οι Βίκινγκς, ιδιαίτερα στα
πρώτα στάδια της εξάπλωσής τους, θεωρούσαν ως φυσιολογικές δραστηριότητες την
πειρατεία, τη ληστεία και το βιασμό. Από την άλλη μεριά όμως, η κατάσταση των
άλλων λαών στο μεγαλύτερο τμήμα της Κεντρικής και Δυτικής Ευρώπης δεν ήταν πολύ
καλύτερη. Ίσως η κυριαρχία του χριστιανισμού είχε επηρεάσει κάποια ζητήματα
ηθικής, αλλά σίγουρα το πολιτιστικό χάσμα μεταξύ αυτών και των Βίκινγκ δεν ήταν
τόσο μεγάλο.

Δεν πρέπει επίσης να αγνοείται ένα άλλο δεδομένο: οι Βίκινγκς πέρασαν στη Χρυσή
Εποχή τους, έστω και καθυστερημένα, από μία φάση που οι περισσότεροι λαοί
πέρασαν κάποια στιγμή. Ας μην ξεχνάμε για παράδειγμα ότι οι Έλληνες της κλασικής
αρχαιότητας θεωρούσαν την πειρατεία ως κατά φύσιν κτητική δραστηριότητα! Υπό
αυτό το πρίσμα, ίσως και να ήταν ιστορικά αναπόφευκτο το πέρασμα από τη φάση
Βίαιη επέκταση - Ακμή - Παρακμή πριν την πλήρη ένταξη στον ευρωπαϊκό κόσμο, που
ξεκίνησε μετά το 1066 παράλληλα με τον πλήρη εκχριστιανισμό τους

Από τα επιγραφικά και τα γενικότερα αρχαιολογικά δεδομένα γνωρίζουμε ότι η
ρουνική γραφή χρησιμοποιήθηκε από έναν μεγάλο αριθμό εθνοτήτων. Σε αυτόν
περιλαμβάνονται τα φυλά που κατοικούσαν στις σημερινές περιοχές της Γερμανίας,
της Δανίας, των Κάτω Χωρών, της Ελβετίας, της Αυστρίας, της Σκανδιναβίας, καθώς
και σε εκτεταμένες περιοχές της Ανατολικής Ευρώπης, έως τον Δνείπερο και τη
Μαύρη Θάλασσα. Τα φύλα αυτά χαρακτηρίζονται από γλωσσική και πιθανότατα φυλετική
ομοιογένεια και οι επιμέρους γλώσσες τους ονομάζονται γερμανικές(Germanic). Σε
αυτήν την κατηγορία υπάγεται και η γλώσσα των Βίκινγκς, η οποία παρουσίαζε μια
πρόσθετη ενοποίηση χαρακτηριστικών στην περιοχή της Σκανδιναβίας.

Στη μεταβολή αυτή υπήρξε καίρια η συμβολή της χριστιανικής θρησκείας, η οποία
από το τέλος του 10ου αιώνα εξαπλώθηκε ραγδαία,αν και όχι χωρίς αντίσταση.Σε
πολλές περιπτώσεις οι ρούνοι θεωρήθηκαν υπολείμματα της παλαιάς εθνικής
θρησκείας και απαγορεύθηκε η χρήση τους. Υπήρξαν ωστόσο, μεμονωμένες περιοχές,
οπού η ρουνική γραφή συνέχισε να χρησιμοποιείται έως και τη σύγχρονη εποχή.



https://el.wikipedia.org/wiki/%CE%91%CE%BB%CE%B2%CE%B1%CE%BD%CE%AF%CE%B1

Η Αλβανία (αλβανικά: Shqipëria), γνωστή επισήμως ως Δημοκρατία της Αλβανίας
(αλβανικά: Republika e Shqipërisë προφέρεται: [ɾɛˈpubliˌka ɛ ˌʃcipəˈɾis]) είναι
βαλκανική χώρα της ΝΑ Ευρώπης. Συνορεύει βόρεια και βορειοδυτικά με το
Μαυροβούνιο, βορειοανατολικά με την αμφισβητούμενη περιοχή του Κοσόβου,
ανατολικά με την πρώην Γιουγκοσλαβική Δημοκρατία της Μακεδονίας και νότια με την
Ελλάδα. Βρέχεται από την Αδριατική θάλασσα δυτικά, και το Ιόνιο πέλαγος
νοτιοδυτικά. Απέχει λιγότερο από 72 χλμ. από την Ιταλία μέσω του Πορθμού του
Οτράντο που συνδέει την Αδριατική με το Ιόνιο.

Η Αλβανία είναι μέλος του ΟΗΕ, του ΝΑΤΟ, του Οργανισμού για την Ασφάλεια και τη
Συνεργασία στην Ευρώπη, του Συμβουλίου της Ευρώπης, του Παγκοσμίου Οργανισμού
Εμπορίου, του Οργανισμού Ισλαμικής Διάσκεψης και είναι ένα από τα ιδρυτικά μέλη
της Ένωσης για τη Μεσόγειο. Η Αλβανία είναι υποψήφια προς ένταξη χώρα στην
Ευρωπαϊκή Ένωση. Η χώρα έκανε επίσημη αίτηση για ένταξη στην ΕΕ στις 28 Απριλίου
2009 και έλαβε καθεστώς επίσημης υποψήφιας στις 24 Ιουνίου 2014.

Η σημερινή επικράτεια της Αλβανίας ήταν σε πολλές φάσεις της ιστορίας μέρος των
Ρωμαϊκών επαρχιών της Δαλματίας (νότιο Ιλλυρικό), της Μακεδονίας (συγκεκριμένα
της Νέας Ηπείρου) και της Μοισίας. Το σημερινό κράτος έγινε ανεξάρτητο μετά τη
κατάρρευση της Οθωμανικής Αυτοκρατορίας στην Ευρώπη μετά τους Βαλκανικούς
Πολέμους. Η Αλβανία ανακήρυξε ανεξαρτησία στις 28 Νοεμβρίου 1912 (αναγνωρίστηκε
το 1913) και πρώτος κυβερνήτης της ήταν ο Ισμαήλ Κεμάλι (Ismail Qemali). Πέρασε
μέσα από πολιτικά καθεστώτα Πριγκιπάτου, Δημοκρατίας και Βασιλείου μέχρι την
εισβολή των Ιταλών το 1939, όποτε έγινε και προτεκτοράτο. Το 1944 έγινε Λαϊκή
Σοσιαλιστική Δημοκρατία υπό τον Ενβέρ Χότζα και το Εργατικό Κόμμα (PPSH).

Εθνικός ήρωας της Αλβανίας είναι ο Σκεντέρμπεης (Skendërbej) γνωστός και ως
Τζιέρτζ Καστριότι (Gjergj Kastrioti).

Το όνομα Αλβανία από τη μεσαιωνική ελληνική λέξη Αλβανός (Αλβανών, Αλβανόπολις),
φέρεται να υποδεικνύεται, για πρώτη φορά, από τον Πτολεμαίο τον Γεωγράφο
(Γεωγραφικά, 3, 12, 20) και αφορά κάποια αντίστοιχη φυλή της περιοχής. Παρόλα
αυτά, οι πρώτες πηγές που αναφέρονται με βεβαιότητα στο συγκεκριμένο Βαλκανικό
λαό βρίσκονται σε ανώνυμο Βουλγαρικό γραπτό του 11ου αιώνα και στο έργο του
Μιχαήλ Ατταλειάτη.

Οι αρχαίοι κάτοικοι του μεγαλύτερου μέρους της περιοχής που καλύπτει σήμερα η
Αλβανία (και του μεγαλύτερου μέρους της πρώην Γιουγκοσλαβίας) ήταν οι Ιλλυριοί.
Τα αρχαιολογικά ευρήματα συγκεντρωμένα στις παράκτιες περιοχές δεν αποδίδουν έως
τώρα σαφή εικόνα του πολιτισμού αυτών των ανθρώπων.

Η επικρατέστερη άποψη των ιστορικών είναι ότι οι σύγχρονοι Αλβανοί προέρχονται
από τους γηγενείς αρχαίους Ιλλυριούς, και ίσως ως ένα βαθμό από άλλους αρχαίους
βαλκανικούς λαούς (Θράκες και Δάκες), με βάση τεστ DNA, σύνδεση ιλλυρικών
ονομάτων προσώπων και τόπων με σύγχρονα αλβανικά, ιστορικά γεγονότα κλπ.

Στην ευρύτερη περιοχή η παρουσία των Ιλλυριών ανιχνεύεται στο σχηματισμό
πολιτικής δομής κατά τον 7ο και 6ο αιώνα π.Χ.. Οι Ιλλυριοί πάντως σχημάτισαν
βασίλεια γύρω από πολέμαρχους που αντιμάχονταν μεταξύ τους στο μεγαλύτερο τμήμα
της ιστορίας τους (δεν υπήρχε ενότητα των ιλλυρικών φυλών, όπως και στην
περίπτωση των Ελλήνων). Κατά την αρχαιότητα, είχαν αναπτύξει σχέσεις με τους
Έλληνες. Κατά περιόδους, είχαν συγκρούσεις με ελληνικές φυλές, κατά των Χαόνων
και των Μολοσσών στην Ήπειρο και κατά του Μακεδονικού βασιλείου, μα και κατά την
ίδρυση ελληνικών αποικιών σε μέρη που κατοικούσαν Ιλλυριοί (Απολλωνία).

Κατακτημένη από τη Ρωμαϊκή αυτοκρατορία, η Ιλλυρία οργανώθηκε ως ρωμαϊκή επαρχία
με το όνομα Illyricum (Ιλλυρικόν), η οποία διαιρέθηκε αργότερα στις επαρχίες της
Δαλματίας και της Παννονίας. Οι γαίες που συνιστούν τη σύγχρονη Αλβανία
περιλαμβάνονταν στη Δαλματία. Αργότερα, στο Ιλλυρικόν θα περιληφθεί μεγάλο μέρος
της βαλκανικής χερσονήσου, συμπεριλαμβανόμενης της Ελλάδας, καθώς ο ελληνικός
πολιτισμός που επικρατούσε την εποχή εκείνη στην ευρύτερη περιοχή, είναι φανερός
και αποδίδεται στα ελληνικά ονόματά τους.

Η σημερινή Αλβανία παρέμεινε υπό Ρωμαϊκή και στη συνέχεια Βυζαντινή κυριαρχία,
μέχρις ότου άρχισαν να την κατακλύζουν οι Σλάβοι από το 548 και μετά και
καταλήφθηκε από τη Βουλγαρική Αυτοκρατορία τον 9ο αιώνα. Μετά την εξασθένηση της
Βυζαντινής και της Βουλγαρικής Αυτοκρατορίας στα μέσα και στα τέλη του 13ου
αιώνα, μερικά από τα εδάφη της σημερινής Αλβανίας καταλήφθηκαν από το Σερβικό
Πριγκιπάτο. Γενικά οι επιδρομείς κατέστρεφαν ή εξασθενούσαν τα Ρωμαϊκά και
Βυζαντινά πολιτιστικά κέντρα στην περιοχή της μελλοντικής Αλβανίας.

Ο εδαφικός πυρήνας του Αλβανικού κράτους σχηματίστηκε το Μεσαίωνα ως Πριγκιπάτο
του Αρβάνου (Αλβανικά: Αρμπέρ) και Βασίλειο της Αλβανίας. Το Πριγκιπάτο του
Αρβάνου ήταν το πρώτο Αλβανικό κράτος κατά το Μεσαίωνα και ιδρύθηκε από τον
άρχοντα Πρόγονο στην περιοχή της Κρούγιας γύρω στα 1190. Τον ιδρυτή Πρόγονο
διαδέχθηκαν οι γιοί του Τζην και Δημήτριος, με το δεύτερο το βασίλειο να φτάνει
στο ανώτερο σημείο του. Μετά το θάνατο του Δημήτριου, τελευταίου της οικογένειας
των Προγόνων, το πριγκιπάτο περιήλθε στον Έλληνα Γρηγόριο Καμονά και στη
συνέχεια στον Αλβανό γαμπρό του Γουλαμό, για να διαλυθεί τελικά το 1255. Από
ορισμένους ιστορικούς θεωρείται ότι το Πριγκιπάτο του Αρβάνου ήταν το πρώτο
δείγμα "Αλβανικού κράτους" και ότι διατήρησε ημιαυτόνομο καθεστώς ως το δυτικό
άκρο μιας αυτοκρατορίας (υπό τους Δούκες της Ηπείρου ή τους Λασκαρίδες της
Νίκαιας).

Στις αρχές της εγκαθίδρυσης της Οθωμανικής Αυτοκρατορίας στη Νοτιοανατολική
Ευρώπη, το γεωπολιτικό σκηνικό χαρακτηριζόταν από διάσπαρτα βασίλεια μικρών
πριγκιπάτων. Οι Οθωμανοί είχαν στήσει τις φρουρές τους σε όλη τη νότια Αλβανία
το 1415 και κατέλαβαν το μεγαλύτερο μέρος της Αλβανίας το 1431. Εντούτοις το
1443 ξέσπασε μια μεγάλη και μακροχρόνια εξέγερση υπό την ηγεσία του Αλβανού
εθνικού ήρωα Σκεντέρμπεη, που διήρκεσε μέχρι το 1479, νικώντας πολλές φορές
μεγάλους Οθωμανικούς στρατούς υπό τους σουλτάνους Μουράτ Β΄ και Μωάμεθ Β΄. Ο
Σκεντέρμπεης συνένωσε αρχικά τους Αλβανούς πρίγκιπες και κατόπιν εγκαθίδρυσε μια
κεντρική εξουσία στο μεγαλύτερο μέρος των μη κατακτημένων εδαφών και έγινε
Άρχοντας της Αλβανίας. Προσπάθησε επίσης ακατάπαυστα αλλά μάλλον ανεπιτυχώς να
δημιουργήσει ένα συνασπισμό των Ευρωπαίων κατά των Οθωμανών. Ματαίωσε κάθε
προσπάθεια των Οθωμανών να ανακτήσουν την Αλβανία, που την οραματίζονταν ως
εφαλτήριο για την εισβολή στην Ιταλία και στη Δυτική Ευρώπη. Ο άνισος αγώνας του
κατά της ισχυρότερης δύναμης της εποχής κέρδισε την εκτίμηση της Ευρώπης καθώς
και κάποια υποστήριξη με τη μορφή χρημάτων και στρατιωτική βοήθειας από τη
Νάπολη, τους πάπες, τη Βενετία και τη Ραγούζα.

Με την άφιξη των Τούρκων το Ισλάμ εισήχθη στην Αλβανία ως τρίτη θρησκεία. Ο
προσηλυτισμός αυτός προκάλεσε μαζική μετανάστευση Αλβανών προς τις Χριστιανικές
Ευρωπαϊκές χώρες. Πολλοί Αλβανοί διέφυγαν στη γειτονική Ελλάδα όπως επίσης στην
Ιταλία, κυρίως στην Καλαβρία και τη Σικελία. Μαζί με τους Βόσνιους οι Αλβανοί
Μουσουλμάνοι κατείχαν εξέχουσα θέση στην αυτοκρατορία και ήταν το κύριο στήριγμα
της Οθωμανικής πολιτικής στα Βαλκάνια.

Με αυτή την προνομιακή θέση στην αυτοκρατορία οι Αλβανοί Μουσουλμάνοι κατέλαβαν
διάφορες διοικητικές θέσεις, με πάνω από 25 Μεγάλους Βεζίρηδες Αλβανικής
καταγωγής, όπως ο Στρατηγός Κιοπρουλού Μεχμέτ Πασάς, που διοικούσε τις
Οθωμανικές δυνάμεις κατά τους Οθωμανοπερσικούς Πολέμους, ο Στρατηγός Κιοπρουλού
Φαζίλ Αχμέτ, που ηγείτο του Οθωμανικού στρατού κατά τον Αυστροτουρκικό Πόλεμο
(1663–1664) και αργότερα ο Μεχμέτ Αλή Πασάς της Αιγύπτου.

Το 15ο αιώνα, όταν οι Οθωμανοί εδραίωσαν την παρουσία τους στην περιοχή, οι
Αλβανικές πόλεις οργανώθηκαν σε τέσσερα κύρια σαντζάκια. Η κυβέρνηση προώθησε το
εμπόριο ιδρύοντας μια σημαντική Εβραϊκή αποικία προσφύγων που είχαν φύγει
διωγμένοι από την Ισπανία (στα τέλη του 15ου αιώνα). Από τα λιμάνια του Αυλώνα
περνούσαν εμπορεύματα εισαγόμενα από την Ευρώπη, όπως βελούδα, βαμβακερά,
μάλλινα, χαλιά, μπαχαρικά και δέρματα από την Προύσα και την Κωνσταντινούπολη.
Μερικοί πολίτες του Αυλώνα είχαν ακόμη και εμπορικούς συνεργάτες στην Ευρώπη.

Αλβανοί υπήρχαν επίσης σε όλη την αυτοκρατορία, στο Ιράκ, στην Αίγυπτο, στην
Αλγερία και σε όλο το Μαγκρέμπ, ως ζωτικής σημασίας στρατιωτικοί και διοικητικοί
λειτουργοί. Αυτό οφειλόταν εν μέρει στο Παιδομάζωμα. Η διαδικασία του
εξισλαμισμού υπήρξε σταδιακή, αρχίζοντας με την άφιξη των Οθωμανών το 19ο αιώνα
(σήμερα μια μειονότητα Αλβανών είναι Καθολικοί ή Ορθόδοξοι Χριστιανοί, ενώ η
μεγάλη πλειοψηφία έχει γίνει Μουσουλμανική). Οι τιμαριούχοι, το υπόβαθρο της
πρώιμης Οθωμανικής εξουσίας στη Νοτιοανατολική Ευρώπη, δεν ήταν κατ' ανάγκη
προσήλυτοι στο Ισλάμ και κατά καιρούς εξεγείρονταν. Διασημότερος από αυτούς τους
επαναστάτες είναι ο Σκεντέρμπεης (που η μορφή του θα χρησιμοποιείτο αργότερα το
19ο αιώνα ως κεντρικό στοιχείο της Αλβανικής εθνικής ταυτότητας). Η
σημαντικότερη επίπτωση στους Αλβανούς ήταν η σταδιακή διαδικασία εξισλαμισμού
της μεγάλης πλειοψηφίας του πληθυσμού, αν και αυτό έγινε πιο πλατειά μόνο το 17ο
αιώνα.

Πολλοί Καθολικοί προσηλυτίσθηκαν το 17ο αιώνα, ενώ οι Ορθόδοξοι Αλβανοί τους
ακολούθησαν το 18ο αιώνα. Την, αρχικά περιορισμένη στα κύρια αστικά κέντρα
Ελμπασάν και Σκόδρα, νέα θρησκεία, ασπάσθηκε την περίοδο αυτή και η ύπαιθρος. Τα
κίνητρα για τον προσηλυτισμό ήταν, σύμφωνα με τους μελετητές ποικίλα, ανάλογα με
την περίπτωση. Η έλλειψη πρωτογενών πηγών δεν βοηθάει τη διερεύνηση τέτοιων
ζητημάτων.

Η Αλβανία παρέμεινε υπό την Οθωμανική εξουσία ως τμήμα της επαρχίας της Ρούμελης
μέχρι το 1912, όταν ανακηρύχθηκε η ανεξάρτητη Αλβανία.

Ο Σύνδεσμος της Πρίζρενης δημιουργήθηκε την 1 Ιουνίου 1878, στο Πρίζρεν του
Βιλαετίου του Κοσσυφοπεδίου της Οθωμανικής Αυτοκρατορίας. Αρχικά οι Οθωμανικές
αρχές υποστήριξαν τον Σύνδεσμο, που η αρχική του θέση βασιζόταν στη θρησκευτική
αλληλεγγύη των Μουσουλμάνων γαιοκτημόνων και των ανθρώπων που συνδέονταν με την
Οθωμανική διοίκηση, που τόνιζε τη Μουσουλμανική αλληλεγγύη και έκανε έκκληση για
υπεράσπιση των Μουσουλμανικών εδαφών, περιλαμβανομένης της σημερινής Βοσνίας και
Ερζεγοβίνης. Αυτός ήταν ο λόγος που ο Σύνδεσμος ονομάστηκε Επιτροπή των
Πραγματικών Μουσουλμάνων (Αλβανικά Komiteti i Myslimanëve të Vërtetë). Ο
Σύνδεσμος εξέδωσε ένα διάταγμα, γνωστό ως Καραρνάμε, όπου περιεχόταν ανακοίνωση
ότι οι άνθρωποι από "Βόρεια Αλβανία, την Ηπειρο και τη Βοσνία" είναι πρόθυμοι να
υπερασπισθούν την "εδαφική ακεραιότητα" της Οθωμανικής Αυτοκρατορίας "με όλα τα
δυνατά μέσα" από τα στρατεύματα της Βουλγαρίας, της Σερβίας και του
Μαυροβουνίου. Υπογράφτηκε από 47 Μουσουλμάνους εκπροσώπους στις 18 Ιουνίου 1878.
Στη συνέλευση συμμετείχαν 300 περίπου Μουσουλμάνοι, περιλαμβανομένων συνέδρων
από τη Βοσνία και του μουτασαρίφ (σαντζάκμπεη) του Σαντζακίου του Πρίζρεν ως
αντιπροσώπου των κεντρικών αρχών και χωρίς συνέδρους από το Βιλαέτι της Σκόδρας.

Οι Οθωμανοί ακύρωσαν την υποστήριξή τους όταν ο Σύνδεσμος, υπό την επιρροή του
Αμπντίλ μπέη Φρασέρι, εστίασε τη δράση της προς την Αλβανική αυτονομία και
ζήτησε τη συνένωση των τεσσάρων Οθωμανικών βιλαετίων (Κοσόβου, Σκόδρας,
Μοναστηρίου και Ιωαννίνων) σε ένα νέο βιλαέτι της Οθωμανικής Αυτοκρατορίας (το
Αλβανικό Βιλαέτι). Αργότερα η Αλβανική εξέγερση του 1912, η ήττα των Οθωμανών
κατά τους Βαλκανικούς Πολέμους και η προέλαση των στρατών των Μαυροβουνίων, των
Σέρβων και των Ελλήνων στα εδάφη που διεκδικούσαν και οι Αλβανοί, οδήγησαν στην
εδραίωση του αλβανικού εθνικού κινήματος.

Στη διάρκεια της τουρκοκρατίας, και ειδικά μετά τον ρωσο-τουρκικό πόλεμο του
1877-78, ενώ η Οθωμανική Αυτοκρατορία εισερχόταν σε κατάσταση αποσύνθεσης,
μεταξύ των άλλων εθνών εκδηλώθηκε και το αποσχιστικό κίνημα των Αλβανών. Για να
ελέγξουν αυτή την κατάσταση οι Οθωμανοί επιχείρησαν να επιβάλλουν την τουρκική
γλώσσα στους Αλβανούς όπως και τους Πομάκους. Σε αντίδραση, οι Αλβανοί
σχημάτισαν μυστικές κοινότητες σε γειτονικές βαλκανικές χώρες όπου σε κρυφά
σχολεία διδασκόταν η αλβανική. Στη συντήρηση της αλβανικής συνέβαλε και το τάγμα
των Μπεκτασήδων με τη λειτουργία κρυφών σχολείων κατά την ύστερη τουρκοκρατία.
Το 1902 ο σουλτάνος Αβδούλ Χαμίτ διέταξε το κλείσιμο των σχολείων και την
απαγόρευση των βιβλίων στην αλβανική γλώσσα. Τότε οι τεκέδες των Μπεκτασήδων
σχημάτισαν ένα δίκτυο παράνομων σχολείων όπου μορφωμένοι δερβίσηδες συντηρούσαν
τον εθνικό πολιτισμό των Αλβανών.

Στις 28 Νοεμβρίου 1912 συνήλθε συνέδριο των Αλβανών αντιπροσώπων στον Αυλώνα. Η
83μελής συνέλευση που το απάρτιζε ανακήρυξε την Αλβανία ανεξάρτητο κράτος και
σχημάτισε προσωρινή κυβέρνηση. H Προσωρινή Κυβέρνηση της Αλβανίας συστάθηκε στη
δεύτερη σύνοδο της συνέλευσης, στις 4 Δεκεμβρίου 1912. Ηταν δεκαμελής υπό τον
Ισμαήλ Κεμάλ μέχρι την παραίτησή του στις 22 Ιανουαρίου 1914. Η Συνέλευση ίδρυσε
επίσης τη Γερουσία (Αλβανικά: Pleqësi), με ρόλο συμβουλευτικό της κυβέρνησης,
αποτελούμενη από 18 μέλη της Συνέλευσης.

Η ανεξαρτησία της Αλβανίας αναγνωρίσθηκε από τη Διάσκεψη του Λονδίνου, στις 29
Ιουλίου 1913, αλλά η χάραξη των συνόρων του νεοϊδρυθέντος Πριγκιπάτου της
Αλβανίας αγνόησε τη δημογραφική πραγματικότητα της εποχής. Στις 15 Οκτωβρίου
1913 συστάθηκε, από τις Μεγάλες Δυνάμεις, η Διεθνής Επιτροπή Ελέγχου, για να
αναλάβει τη διοίκηση της νεοϊδρυθείσας Αλβανίας μέχρι να ενισχυθούν οι τοπικοί
πολιτικοί θεσμοί. Η έδρα της ήταν στον Αυλώνα. Η Διεθνής Χωροφυλακή συστάθηκε ως
η πρώτη αστυνομική δύναμη του Πριγκιπάτου της Αλβανίας. Ως πρώτος πρίγκιπας
επιλέχθηκε ο Γουλιέλμος του Βιντ.

Το Νοέμβριο του 1913 οι Αλβανικές φιλοοθωμανικές δυνάμεις είχαν προσφέρει το
θρόνο της Αλβανίας στον Οθωμανό υπουργό πολέμου, Αλβανικής καταγωγής, Ιζέτ Πασά.
Οι φιλοοθωμανοί χωρικοί πίστευαν ότι το νέο καθεστώς του Πριγκιπάτου της
Αλβανίας ήταν ένα εργαλείο των έξι Χριστιανικών Μεγάλων Δυνάμεων και ντόπιων
γαιοκτημόνων που κατείχαν το μισό της καλλιεργήσιμης γης. Η εξέγερση των Αλβανών
χωρικών κατά του νέου Αλβανικού καθεστώτος ξέσπασε υπό την ηγεσία της ομάδας
Μουσουλμάνων κληρικών συγκεντρωμένων γύρω από τον Εσάντ Πασά Τοπτανί, που
αυτοανακηρύχθηκε σωτήρας της Αλβανίας και του Ισλάμ. Για να κερδίσει την
υποστήριξη των Καθολικών εθελοντών της Μιρντίτα από τα βουνά στο βορρά ο
Πρίγκιπας Βιντ διόρισε τον ηγέτη τους, Πρενκ Μπίμπε Ντόντα, υπουργό εξωτερικών
του Πριγκιπάτου της Αλβανίας. Το Μάιο και τον Ιούνιο του 1914 η Διεθνής
Χωροφυλακή, από κοινού με τον Ισα Μπολετίνι και τους άνδρες του, κυρίως από το
Κοσσυφοπέδιο, και τους Καθολικούς της Μιρντίτα από το βορρά ηττήθηκαν από τους
επαναστάτες, που κατέλαβαν το μεγαλύτερο μέρος της Κεντρικής Αλβανίας ως το
τέλος του Αυγούστου του 1914. Το καθεστώς του Πρίγκιπα του Βιντ κατέρρευσε και ο
ίδιος έφυγε από τη χώρα στις 3 Σεπτεμβρίου 1914.

Το 1913, σε μία διάσκεψη πρεσβευτών στο Λονδίνο, αποφασίστηκε ότι σύμφωνα με τον
οθωμανικό κανόνα το αλβανικό έδαφος έπρεπε να διαιρεθεί μεταξύ της Σερβίας και
της Ελλάδας. Δεν ήταν όλοι οι συμμετέχοντες υπέρ της συγκεκριμένης πρότασης και
έτσι αναγνωρίστηκε η δημιουργία του αλβανικού κράτους, αλλά ένα τμήμα των εδαφών
δόθηκε στη Σερβία και στην Ελλάδα. Μετά από το δεύτερο βαλκανικό πόλεμο, οι
Οθωμανοί απομακρύνθηκαν από την Αλβανία και υπήρξε πάλι η πιθανότητα απορρόφησης
των εδαφών από τη Σερβία και την Ελλάδα. Τούτη η απόφαση εξόργισε τους Ιταλούς
που δεν επιθυμούσαν να έχει η Σερβία εκτεταμένη ακτογραμμή, και εξόργισε επίσης
τους Γερμανούς, που ήθελαν την ανάπτυξη ενός σιδηροδρόμου που θα οδηγούσε στην
Ανατολή. Η Γερμανία οργάνωσε κατόπιν σειρά διαβουλεύσεων με τη Ρωσία και την
Ελλάδα. Η επικυριαρχία στις νότιες περιοχές (Βόρεια Ήπειρος), δεν υπήρξε δυνατή,
ακόμη και μετά την αποχώρηση των ελληνικών δυνάμεων, καθώς εκδηλώθηκε
αυτονομιστικό κίνημα ενάντια στην επιδίκαση της περιοχή στο νεοσύστατο αλβανικό
κράτος, που οργανώθηκε από την Προσωρινή Κυβέρνηση της Βορείου Ηπείρου. Τελικά,
αποφασίστηκε ότι η χώρα δεν έπρεπε να διαιρεθεί αλλά αντ' αυτού να παγιωθεί σε
πριγκιπάτο της Αλβανίας υπό τον Γερμανό πρίγκιπα William Wied. Όταν ο Γερμανός
πρίγκιπας εκδιώχθηκε μετά από 6 μήνες, το Ηνωμένο Βασίλειο, η Γαλλία, και η
Ιταλία, ως μέλη της Κοινωνίας των Εθνών, θέλησαν να διαιρέσουν οριστικά τη χώρα
αλλά η επέμβαση των ΗΠΑ με τον πρόεδρο Woodrow Wilson (άσκησε βέτο στην
ψηφοφορία) επέτρεψε στην Αλβανία να διατηρήσει την οντότητά της. Από το 1928, η
χώρα κυβερνήθηκε από το βασιλιά Αχμέτ Ζόγκου.

Τη βραχύβια μοναρχία (1914-1925) διαδέχθηκε η ακόμη πιο βραχύβια πρώτη Αλβανική
Δημοκρατία (1925–1928), που αντικαταστάθηκε από νέα μοναρχία (1928–1939). Το
βασίλειο υποστηρίχτηκε από το φασιστικό καθεστώς της Ιταλίας και οι δύο χώρες
διατήρησαν στενές σχέσεις μέχρι την ξαφνική εισβολή της Ιταλίας στη χώρα το
1939. Η Αλβανία καταλήφθηκε από τη Φασιστική Ιταλία και στη συνέχεια από τη
Ναζιστική Γερμανία κατά το Β΄ Παγκόσμιο Πόλεμο.

Μετά τη στρατιωτική κατάληψή της από την Ιταλία, από το 1939 ως το 1943 το
Βασίλειο της Αλβανίας (1939-1943) ήταν προτεκτοράτο εξαρτώμενο από την Ιταλία
και κυβερνώμενο από το Βασιλιά της Βιτόριο Εμανουέλε Γ΄ και την κυβέρνησή του.
Μετά την εισβολή του Αξονα στη Γιουγκοσλαβία τον Απρίλιο του 1941, τα εδάφη της
Γιουγκοσλαβίας με σημαντικό Αλβανικό πληθυσμό προσαρτήθηκαν στην Αλβανία. Η
Αλβανία προσάρτησε το μεγαλύτερο μέρος του Κοσσυφοπεδίου, καθώς και το δυτικό
τμήμα της σημερινής π.Γ.Δ.Μ., την πόλη Τούτιν στην Κεντρική Σερβία και μια
λωρίδα του Ανατολικού Μαυροβουνίου. Μετά τη συνθηκολόγηση της Ιταλίας το 1943
την Αλβανία κατέλαβε η Γερμανία. Το εθνικιστικό Balli Κombetar (Εθνικό Μέτωπο),
που είχε πολεμήσει κατά της Ιταλίας, σχημάτισε μια ουδέτερη κυβέρνηση στα Τίρανα
και μαζί με τους Γερμανούς πολεμούσε κατά του καθοδηγούμενου από τους
κομμουνιστές Εθνικού Απελευθερωτικού Μετώπου της Αλβανίας.

Με τη λήξη του Β΄ Παγκοσμίου Πολέμου η κύρια στρατιωτική και πολιτική δύναμη της
χώρας (το Κομμουνιστικό Κόμμα) έστειλε το στρατό του στα βόρεια της Αλβανίας να
καταστρέψει τις εθνικιστικές δυνάμεις και να εξαλείψει τους αντιπάλους του.
Συνάντησαν σφοδρή αντίσταση στο Νικάι-Μερτούρ, το Ντουκαγκίν και το Κελμέμτ. Της
φατρίας των Κελμεντί ηγείτο ο Πρεκ Κάλι. Στις 15 Ιανουαρίου 1945 διεξήχθη μια
μάχη στη Γέφυρα Ταμάρα μεταξύ ανταρτών της πρώτης Ταξιαρχίας και εθνικιστικών
δυνάμεων με αποτέλεσμα την ήττα των τελευταίων. Περίπου 150 από τους Κελμεντί
σκοτώθηκαν ή βασανίστηκαν. Το γεγονός αυτό υπήρξε η αφετηρία άλλων τραγωδιών που
συνέβησαν κατά τη δικτατορία του Ενβέρ Χότζα. Εφαρμόστηκε αυστηρά η ταξική πάλη,
καταργήθηκαν η ανθρώπινη ελευθερία και τα ανθρώπινα δικαιώματα. Η περιοχή
Κελμέντ απομονώθηκε τόσο από τα σύνορα, όσο και από έλλειψη δρόμων για 20 ακόμη
χρόνια, η ίδρυση αγροτικών συνεταιρισμών επέφερε οικονομική καθυστέρηση. Πολλοί
Κελμεντί διέφυγαν, μερικοί εκτελέστηκαν προσπαθώντας να περάσουν τα σύνορα.

Μετά την απελευθέρωση της Αλβανίας από τη Ναζιστική κατοχή η χώρα έγινε
Κομμουνιστικό κράτος, η Λαϊκή Δημοκρατία της Αλβανίας (που μετονομάστηκε "Λαϊκή
Σοσιαλιστική Δημοκρατία της Αλβανίας" το 1976), υπό την ηγεσία του Ενβέρ Χότζα
και του Κόμματος Εργασίας της Αλβανίας.

Το 1985 ο Χότζα πέθανε και ανέλαβε στη θέση του ο Ραμίζ Αλία. Αρχικά ο Αλία
προσπάθησε να ακολουθήσει τα βήματα του Χότζα, αλλά οι πολιτικοκοινωνικές
αλλαγές στην ανατολική Ευρώπη είχαν ήδη ξεκινήσει. Στη Σοβιετική Ένωση ανέλαβε ο
Μιχαήλ Γκορμπατσώφ, εφαρμόζοντας τις πολιτικές της γκλάσνοστ και της
περεστρόικα. Το αλβανικό καθεστώς βρέθηκε υπό την πίεση των ΗΠΑ, της Ευρώπης και
της εσωτερικής εξέγερσης. Μετά την εκτέλεση του Νικολάε Τσαουσέσκου (του
κομμουνιστή ηγέτη της Ρουμανίας) το 1989, ο Αλία υπέγραψε τη συμφωνία του
Ελσίνκι για το σεβασμό των ανθρωπίνων δικαιωμάτων. Επέτρεψε επίσης τον
πλουραλισμό στην πολιτική έκφραση και, παρόλο που το κόμμα του κέρδισε τις
εκλογές του 1991, έγινε φανερό ότι οι αλλαγές θα συνεχίζονταν. Το 1992
προκηρύχθηκαν και πάλι γενικές εκλογές τις οποίες κέρδισε το νέο Δημοκρατικό
Κόμμα με ποσοστό 62%. Ο Αλία παραιτήθηκε και ο Σαλί Μπερίσα έγινε ο πρώτος
πρόεδρος της μετακομμουνιστικής περιόδου[εκκρεμεί παραπομπή].

Στις εκλογές του Ιουνίου του 1996 το Δημοκρατικό Κόμμα προσπάθησε να κερδίσει
την απόλυτη πλειοψηφία, νοθεύοντας τα αποτελέσματα, σύμφωνα με τους ισχυρισμούς
των αντιπάλων του, και κατακτώντας το 85% των εδρών της Βουλής. Το 1997 το
σκάνδαλο των πυραμίδων ταρακούνησε οικονομικά τη χώρα και οδήγησε σε κοινωνικές
αναταραχές. Από αστυνομικούς σταθμούς και στρατιωτικές βάσεις εκλάπησαν
[εκκρεμεί παραπομπή] καλάσνικοφ και άλλα όπλα. Επικράτησε χάος και πολλές πόλεις
ελέγχονταν από στρατιωτικά σώματα ή λιγότερο οργανωμένα σώματα ένοπλων πολιτών.
Ακόμα και οι στρατιωτικοί σύμβουλοι των ΗΠΑ εγκατέλειψαν τη χώρα χάριν
ασφαλείας. Η κυβέρνηση του Αλεξάντερ Μέξι (Aleksander Meksi) παραιτήθηκε και
δημιουργήθηκε κυβέρνηση εθνικής ενότητας. Το Σοσιαλιστικό Κόμμα κέρδισε τις
εκλογές του 1997 και ο Μπερίσα παραιτήθηκε από πρόεδρος[εκκρεμεί παραπομπή].

Ωστόσο, η σταθερότητα δεν αποκαταστάθηκε εύκολα. Οι ανταγωνισμοί ανάμεσα στους
διαφορετικούς πόλους εξουσίας στο Σοσιαλιστικό Κόμμα είχαν ως αποτέλεσμα μια
σειρά βραχύβιων σοσιαλιστικών κυβερνήσεων. Η χώρα πλημμύρισε με πρόσφυγες από το
γειτονικό Κόσοβο το 1998 και το 1999, κατά τη διάρκεια του πολέμου. Τον Ιούνιο
του 2002 εκλέχθηκε πρόεδρος ο Άλφρεντ Μοϊσιού (Alfred Moisiu), πρώην στρατηγός,
στη θέση του Ρετζέπ Μεϊντάνι (Rexhep Meidani). Οι βουλευτικές εκλογές του
Ιουλίου του 2005 έφεραν πίσω στην εξουσία τον Σαλί Μπερίσα, αρχηγό του
Δημοκρατικού Κόμματος, που φέρεται από ορισμένους αναλυτές ότι κέρδισε χάρη στις
εσωτερικές συγκρούσεις του Σοσιαλιστικού Κόμματος και μια σειρά σκανδάλων επί
διακυβέρνησης Φατός Νάνο (Fatos Nano). Τον Ιούλιο του 2007 ο αντιπρόεδρος του
Δημοκρατικού Κόμματος, Μπαμίρ Τόπι, υποστηριζόμενος και από έξι βουλευτές του
Σοσιαλιστικού Κόμματος, εξελέγη νέος Πρόεδρος της
Δημοκρατίας.[εκκρεμεί παραπομπή]

Από το 1990 η Αλβανία είναι προσανατολισμένη διπλωματικά προς τη Δύση. Στις 28
Απριλίου του 2009 υπέβαλε αίτηση για ένταξη στην ΕΕ. Το 2013 η Ευρωπαϊκή
Επιτροπή γνωμοδότησε υπέρ της παραχώρησης καθεστώτος υποψήφιας χώρας από το
Ευρωπαϊκό Συμβούλιο, το οποίο όμως αρνήθηκε ύστερα από πιέσεις της Ολλανδικής
κυβέρνησης τον Δεκέμβριο του ίδιου έτους. Η χώρα έγινε δεκτή στο Συμβούλιο της
Ευρώπης και το 2009 έγινε μέλος του ΝΑΤΟ. Το εργατικό δυναμικό της χώρας
συνέχισε να μεταναστεύει στην Ελλάδα, την Ιταλία, τη Γερμανία και άλλες χώρες
της Ευρώπης και της Βόρειας Αμερικής.

Ο αλβανικός εθνικισμός (γνωστός και ως Αλβανισμός ή Παναλβανισμός) εμφανίστηκε
μερικές δεκαετίες αργότερα από τον αντίστοιχο ελληνικό και σερβικό εθνικισμό.
Αντίθετα από αυτούς, δεν έχει ως βασική αιτία εμφάνισής του τη διάθεση
αποτίναξης της τουρκικής κυριαρχίας. Έχει σημείο εκκίνησης το φόβο διαμελισμού
της Αλβανίας μεταξύ Σερβίας και Ελλάδας μετά τον ρωσοτουρκικό πόλεμο του 1878,
αποτέλεσμα του οποίου ήταν η σερβική ανεξαρτησία.

Στα 11 επόμενα χρόνια, ως εκπρόσωπος του αλβανικού εθνικού ρομαντισμού ξεπρόβαλε
το κίνημα της αλβανικής αναγέννησης (Rilindja). Οι μύθοι που δημιούργησε και
διέδωσε αυτό το κίνημα συγκαταλέγονται στους τυπικούς μύθους του ευρωπαϊκού
ρομαντισμού του 19ου αιώνα και ενέπνευσαν στους Αλβανούς αίσθημα υπερηφάνειας
για τη μοναδικότητα του λαού τους. Οι κυριότεροι από τους μύθους αυτούς εξήραν
την αρχαιότητα των Αλβανών και της γλώσσας τους, θεωρώντας μάλιστα πως η
τελευταία ανήκει στις παλαιότερες γλώσσες του κόσμου. Επίσης, προκειμένου οι
Αλβανοί να διαχωριστούν από τους Έλληνες και τους Σέρβους, ακόμη και να
καταδειχτεί πως είναι παλαιότεροι από αυτούς, η Rilindja υποστήριξε την
προέλευσή τους από τους Πελασγούς, οι οποίοι κατείχαν την βαλκανική χερσόνησο
πριν αντικατασταθούν από τους Ιλλυριούς. Αυτές οι θέσεις οδήγησαν και στην
κατασκευή Αλβανών ηρώων της αρχαιότητας, μεταξύ των οποίων ο Μέγας Αλέξανδρος
και ο βασιλιάς Πύρρος της Ηπείρου.

Ο κεντρικός όμως χαρακτήρας γύρω από τον οποίο πλέχτηκε η μυθολογία του
αλβανικού εθνικού ρομαντισμού είναι ο Σκεντέρμπεης (Γεώργιος Καστριώτης). Όμως η
διστακτικότητα των Αλβανών να αποφασίσουν ανάμεσα στο χριστιανικό και το
τουρκικό όνομα του Καστριώτη είναι ενδεικτική. Η αντικειμενική δυσκολία των
τριών δογμάτων στα οποία ήταν διαιρεμένοι οι Aλβανοί (καθολικισμός, ορθοδοξία,
ισλαμισμός) ξεπεράστηκε με την αποσύνδεση της προσωπικότητας του Σκεντέρμπεη από
το θρήσκευμά του. Πρωτεργάτης αυτής της προσπάθειας ήταν ο Βάσο Πασάς, Οθωμανός
αξιωματούχος αλβανικής καταγωγής ο οποίος σε ένα από τα πιο φημισμένα ποιήματά
του έγραψε πως «θρησκεία των Αλβανών είναι ο Αλβανισμός» Αλλά κύριος συνεισφέρων
στην ενσωμάτωση του Σκεντέρμπεη στον αλβανικό εθνικιστικό μύθο ήταν ο εθνικός
ποιητής Naim Frashëri (1846-1900). Το επικό ποίημά του Η ιστορία του Σκεντέρμπεη
(Historia e Skënderbeut''), όπου υμνείται η ομορφιά της χώρας και της γλώσσας
της, αποστηθίστηκε από κάθε Αλβανό που ολοκλήρωσε τη βασική εκπαίδευση, μετά την
ανεξαρτησία της χώρας το 1912. Για να συμπληρωθεί όμως ο εθνικός μύθος,
χρειαζόταν και η άλλη όψη του νομίσματος, οι δυνάμεις του κακού, τις οποίες
εκπροσωπούσαν οι 4 αιώνες οθωμανικής κατοχής. Αυτοί οι αιώνες θεωρήθηκαν
περίοδος πλήρους σκότους από το οποίο η Αλβανία αναδύθηκε με τη βοήθεια των
ηρώων της Rilindja οι οποίοι, εμπνευσμένοι από τον Καστριώτη, πολέμησαν «με το
τουφέκι και την πένα».

Η κυριαρχία του ρομαντικού αλβανικού εθνικισμού στην εκπαίδευση της
μεσοπολεμικής Αλβανίας συνέβαλε σημαντικά στον εθνικό απελευθερωτικό χαρακτήρα
τον οποίο πήρε ο αγώνας των κατοίκων της χώρας, υπό την ηγεσία των κομμουνιστών,
εναντίον των κατακτητών Ιταλών και Γερμανών.

Μετά τον πόλεμο, το καθεστώς του Ενβέρ Χότζα βρέθηκε μπροστά στο παράδοξο της
ανάγκης να συμβιβάσει την παραδοσιακή εθνικιστική ιδεολογία της rilindja με τους
νέους κομμουνιστικούς μύθους. Έτσι, το παρελθόν της Αλβανίας, κατ' αναλογία της
θέσης της Παλαιάς Διαθήκης στο Χριστιανισμό, παρουσιάστηκε ως μια περίοδος
ηρωικών αγώνων του αλβανικού λαού, οι οποίοι όμως δεν είχαν επιτυχή κατάληξη
καθώς έλειπε ο πραγματικός ηγέτης. Ως ορόσημα της προ-κομμουνιστικής εθνικής
ιστορίας θεωρήθηκαν ο Σκεντέρμπεης, η Αλβανική Αναγέννηση και ο ανταρτοπόλεμος
εναντίον των δυνάμεων του Άξονα, με αντιήρωες τους Τούρκους, τους Έλληνες, τους
Σέρβους, τους φασίστες-ναζί και τους Αλβανούς συνεργάτες τους, ενώ αρνητικό ρόλο
παίζουν επίσης η θρησκεία και οι κληρικοί, ιδιαίτερα οι καθολικοί.

Ενώ στην καθημερινή ζωή έγινε συστηματική προσπάθεια να εισαχθούν
εκσυγχρονιστικές κομμουνιστικές ιδέες, ο καθορισμός της αλβανικής εθνικής
ταυτότητας (ψυχής) συνέχισε, μόνο θεωρητικά, να βασίζεται στις παραδοσιακές
αξίες της τιμής (ndera), της ανδρείας (burrnija) και της μπέσας (besa, δηλ. του
λόγου της τιμής), αξιών που αποτελούν και τη βάση των περισσότερων διηγημάτων
του υποψήφιου για βραβείο Νόμπελ Αλβανού συγγραφέα Ισμαήλ Κανταρέ.

Όσο για τις προσπάθειες, στη δεκαετία του '50, να συζητηθεί ανοιχτά μεταξύ των
επιστημόνων της χώρας η ιστορική διαδικασία εθνογένεσης των Αλβανών, αυτές
σταμάτησαν όταν ο Ενβέρ Χότζα δήλωσε ότι η προέλευση του αλβανικού έθνους είναι
ιλλυρική.

Με την πτώση του υπαρκτού σοσιαλισμού έχουν υποστηριχθεί διάφορες θεωρίες από
τοπικούς ιστορικούς ερευνητές που αναλύουν το αρχαίο παρελθόν της χώρας. Οι
θεωρίες αυτές, ιδιαίτερα η υποστηριζόμενη σύνδεση με τους Πελασγούς και η
προέλευση των Ευρωπαίων από τους τελευταίους, αποσκοπούν στην ανύψωση του
εθνικού φρονήματος και λειτουργούν ως απάντηση στο φαντασιακό επίπεδο, στις
δυσκολίες διάσχισης των συνόρων και την οικονομική και πολιτιστική διείσδυση της
Ελλάδας. Αποτελούν παράδοξο στον τομέα της ανθρωπολογίας της παγκοσμιοποίησης: Η
σύγχρονη κοινωνία, αντιμετωπίζοντας τις δυσχέρειες του εκμοντερνισμού, βρίσκει
συμβολισμούς και έννοιες μέσα από ένα ιδεώδες και ένδοξο αρχαίο παρελθόν.

Το 70 % της χώρας που είναι ορεινό είναι τραχύ και συχνά απροσπέλαστο. Ψηλότερο
βουνό είναι το Κόραμπ, που βρίσκεται στην επαρχία της Δίβρης, φτάνοντας στα
2.764 μέτρα. Το κλίμα στις ακτές είναι χαρακτηριστικά Μεσογειακό με ήπιους,
υγρούς χειμώνες και ζεστά, με ήλιο και μάλλον ξηρά καλοκαίρια. Οι συνθήκες στο
εσωτερικό διαφέρουν ανάλογα με το υψόμετρο, αλλά οι υψηλότερες περιοχές πάνω από
τα 1500 μέτρα είναι μάλλον κρύες και συχνά με χιόνια το χειμώνα, εδώ οι
χειμερινές συνθήκες με χιόνια παρατείνονται μέχρι την άνοιξη.

Εκτός της πρωτεύουσας, Τίρανα, που έχει 420.000 κατοίκους, οι μεγαλύτερες πόλεις
είναι το Δυρράχιο (Durrës), το Ελμπασάν (Elbasan), η Σκόδρα (Shkodër), το
Αργυρόκαστρο (Gjirokastër), η Αυλώνα (Vlorë), η Κορυτσά (Korçë), το Κουκές
(Kukës) και το Φιέρι (Fier).

Οι τρεις μεγαλύτερες και βαθύτερες τεκτονικές λίμνες της Βαλκανικής Χερσονήσου
βρίσκονται εν μέρει στην Αλβανία. Η Λίμνη της Σκόδρας στα βορειοδυτικά της χώρας
και έχει επιφάνεια που μπορεί να ποικίλει μεταξύ 370 και 530 τ.χ. και της οποίας
το ένα τρίτο ανήκει στην Αλβανία και το υπόλοιπο στο Μαυροβούνιο. Η Αλβανική
ακτογραμμή της λίμνης είναι 57 χλμ. Η Λίμνη της Οχρίδας βρίσκεται στα
νοτιοανατολικά της χώρας και τη μοιράζονται η Αλβανία και η πρώην Γιουγκοσλαβική
Δημοκρατία της Μακεδονίας (π.Γ.Δ.Μ.). Έχει μέγιστο βάθος 289 μέτρα και ποικιλία
μοναδικής χλωρίδας και πανίδας, περιλαμβανομένων "ζωντανών απολιθωμάτων" και
πολλών ενδημικών ειδών. Λόγω της φυσικής και ιστορικής της αξίας η Λίμνη της
Οχρίδας είναι υπό την προστασία της UNESCO. Οι Πρέσπες αποτελούν μια διάσημη για
το φυσικό της κάλλος τριεθνή ορεινή λιμναία περιοχή στα νοτιοανατολικά σύνορα
της Αλβανίας με την Ελλάδα και την π.Γ.Δ.Μ.. Βρίσκονται σε υψόμετρο 857 μέτρων η
Μικρή Πρέσπα και περίπου 852 μέτρα η Μεγάλη Πρέσπα. Η Μεγάλη Πρέσπα χωρίζεται
ανάμεσα στην Ελλάδα, την Π.Γ.Δ.Μ, και την Αλβανία και η Μικρή Πρέσπα ανήκει
κυρίως στην Ελλάδα(τα 43,5 περίπου τ.χλμ.) ενώ το μικρότερο τμήμα της(λιγότερο
από 4 τ.χλμ.), προς τα δυτικά, ανήκει στην Αλβανία. Λόγω της καθόδου της στάθμης
του νερού στη Μικρή Πρέσπα, το κομμάτι που ανήκει στην Αλβανία, έχει σχεδόν
εξαφανιστεί. Υπάρχει τέλος η μικρή τεκτονική Λίμνη του Βουθρωτού, που βρίσκεται
στο ομώνυμο εθνικό πάρκο.

Οι θερμοκρασίες στην ενδοχώρα επηρεάζονται περισσότερο από τις διαφορές στο
υψόμετρο παρά από το γεωγραφικό πλάτος ή οποιοδήποτε άλλο παράγοντα. Οι χαμηλές
θερμοκρασίες του χειμώνα στα βουνά οφείλονται στις ηπειρωτικές αέριες μάζες που
επικρατούν στον καιρό της Ανατολικής Ευρώπης και των Βαλκανίων. Τον περισσότερο
καιρό φυσούν βόρειοι και βορειοανατολικοί άνεμοι. Οι μέσες θερμοκρασίες το
καλοκαίρι είναι χαμηλότερες από ότι στις παραλιακές περιοχές και πολύ
χαμηλότερες σε υψηλότερα υψόμετρα, αλλά οι ημερήσιες διακυμάνσεις είναι
μεγαλύτερες. Οι μέγιστες θερμοκρασίες την ημέρα στις εσωτερικές λεκάνες και στις
κοιλάδες ποταμών είναι πολύ υψηλές αλλά οι νύχτες είναι σχεδόν πάντα δροσερές.

Η μέση βροχόπτωση είναι υψηλή, ως αποτέλεσμα της σύγκλισης των επικρατούντων
αέριων ρευμάτων από τη Μεσόγειο και των ηπειρωτικών αέριων μαζών. Επειδή
συναντώνται συνήθως εκεί όπου το έδαφος ανυψώνεται, οι περισσότερες βροχές
πέφτουν στα κεντρικά υψίπεδα. Κάθετα ρεύματα που δημιουργούνται όταν ανέρχεται ο
αέρας από τη Μεσόγειο προκαλούν επίσης συχνές καταιγίδες. Πολλές από αυτές
συνοδεύονται από ισχυρούς τοπικούς ανέμους και καταρρακτώδεις βροχές.

Αν και μικρή χώρα η Αλβανία διακρίνεται για την πλούσια βιολογική ποικιλότητά
της. Η ποικιλία της γεωμορφολογίας, του κλίματος και του εδάφους δημιουργούν
ευνοϊκές συνθήκες για πολλά ενδημικά και υποενδημικά είδη με απαντώμενα στη χώρα
27 ενδημικά και 160 υποενδημικά αγγειακά φυτά. Ο συνολικός αριθμός φυτών είναι
πάνω από 3250 είδη, περίπου 30% του συνόλου των ειδών της χλωρίδας που
απαντώνται στην Ευρώπη.

Πάνω από το ένα τρίτο του εδάφους της Αλβανίας - περίπου 10.000 τ. χλμ. - είναι
δασωμένο και η χώρα έχει πολύ πλούσια χλωρίδα. Πολλά από τα είδη φυτών της χώρας
χρησιμοποιούνται για ιατρικούς σκοπούς. Οι παραλιακές περιοχές και οι πεδιάδες
έχουν χαρακτηριστική Μεσογειακή βλάστηση "μακί", ενώ δάση και βλάστηση
βελανιδιάς βρίσκονται σε μεγαλύτερα υψόμετρα. Μεγάλα δάση μαύρης πεύκης, οξιάς
και ελάτης βρίσκονται σε μεγαλύτερα υψόμετρα και αλπικά λιβάδια σε υψόμετρα πάνω
από τα 1800 μέτρα.

Σύμφωνα με το Παγκόσμιο Ταμείο για τη Φύση (WWF) και τον Ψηφιακό Χάρτη των
Ευρωπαϊκών Οικολογικών Περιοχών του Ευρωπαϊκού Οργανισμού για το Περιβάλλον το
έδαφος της Αλβανίας μπορεί να υποδιαιρεθεί σε τρεις οικοπεριοχές: τα Ιλλυρικά
δάση , τα μεικτά δάση των Ορέων της Πίνδου και τα μεικτά δάση των Δειναρικών
Άλπεων. Στα δάση ζει μεγάλη ποικιλία θηλαστικών, όπως λύκοι, αρκούδες,
αγριόχοιροι και αίγαγροι. Λύγκες, αγριόγατες και δενδροκούναβα σπανίζουν, αλλά
επιβιώνουν σε ορισμένα μέρη της χώρας.

Μέχρι σήμερα έχουν βρεθεί στην Αλβανία περίπου 760 είδη σπονδυλωτών. Από αυτά
είναι πάνω από 350 είδη πτηνών, 330 ψάρια του γλυκού και του θαλασσινού νερού
και 80 είδη θηλαστικών. Υπάρχουν περίπου 91 παγκοσμίως απειλούμενα είδη, που
βρίσκονται μέσα στη χώρα, μεταξύ αυτών ο αργυροπελεκάνος, η λαγγόνα και ο
Ευρωπαϊκός θαλάσσιος οξύρρυγχος. Οι βραχώδεις παραλιακές περιοχές στο νότο
παρέχουν καλούς οικοτόπους για την υπό εξαφάνιση Μεσογειακή φώκια.

Από τα σημαντικότερα είδη πτηνών που βρίσκονται στη χώρα είναι ο χρυσαετός -
γνωστή ως το εθνικό σύμβολο της Αλβανίας -, είδη γύπα, ο αγριόκουρκος και πολλά
υδρόβια. Τα Αλβανικά δάση διατηρούν ακόμη σημαντικές κοινότητες μεγάλων
θηλαστικών, όπως η Καφέ αρκούδα, ο λύκος, ο αίγαγρος και ο αγριόχοιρος. Τα
βόρεια και ανατολικά βουνά της χώρας αποτελούν κατοικία του τελευταίου
απομείναντα Βαλκανικού λύγκα - ένα κρίσιμα απειλούμενο πληθυσμό του Ευρασιατικού
λύγκα.

Η μετάβαση της Αλβανίας από μια σοσιαλιστική κεντρικά σχεδιασμένη οικονομία στον
καπιταλισμό της ελεύθερης αγοράς υπήρξε σε μεγάλο βαθμό επιτυχής. Υπάρχουν
σημάδια αύξησης των επενδύσεων και οι διακοπές ηλεκτρικού ρεύματος έχουν μειωθεί
τόσο ώστε η Αλβανία εξάγει ενέργεια. Το 2012 το κατά κεφαλή ΑΕΠ της, εκφρασμένο
σε Αξία Αγοραστικής Δύναμης ήταν το 30 % του μέσου της ΕΕ, ενώ η Πραγματική
Ιδιωτική Κατανάλωση ήταν 35 %. Η Αλβανία έχει επίσης δείξει προοπτικές
οικονομικής ανάπτυξης, καθώς όλο και περισσότερες επιχειρήσεις μετεγκαθίστανται
εκεί και τα καταναλωτικά αγαθά καθίστανται διαθέσιμα από τους αναδυόμενους
εμπόρους, στο πλαίσιο της τρέχουσας μαζικής παγκόσμιας διαδικασίας περικοπής του
κόστους. Η Αλβανία, η Κύπρος και η Πολωνία ήταν οι μόνες Χώρες στην Ευρώπη. που
κατέγραψαν οικονομική ανάπτυξη το πρώτο τέταρτο του 2010. Το Διεθνές Νομισματικό
Ταμείο (ΔΝΤ) προέβλεψε 2,6 % ανάπτυξη για την Αλβανία το 2010 και 3,2 % για το
2011.

Η Αλβανία και η Κροατία έχουν συζητήσει τη δυνατότητα από κοινού κατασκευής
πυρηνικού εργοστασίου στη Λίμνη Σκόδρα, κοντά στα σύνορα με το Μαυροβούνιο,
σχέδιο που έχει επικριθεί από το Μαυροβούνιο λόγω της σεισμικότητας της
περιοχής. Ακόμη είναι αμφίβολο αν η Αλβανία θα μπορούσε να χρηματοδοτήσει ένα
τέτοιο έργο με συνολικό εθνικό προϋπολογισμό λιγότερο από 4 δισ. ευρώ. Πάντως το
Φεβρουάριο του 2009 η Ιταλική εταιρεία Enel ανακοίνωσε σχέδιό της να
κατασκευάσει στην Αλβανία μια μονάδα παραγωγής ενέργειας με καύση άνθρακα 800 MW
για να διαφοροποιήσει τις πηγές ηλεκτρικής ενέργειας. σχεδόν το 100 % της
ηλεκτρικής ενέργειας παράγεται από γερασμένες υδροηλεκτρικές μονάδες, που
γίνονται πιο αναποτελεσματικές λόγω αυξανόμενων ξηρασιών. Εντούτοις έχουν γίνει
πολλές ιδιωτικές επενδύσεις στην κατασκευή νέων υδροηλεκτρικών μονάδων, όπως το
Devoll Hydro, το Ashta κ.λπ.

H χώρα έχει μεγάλα αποθέματα πετρελαίου και φυσικού αερίου και παρήγαγε 26.000
βαρέλια πετρελαίου ημερησίως το πρώτο τρίμηνο του 2014. Η παραγωγή φυσικού
αερίου, εκτιμώμενη σε περίπου 30 εκατομ. κ.μ., επαρκεί για την κάλυψη των
καταναλωτικών αναγκών. Άλλοι φυσικοί πόροι είναι άνθρακας, βωξίτης, χαλκός και
σιδηρομεταλλεύματα.

Η γεωργία είναι ο σημαντικότερος τομέας, απασχολώντας σημαντικό ποσοστό του
εργατικού δυναμικού και παράγοντας το 21% του ΑΕΠ. Η Αλβανία παράγει σημαντικές
ποιότητες σταριού, καλαμποκιού, καπνού, σύκων (13ος μεγαλύτερος παραγωγός στον
κόσμο) και ελιών.

Μεγάλο μέρος του εθνικού εισοδήματος της Αλβανίας προέρχεται από τον τουρισμό. Ο
τουρισμός - με στοιχεία του 2013 - αποφέρει το 10% του ακαθάριστου εγχώριου
προϊόντος της, ποσοστό που αναμένεται να αυξηθεί. H Αλβανία δέχθηκε 4,2 εκατομ.
επισκέπτες το 2012, κυρίως από γειτονικές χώρες και την Ευρωπαϊκή Ένωση. Το 2011
η Αλβανία προτάθηκε ως κορυφαίος ταξιδιωτικός προορισμός από το Lonely Planet
και το 2014 ανακηρύχθηκε υπ' αριθμόν 4 παγκόσμια τουριστικός προορισμός από τους
Τάιμς της Νέας Υόρκης. Επίσης ο αριθμός των τουριστών έχει αυξηθεί κατά 20% το
2014.

Ο κύριος όγκος της τουριστικής βιομηχανίας είναι συγκεντρωμένος κατά μήκος των
ακτών της Αδριατικής και του Ιονίου Πελάγους. Το δεύτερο διαθέτει τις ωραιότερες
και πιο παρθένες παραλίες και συχνά ονομάζεται Αλβανική Ριβιέρα. Η Αλβανική
παραλία έχει μήκος 450 χλμ., περιλαμβανομένης της περιοχής της λιμνοθάλασσας. Η
παραλία έχει ιδιαίτερη φυσιογνωμία γιατί είναι πλούσια σε αμμώδεις παραλίες,
ακρωτήρια, όρμους, σκεπαστούς κόλπους, λιμνοθάλασσες, μικρές παραλίες με
χαλίκια, θαλασσινές σπηλιές, κλπ. Μερικά τμήματα της παραλίας αυτής είναι πολύ
καθαρά οικολογικά, που αποτελούν από αυτή την άποψη ανεξερεύνητες περιοχές,
πράγμα πολύ σπάνιο για τη Μεσόγειο.

Οι Αλβανικές Άλπεις, τμήμα των Προκλέτιγιε ή Καταραμένων Ορέων, εκτείνονται στη
Βόρεια Αλβανία, και έχουν τις ψηλότερες βουνοκορφές. Οι ωραιότερες ορεινές
περιοχές, εύκολα προσβάσιμες από τους τουρίστες, είναι οι Ντάιτι, Τέτι,
Βοσκοπόγια, Βαλμπόνα, Κελμέντι, Πρέσπα, Ντουκάτ και Σκρέλι.

Ένα από τα εντυπωσιακότερα ορεινά εθνικά πάρκα είναι το έκτασης 4.000 εκταρίων
Εθνικό Πάρκο Τόμορ, που ιδρύθηκε νότια του Ποταμού Σκούμπιν στα Όρη Τόμορ, λίγο
ανατολικότερα της όμορφης πόλης-μουσείου του Μπεράτ, και δεσπόζει πάνω από την
πόλη Πόλιτσαν. Άλλα σημαντικά ορεινά εθνικά πάρκα είναι: το Εθνικό Πάρκο Θέθι
στην κοιλάδα Σάλε γύρω από το Θεθ (2.630 εκτάρια), το Εθνικό Πάρκο Ντάιτι, 3.300
εκτάρια, του βουνού που δεσπόζει πάνω από την πρωτεύουσα Τίρανα και το Εθνικό
Πάρκο της Κοιλάδας Βαλμπόνα στο ομώνυμο Φαράγγι, από την είσοδο του φαραγγιού
μέχρι το Πρόγκαμ και τα γύρω βουνά.

Κάπως ασυνήθιστο ανάμεσα στα βαλκανικά έθνη είναι το γεγονός ότι η Αλβανία είναι
σχετικά ομοιογενής. Η αλβανική κυβέρνηση έχει να πραγματοποιήσει απογραφή για
την εθνολογική ανάλυση του πληθυσμού από το 1989, παρόλο που αποτελεί υπόσχεσή
της προς την Ευρωπαϊκή Ένωση. Το μεγαλύτερο τμήμα του πληθυσμού είναι αλβανικής
εθνικότητας (82,6% σύμφωνα με το CIA World Factbook, 2015). Υπάρχει επίσης
ελληνική μειονότητα στο νότιο τμήμα της χώρας (3% του πληθυσμού) που ποικίλλει
ανάλογα με διαφορετικές πηγές, (το 1989, οι εκτιμήσεις για τον ελληνικό πληθυσμό
ποίκιλαν από 1% (επίσημα στατιστικά κομμουνιστικού καθεστώτος) έως 12% (από
ελληνική οργάνωση). Πληθυσμοί αλβανικής εθνικότητας ζουν επίσης στις γειτονικές
χώρες: Σερβία (περ. 100.000) Κόσοβο (περ. 2.000.000), Μαυροβούνιο περίπου
50.000) και στην ΠΓΔΜ (περ. 500,000). Από το 1991, μεγάλος αριθμός Αλβανών, που
αντιστοιχεί συνολικά στο 1/5 του συνολικού πληθυσμού, μετανάστευσε στην Ελλάδα,
την Ιταλία, τη Γερμανία, την Ελβετία και άλλες ευρωπαϊκές χώρες. Ειδικά στην
Ελλάδα υπάρχουν σήμερα περί τους 442.000 Αλβανούς μετανάστες, από τους οποίους
οι 189.000 είναι μέλη της ελληνικής μειονότητας.

Η κυρίαρχη γλώσσα είναι η Αλβανική, αν και η Ελληνική ομιλείται επίσης από την
ελληνική μειονότητα στις νότιες περιοχές της χώρας και από Αλβανούς μετανάστες
στην Ελλάδα.

Οι Αλβανοί είναι στην πλειονότητά τους Μουσουλμάνοι (45%), αλλά κατά τη διάρκεια
της κομμουνιστικής εποχής η θρησκεία είχε απαγορευτεί (ακόμη και σήμερα οι
πολλοί Αλβανοί δεν μπορούν να θεωρηθούν ως "ενεργοί πιστοί", δηλαδή δεν
προσεύχονται, πάνε σε εκκλησία ή τζαμί κ.λπ.). Πάντως οι Χριστιανοί Ορθόδοξοι
της χώρας αποτελούν το 20% του συνολικού πληθυσμού, ενώ οι καθολικοί το 15%, ενώ
το υπόλοιπο 20% ανήκει σε διάφορα δόγματα (κυρίως Διαμαρτυρόμενοι) και σε
άθεους/αγνωστικιστές. Παρ'όλο τον μουσουλμανικό πληθυσμό της, η Αλβανία δεν
μπορεί να θεωρηθεί αυθεντική μουσουλμανική χώρα, καθώς η διαφορά του
μουσουλμανικού με τον ορθόδοξο πληθυσμό είναι σχετικά μικρή. Η αλβανική
κυβέρνηση ανακήρυξε την Αλβανία ως τη μόνη επίσημα αθεϊστική χώρα στον κόσμο.
Έτσι, έγινε γνωστό ότι το 60-65% του πληθυσμού είχαν δηλώσει άθεοι. Μετά την
πτώση του κομμουνιστικού καθεστώτος στην περίοδο 1989–1990, οι θρησκείες
αποκαταστάθηκαν επίσημα. Ο θρησκευτικός φανατισμός φαίνεται πως δεν έχει θέση
στην αλβανική κοινωνία, καθώς άνθρωποι διαφορετικών θρησκευτικών πεποιθήσεων
ζουν αρμονικά μεταξύ τους.

Το προσδόκιμο ζωής στο σύνολο του πληθυσμού ήταν σύμφωνα με εκτιμήσεις του 2015
τα 78,13 χρόνια (75,49 χρόνια οι άνδρες και 81,04 οι γυναίκες).

Αυτές οι δύο εθνοτικές ομάδες θεωρούνται συναφείς αλλά διακριτές σύμφωνα με το
μεγαλύτερο μέρος της βιβλιογραφίας, ενώ κατ’ άλλους εξετάζονται από κοινού υπό
τον γενικό όρο «Ρομά». Οι ίδιες οι δύο μειονότητες αρνούνται ότι αποτελούν μια
οντότητα. Η προέλευσή τους θεωρείται ασαφής. Βάσει γλωσσολογικών ενδείξεων οι
μελετητές πιστεύουν ότι οι Ρομά άρχισαν να μεταναστεύουν προς τα δυτικά από την
Ινδία τον 9ο αι. μ.Χ. Αντίθετα, για τους Αιγύπτιους (Egyptians στην αγγλόφωνη
βιβλιογραφία) υπάρχουν τρεις απόψεις για την προέλευσή τους: α) ότι ήλθαν από
την Αίγυπτο κατά την αρχαιότητα ή τον 4ο αι. μ.Χ. σαν Κόπτες β) ότι προέρχονται
από Αιγύπτιους σκλάβους του Οθωμανικού στρατού και γ) ότι πρόκειται για
ημι-αφομοιωμένους Ρομά που ενωρίτερα από τους υπολοίπους απώλεσαν τη νομαδική
ζωή και τη γλώσσα τους. Σύμφωνα με στοιχεία της Παγκόσμιας Τράπεζας (2003) ο
συνολικός πληθυσμός Ρομά στην Αλβανία ήταν 95.000 ή 2% του γενικού πληθυσμού.
Σύμφωνα με στοιχεία του State Department των ΗΠΑ (1997) οι Ρομά ήταν 100.000.
Στοιχεία από τις ίδιες τις κοινότητες ανεβάζουν τους Ρομά σε 120.000 – 150.000
και τους Αιγύπτιους σε πάνω από 200.000.

Δεν υπάρχουν επίσημα στατιστικά στοιχεία αναφορικά με το θρήσκευμα των κατοίκων
της Αλβανίας, ενώ οι εκτιμήσεις ποικίλουν, καθώς ορισμένες πηγές αναφέρουν ακόμα
και την πλειοψηφία του πληθυσμού να μην ανήκει ή να ακολουθεί κάποιο δόγμα. ενώ
η έκδοση World Factbook της CIA αναφέρει τους μουσουλμάνους στο 56,7%, τους
χριστιανούς ορθόδοξους στο 6,8% και τους ρωμαιοκαθολικούς στο 10%. Σύμφωνα με
την Παγκόσμια Χριστιανική Εγκυκλοπαίδεια, το 40% των Αλβανών είναι μουσουλμάνοι
και το 35% χριστιανοί. Το 1945 σύμφωνα με μία απογραφή οι μουσουλμάνοι
αντιπροσώπευαν το 70%, οι Χριστιανοί Ορθόδοξοι το 20% και οι Χριστιανοί
Ρωμαιο-καθολικοί το 10% (“The Albanians: A Modern History” by Miranda Vickers).

Οι Αλβανοί εμφανίστηκαν αρχικά, στις βυζαντινές πηγές στα τέλη του 11ου αιώνα,
ως πλήρως εκχριστιανισμένος λαός. Τη θέση του χριστιανισμού κατέλαβε το Ισλάμ,
ως κύρια θρησκεία κατά την περίοδο της οθωμανικής κυριαρχίας από τον 15ο αιώνα,
ως και το 1912. Μετά την ανεξαρτησία (1912) από την Οθωμανική αυτοκρατορία, το
αλβανικό καθεστώς, δημοκρατικό, μοναρχικό και αργότερα κομμουνιστικό, ακολούθησε
συστηματική πολιτική διαχωρισμού της θρησκείας από τις επίσημες κρατικές
λειτουργίες και τον πολιτισμό. Έτσι, και υπό το δημοκρατικό και υπό το μοναρχικό
καθεστώς, η Αλβανία δεν είχε ποτέ επίσημη θρησκεία. Με το μοναρχικό καθεστώς, η
θέση του κλήρου όλων των δογμάτων εξασθένησε, ενώ αυτός εξαφανίστηκε στις
δεκαετίες του 1940 και 1950, με την κρατική πολιτική απαγόρευσης κάθε
θρησκευτικής εκδήλωσης στην επικράτεια της χώρας.

Το κομμουνιστικό καθεστώς που έλεγχε την Αλβανία μετά τον Β' Παγκόσμιο πόλεμο
απαγόρευσε πλήρως τη θρησκεία και κατάργησε κάθε μορφή λατρείας και εκκλησίας,
ώστε η χώρα αποτέλεσε στην ουσία το πρώτο αθεϊστικό κράτος σε όλο τον κόσμο. Η
ελευθερία της θρησκείας επανήλθε με την αλλαγή του καθεστώτος το 1992. Αλβανικοί
μουσουλμανικοί πληθυσμοί, κυρίως πιστοί στο σουνιτικό δόγμα, υπάρχουν σε όλη τη
χώρα, ενώ χριστιανοί ορθόδοξοι καταγράφονται στο νότιο τμήμα, και
ρωμαιοκαθολικοί στο βορρά της χώρας. Δεν υπάρχουν αξιόπιστα δεδομένα για τη
συμμετοχή των πιστών στις επίσημες λατρευτικές λειτουργίες κάθε δόγματος, οι
εκτιμήσεις κυμαίνονται από 25% έως 40%.

Σήμερα οι Μουσουλμάνοι Σουννίτες ανέρχονται στο 39%, οι Μπεκτασίδες
(μουσουλμανική αίρεση) στο 4-9%, οι Χριστιανοί Ορθόδοξοι στο 29,7%, οι
Χριστιανοί Ρωμαιοκαθολικοί στο 9%, ενώ στο υπόλοιπο 14-19% συγκαταλέγονται
άθεοι, Χριστιανοί Διαμαρτυρόμενοι/Προτεστάντες (Πεντηκοστιανοί, Ευαγγελικοί
κ.α.), Μάρτυρες του Ιεχωβά (5.055 μέλη), Μορμόνοι (2.477 μέλη), Αντβεντιστές της
Έβδομης Μέρας (359 μέλη) και κάποιες πολύ μικρές κοινότητες των μουσουλμανικών
αιρέσεων των Μπαχάι και των Αχμαντίγια.

Η Αλβανική παραδοσιακή μουσική εντάσσεται σε τρεις υφολογικές ομάδες. Με άλλες
σημαντικές μουσικές περιοχές γύρω από τη Σκόδρα και τα Τίρανα, οι μεγάλες ομάδες
είναι οι Γκέγκηδες στο βορρά και οι νότιοι Λιάπηδες και Τόσκηδες. Οι βόρειες και
νότιες παραδόσεις ξεχωρίζονται από τον «τραχύ και ηρωικό" τόνο του βορρά και τη
«χαλαρή» μορφή του νότου.

Η Αλβανική αποδείχθηκε ότι είναι Ινδοευρωπαϊκή γλώσσα το 1854 από το Γερμανό
γλωσσολόγο Φραντς Μποπ. Η Αλβανική γλώσσα αποτελεί ξεχωριστό κλάδο της
Ινδοευρωπαϊκής γλωσσικής οικογένειας.

Μερικοί μελετητές πιστεύουν ότι η Αλβανική προέρχεται από την Ιλλυρική, ενώ
άλλοι υποστηρίζουν ότι προέρχεται από τη Δακο-Θρακική (η Ιλλυρική και η
Δακο-Θρακική όμως μπορεί να ήταν στενά συνδεόμενες γλώσσες).

Δημιουργώντας πιο μακροχρόνιες σχέσεις η Αλβανική συγκρίνεται συχνά με τη
Βαλτοσλαβική αφ' ενός και τη Γερμανική αφ' ετέρου, που και οι δύο έχουν πολλά
κοινά ισόγλωσσα με την Αλβανική. Επίσης η Αλβανική έχει υποστεί μια φωνητική
μεταβολή κατά την οποία το τονισμένο, μακρό ο έχει μεταπέσει σε α, πολύ όμοια με
την πρώτη και αντίθετα με τη δεύτερη. Ομοίως η Αλβανική έχει πάρει το παλιό
αναφορικό jos και το χρησιμοποίησε καινοτόμα για να προσδιορίσει αποκλειστικά
επίθετα, με τον ίδιο σχεδόν τρόπο, που η Βαλτοσλαβική έχει χρησιμοποιήσει τη
λέξη αυτή για την οριστική κατάληξη των επιθέτων.

Η πολιτιστική αναγέννηση εκφράστηκε πρώτα απ' όλα με την ανάπτυξη της Αλβανικής
γλώσσας στην περιοχή των εκκλησιαστικών κειμένων και εκδόσεων, κυρίως της
Καθολικής περιοχής στο Βορρά, αλλά επίσης της Ορθόδοξης στο Νότο. Οι
Προτεσταντικές μεταρρυθμίσεις τόνωσαν τις ελπίδες για την ανάπτυξη της τοπικής
γλώσσας και λογοτεχνικής παράδοσης όταν ο κληρικός Τζον Μπουζούκου μετέφερε στην
Αλβανική γλώσσα την Καθολική λειτουργία, προσπαθώντας να κάνει για την Αλβανική
γλώσσα ότι έκανε ο Λούθηρος για τη Γερμανική.

Το Μεσάρι (Συναξάρι) του Τζον Μπουζούκου, που εκδόθηκε το 1555, θεωρείται το
πρώτο λογοτεχνικό έργο στη γραπτή Αλβανική. Το εκλεπτυσμένο επίπεδο της γλώσσας
και η παγιωμένη ορθογραφία πρέπει να είναι το αποτέλεσμα προγενέστερης παράδοσης
γραπτής Αλβανικής, όχι πάντως αρκετά κατανοημένης. Ωστόσο, υπάρχουν κάποιες
αποσπασματικές αποδείξεις, χρονολογούμενες πριν από το Μπουζούκου, που δείχνουν
ότι η Αλβανική ήταν γραπτή γλώσσα τουλάχιστον από το 14ο αιώνα.

Η παλαιότερη μαρτυρία χρονολογείται από το 1332, με μια αναφορά στα Λατινικά του
Γάλλου Τάγμα Δομινικανού Γουλιέλμου Αδάμ, Αρχιεπίσκοπου του Αντιβαρίου, που
έγραφε ότι οι Αλβανοί χρησιμοποιούσαν Λατινικά γράμματα στα βιβλία τους, αν και
η γλώσσα τους ήταν τελείως διαφορετική από τα Λατινικά. Άλλα σημαντικά
παραδείγματα είναι : μία συνταγή βαπτίσματος (Unte paghesont premenit Atit et
Birit et spertit senit) από το 1462, γραμμένη στα Αλβανικά με Λατινική γραφή από
τον Επίσκοπο Δυρραχίου Παλ Εντζέλι, ένα γλωσσάρι Αλβανικών λέξεων του 1497 του
Αρνολντ φον Χαρφ, Γερμανού που είχε ταξιδέψει στην Αλβανία και ένα απόσπασμα της
Βίβλου του 15ου αιώνα του Κατά Ματθαίον Ευαγγελίου, επίσης στα Αλβανικά αλλά
γραμμένο με Ελληνικά γράμματα.

Τα Αλβανικά κείμενα από τους αιώνες αυτούς δεν πρέπει να ήταν μόνο θρησκευτικά
αλλά επίσης και ιστορικά χρονικά. Αναφέρονται από τον ανθρωπιστή Μαρίνο
Μπαρλέτι, που, στο βιβλίο του Rrethimi i Shkodrës (Η Πολιορκία της Σκόδρας)
(1504), επιβεβαιώνει ότι ξεφύλλισε τέτοια χρονικά, γραμμένα στη γλώσσα του λαού
(in vernacula lingua).

Το 16ο και 17ο αιώνα εκδόθηκαν στα Αλβανικά οι κατηχήσεις E mbësuame krishterë
(Χριστιανικές Διδαχές) (1592) του Λέκε Ματρέγκα, Doktrina e krishterë (Το
Χριστιανικό Δόγμα) (1618) και Rituale romanum (1621) του Πιέτερ Μπούντι, του
πρώτου συγγραφέα πρωτότυπης Αλβανικής πεζογραφίας και ποίησης, μια απολογία για
το Γεώργιο Καστριώτη (1636) από το Φραγκ Μπάρντι, που εξέδωσε επίσης ένα λεξικό
και λαογραφικά κείμενα και το θεολογικοφιλοσοφικό δοκίμιο Cuneus Prophetarum (Η
Ορχήστρα των Προφητών) (1685) του Πιέτερ Μπογκντάνι, της πιο οικουμενικής
προσωπικότητας του Αλβανικού Μεσαίωνα. Ο διασημότερος Αλβανός συγγραφέας είναι ο
Ισμαήλ Κανταρέ.

Η εκπαίδευση στην Αλβανία είναι δημόσια αλλά από το 2002 επετράπη η ίδρυση
ιδιωτικών πανεπιστημίων. Τα κύρια ανώτατα κρατικά εκπαιδευτικά ιδρύματα είναι το
Πανεπιστήμιο Τιράνων με όλες τις σχολές του, και τα Πανεπιστήμια Σκόδρων,
Δυρραχίου, Αυλώνας, Κορυτσάς, Αργυροκάστρου και Ελμπασάν.

Ιδιωτικά πανεπιστήμια είναι το Πανεπιστήμιο της Νέας Υόρκης Τιράνων, το
Πανεπιστήμιο Kristal, το Πανεπιστήμιο Marin Barleti, το Πανεπιστήμιο Zonja e
Keshillit te Mire, το Πανεπιστήμιο UFO και η Νομική Σχολή Luarasi.

Παρά τα πολλά συνταγματικά και νομοθετικά προβλήματα η κυβέρνηση των Τιράνων
προσπαθεί να μπει σε τροχιά ένωσης με την Ευρωπαϊκή Ένωση. Τον Ιούνιο του 2006,
η χώρα υπέγραψε Συμφωνία Σταθεροποίησης και Ένωσης ως πρώτο βήμα για την ένωση.
Οι υπουργοί της ΕΕ ζήτησαν από την Αλβανία να προχωρήσει σε μεταρρυθμίσεις που
επικεντρώνονται στην ελευθερία του Τύπου, τα δικαιώματα ιδιοκτησίας, τον σεβασμό
των εθνικών μειονοτήτων και την επίτευξη διεθνών προδιαγραφών στις δημοτικές
εκλογές.

Η Αλβανία είναι ένα από τα μέτρια κράτη (Οικονομικά) της Ευρώπης με κατά κεφαλήν
εισόδημα μικρότερο (μισό) από εκείνο της Βουλγαρίας και σχεδόν 4/10 από εκείνο
του Ηνωμένου Βασιλείου. Το οδικό και το σιδηροδρομικό δίκτυο είναι φτωχό σε
διεθνές και τοπικό επίπεδο. Το μισό του οικονομικά ενεργού πληθυσμού
απασχολείται με την γεωργία,εισαγωγές και εξαγωγές και το 1/5 εργάζεται στο
εξωτερικό.

Η ακτογραμμή της Αλβανίας στο Ιόνιο Πέλαγος, ιδιαίτερα κοντά στην Κέρκυρα είναι
αξιοποιήσιμη τουριστικά εξαιτίας του σχετικά αδιατάρακτου φυσικού περιβάλλοντος
και των παραλιών της. Η τουριστική βιομηχανία βρίσκεται ακόμη στα σπάργανα, αλλά
παρουσιάζει αυξητικές τάσεις. Η Αλβανία παρά την όχι και τόσο καλή οικονομική
της κατάσταση, κάθε χρόνο επισκέπτεται από χιλιάδες τουρίστες. Το 2011 είχε βγει
Νo1 στον τομέα του τουρισμού με επισκέπτες περισσότερους από 700.000.

H Παγκόσμια Τράπεζα χορήγησε στην Αλβανία κεφάλαιο εγγύησης ύψους 60 εκ. ευρώ,
προς την εταιρία διανομής ηλεκτρικής ενέργειας της βαλκανικής χώρας, OSSH.

Η Αλβανία έχει μεγάλα όμως λίγο αξιοποιημένα κοιτάσματα φυσικού αερίου και
πετρελαίου. Πετρολόγοι υπολογίζουν ότι τα κοιτάσματα του φυσικού αερίου
περιέχουν 3.014 δισ. κυβικά μέτρα και τα κοιτάσματα του πετρελαίου 2.987
δισεκατομμύρια βαρέλια.[εκκρεμεί παραπομπή]

Η χώρα είναι προεδρευόμενη κοινοβουλευτική δημοκρατία, με βάση την οποία αρχηγός
της κυβέρνησης είναι ο Πρωθυπουργός, στα πλαίσια ενός πολυκομματικού συστήματος.
Η εκτελεστική εξουσία ασκείται από την κυβέρνηση, ενώ η νομοθετική ασκείται από
την κυβέρνηση και το κοινοβούλιο. Από το 1991, οπότε εισήχθη ο πολυκομματισμός,
η εξουσία μονοπωλείται από δύο πολιτικά κόμματα, το Δημοκρατικό Κόμμα της
Αλβανίας και το Σοσιαλιστικό Κόμμα της Αλβανίας (σοσιαλιστικό,
μετακομμουνιστικό).

Αρχηγός κράτους είναι ο Πρόεδρος της Αλβανικής Δημοκρατίας, ο οποίος εκλέγεται
από τη συνέλευση για πενταετή θητεία με μυστική ψηφοφορία. Για την εκλογή του
προέδρου απαιτούνται τα δύο τρίτα των ψήφων όλων των βουλευτών. Οι επόμενες
εκλογές θα διεξαχθούν το 2017. Σημερινός Πρόεδρος της Δημοκρατίας είναι ο
Μπουγιάρ Νισάνι.

Η Βουλή (Συνέλευση ή Kuvendi i Republikës së Shqipërisë) αποτελείται από 140
μέλη, τα οποία εκλέγονται για τετραετή θητεία. 100 εξ αυτών εκλέγονται απευθείας
σε μονοεδρικές περιφέρειες με κατά προσέγγιση ανάλογο αριθμό ψηφοφόρων. Οι 40
εκλέγονται από λίστες πολιτικών κομμάτων με πολλά ονόματα ή συνασπισμούς
κομμάτων με βάση την κατάταξή τους. Ο συνολικός αριθμός των βουλευτών ενός
κόμματος ή κομματικού συνασπισμού θα πρέπει να προσεγγίζει όσο γίνεται
περισσότερο την αναλογία σε έγκυρες ψήφους που κέρδισαν τα κόμματα αυτά στον
πρώτο γύρο των εκλογών. Κόμματα που λαμβάνουν ποσοστό λιγότερο από το 4 % των
έγκυρων ψηφοδελτίων σε εθνικό επίπεδο στον πρώτο γύρο των εκλογών δεν
απολαμβάνουν οφέλη από την αντίστοιχη λίστα με τα πολλά ονόματα. Ο πρόεδρος
εκλέγεται από τη Βουλή. Πρόεδρος της Βουλής από τις 3 Σεπτεμβρίου του 2005 ήταν
η Τζοζεφίνα Τοπάλι, η οποία επανεξελέγη το Σεπτέμβριο του 2009. Τον Σεπτέμβριο
του 2013, με τη νίκη στις βουλευτικές εκλογές, του Σοσιαλιστικού Κόμματος,
πρόεδρος της Βουλής είναι ο Ιλίρ Μέτα και αντιπρόεδρος της Αλβανικής Βουλής ο
Έλληνικής Καταγωγής Βαγγέλης Ντούλες.Επίσης στο σώμα υπάρχουν από τις τελευταίες
Αλβανικές Βουλευτικές εκλογές 11 Έλληνες Βορειοηπειρώτες Βουλευτές από 4
διαφορετικά κόμματα.

Στην Αλβανία υπάρχουν πολλές πρεσβείες και προξενεία από χώρες που
εκπροσωπούνται άμεσα σε αυτήν.



https://el.wikipedia.org/wiki/%CE%91%CE%BB%CE%AF%CE%BA%CE%B7_%CE%92%CE%BF%CF%85%CE%B3%CE%B9%CE%BF%CF%85%CE%BA%CE%BB%CE%AC%CE%BA%CE%B7

Η Αλίκη Βουγιουκλάκη (20 Ιουλίου 1934 - 23 Ιουλίου 1996) ήταν Ελληνίδα ηθοποιός
του κινηματογράφου και του θεάτρου και θεατρική επιχειρηματίας, που φοίτησε στη
Δραματική Σχολή του Εθνικού Θεάτρου. Υπήρξε μία από τις πιο εμπορικές και πιο
δημοφιλείς Ελληνίδες ηθοποιούς.

Η Αλίκη Βουγιουκλάκη έκανε το ντεμπούτο της στο θέατρο το 1953 με το έργο Κατά
Φαντασίαν Ασθενής του Μολιέρου. Τον επόμενο χρόνο πραγματοποίησε το
κινηματογραφικό της ντεμπούτο με την ταινία Το Ποντικάκι. Ακολούθησαν 41
κινηματογραφικές ταινίες συμπεριλαμβανομένης και της τουρκικής διασκευής της
ταινίας «Χτυποκάρδια στο θρανίο» με τον τουρκικό τίτλο «Siralardaki Heyecanlar»
(1963), οι περισσότερες των οποίων έγιναν τεράστιες εισπρακτικές επιτυχίες και
κατάφεραν να εκτινάξουν την καριέρα της στα ύψη και να της δοθεί ο χαρακτηρισμός
«Εθνική Σταρ».

Το 1960, της απονεμήθηκε το Βραβείο ερμηνείας Α΄ Γυναικείου ρόλου στο Φεστιβάλ
Κινηματογράφου Θεσσαλονίκης του 1960 για την ερμηνεία της στην κινηματογραφική
ταινία Μανταλένα, σε σκηνοθεσία Ντίνου Δημόπουλου.

Η Αλίκη Βουγιουκλάκη γεννήθηκε στις 20 Ιουλίου 1934 στο Μαρούσι Αττικής στην
Αθήνα από τους Ιωάννη Βουγιουκλάκη, πρώην Νομάρχη Αρκαδίας και δικηγόρο, και
Αιμιλία Κουμουνδούρου. Η οικογένειά της κατάγεται από το χωριό Λάγια της Μάνης.
Κατά τη διάρκεια της Γερμανικής Κατοχής ο πατέρας της ήταν κατοχικός νομάρχης,
και εκτελέστηκε από τον ΕΛΑΣ, ο θάνατος του πατέρα της στοίχισε ακριβά δεν είχε
την πατρική στοργή [Χρειάζεται σελίδα][Χρειάζεται σελίδα] και η μητέρα της
ανέλαβε μόνη της να μεγαλώσει τα τρία παιδιά, την Αλίκη, τον Αντώνη και τον Τάκη
Βουγιουκλάκη.

Το 1952 έδωσε κρυφά από την οικογένειά της εξετάσεις στη Δραματική Σχολή του
Εθνικού Θεάτρου από την οποία αποφοίτησε τρία χρόνια μετά με Λίαν Καλώς, λόγω
της αυστηρής βαθμολόγησης του Δημήτρη Χορν. Προτού ακόμη αποφοιτήσει από τη
Σχολή ξεκίνησε τη σταδιοδρομία της από το θέατρο. Ο πρώτος της θεατρικός ρόλος
ήταν στο έργο Κατά Φαντασίαν Ασθενής του Μολιέρου το 1953 και η πρώτη της
κινηματογραφική εμφάνιση έγινε στην ταινία Το Ποντικάκι το 1954. Κατά τη
διάρκεια της φοίτησης της στη Δραματική Σχολή του Εθνικού Θεάτρου συμμετείχε
χωρίς άδεια της Σχολής στην παράσταση Ρωμαίος και Ιουλιέτα. Τότε συζητήθηκε από
τον σύλλογο των διδασκόντων της Σχολής η παραμονή της ή όχι στη Σχολή: Ο
Καρθάιος είχε ισχυρισθεί πως δέχθηκε την επίσκεψη της θείας του Νίκου Χατζίσκου,
και του ζήτησε να επιτρέψει ως διευθυντής της Σχολής να παίξει η Βουγιουκλάκη
στις παραστάσεις του Εθνικού Κήπου. Ο διευθυντής είπε πως ο κανονισμός της
Σχολής δεν το επέτρεπε, αλλά δεν διαβιβάστηκε σωστά στην Βουγιουκλάκη, η οποία
παραπλανήθηκε και χωρίς να αντιμετωπίσει το ζήτημα υπεύθυνα, συμμετείχε στις
παραστάσεις. Η Βουγιουκλάκη αιτήθηκε συγχώρεσης από το Συμβούλιο των καθηγητών,
επικαλούμενη πως και στο παρελθόν είχε αρνηθεί πρόταση συμμετοχής της σε
παράσταση του θιάσου της Κοτοπούλη. Τελικά ο Καρθαίος πρότεινε την επιεική κρίση
της σε κάτι που συμφώνησε και ο Ροντήρης. Σύντομα καθιερώθηκε στο χώρο και λόγω
της εξαιρετικής δημοτικότητας που απέκτησε στο ευρύ κοινό ονομάστηκε (από τον
Φιλοποίμενα Φίνο αρχικά) «Εθνική Σταρ» της Ελλάδας.

Το 1960, κέρδισε το βραβείο ερμηνείας Α' Γυναικείου ρόλου στο 1ο Φεστιβάλ
Θεσσαλονίκης για την ερμηνεία της στην ταινία Μανταλένα, σε σκηνοθεσία Ντίνου
Δημόπουλου, ενώ η ίδια ταινία εκπροσώπησε την Ελλάδα στο διεθνές κινηματογραφικό
Φεστιβάλ των Καννών, όπου άφησε πάρα πολύ καλές εντυπώσεις.

Το 1961 η Αλίκη Βουγιουκλάκη συγκρότησε τον δικό της θίασο, ανεβάζοντας τα έργα
Καίσαρ και Κλεοπάτρα, Χτυποκάρδια στο θρανίο, Ο Πρίγκιψ και η χορεύτρια κ.ά.
Αργότερα γνωρίστηκε με τον Φιλοποίμενα Φίνο και άρχισε μια μόνιμη συνεργασία με
την εταιρία του, τη Φίνος Φιλμ. Μαζί έκαναν μερικές από τις μεγαλύτερες
εισπρακτικές επιτυχίες του ελληνικού κινηματογράφου, ανάμεσά τους οι ταινίες:
Αστέρω, Το ξύλο βγήκε από τον παράδεισο, Μανταλένα, Το κλωτσοσκούφι, Η Αλίκη στο
ναυτικό, Η Λίζα και η άλλη, Η ψεύτρα, Το δόλωμα, Η αρχόντισσα κι ο αλήτης,
Υπολοχαγός Νατάσσα, Η κόρη του ήλιου, Η Μαρία της Σιωπής κ.α.. Οι, μεταξύ άλλων,
κινηματογραφικοί της ρόλοι, άλλοτε της χαριτωμένης σκανδαλιάρας μαθήτριας,
άλλοτε του πλουσιοκόριτσου που επαναστατεί εναντίον του πλούσιου πατέρα της,
άλλοτε της φτωχής και ασήμαντης κοπέλας που καταφέρνει να ανέβει κοινωνικά, να
επιτύχει και να δοξαστεί, είχαν και συνεχίζουν να έχουν, μεγάλη απήχηση στο
κοινό εξασφαλίζοντας στην ηθοποιό σπάνια δημοτικότητα ενώ η ταινία Υπολοχαγός
Νατάσα ήταν η μεγαλύτερη εισπρακτική επιτυχία στην ιστορία του ελληνικού
κινηματογράφου για τρεις δεκαετίες. Επίσης οι δύο επόμενες μεγαλύτερες
εισπρακτικές κινηματογραφικές επιτυχίες ανήκουν στην Αλίκη Βουγιουκλάκη.

Η σημαντική εμπορική κάμψη που σημείωσε από τις αρχές της δεκαετίας του 1970 ο
ελληνικός κινηματογράφος ώθησε την Αλίκη να ασχοληθεί σχεδόν αποκλειστικά με το
θέατρο, ανεβάζοντας συνολικά πάνω από 53 θεατρικές παραστάσεις. Το 1975 αλλάζει
τον μέχρι τότε τρόπο ανεβάσματος των μιούζικαλ, φέρνοντας στην Ελλάδα τα
μιούζικαλ-υπερπαραγωγή, με το έργο του Νιλ Σάιμον Καμπίρια. Ανέβασε επίσης με
μεγάλη επιτυχία και άλλα έργα του είδους, όπως το Καμπαρέ, Ωραία μου κυρία,
Τζούλια, Άννυ Εβίτα, Βίκτωρ-Βικτώρια με τελευταίο το μιούζικαλ Η μελωδία της
ευτυχίας.

Στις 18 Ιανουαρίου 1965 παντρεύτηκε με το Δημήτρη Παπαμιχαήλ, συμφοιτητή της
στην Δραματική Σχολή, ο οποίος όπως η ίδια εξομολογείται αργότερα, ήταν ένα
μεγάλο κεφάλαιο στη ζωή της. Κουμπάροι ήταν ο Βίκτωρ Μιχαηλίδης, ο Θεοφάνης
Δαμασκηνός και ο Δημήτρης Μακρίδης. Το γλέντι που ακολούθησε άφησε εποχή.

Στις 4 Ιουνίου 1969 γεννήθηκε ο γιος τους, Γιάννης. Μαζί πρωταγωνίστησαν σε
πολλά κινηματογραφικά και θεατρικά έργα, από τα πιο εμπορικά και πετυχημένα στην
ιστορία του ελληνικού κινηματογράφου. Στις 5 Ιουλίου 1975, οι δύο ηθοποιοί πήραν
διαζύγιο, λόγω ασυμφωνίας χαρακτήρων.

Η Αλίκη, έπειτα από πέντε χρόνια σχέσης, έκανε έναν δεύτερο γάμο με τον Κύπριο
επιχειρηματία Γιώργο Ηλιάδη στις 25 Ιανουαρίου 1982, ο οποίος δεν κράτησε πολύ
και έμεινε μυστικός ακόμα και μετά τη λήξη του. Ο γάμος έγινε στο Μητροπολιτικό
Ναό Αθηνών και το αποκάλυψε το 1993 η ίδια σε συνέντευξή της στον Νίκο
Χατζηνικολάου στην τηλεοπτική εκπομπή Ενώπιος Ενωπίω. Στην παράσταση Εβίτα την
περίοδο 1981-1982 γνωρίζει τον Βλάσση Μπονάτσο με τον οποίο ήταν μαζί από τον
Απρίλιο του 1982 μέχρι το Δεκέμβριο του 1987 σύμφωνα με τα περιοδικά της εποχής.
Τελευταίος σύντροφος της ζωής της για οκτώ χρόνια (1988-1996) ήταν ο ηθοποιός
Κώστας Σπυρόπουλος.

Μετά από δυο μήνες νοσηλείας, η Αλίκη Βουγιουκλάκη πέθανε στις 23 Ιουλίου 1996
στο Ιατρικό Κέντρο Αθηνών από καρκίνο στο συκώτι. Ακολούθησε διήμερο λαϊκό
προσκύνημα της σορού της στο παρεκκλήσι της Μητρόπολης Αθηνών. Στις 25 Ιουλίου
1996, η νεκρώσιμη ακολουθία εψάλη στον Καθεδρικό Ναό Αθηνών και η ταφή της
πραγματοποιήθηκε από το Α' Νεκροταφείο Αθηνών δημοσία δαπάνη, παρουσία πολλών
συναδέλφων της και πλήθους κόσμου.

Η Αλίκη Βουγιουκλάκη ήταν πολύ δημοφιλής ηθοποιός. Οι ρόλοι της είχαν μεγάλη
απήχηση στο κοινό, το οποίο την στήριζε συνεχώς. Η ταινία «Υπολοχαγός Νατάσα»
θεωρείται η μεγαλύτερη εισπρακτική επιτυχία στον ελληνικό κινηματογράφο, ενώ η
Αλίκη Βουγιουκλάκη πρωταγωνιστούσε στη δεύτερη και στη τρίτη. Σήμερα θεωρείται
μια από τις πιο δημοφιλείς ηθοποιούς του θεάτρου και του κινηματογράφου με
ταινίες οι οποίες αγαπήθηκαν από τέσσερις διαφορετικές γενιές και συνεχίζουν να
αποκτούν νέο κοινό, ακόμα και μετά τον θάνατό της. Με την πάροδο των χρόνων η
Αλίκη Βουγιουκλάκη ξέφυγε από την σφαίρα του απλού ηθοποιού/καλλιτέχνη και έγινε
το σύμβολο μιας ολόκληρης εποχής. Το 1959, η δημοσιογράφος/χρονογράφος της
εφημερίδας «Καθημερινή» Ελένη Βλάχου της έδωσε το προσωνύμιο «Εθνική Σταρ» της
Ελλάδας που την ακολούθησε τα επόμενα χρόνια.

Η Αλίκη Βουγιουκλάκη έχει χαρακτηριστεί από πολλούς κριτικούς, δημοσιογράφους
αλλά και από διεθνείς καταξιωμένους Έλληνες σκηνοθέτες όπως ο Κώστας Γαβράς ,
σαν ένα πανευρωπαϊκό αν όχι παγκόσμιο φαινόμενο διότι καμιά άλλη ηθοποιός δεν
ήταν τόσο αγαπητή και δημοφιλής στο κοινό μιας χώρας, για τόσο μεγάλη χρονική
περίοδο, όπως η Αλίκη Βουγιουκλάκη. Το 1960 βραβεύτηκε με το βραβείο Α’
Γυναικείου Ρόλου στο Φεστιβάλ Ταινιών Θεσσαλονίκης για την ερμηνεία της στη
ταινία «Μανταλένα». Αποκαλείται επίσης «το Φαινόμενο Αλίκη».

Η επιλογή της Αλίκης να υπηρετήσει ως το τέλος της καριέρας της την εικόνα που
την καθιέρωσε στο μεγάλο κοινό και να μην δοκιμαστεί έντονα σε ρόλους του
μεγάλου ρεπερτορίου, ήταν οι λόγοι που αμφισβητήθηκε από το πιο επιλεκτικό και
απαιτητικό κοινό με ακραίες κάποιες φορές αντιδράσεις.[εκκρεμεί παραπομπή]
Διάφοροι κριτικοί είχαν επιφυλάξεις κυρίως με τα στερεότυπα τα οποία εισήγαγε
και όχι με το ταλέντο ή με τον επαγγελματισμό της.

Στην εκπομπή/ντοκιμαντέρ του τηλεοπτικού σταθμού ΣΚΑΙ, «Μεγάλοι Έλληνες» (που
βασίστηκε στην αντίστοιχη παραγωγή του αγγλικού τηλεοπτικού σταθμού BBC) και που
προβλήθηκε το 2009, η Αλίκη Βουγιουκλάκη συμπεριλήφθηκε στη λίστα των "Μεγάλων
Ελλήνων" μετά από ψηφοφορία, καταλαμβάνοντας την 88η θέση.

Σημαντικό κεφάλαιο της καριέρας της Αλίκης Βουγιουκλάκη ήταν επίσης τα τραγούδια
που ερμήνευσε ως ηθοποιός, τόσο στις κινηματογραφικές της ταινίες όσο και στις
θεατρικές της παραστάσεις. Σημαντικοί Έλληνες συνθέτες και στιχουργοί όπως οι
Σταύρος Ξαρχάκος, Μίμης Πλέσσας, Μάνος Λοΐζος, Γιάννης Μαρκόπουλος, Λευτέρης
Παπαδόπουλος, Νίκος Γκάτσος, Θάνος Μικρούτσικος, Γιώργος Ζαμπέτας, Μίκης
Θεοδωράκης κ.α. με κορωνίδα τον Μάνο Χατζιδάκι, έντυσαν μουσικά/στιχουργικά τα
κινηματογραφικά και θεατρικά της έργα.

Ο πρώτος χρυσός δίσκος που δόθηκε στην ιστορία της ελληνικής δισκογραφίας ήταν
αυτός με τα τραγούδια από την ταινία «Το Ξύλο Βγήκε Από Τον Παράδεισο» (1959),
σε μουσική του Μ. Χατζιδάκι και ερμηνεύτρια την Αλίκη Βουγιουκλάκη. Οι 75.000
δίσκοι που πωλήθηκαν αποτέλεσαν ένα ρεκόρ. Στα τραγούδια από την εν λόγω ταινία
ανήκουν τα πολύ γνωστά «Το Γκρίζο Γατί» και «Έχω Ένα Μυστικό» (Μ. Χατζιδάκι -
Αλ. Σακελλάριου). Ο Μ. Χατζιδάκις και η Α. Βουγιουκλάκη συνεργάστηκαν και στις
ταινίες «Το κλωτσοσκούφι» (1960), «Μανταλένα» (1960), «Η Αλίκη στο ναυτικό»
(1961), «Η Λίζα και η άλλη» (1961), «Αλίκη» (1962) και «Χτυποκάρδια στα θρανία»
(1963). Το τραγούδι «Μια περιπέτεια στη Νότιο Καρολίνα» (1959) είναι το μοναδικό
σόλο τραγούδι της Βουγιουκλάκη, σε μουσική και στίχους του Χατζιδάκι, που δεν
έχει κινηματογραφικές ή θεατρικές καταβολές. Με τον Μάνο Χατζιδάκι συνεργάστηκαν
δισκογραφικά και το 1970, στο άλμπουμ του συνθέτη «Επιστροφή», σε στίχους του
Νίκου Γκάτσου, όπου εμφανίζεται ως έκτακτη συμμετοχή, αφού τα τραγούδια του
δίσκου ερμηνεύουν ο Γρ.Μπιθικώτσης και η Δ. Γαλάνη. Το τραγούδι στο οποίο
συμμετέχει η Βουγιουκλάκη φέρει τον τίτλο «Το Δεσποινάκι» και το ερμηνεύει μαζί
με τον Μπιθικώτση. Η τελευταία φορά που συνεργάστηκαν καλλιτεχνικά ήταν στο
ανέβασμα της «Λυσιστράτης» το καλοκαίρι του 1986 στην Επίδαυρο.

Αξιοσημείωτα είναι τα τραγούδια «Θάλασσα πλατιά» (στίχοι Γ.Ρούσου), «Μέσα σ’
αυτή τη βάρκα» (στίχοι Μάνου Χατζιδάκι), «Τράβα μπρος» (στίχοι Αλ.Σακελλάριου),
«Ξημερώνει» (στίχοι Βαγγέλη Γκούφα), «Θαλασσοπούλια μου» (στίχοι Ν.Γκάτσου),
«Κλωτσοσκούφι» (στίχοι Χρ.Γιαννακόπουλος / Αλ.Σακελλάριος) μαζί με τον
Μπιθικώτση , «Σ’ αγαπώ» (στίχοι Αλέκου Σακελλάριου) και «Ο αμαξάς» (στίχοι Αλ.
Σακελλάριου). Η Βουγιουκλάκη ερμήνευσε τα τραγούδια από τα «Χτυποκάρδια στα
θρανία» και στην τουρκική γλώσσα, για την τουρκική εκδοχή της ταινίας.

Η Αλίκη Βουγιουκλάκη ερμήνευσε κι ένα πλήθος ακόμα διαχρονικών τραγουδιών όπως:
«Φως της αυγής» (στίχοι Βαγγέλη Γκούφα) , «Η νύχτα» (στίχοι Ν. Γκάτσος), «Ο
Λευτέρης» (Ν.Γκάτσος), «Κατερίνα», «Ξανθομαλλού», «Ήλιος πάνω , ήλιος κάτω»
(Γ.Μαρκόπουλος-Λ.Παπαδόπουλος), «Στον ήλιο του μεσημεριού», «Αλητάκι μπατηράκι»
και «Η αγάπη θέλει δύο» μαζί με τον Δ. Παπαμιχαήλ, «Άναψε μέσα μου φωτιά»
(Μαμαγκάκη-Ντ.Δημόπουλου), «Μου αρέσουνε τ’ αγόρια» και «Άστο το χεράκι σου»
(Κώστας Καπνίσης-Α.Σακελλάριος),«Νανούρισμα» (Μ.Λοΐζος-Λ.Παπαδόπουλος), «Χάλι
γκάλι», «Το φεγγαράκι», «Το τιμόνι» (Γ. Λαβράνος-Α. Σακελλάριος),«Σήκω χόρεψε
συρτάκι», «Η Κυριακή», «Δημήτρη μου», «Είναι το στρώμα μου μονό» (Γ.
Ζαμπέτας),«Γείρε στην πέτρα» (Γιώργος Κατσαρός - Πυθαγόρας) μαζί με τον Δ.
Παπαμιχαήλ, «Γεννήθηκα στον Πειραιά» (Γ.Κατσαρός - Πυθαγόρας), «Ποιος, ποιος,
ποιος» (Γ. Κατσαρός - Πυθαγόρας), «Αλίμονο στα νιάτα μου» (Ν.Καλλίτσης -
Κ.Λιακάκος) μαζί με τον Δ.Παπαμιχαήλ και «Όσα δώσεις στην αγάπη» (Ν. Καλλίτσης -
Κ. Λιακάκος) κ.ά. Την περίοδο 1974-75 η Αλίκη Βουγιουκλάκη ανεβάζει την
παράσταση Μαντώ Μαυρογένους του Γ. Ρούσου, τη μουσική της οποίας υπογράφει ο
Μίκης Θεοδωράκης όπως και τη μουσική για την παράσταση της "Αντιγόνης" το 1990.
Το 1983-84 η Αλίκη ανέβασε το μιούζικαλ «Βίκτωρ - Βικτώρια» του Σίντσελ. Τη
μουσική για την παράσταση έγραψε ο Θάνος Μικρούτσικος. Το 1989 η Αλίκη
Βουγιουκλάκη ανέβασε την παράσταση «Σίρλεϋ Βαλεντάιν» ερμηνεύοντας δυο τραγούδια
των Κραουνάκη - Νικολακοπούλου, τα «Δεσποινίς Βαλεντάιν» και «Το σπίτι αυτό».
Την ίδια χρονιά συμμετείχε στον δίσκο «Δεν έχω ιδέα» των ίδιων δημιουργών, με
«Το τραγούδι της Αλίκης», το οποίο γράφτηκε για εκείνη.

Το 2008, ο γιος της δημοσίευσε μια βιογραφία της μητέρας του με τον τίτλο «Έχω
Ένα Μυστικό» και την ίδια χρονιά προβλήθηκε η ομότιτλη τηλεοπτική σειρά
βασισμένη στο βιβλίο. Η σειρά προβλήθηκε από το κανάλι Alpha και την
Βουγιουκλάκη υποδύθηκε η Κατερίνα Παπουτσάκη.



