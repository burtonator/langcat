https://sc.wikipedia.org/wiki/Casteddu

Casteddu de Callaris (In italianu : Cagliari e in ispagnolu e cadelànu: Càller)
est su cabulogu e sa tzitade prus manna de sa Sardigna. Inoghe s'agatant su
Cussìgiu, sa Giunta Regionale, e sos corpos prus importantes de su Istadu (Corte
d'Apellu, Cumandu Militare, Cumandu Regione Carabineris, etc.).

Casteddu est una de sas tzitade prus antigas de sa Sardigna, e paret chi l'apant
fundada sos Fenìtzios a giru de su séculu VIII a.C., in s'oru de s'istáinu de
Santa Illa. Su nòmene Fenìtziu fit "Caralý", nòmene plurale pro ite ca giai dae
tando fiat formada de unas cantas biddas.

Sos Romanos, arribados in su 238 a.C., l'ant fata sea de provìntzia e amanniada,
faghende·la crèschere a giru de sa Pratza de su Cramu fintzas a Santu Sadurru: a
foras de sa parte bìvida fiant sos campusantos de Tuvixeddu (iare cartaginesu) e
Bonàiri. In su sèculu II ap.C. l'ant fata colònia. In edade cristiana at tentu
unu pìscamu. In edade romana puru su nòmene fiat plurale: Carales. Sos bividores
depiant èssere unos 30.000.

Mancari a serru, Casteddu (Carales) at sighidu a bìvere a suta de Vàndalos e
Gregos (Bizantinos), sende sèmpere sa sea de su guvernadore provintziale. In su
711 peroe parit chi sos Arabos l'apant iscontzada e abruscada, e tando sos
bividores ant lassadu sa tzitade romana andende in sa prus parte antiga e
sigura, in s'oru de s'istàinu. Infatis no s'intendet prus de Carales, ma de
Santa Ìgia (Santa Gilla, Santa Illa, it. Santa Cecilia).

In edade Giuigale Santa Illa fiat sa capitale de su Giuigadu (Regnu) de Càlari:
su nòmene de sa tzitade antiga si fiat sarvadu in su de su logu. Santa Illa
teniat unos 15.000 bividores, una tzinta de muros e una crèsia cadirale: sos
rastos si podiant bìdere galu in su '800 inue oe est sa Tzentrale Elètrica.

In su 1216 sa Giuighissa Beneita (Benedetta) de Lacon aiat permìtidu a unos
cantos Pisanos de fraigare unu casteddu inue oe est su bighinadu de Casteddu de
susu. Idea mala, ca in sas gherras intra de Pisa e Gènua su Giuigadu si diat
èssere alliadu a sa segunda: in su 1258 sos Pisanos e sos àteros Giuigados
sardos alliados issoro iscontzant Santa Illa e nche isparghent su sale. Sos
bividores lassant sas ruinas, unos cantos andende a Domunoas e Bidd'e Crèsia,
àteros a fundare Biddanoa, s'apendìtziu de Casteddu chi totu connoschimus.

Su casteddu si naràt "Castellu de Castro de Callari", e de custu est benìdu su
nòmene sardu de sa tzitade: Casteddu. Sos Sardos no podiant bìvere in su
Casteddu, ma petzi in sos apendìtzios (Stampaxi, Biddanoa, Marina), e si carchi
Sardu fiat agatadu a intru de sos muros a portas serradas (est a nàrrere a su
note), fiat acumpangiadu a foras, cun una ispinta de sa Turre de Santu Francau
(o de carchi àtera).

In su 1324 sos Catalanos ant cunchistadu sa Sardigna pisana, fundende una
tzitade in su monte de Bonàiri (est a narrere "àire bona"), ma passende giae in
su 1325 in Casteddu, boghende sos Pisanos e intrende·bi bividores Catalanos
petzi. In sas gherras intra de Aragone e Arbaree, Casteddu l'ant assitiada sos
Arbaresos prus bortas, ma no l'ant mai pigada.

De su 1410 Casteddu, chi sos Catalanos nàrant "Càller" est sa capitale de unu
rennu unidu, su "Regnum Sardiniae et Corsicae" (Rennu de Sardinna e Corsica). Su
ree est su de Aragone, apresentadu de unu bisurree o de unu guvernadore. In prus
inoghe s'acorrat su Parlamentu (sos Istamentos). Tando bi depìant esser unos
10.000 abitantes.

Pigada de sos Austrìacos in su 1708 e torrada a cunchistare dae sos Ispannolos
in su 1717, est assinnada cun totu sa Sardinna a su Duca de Savoia in su 1720.
Su primu guvernadore est istadu su barone de Saint-Rémy (su de su Bastione).

Semper abarrada cun sas Savoias, oe est su capulogu de sa Regione Autònoma de sa
Sardigna de sa Repùbrica Italiana.



https://sc.wikipedia.org/wiki/Limba_sarda

Su sardu est una de is limbas romanzas, faeddada mescamente in su logu de
orìgine, sa Sardigna, e dae is disterrados.

Su sardu est atesu meda dae su latinu e dae sas àteras limbas neolatinas,
mescamente pro su chi pertocat sa gramàtica. Sa limba sarda si agatat in s'ala
otzidentale de sa latinidade, paris cun su catalanu, su frantzesu, s'otzitanu,
s'ispagnolu, su portughesu e àteras minores. Custu cheret nàrrere chi tenet
comente caraterìstica su prurale in -s. In intro de sas limbas latinas, si
sinnalat chi nde at pigadu s'artìculu ("su"/"sa") dae su latinu ipse, cando
imbetzes totu sas àteras limbas l'ant leadu dae ille (francu su cadelanu in sas
Isulas Baleares chi at bogadu s'artìculu es/sa dae su latinu ipse), in prus est
s'unica chi fraighet su tempus benidore ponende su verbu de agiudu "àere" in
antis de su disfinidu (p.e.: apo a cantare dae "habeo ad cantare") e no a pustis
(p.e.: it. canterò, dae "cantare habeo").

Su sardu cumenti limba chi ndi benit de su latinu cumèntzat a naschere in su 238
adenanti de Cristu, candu sa Sardìnia fudi provìncia de Roma. Su latinu de sos
soldados romanos, chi no fiat cussu istudiadu in sos lìbros ma fiat diferente
meda intru de sas arregionis chi ndi beniant, at cumentzadu a s’amesturai
illuegus cun sa lìmba chi sos sardos faeddaiant; a dolu mannu no scieus meda de
sa lìngua chi chistionamus in Sardìnnia a su tempus, ca no si funt abarraus
dogumentus scritus e duncas totu su chi scieus est gràtzias a fueddus (prus chi
totu arrelataus a su sartu, bestiàmini, matas) chi no ndi benint de su latinu ma
chi ndi benint de su “paleusardu”, cumenti a làcana, mara… Sos Romanos pero no
ant agatau su “paleusardu”, difatis tòcat a no si ndi scaresci de totu is
tzitadis pùnigas in is costeras, chi amarolla ant intrau fueddus pùnicus intru
de is sardus puru; oindi’ is fueddus pùnicus chi ancoras imperaus fatu fatu funt
unus cantu, est a nai mitza, tzìpiri, chemu, tzichiria, tzingorra (in italianu,
sorgente, rosmarino, una manciata, aneto, piccola anguilla). A contu fatu duncas
su sardu est una lìmba romanza cumenti a su frantzesu, su ispanniolu, su
cadelanu, su portughesu, s’italianu, su ladinu; totu lìmbas chi funt nàschidas
de su latinu de is soldados romanos cun sa lìmba chi sa zente de su logu
faeddaiant ja.

Cumentzendi is sègulus cuatru e cincu agoa de Cristu in s’imperu romanu ddoi
ìntrant is Bàrbarus. Sa Sardìnnia puru no abàrrat a foras de custas intradas, e
difatis intru de su 450 e su 530, lompint is Vàndalus, chi a su tempus iant
cunchistau giai s’Àfrica arromana. Sigumenti in Sardìnnia ddoi funt abarraus
otanta annus sceti, no ant lassau arrastus in sa lìngua nosta.In su 534 sa
Sardìnnia tòrrat a intrai in s’Imperu Arromanu, chi perou imoi sa capitali no
est prus Arroma ma Costantinòpoli. Medas funt is fueddus chi ndi funt bènnius de
custu atòbiu cun is bizantinus, chi depeus amentai, sa curtura insoru est
intrada in totu is partis de sa vida de is sardus de su tempus; is fueddus
bizantinus prus connotus funt lepa, cundaxi/cundaghes (arregorta de àutus
giurìdicus), nòminis de personi cumenti a Miali, Aleni, Giorgi, Stèvini.

Bisàntziu si ndi stèsiat de Sardìnnia po mori de sos maumas, duncas s’Ìsula
abàrrat a sola fintzas a s’annu milli, candu cun s’annu milli Pisa e Gènova
cumèntzant a intrai prus chi totu in Cabu de Susu e in su Giuixau de Casteddu, e
ant lassau sa tzitadi de Tàtari a is Genovesus. Po medas annus calincunu
linguista at portau a innantis s’idea chi is pisanus apant mudau meda sa
bariedadi campidanesa, in sa pronùntzia e in s’evolutzioni de sa lìngua, narendi
chi su campidanesu "lìngua", "silìcua", "anguidda", "ègua", "cena", funt
pròdusius de sa colonisadura pisana e chi is fueddus sardus diaderus siant
"limba", "siliba", "ambidda", "eba", "chena", chi ancora fait a ddus intendi in
Cabu de Susu. Is ùrtimus stùdius intamis ant amostau de manera crara chi, sendi
chi is pisanus funt abarraus sessanta annus sceti in Cabu de Giossu, sendi chi
no si funt mai bòfius amesturai a is sardus, est craru chi no ant pòtziu mudai
una bariedadi chi partit de susu de Aristanis e chi pìgat prus de una perra de
Sardìnnia. E prus pagu ancoras in cussus annus, chi no esistiat sa scola cumenti
a oi, no ddoi fiat s’arràdiu, is giorronalis, sa telebisioni. Is fueddus e is
fenòmenus chi a is linguìstas stràngius che Max Leopold Wagner funt partus
stravanaus e acanta de su pisanu antigu e diferentis de su sardu de Cabu de
Susu, funt nàscius simprementi ca est diferenti sa stòria de cumenti su latinu
est intrau e de cumenti est andau a innantis in Cabu de Susu e in Cabu de
Giossu. Duncas, a contu fatu, siat "lìngua" chi "limba" (e totu is atrus fueddus
chi eus arremonau) funt sardus a su 100%, unu perou fait parti de is bariedadis
campidanesas e s’atra de is bariedadis logudoresas. Comuncas, craru est chi
calincunu fueddu est intrau in sardu de su pisanu, is prus connotus funt
"bèciu"-"(b)etzu", "brigùngia"-"(b)irgonza".

Su Cadelanu bessit lìngua ufitziali de Sardìnnia in su 1479, centu annus agoa
chi is cadelanus fiant intraus cun is sordaus in s’ìsula. Chena duda peruna su
cadelanu est sa lìngua stràngia chi prus est intrada in su sardu, oindi’ puru
meda fueddus chi imperaus tenint arrexini cadelana, est a nai ferreri,
pichepedreri, sabateri, mìgia, buciaca, cadira, bratzolu e aici nendi. Custa
lìngua fiat aici forti in sa sotziedadi puru chi esistiat unu dìciu in Casteddu
“no connoscit su cadelanu” chi ddu imperànt po nai de unu fulanu chi fiat
innioranti meda. Su Castillianu est intrau meda a su propriu pero prus a tardi,
a s'accabada de su 1500 candu già ci fianta stettius 100 annus de influentzia de
su cadelanu. Medas, notàrius dd’ant imperau fintzas a s’acabu de su 1700, e in
calincunu logu po fintzas in is primus annus de su 1800, su sardu ad arriciu una
sienda de fueddus de su castillianu pero bisongiat a ddu nai ca medas si funt
perdius e po cussu paridi ca is fueddus cadelanus prevalessinti occannu. Ci funt
meda fueddus castillianus in su sardu campidanesu e prus puru in su logudoresu,
in su primu podeus agattai: aposentu, brincai, callentai, dengosu, fardetta,
gana, intregai, lei (legge in itallianu), menguai, nascimentu, obra, prenda,
resfriai, sintzillu, tacca, ventana. Toccat a nai ca is verbus in castillianu
prevalessint in su sardu a cunfrontu de cussus de su cadelanu mentras su
cadelanu prevalessit in meda atras cosas.

In su 1718 sa Sardìnnia bessit parti de su chi iat a essi stètiu s’Arrennu de
Itàlia. Fintzas a cussu annu perunu dominadori at tentu s’idea de burrai sa
lìngua sarda po imponni sa lìngua sua, ma sa polìtiga savojarda teniat sa tenta,
de fai binci prus de totu is atras sa lìngua italiana.Sigumenti su sardu fiat
forti meda cumenti a lìngua e cun is mesus de cussus tempus no fiat a fai una
furriada linguìstiga de pressi, s’arruga prus simpri po italinisai sa Sardìnnia
fiat a italianisai su sardu. Est prus simpri meda a passai de unu sardu
italianisau a s’italianu chi no de unu sardu sintzillu a s’italianu. Po fai
custu su primu passu fiat a bogai de sa conca de is sardus is fueddus chi fiant
atesu meda de s’italianu e a ddus arremprasai cun fueddus italianus “cun sa –u a
s’acabu” (sardu proceddinu), po fintzas is fueddàrius e is gramàtigas de su
tempus (s’otuxentu) teniant custa tenta, imparai s’italianu a is sardus passendi
de unu sardu totu amesturau. Ma s’italianu at cumentzau a si spainai diaderus
cun sa scola po totus in su noixentu, cun su serbìtziu de sordau, cun is
giorronalis. S’allestrada manna de s’italianu in Sardìnnia dd’eus tenta cun sa
telebisioni, chi at betiu sa lìngua de su Stadu in totu is domus sardas.In is
ùrtimus cincuanta annus su sardu at arrenconau, unu muntoni de fueddus,
arremprasaus de italianismus e custu est acadèssiu in totu s’ìsula, no ddoi funt
logus e biddas a nca custu fenòmenu no siat acadèssiu. S’enna est bessia sa
porta, s’ajaju est bessiu su nonnu, su fradili est bessiu su cuginu e aici
nendi.

In s’acabu de is annus Sessanta e in su cumentzu de is annus Setanta de su
Millinoixentu in totu s’Europa nc’est stètia una furriada curturali in totu is
logus a nca ddoi fiat una lìngua de minoria. Po nai, in Spànnia, morendisi’
Franco su ditadori, is minorias linguìsticas bascas e cadalanas ant cumentzau a
traballai meda po torrai a fai nasci is lìnguas insoru, in su Galles in
s’Arrennu Uniu is gallesus ant cumentzau sa batalla insoru po fai arreconnosci
sa lìngua gallesa e su pròpiu ant inghitzau a fai is brètonus, is ladinus, is
furlanus e totu is atras minorias europeas.In Sardìnnia puru su movimentu po sa
lìngua sarda si fiat fatu forti meda, in s’universidadi, in sa scola, in sa
sotziedadi a chistionai de lìngua sarda no fiat prus unu spantu. Is studiosus
che Antoni Lèpori su professori fiant cumentzendi a scriri fueddàrius modernus,
a studiai sistemas ortogràfigus po scriri su sardu de manera coerenti. Totu
custas batallas, atòbius e stùdius ant fatu nasci in su 1997 sa lei sarda nùmuru
26, chi est sa primu lei chi nàrat de manera crara chi su sardu est una lìngua
chi fait a dda imperai in dònnia logu imparis a s’italianu. Nàrat puru ca
sigumenti est una sienda, unu scrusoxu mannu po sa terra e su pòpulu nostu,
tòcat a dda amparai cumenti si spètat, in sa scola, in sa sotziedadi e in sa
vida de dònnia di’. Agoa de duus annus est bessia sa lei 482 de su Stadu, chi
agoa de giai giai sesanta annus de demogratzia cumprit s’artìgulu ses de sa
Carta de su Stadu. Cun custa lei su Stadu arreconnoscit doxi minorias
linguìstigas a intru de is làcanas italianas, est a nai sa sarda, chi est sa
minoria prus manna, sa furlana, sa tedesca, sa srovena, sa arbanesa, sa
grecània, sa frantzesa, sa ladina, sa croata, sa franco-proventzali, sa cadalana
e s’otzitana.Is partis prus de importu de custa lei funt chi totu custas lìnguas
de minorias fait a nci ddas intrai in sa scola (de is elementaris fintzas a is
mèdias). No cumenti a unus cantu de oras a sa cida, cumenti a una lìngua
stràngia, ma chi fait a ddas imperai po imparai is imparus che sa matemàtica, sa
stòria, sa giografia e aici nendi. Custa est una furriada diaderus ca sa lìngua
de minoria bessit lìngua mesu de imparu. Atra parti de importu mannu de custa
lei est chi arreconnoscit s’importàntzia de sa lìngua de minoria in
s’aministratzioni pùbriga e duncas permitit de dda imparai acanta de s’italianu,
mancai s’italianu sceti donghit efetus de lei.

Si carculat chi la faeddant o la cumprendent, nessi pro carchi fràsia, unos
1.200.000 pessonas de Sardigna prus sos disterrados chi no bi istant. Sos chi la
cumprendent e impreant de mèngius manera sunt prus pagos, ma no b'at carchi
cherta ispetzialìstiga chi nde tratet; paret peroe, comente pro totu sas limbas
de minoria, chi la faeddent mèngius sos betzos, mancari bi sient giòvanos chi
l'istùdient e l'impreent meda e bene. Sicund'e un'istùdiu reghente de sa
regione, su sardu lu diant connòschere unos 1.495.000 pessones e faeddare unos
1.000.000, a fronte de su 3% ebbia chi naraiat de no lu connòschere, de no lu
cumprender e de no lu cherrer imparare. Ant sinnaladu chi, peroe, b'at s'arriscu
chi su sardu diat poder andare intre pagu tempus ind unu protzessu de
estintzione, si no si ponet remèdiu, ca no b'est galu su bilinguismu, bistu chi
b'at unu stigma assotziadu a custa limba e in sos ufìtzios pùblicos no s'impreat
a favore, oje, de s'italianu ebbia. Custa situatzione letza si depet a s'istadu
de diglossia, a livellu sotziològicu, ch'at tentu e galu tenet su sardu dae
s'època moderna in susu, ca sos invasores semper ant impostu che ufitziale sa
limba issoro (si depet tènner in contu chi in s'ùrtimu perìodu de dominatzione,
sa piemontesa, sos Savoias cheriant aunire puru linguisticamente su dominiu
issoro); sa cosa si ch'est galu prus imbrutada in sos annos '50 e '60 de su
sèculu coladu, cando sos mèdios de comunicatzione e s'istrutzione ufitziale ant
fatu a manera chi sos sardos aiant intesu s'italianu che "limba de cultura e
zente ischida", detzidende de non imparare a sos fizzos issoro su sardu. In
custu perìodu, benit a pizu puru su dualismu tra tzitade e bidda, chi galu sa
limba mama cunservat. Pustis de una pelea longa incumintzada dae sos annos '70,
si podet nàrrer chi carchi cosa siet cambiada ma solu in su 1997, pro more de
una lege regionale chi su sardu l'at postu che limba ufitziale de sa Sardigna
impari a s'italianu. Como b'at duas iscolas de pensu: a una banda, chie pensat
chi s'irraighinamentu de su sardu dae sa sotziedade siet a unu puntu tale chi si
creet oramai bell'iscumpartu e duncas estintu, a un'àtera chie imbetze cheret
torrare sa limba a sos sardos chircande de sighire s'esèmpiu dadu dae àteras
limbas de minoria, comente su catalanu. B'at una tzerta atividade pro unificare
su sardu, partzidu ind una cantidade manna de dialetos (unos 350) chi intra
issos si podent cumprèndere, ma pro como est suzeta a crìtica o polèmica
(comente at sutzessu pro sa Limba Sarda Unificada e sa Limba Sarda Comuna).

Sos limbistas partzint su sardu in duas bariedades fundamentales: su
logudoresu-nugoresu e su campidanesu. Su galluresu (cossu), s'aligheresu
(catalanu) e su tabarchinu (ligurinu) no sunt dialetos sardos. Pro su tatharesu
(o turritanu) sa chistione est prus difitzile ca mancari siet de gramàtiga
cossa, tenet meda de su lessicu logudoresu (80% a parrer de medas).

Su logudoresu lu chistionant dae su Màrghine e dae su Montiferru in susu,
fintzas a su monte Limbara. No est presente in Gaddura (francu po sas biddas de
Terranoa e Luras), ma medas lu faeddant finas in Tàthari e S'Alighèra, mancari
custas cussòrgias tèngiant dialetos issoro, e est bistada sa limba de
referèntzia po sèculos po sos poetas sardos e de sa litteradura sarda. Su
nugoresu, chi est sa matessi bariedade de su logudoresu, sinò po sa mancàntzia
de sa lenitzione, est chistionadu in sa provìntzia de Nùgoro, boghende·nche a
parte su tretu asuta de Sòrgono (limba de Mesanìa ) e de su Màrghine
(logudoresu). Est custu su faeddu prus biu e oe puru sos pitzinnos lu
chistionant dae apenas nàschidos. Su campidanesu est sa bariedade prus
ispainada, cun unos 700.000 faeddadores. Si podet nàrrere chi, bogados sos
Tabarchinos (Calasedda e Carloforte), totu sa Sardigna suta de unu raju ideale
chi partit dae Cabras e lompet a Lotzorai chistionat campidanesu, mancari in
frommas diferentes.

Finas a oe, mancari bi siant istados medas traballos e bideas, no s'agatat
ancora unu istandard de iscritura de sa limba sarda. S'ùnicu puntu chi acomunat
sos istudiosos est sa modalidade de atzentadura: s'atzentu cheret postu in sa
sìllaba de tres (partende dae sa fine de sa paràula) o in s'ùrtima. Lassende a
parte sas grafias no issientìficas, sighidas dae sos iscritores e dae sos poetas
in tantos sèculos, oe bi sunt bàtor propostas printzipales pro iscrìere su
sardu:

Su sardu est istadu sa limba ufitziale de sos zudicados in s'Edade de Mesu. Sa
limba iscritta presentaiat meda latinismos chi como no s'intendent prus e una
grafia chi sufferiat s'influentzia de sos assentadores (toscanos, genovesos o
catalanos a s'ispissu). Dante Alighieri allegat de su sardu in De vulgari
eloquentia e nche bogat sos sardos dae s'orbita italica, pro chi a parrere suo
no teniant unu volgare chi si depiat tenner a contu e sighiant a imitare su
latinu ("domus nova" e "dominus meus" narant infatis):

Si podet bider carchi elementu de su sardu ja in su 1063, ma si depet aisetare
una bintina de annos a pustis pro bider sos primos documentos in sardu anticu,
comente sa Carta Volgare (in campidanesu) e su chi si narat Privilegio
logudorese, oje cunservadu in Pisa:

Attu tra Bernardu, su piscamu de Civita (oje narada Terranoa), e Beneittu,
aministradore de s'Opera 'e sa Sea in Pisa (1173, logudoresu):

Sa segunda Carta in campidanesu, cunservada in Frantza, chi risalit a su
1190-1206:

In su chimbichentos e seschentos, su sardu diat aer appidu faeddos medas chi
beniant dae su catalanu e ispagnolu, pro more de sa dominadura.

Inoghe si podet ghettare un'ograda a carchi vocabolu a manera de lu ponner a
cunfrontu in sas limbas romanzas.



https://sc.wikipedia.org/wiki/Limba_inglesa

S'inglesu (nòmini nativu English, IPA: ['ɪŋglɪʃ]) est una limba indo-europea chi
apartenit a su cambu ocidentali de is limbas germànicas, cun s'olandesu, s'altu
e basciu tedescu, su fiamingu e su frìsone. Cunservat ancora una làdina
parentela con su sàssoni continentali (dialetu de su basciu tedescu).

In prus, su vocabolariu tenet medas faveddos chi sun de orizine non germanica,
ma latìna: prus de su 50% de cussos de erentzia latina benin dae su frantzesu e
fin intraos in su lessicu ingresu pro more de sa dominadura normanna in sos
seculos a pustis de su 1066 (cando sos ducas de Normandia aian conchistau
s'Inghilterra anglo-sassone chin sa battalla de Hastings) e fintzas grassias a
su rinaschimentu colande pro su latinu issientificu. Pro custu, una de sas
carateristicas prus làdinas de su lessicu ingresu est sa richesa de sas cropas
sinonìmicas, una de erentzia germanica e s'atera de erentzia latina, pro
inditare sa matessi cosa in manera unu pacu differente (es.: freedom/liberty;
pig/pork; spear/lance, amount/quantity, first/prime, ecc.).

Si carculat chi sos chi faveddan ingresu che limba mama (English as a native
language, ENL) sian unos 350 miliones, sos chi lu faveddan che secunda limba
(English as a second language, ESL), ovverosiat paris chin sa limba mama de su
locu, sian unos 300 miliones, sos chi lu faveddan che limba istranza (English as
a foreign language, EFL), ovverosiat imparada in iscola ma chi non si impreat,
sian unos 100 miliones. Edduncas, su numeru de chie non chistionat ingresu che
limba mama superat cussu de sos chi lu faveddan dae sende naschios.

Una chirca chi at fattu Joseph M. Williams in Origins of the English Language at
carculau sas pertzentuales in 10.000 paragulas picadas dae literas
commertziales:



https://sc.wikipedia.org/wiki/Wikipedia

Wikipedia est una entziclopedia multilìngue a cuntènnidu lìberu, iscrita dae
boluntàrios chi traballant paris e sustenta dae sa Wikimedia Foundation, unu
comitadu chi non pedit cumpensu . Ae como, est pubricada in 200 limbas (unas 100
in ue sos sotzios sunt ennanghinde paràulas, cun sa ingresa chi est sa prus
cumprida) e cuntenet "boghes" cale siet una entziclopedia traditzionale,
almanacu, ditzionàriu geogràficu, entziclopedia de novas. Sa tarea sua est de
iscriere e fagher connoschere una entziclopedia internatzionale lìbera, bortada
in d'unu rigòre 'e chistiònos, gai chi siet lèggida in cada zassu de su mundu .
Wikipedia est giai unu de sos sitos de consultatzione prus impreados in su web,
rezzinde nessi 60 miliones de compudadas pro die.

Wikipedia cuntenet gasì 1,8 miliones de artìculos. Prus de 700.000 de custos
sunt in ingresu, prus de 280.000 in tedescu, prus de 150.000 in frantzesu e prus
de 130.000 in zaponesu. Sa versione italiana at coladu sos 67.000 artìculos.
Wikipedia est nàschida su 15 ghennàrgiu 2001 comente progetu complementare de
Nupedia (unu progetu cun tarea sìmile ma fattu dae espertos). Sende semper
crèschida in popularidade, at dadu bida a medas progetos frades comente
Wikitionary, Wikibooks e Wikinews. La contivìgiant boluntàrios a sa manera wiki,
in su sentidu ca sos artìculos podent èssere modificados dae chie si siat o
gasi. Sos boluntàrios de Wikipedia sustenent sa polìtica de su "a bisura
neutrale" chi narat ca sas opiniones presentadas dae personas de importu o dae
operas literàrias cherent contadas comente benin allegadas, ae mutu postu, chena
manizzos. No c'at de s'ispantare si compudande Wikipedia s'agatant faddinas o
aligarzas,si gasi, cherent zerriados sos sotziòs chi an'a bier issos si c'at de
ite mendare, o si est abile, lu mendat su chi est leginde e totu.

Sa nomena de Wikipedia comente sistema de consultatzione est istada ogetu de
cuntierras: l'ant alabada pro sa distributzione sua lìbera, pro sa compilatzione
lìbera e pro su rigòre de argumentos, e atatzada pro pregiudìtzios sistèmicos
presuntos (diant èssere privilegiadas sas boghes de interessu pro sos
contribudores sena abaidare as'importu issoro reale), sa preferèntzia de
s'acòrdiu a sas provas, lacunas pro unos cantos argumentos e amancu de
responsabilidade e autoridade cando acarada cun sas entziclopedias
traditzionales. Sos artìculos suos sunt remonados dae sos mass media e dae
istitutos acadèmicos e sunt disponìbiles suta su permissu GFDL. S'editzione
tedesca l'ant distribuida in compact disc e de medas editziones ant creadu unos
mirror o unos progetos derivados.

Sa tarea de Wikipedia est de creare un'entziclopedia lìbera e credìbile — antzis
sa prus entziclopedia manna in s'istòria, e pro amprària e pro fundària de sos
argumentos sighidos. Su fundadore suo Jimmy Wales descriet Wikipedia comente
"unu isfortzu de creare e distribuìre una entziclopedia lìbera de sa megius
calidade chi fagat a ongi persona in su praneta in sa limba sua". Creada in su
giassu web wikipedia.org, Wikipedia tirat su nùmene suo dae s'unione de sa
paraula wiki, paraula hawajana chi cheret nàrrere "lestru" e chi la ponent a unu
tipu de software collaborativu, e dae pedia, sufissu de entziclopedia chi in
grecu cheret nàrrere "imparu". Wikipedia, in sas intentziones de Wales, diat
deper arribare a una calidade pari o megius de s'Entziclopedia Britannica e
èssere publicada finas in papiru.

Bi sunt o bi fint medas àteros progetos de entziclopedias in Internet. In unos
cantos, ant impreadu sas polìticas editoriales e sa propriedade pro sos
artìculos traditzionales, comente s'Entziclopedia Stanford de Filosofia o
Nupedia, chi est giai morta, ambas duas cumpiladas dae espertos. Giassos web
prus informales comente h2g2 o Everything2 serbint comente ghias generales e sos
artìculos issoro los iscrien e controllant personas comunes. Progetos comente
Wikipedia, Susning.nu, e sa Enciclopedia Libre, sunt imbetzes wiki ue sos
artìculos los adelantant medas autores e no esistet perunu protzessu formale de
revisione. Wikipedia est diventada su prus mannu de custos wiki entziclopedicos
pro nùmeru de artìculos. A diferèntzia de medas entziclopedias su cuntènnidu de
Wikipedia est lassadu suta su permissu GNU Free Documentation License.

GFDL, su permissu chi sos artìculos de Wikipedia sunt lassados disponìbiles, est
unu de sos medas permissos pro su copyright de tipu copyleft, sende chi permitet
sa redistributzione, sa creatzione de òperas derivadas e s'impreu cumertziale de
su cuntènnidu suta conditzione chi siat apoderada s'atributzione a sos autores e
chi su cuntènnidu abarret disponìbile suta GFDL. Cando carchi autore contribuit
a su progetu cun materiale originale, sos deretos de autore abarrant in possessu
suo ma isse cuncordat a lassare su traballu suta GFDL. Su materiale de Wikipedia
podet duncas èssere distribuidu a, o incorporato dae, fontes chi a contu issoro
impreent custu permissu. De su cuntènnidu de Wikipedia bi sunt medas mirror o
progetos derivados a partire dae còpias de sos database. Mancari totu sos
iscritos siant disponìbiles suta GFDL, una perchentuale manna de imàgines e
sonos in Wikipedia non sunt lìberos. Elementos comente logos agiendales,
esempros de cantzones o fotos giornalìsticas amparadas dae copyright sunt
impreadas cun una decraratzione de fair use (in Itàlia s'idea de fair use non bi
est in su corpus legale, e duncas òperas chi cuntenerent custos elementos diant
podere èssere no amìtidas). Wikipedia at retzidu finas materiale suta
conditzione chi non si podant produire traballos derivados o chi podat èssere
impreadu petzi a intru de Wikipedia. Comuncas, unas cantas editziones atzetant
petzi cuntènnidos multimediales lìberos de copyright.

Wikipedia l'ant impreada sos media, acadèmicos, e àteros comente referimentu o
suplementu. Organizatziones de noas ant remonadu artìculos de Wikipedia comente
fontes o faeddende de s'informatzione in su Web, calicunu de manera regulare.
Segundu sas listas mantentas dae contribuidores de Wikipedia, sos artìculos los
ant remonados medas bortas in sos news media. Prus pagas bortas, l'ant impreada
in istùdios acadèmicos, libros, cunferèntzias, e càusas in giudìtziu.

Wikipedia abratzat 92 editziones in limba ativas a maju 2005. Sas editziones
suas prus mannas sunt, in òrdine decreschente, sa inglesa, tedesca, frantzesa,
giaponesa e svedesa. In totale, Wikipedia cuntenet 205 editziones in limba cun
unu nùmeru totale de unos 1,8 miliones de artìculos.

Sas editziones in limba traballant ongi una pro contu suo. Non sunt obrigadas
dae su chi bi est in sas àteras ma sunt petzi tentas a respetare sas lìneas ghia
comente su "puntu de bista neutrale". Comuncas sos artìculos e sas imàgines sunt
comunes intra sas editziones, sos primos gràtzias a unu traballu de tradutzione,
sas segundas gràtzias a sa regorta Wikimedia Commons. Sos artìculos traduidos
rapresentant una partighedda petzi de sos artìculos de ongi editzione.

Casi totu sos chi abisitant su giassu de Wikipedia podent cumpònnere un'artìculu
e àere luegus mustradas sas modìficas issoro. Wikipedia est fraigada in su
combinchimentu chi su traballu a paris intra sos utentes potzat in su tempus
megiorare sos artìculos, prus o mancu de sa matessi manera chi adelantant su
software open source. Sos autores de sos artìculos non depent àere pro fortza
una connoschèntzia o calìfica formale pro sos argumentos contivizados e sunt
avisados ca sas contributziones issoro podent èssere "modificadas sena piedade e
redistribuidas a piaghere" dae chie lu chèrgiat. Sos artìculos non sunt
controllados dae un'utente o grupu editoriale particulare e sas detzisiones de
pigare pro su cuntènnidu e pro sas polìticas editoriales de Wikipedia bessint
pro acòrdiu e carchi borta dae votu, mancari a Jimmy Wales tochet sa detzisione
finale.

Wikipedia rechedet a sos collaboradores de osservare unu "puntu de bista
neutrale" cando iscrient e de no carrigai peruna chirca originale.

Sos collaboradores de Wikipedia mantenent in prus totu una bariedade de
polìticas e lìneas ghia minores. In cuntrastu con àteros wiki de su tempus suo,
comente su Portland Pattern Repository de Ward Cunningham (cunsideradu
s'imbentore de su wiki), sos Wikipedianos impreant sas "pàginas de cuntierra"
pro resonare de sas modìficas a sos artìculos, innantis de lu fàghere a intru de
sos artìculos etotu. Sos collaboradores de Wikipedia medas bortas modìficant,
moent e burrant cuddos artìculos chi cunsiderant disadatos pro una
entzicropedia, comente sas definitziones de ditzionàriu (pro custas esistent
progetos ad hoc comente su Wikitzionàriu) o iscritos dae fontes originales.
Medas bortas sas editziones de Wikipedia istabilint cumbentos de istile.

In Wikipedia non bi sunt distintziones formales intra sos contribuidores, sas
detzisiones sunt pigadas arribende a s'acòrdiu intra cuddos chi traballant. In
su ghènnargiu de su 2005, Wikipedia aiat a inghìriu de 13.000 utentes chi
contribuiant in cuddu mese cun nessi chimbe elaboratziones; 9.000 de custos
utentes ativos traballaiant pro sas tres editziones prus mannas. Unu grupu prus
ativu de unos 3.000 utentes, e prus de su mesu traballaiat pro sas tres
editziones prus mannas, at contribuidu pro prus de 100 elaboratziones a mese.
Segundu Wikipedia, su bator unu de su tràficu de Wikipedia benit dae utentes no
assentados chi cun paga probabilidade podent èssere cramados editores.

Su giae cumponidore capu de Wikipedia Larry Sanger at naradu ca àere su permissu
GFDL est comente una "afiantza de libertade, est una motivatzione forte a
traballare in una entziclopedia lìbera". In un'istùdiu a pitzus de Wikipedia
comente comunidade, su professore de Economia Andrea Ciffolilli at afirmadu ca
su costu bassu de transatzione in su pigare parte a unu software wiki creat unu
catalizadore pro sa crèschida collaborativa e ca una acostada a sa "costruzione
creativa" incoràgiat su pigare parte. Wikipedia est istada bida comente unu
esperimentu sotziale de anarchia o demograzia. Su fundadore suo at respustu ca
no est istada pensada de gai ma antzis nde est una cunsighèntzia. In una pàzina
a pitzus de su fàghere chircas cun Wikipedia, sos autores suos ispricant ca
Wikipedia est de importu comente comunidade sotziale. Est a narrer, a sos
autores de artìculos podent dimandare de difèndere o crarire su traballu issoro
e sas cuntierras faghet a las bìere luegus. Sas editziones de Wikipedia
cuntenent medas bortas unu "bangu de sas informatziones" puru, ue sa comunidade
respundet a sas preguntas.

Wikipedia l'ant creada in su ghennarzu de su 2001 in inglesu, a pustis de
cuntatos intra Larry Sanger e Ben Kovitz, e finas gràtzias a su traballu de
Jimbo Wales, chi at postu a dispositzione sos server netzessàrios pro
s'esperimentu.

Sa fase isperimentale est istada luegus sighida dae una fase de adelantamentu
mannu chi at bidu cun s'andare de su tempus una crèschida lestra de utentes
assentados (a làmpadas 2004 unos 7.500 in sa versione in limba inglesa, prus de
1.100 in sa in italianu) e una impinnada ispantosa de su nùmeru de artìculos
produtos (a gratis e traballende imparis), chi at passadu de meda sos 600.000
(boghende dae su contu sos redirect e sas pàzinas stub).

Su 22 cabudanni 2004 Wikipedia tota canta est at passadu su milione de
artìculos.

Mancari a beru manna meda comente comunidade (mìgias de utentes ativos e una
cantidade ispantosa de artìculos e informatziones), sos server de wikipedia sunt
casi piticos: una deghina de elaboradores (duos database e carchi server web),
postos in un'àngulu de s'aposentu chi òspidat sos server de Bomis.com (pro nde
ischire de prus, bae inoghe).

Sa versione sarda de Wikipedia, chi ses leghende como, tenet a nominzu
Bichipedia. Est nàschida in Abrile de su 2004.

Non esistet una pronùntzia ufitziale. Una preguntadedda intra sos wikipedianes
italianos at portadu a pizu ca unzi unu la pronùntziat a comente cheret. Sas
pronùntzias finas a oe connotas sunt:



https://sc.wikipedia.org/wiki/It%C3%A0lia

S’Itàlia, tzerriada ufitzialmente sa repùblica italiana (in Italianu: Repubblica
Italiana), est una repùblica parlamentare de su sud de s’Europa. Alindat cun sa
Frantza ,s'Isvìtzera, s’Àustria e s'Islovènia addae de sas Alpes a su nord.
Atinat fintzas a totu sa penìsola italiana a su sud, in prus de sas ìsulas de
Sardigna e de Sitzìlia , sas prus mannas de su Mediterràneu. Annotamala atinat
paritzas ìsolas prus piticas . Sos istados indipendentes de San Marino e de sa
tzitade de su Vaticanu sunt enclaves a intro de s’Itàlia, inbetzes sa comuna de
‘Campione d’Itàlia’ est una esclave a intro de s'Isvìtzera.

Roma est sa capitale e sigomente fiat sa capitale de s’imperu romanu, fiat
istadu su tzentru de sa tzivilidade otzidentale pro agiomai ses sèculos. A
pustis chi s’imperu est rutu, meda popolatziones istràngias s’aposentaiant a
intro sas làcanas italianas, mescamente germanicos, ma áteros puru.

In sos sèculos imbenientes sa penìsola fiat partzidu in paritzos tzidade-istados
e istados regionales, chi fiant a s’ispissu controlladu pro istràngios governos.
A pustis de carchi sèculos s’Itàlia torrat a èssere su bratzolu de sa cultura
otzidentale a caddu de su risorgimentu in su sèculo XV. In fines s’Itàlia
arreneschet in su 1861 s’unidade a segudare, gratzias a su rennu de Sardigna,
chi aunit su rennu a suta de sa corona de Savoia, e gratzias a sa voluntade de
su pòpulu italianu a sa unidade e a nde isterisare sa dominatzione istràngias.

In su de XX séculu hat segudadu unu imperu coloniale e leat parte a sa Prima e a
sa Segunda gherra mundiale, binghende sa de unu ,ma perdende sa de duos e pro
cussu perdet a sas colònias suas. In sa segunda mitade de su séculu su paisu hat
tentu unu isvilupu econòmicu mannu. Est su de 24 paisu prus isvilupadu de su
mundu e su de 10 pro su chi atenet sa calidade de sa vida. Est unu de sos
fundatores de su chi immoe est sa Unione Europea et est in sa Euro-zona. Leat
parte a su G9, su G20 e a sa NATO. Tenet sa de tres reserva prus manna de oro ,
su de oto GDP nominale, su de deghe GDP (PPP) e sas de sas intradas (budget)
prus mannas de su mundu. Tenet unu livellu de pùblica educatzione bonu a beru et
est globalitzadu meda. S’Itàlia giogat unu ruolu meda importante pertocat
s’aspetu militare, culturale e diplomaticu in su cuntestu internatzionale.

A nord alindat cun sa Frantza, s'Isvìtzera, s'Austria, sa Islovènia. Est
inghiriada dae su Mare Mediterraneu: s'Adriaticu, su Ioniu, su Tirrenu. A
s'Italia apartennent duas isulas mannas, Sitzilia e Sardigna, e àteras minores.
A nord de s'Italia b'est sa cadena de sas Alpes, e in longaria, in sa peninsula,
sos Apenninos. Su frùmene prus mannu de s'Italia est su Po, chi naschet dae su
Monviso, e atraessat sa Pianura Padana, e si nche ghetat a mare in s'Adriaticu,
a cutzu de Venezia.

Sas Alpes ant un'isterrida de 1200 km. Calchi monte: su Monte Biancu (4800m.),
su Cervinu (4400m.), su Monte Rosa (4600m.), Su Bernina (4050m.), su Monviso
(3800m.), Adamello, Ortles, Cevedale e ateros. Sos ghiacciaios de sas Alpes
alimentant frùmenes mannos (in Italia): su Po, su Ticinu, s'Adda, s'Adige, su
Tagliamento, e àteros. E ateros in Europa: Su Renu, su Ròdanu, su Danubiu.

In Italia peninsulare bi sunt sos Apenninos, chi tenent una longaria de 1200
km., dae su passu de Cadibona a su Istritu de Messina. Sunt partzidos in tres
partes: Apenninos setentrionales, chi cumprendent sos Apenninos Ligures e
Toscanos, cun su Monte Cimone, su Monte Fumaiolo e-i su Monte Falterona. E cun
sos frùmenes: Arnu e Tevere.

A su tzentru: Lagu de Bolsena, e Lagu Trasimenu. In Sardigna bi est su lagu
artificiale prus mannu d'Europa, su Lagu Omodeo, formadu dae su Tirsu.

Sende chi bi sunt paritzas ipòtesis pro su chi atenet sa orìgine de su fueddu,
pro sa majoria de sos istoricos e de sos linguìstas est dae sos grecos ca su
nòmene benit. Aìci parret chi tzerriant sa regione e custu parret chi benit dae
sa paraula ‘’Viteliù’’ de sa limba oscana, una limba iscumpàrrida chi si
faeddaiat in su sud de sa penìsula. Su fueddu cherit nàrrere ‘sa terra de sos
annigros’ , est a nàrrere de sos traos giòvanos. Su trau fiat unu sìmbulu
sagradu pro custas popolatziones.



https://sc.wikipedia.org/wiki/Rennu_Unidu

Su Rennu Unidu de Britànnia Manna e Irlanda de su Nord o Rennu Unidu (in
inglesu: United Kingdom of Great Britain and Northern Ireland), mera bortas
nomenau sballiendi cun sa sineddoche Inghilterra, esti unu istadu de s'Europa
Occidentali. Sa capitale est Londra.

Esti stettiu formau de meras Attus de Unioni ki aunianta custas natzionis
costitutivas: Inghilterra, Galles, Scotzia e Irlanda de su Nord. sa parti prus
manna de s'Irlanda sinci bogaara a foras in su 1922 criendi di aicci sa
Repùbrica de s'Irlanda), sa parti chi nun si fiara bogara esti immoi parti de su
Rennu Unidu e esti narara Irlanda de su Nord e benit a essi sa manna parti de sa
regioni de s'Ulster.

Primu stadu a s'industrializai in su mundu, s'est dotadu de costitutzioni giai
in su de 18 sèculus , diventendi modellu po is sistèmas democràticus chi fiant
nàscius pagus a pustis in totu is stadus ocidentalis de s'Europa.

Po totu sa durada de su de 19 sèculus, su Rennu Unidu s'est impostu in su mundu
che sa potèntzia prus manna, solu istadu intra de is atras cosas a rennesci a
non si fai invadi ni de is tropas napoeònicas a primìtziu de s'800, ni de is
tropas nazistas in sa Segunda Gherra Mundiale. Is ispesas poderadas pro cumbati
is duas gherras mundialis, impari a su scònciu de s'impèriu coloniali, nd'ant
menguadu s'influèntzia in su mundu.

Cun tantu custu fatu, est in dii de oi sa de cincu potèntzias econòmicas
mundialis a fatu de Istadus Unius, Cina, Giaponi e Germània; est duncas su
segundu stadu prus potenti de Europa ( a fatu de sa Germània). Tenit fintzas unu
de is inditus de isvilupu prus artus de su mundu.

Est membru fundadori de s'ONU e de sa NATO, de su G8 e de su G7. Membru de
s'Unioni Europea dae su 1973, nd'est bessida a pustis de su 23 de làmpadas 2016,
data de su referendum in ui su pòpulu britànnicu at scioberau de nci bessiri dae
s'Unioni. Fintzas in sinu a s'Unione Europea, su Rennu Unidu, comenti chi siat,
fiat foras s'unioni econòmica monedària,e duncas at sempiri sighiu a impreai sa
sterlina in logu de s'euro.



https://sc.wikipedia.org/wiki/Segunda_gherra_mundiale

Sa secunda gherra mundiale est una pelea chi tra su 1939 e su 1945 s'at bidu a
cuffrontu sambenosu a un'ala sas potentzias de s'Asse, e a s'atter'ala sos
Istaos Alleaos. Si mutit "mundiale" ca b'an partecipau nassiones de totucantos
sos continentes e fintzas ca sas operas de gherra an pertoccau una parte manna
de su pianeta.

Tottu est cumintzau in su 1° de Capidanne de su 1939 cando sa Germania aiat
invasu su terrinu a lacana de sa Polonia; sa gherra est acabbada, a su mancu in
Europa, in s'8 de Maju de su 1945 cando sos tedescos s'aian arresos e, in Asia,
in su 2 de Capidanne cando s'Imperu Giapponesu, a pustis de su dannu enorme chi
aiat patiu pro sos bumbardamentos atomicos de Hiroshima e Nagasaki, aiat fattu
sa matessi cosa.

A s'acabada de sa gherra s'aiat fundau unu novu ordine mundiale basau issupra
una tensione geopolitica bipolare tra sos Istados Unidos e s'URSS, in su mentras
chi s'Europa intrabat ind un'epoca de declinu sichinde un'andala ja picada chin
sa prima gherra mundiale, perdende s'egemonia chi prima teniat.



https://sc.wikipedia.org/wiki/Sardigna

Sa Sardigna est sa segunda ìsula prus manna de su Mare Mediterràneu. Est posta a
otzidente a unos 200 km a ovest de sa penìsula italiana, unos 300 km de sa
Liguria, 500 de s' Ispagna e a sud a unos 184 km. dae sa Tunisia. Sa terra prus
a probe est sa Còrsica o Còssiga, petzi 11 km. Sa Sardigna est una Regione
Autònoma (Regione Autònoma de sa Sardigna) pro reconnoschimentu de sa
Costitutzione Italiana e pro resones istòricas e linguìsticas.

Sa forma de s'ìsula est sa de una catzola, de unos 260km in diretzione NS e unos
120 in sa EO. S' ispuntone a N est sa bidda de Longone (Lungoni in galluresu),
sa de S su Cabu Teulada. Sos mares chi l'inghìriant sunt su Mare Tirrenu a E e
su Mare de Sardigna a O. S'àrea est de ca. 24.000km², s'oru de mare de unos
2400km.

Monte pro su 13,5 %, montigru po su 68 % e pranu po su 18,5 %. Su monte prus
artu tirat 1834m (Punta La Màrmora, nòmine in sardu: Pedra Cràpias), in sa serra
de su Gennargentu, in su mesu de s'ìsula.

Su tempus tirat a su sicu, in istiu e in ierru. Sa temperadura mèdia est de
14-18 °C, cun cambiamentos mannos intre pranu e monte, istiu e ierru: si podet
passare de is -2 o -3 a is 30 °C. Su bentu podet esser forte meda, màssimu su
bentu estu (de NO). Proet pagu, 400-600mm a s'annu, cun diferèntzias mannas
intre monte e pranu, oru de mare e terra aintru.

Bi at finas unu lagu naturale, su lagu Baratz,cun unos 60 ètaros de tirada, in
su NO de s'ìsula, acanta de Tàtari e de S'Alighera (l'Alguer in catalanu). Sos
rios (cursos de àbba semper prenos) sunt pagos: de N a S su Coghinas, su Mannu
(de Tàtari), su Temu, su Cedrinu, su Tirsu, su Frumindosa, su Mannu e su
Cixerri. Sos àteros sunt rios, sicos in parte de s'annu. Su frùmene prus longu
est su Tirsu, chi tirat 159km e essit in su Mare de Sardinna a pustis de àere
tocadu sa titade de Aristanis.

S'istòria de sa Sardigna at raighinas chi partint dae su Paleolìticu. Sos òmines
bivent peroe in s'ìsula solu dae su Neolìticu. De cuddu perìodu est
s'isfrutamentu de s'ossidiana, unu materiale in cussu tempus raru e pretziosu,
de su Monte Arci,. Dae su neolìticu a s'edade de su brunzu (XIX - XIII sèculos
innantis de Cristos) est nàschida tzivilizatzione "prenuraghesa", caraterizzada
dae sos putos sacros, sas "tumbas de sos gigantes"). Su perìodu nuràgicu at bidu
su cumparrer in Sardigna de una tzivilidade distinta dae construtziones
megalìticas, sos nuraghes.

Ma si podet esser seguros chi su mare est istadu sa bia printzipale chi at
muntesu sa Sardigna a tzentru de sa tzivilidade mediterrànea. Podet èssere chi
sos chi biviant in Sardigna fint issos sa "gente de su mare" chi timiant sos
egitzianos antigos. Ma est seguru chi, dae su mare, appet comintzadu a bènnere
gente chi chircaiat ràmine, prumu, trigu, e àteras cosas pro faghere commerciu.
Innantis a tottus sos fenitzios, chi arribant in ue oe b'est Casteddu, 1500
annos innantis de Cristu. Appustis ant fraigadu ateras tzitades: Tharros, Nora,
Bithia, Sulci, Sant'Antiogu. Sas urtimas fint mannas meda, ca inie bi aiat su
minerale chi ddi serviat. Non s'ischit meda de comente fin sas cosas cun chie
biviat in Sardigna e custos fenitzios, ma issos abbarraiant accanta de su mare e
chircaiant de istare in accordu con sa zente autoctona. Sunt bistados sos
fenitzios a iscriere a primmu su nòmine Sardigna, ind una preda chi est in su
museu archeològicu de su Castrum de Casteddu, si podet narrere chi issos non
impreaiant sas bocales cando iscriìant. Paret chi, comente s'est passadu dae sos
fenitzios de su Libanu a cussos chi bivende in Africa sunt nados Punicos, carchi
cosa siat cambiada, ca custos fint peus e cheriant fàghere sos meres. In custu
tempus sa Sardigna fit puru una base milidare de sos punicos, ca sas naves
issoro, dae Cartàgine e su portu de Capu Malfatanu, accanta de Teulada,
serraiant ind una morsa su Mare Mediterraneu e nemos podiat passare. A pustis de
sa segunda gherra pùnica arribant sos romanos, e po sèculos meda sa Sardigna
abbarrat romana. E diventat sa "domu 'e trigu" de Roma, sas tzittades accanta e
su mare sunt semper prus mannas, ma est seguru chi sos romanos non bi l'apant
fatta a "romanitzare" sa Barbàgia. Sunt arribados a Fordongiani (Forum Traiani),
Austis (Augustus) ma inie sunt abbarrados. Cando Roma est rutta sunt arribados
sos Vàndalos, chi teniant puru sa parte de Africa chi est acanta acanta a sa
Sardigna: Ippona (chi oe si narat Annaba, in Algeria) est sempre istada prus
acanta a Casteddu de ontzi tzitade de sa penisula italiana. In carchi manera sos
romanos de oriente, sos bizantinos (in sardu Aregos) nde giàgarant sos vàndalos
e pro chimbichentos annos abbarrant in Sardigna. A sa fine si nde andant, ma
lassant famìllias nobiles, chi sunt sas chi ant a andare a cummandare in su
perìodu de is Giuigados. De sos Aregos abbarrant sos santos e sos lùmenes:
Costantinu, Bachis, Chìrigu, pro narrere. De ammentare chi sos Aregos, comente
sos atteros romanos, no bi la apant fatta a intrare in Barbagia, e comente sos
àteros ponent su "Dux militaris" in Fordongiani, pro chircare de firmare sas
bardanas de chie biviat in sos montes.

In s'annu 1324, sos Aragonesos conchistant manu militari Casteddu cun s'agiudu
de su Rennu de Arbarea, boghendeche a fora sos Pisanos. Est sa nàschida de su
Rennu de Sardigna. Dae su 1354 a su 1420, cun fases diversas, addurat sa gherra
intro de su rennu aragonesu e su arbaresu, s'ùrtimu abarradu de sos bàttor
rennos sardos antigos. Persones de importu de cussu perìodu de gherra e
pestilèntzias sunt su Giùighe arbaresu Marian IV e sa fìgia sua Eleonora. In su
1420 s'ùrtimu giùighe, Guillermu de Narbona, bendet su tìtulu giuigale a su re
de Aragona pro chentumìgia fiorinos de oro. Abarrat unu rennu solu, in s'ìsula,
su Rennu de Sardigna, prima cadelanu e a pustis ispannolu. Cun sos cadelanos e
sos ispannolos sa Sardigna connoschet su feudalismu.

In su 1720 sa corona colat in conca a sos ducas de Savoia, chi in custa manera
si faghent reis.

De importu, suta sos Piemontesos, su perìodu "revolutzionàriu" de sos annos
1793-1796, cun unu protagonista mannu: Juanne Maria Angioy. Su Rennu de Sardigna
addurat cun totas sas prerogativas suas fintzas a su 1847, cando su re Càralu
Albertu cuntzedit sa "Fusione Perfetta" cun sos istados continentales de su
rennu. In su 1861, a pustis de sas duas primas gherras de indipendèntzia
italiana e de sas conchistas garibaldinas, mudat nòmine in Rennu de Itàlia.

In su sèculu de binti sunt de ammentare sos fatos de sa Brigata Tàtari in sa
Prima Gherra Mundiale, dae chi s'est ischidada torra s'identidade e su
natzionalismu sardu. De su 1921 est sa nàschida de su Partidu Sardu de Atzione,
fundadu, cun àteros, dae Emìliu Lussu.

Su fascismu at tènnidu dificultate meda a s'instaurare in Sardigna. In su 1924
Benito Mussolini mandaiat in Sardigna su generale Gandolfo pro isperrare su
Partidu Sardu de Atzione (chi teniat tando su 30-40% de sos votos): naschet
s'esperièntzia de su "sardu-fascismu", est a nàrrere sa gestione de su PNF in
Sardigna dae sa dereta de su PSdA, ghiada dae Paolo Pili. In càmbiu, Mussolini
finàntziat sa Lei de su Milliardu, ma comintzat un'òbera de italianitzatzione
fortzada de Sardigna, colonitzende cun vènetos is paules a intre Terraba e
Aristanis, e atachende s'impreu de sa limba sarda, "natzionalitzende a
s'italiana" sas massas sardas puru.

In sa II Gherra, Casteddu fit casi deruta de is bombardamentos anglo-americanos,
ei sos nazi-fascistas aiant operadu una ritirada istratègica dae s'Isula. In sos
annos chi sighiant, in Casteddu si fit acodrada una Consulta pro iscrìere
un'Istatudu de Autonomia, chi fit aprovadu, in formas moderadas e partzialmente
autolesionistas pro sa Sardigna, in s'ùrtima sètzida de sa Corona costitudora in
su 28 de freàrgiu de 1948: est sa nàschida de sa Regione Autònoma de Sardigna,
isperu e disisperu de sos annos postbèllicos.

In sos annos '50 ant picadu comintzu fatos noos. Est istada bogada sa malària,
gràtzias a su dinare de sa fundatzione Rockefeller, e custu est istadu unu fatu
bonu pro sas populatziones de sas marinas e su turismu. In su matessi tempus ant
impostu però sa tzerachia militare: unu muntone de ètaros leados a sas
atividades econòmicas e postos in suta de sa cumpetèntzia militare de sa Nato e
de sos americanos: Su 60% de totus sas tzerachias milidares italianas sunt, a
die de oe, in Sardigna. De sos annos '60 imbetzes est su "Pranu de Rinàschida",
una leze de s'istadu italianu chi cuntzediat finanziamentos agevolados pro
fagher a naschere industrias mannas in Sardigna. Gai sunt nàschidos sos polos
chìmicos Portu Turre e sas rafinerias in Sarroch. In sos annos '70 pro sa legge
contra a su banditismu in Sardigna fit istada finanziada s'industria de Otzana.
Ma, a pustis de tantos annos, si podet narrer chi in parte est istadu unu
faddimentu, pro sos dannos ambientales e pro cussos economicos massimu in su
casu de Ottana. S'industrialitzazione at creadu puru grandes cambiamentos
sotziales. Ma in su matessi tempus ant fraigadu in cussos annos diversas
infrastrutturas chi ant mezoradu meda su livellu istrutturale e economicu de
s'isula.

Sa Sardigna est una de sas 5 regiones autònomas a istatutu ispeciale de Itàlia.
Sa Sardigna est s'ùnica Regione de Itàlia (imparis cun su Veneto) chi sa zente
sua at de manera ufitziale su nùmene de «popolo» dadu dae su Parlamentu
italianu.

Assentada in sa Costitutzione de sa Repùbrica Italiana, est nàschida in su 1948.
Sas primas eletziones bi sunt istadas in su 1949.

Bae puru a biere : sardu, galluresu, tataresu, catalanu aligheresu, tabarchinu,
italianu.

Sos sardos impare a s'italianu faeddant su sardu, limba nou-latina reconnota
comente ufitziale paris cun sa de istadu in su 1997, a pustis de medas peleas
chi punnaiant a cust'iscopu, ma puru ateras limbas chi sardas no sunt e
costituint minorias, comente a su galluresu, cunsideradu dae unos cantos che unu
limbazu autònomu, o unu cossu simile a cussu de sa tzidade 'e Sartene, o isulas
linguisticas a sese, che a s'aligheresu, una variante de su catalanu orientale,
su venetu in Fertilia, Maristella, Arborea e Tanca Marchesa (bell'iscumpartu,
peroe). Sicund'e un'istudiu reghente de sa regione, su sardu lu diant
connoschere unos 1.495.000 pessones e faeddare unos 1.000.000, a fronte de su 3%
ebbia chi naraiat de no lu connoschere, de no lu cumprender e de no lu cherrer a
imparare. Ant sinnaladu chi, peroe, b'at s'arriscu chi su sardu diat poder
andare intre pagu tempus ind unu protzessu de estintzione, si no si ponet
remèdiu, ca no b'est galu su bilinguismu, bistu chi b'at unu stigma assotziadu a
custa limba e in sos ufìtzios pùblicos no s'impreat a favore, oje, de s'italianu
ebbia: sa majoria de sardos est oe in die italianitzada.

S'ìsula est fentomada pro sas localidades turisticas suas, e intra custas
podimus ammentare sa Costa Smeralda, sas isulas de Madalena e Cabrera, sa
tzitade de S'Alighera, pro sas calas ispantosas de s'Ogiastra incastradas in sas
falèsias calcàreas artas: Cala Goloritzè, Cala Luna, Cala Gonone e puru pro
s'internu sou, e in particulare su Gennargentu. In sos ùrtimos annos in su Sud
ant fraigadu paritzas locandas e sìtios turìsticos (a SE Crabonaxa e Murera a SO
Santa Margarida e Guàrdia de is Morus de Pula, Chia). Interessantes pro su
turismu, s'archeologia de sas Ìsulas de s'Arcipèlagu sulcitanu (Santu Antiogu e
San Pietro): in custu arcipèlagu in su perìodu Maju - Làmpadas faghent oe galu
sa pisca de su Tunnu Ruju (Tunnus Tynnus) cun sos brancos de tunnos chi benint
dae s'Atlànticu, in fase riprodutiva.



https://sc.wikipedia.org/wiki/Wiki

Unu wiki est unu situ o giàssu Web (o una colletzione de documentos
ipertestuales) chi benit aggiornadu dae sos utentes e su materiale est
iviluppadu cun sa collaboratzione de tottu sos chi bi ana s'intrada. Sas
modificas sunu abertas, in su sensu chi su materiale podet esse' modificadu dae
tutte sos utentes (a bortas solu si registrados, a bortas anonimos) e cunsistini
non solu in aggiuntas, ma puru in modificas e cancelladuras de su chi fit istadu
iscrittu primu dae atteros autores. Sa modificas sunt registradas in d'una
cronologia chi, in su casu, permittit de che torrare s'iscrittu a comente fit;
s'iscopu est cussu de condividere, iscambiare, immagazinare e ottimizare sas
informatziones in modu collaborativu. In pius su numene wiki indicat su software
utilizadu pro criare su situ web e su server.

WikiWikiWeb est istadu su primu nomene de wiki. Ward Cunningham aiat cominzadu a
isviluppare WikiWikiWeb in su 1994, e l'aiat installadu in su Dominiu Internetsu
25 de martu de su 1995. Cunningham l'aiat jamada gai ammentendesi de una
impiegada de s'aeroporto de Honolulu chi l'aiat invitadu a leare su Wiki Wiki,
chi fit sa navetta.



https://sc.wikipedia.org/wiki/Unione_Europea

S'Unioni europea (in curtzu UE o Ue) est una entitadi politica subranatzionali e
intergovernativa ca incluit 28 paisus membrus indipendentis e democraticus. Sa
sua istitutzioni cun su nomini de immoa benit de su trattau de Maastricht de su
7 de freargiu de su 1992 (e i at pigau su balori su 1u de ognassantu de su
1993), a custu is stadus ca ddis pigant parti, ddis funti lompius a pustis de su
tretu mannu de is Comunidadis europeas ca esistiant primu. De su 1u de argiolas
de su 2013 est imbuccada in s'Unioni peri sa Croatzia.

S'Unioni consistit immoa in ddunu logu de liberu mercau, ca nanta mercau comunu,
e ca tenit, tra is atras cosas, de una moneda unica, s'euro, regulada de sa
Banca centrale europea e immoa adottada de 17 de is 28 staus membrus; issa in
prus tenit una unioni doganali nascia giai cun su trattau de Roma de su 1957 ma
cumpletada intr'e is paisus ca pigant parti a is accordius de Schengen, ca faint
fianza a is cittadinus insoru de sa libertadi de si movviri, traballu e
investimentu a intru de is staus membrus. S'Unioni presentat, in prus, una
politica agricola comuna, una politica commerciali comuna e una politica comuna
de sa pisca.

S'Unioni europea non est una semplici organizatzioni intergovernativa (comenti
s'ONU) né una federatzioni de Staus (comenti is Staus Unius), ma unu organismu
sui generis, a is suas istitutzionis is staus membrus donant parti de sa propria
soberanidadi natzionali. Is suas competenzias andant de is affaris esterus a sa
defensa, a is politicas economicas, a s'agricultura, a su commerciu e a sa
protetzioni de s'ambienti. In calincunu de custus campus is funtzionis de
s'Unioni europea dda faint simili a una federatzioni de staus (pon'esempiu, po
is affaris monetarius o is politicas po s'ambienti); in atrus settoris, invecis,
s'Unioni est accanta a essiri una confederatzioni (pon'esempiu, po is affaris de
intru) o a una organizatzioni internatzionali (comenti po sa politica de foras).

Is organus prus importantis de s'Unioni ponint paris su Consixu (nomini ca at
remplasau Consixu de is Ministrus de su Trattau de Maastricht), sa Commissioni,
sa Corti de Giustissia, su Parlamentu, su Consixu europeu e sa Banca centrale
europea. S'istitutzioni de s'Europarlamentu benit de su 1950 e de su 1979 is
eurodeputaus (is parlamentaris europeus) funti elixus in manera democratica, in
totus is territorius de s'Unioni, a suffragiu universali, po unu tempus in
carriga de cincu annus. Oi s'UE benit cunsiderada una potenzia leader in ddunu
mundu multipolari.

Candu s'est incumenciada s'Unioni fut una organizatzioni internatzionali, ma cun
is annus, at a pagu a pagu pigau medas prerogativas ca funti tipicas de una
federatzioni, candu is staus membrus anti cumenciu a trasfèrriri poderis e
soberanidadi a is organismus comunitarius. Essa est fundada a immoa e totu in
trattaus internatzionalis recepius de totus is Staus membrus ma at assumiu
personalidadi giuridica propria.

A immoa si basat in duus trattaus fundantis: su Trattau a pitzu de s'Unioni
europea (TUE; ddi nanta peri "Trattau de Maastricht") e su Trattau a pitzu de su
funtzionamentu de s'Unioni europea (TFUE; ddi nanta peri "Trattau de Roma"),
mudaus pagu tempus fait de su Trattau de Lisbona. A i custus s'acciunginti su
Trattau Euratom e sa Carta de is derettus fondamentalis de s'Unioni europea e su
matessi Trattau de Lisbona donat a i cuctus balori vinculanti.

Su problema de sa definitzioni de su status giuridicu e immoa de s'Unioni est
sbuccau, su 29 de ladamini de su 2004, cun sa firma, in Roma, de su Trattau ca
adottat una Costitutzioni po s'Europa, connottu comenti Costitutzioni europea.
Custu testu arremacciada sa possibilidadi de una cooperatzioni prus forti po sa
promotzioni de initziativas po s'integratzioni a intr'e grupus de paisus, giai
previdia in su trattau de Amsterdam e in su de Nizza.

Unu trattau nou fut stetiu rechediu de su Consixu europeu cun sa Declaratzioni
de Laeken poitta su funtzionamentu de is istitutzionis comunas, si pensada pagu
adatta a sa mannaria de 27 staus membrus, d'ognunu de custus cun derettu de vetu
in areas fondamentalis de sa politica comuna.

Sa ratifica de sa Costitutzioni, perou, est stetia interrumpia su 29 de mau de
su 2005 cun ddunu referendum popolari auba su 54,7% de is elettoris francesus at
sceberau de no sutascriiri su Trattau; pagu diis in fattu, su 1u de lampadas,
peri sa popolatzioni de is Paisus Bascius s'est dichiarada contra a su Trattau
(cun su 61,6% de is votus). Peri chi 18 staus membrus iant recepiu su documentu,
prus che atru po bia parlamentari, sa c.d. Costitutzioni europea noest imbuccada
in vigori.

A pustis de unu "tempus de reflèscia" de duus annus, su cancellieri tedescu
Angela Merkel at decidiu de torrai a fai su processu de riforma cun sa
Declaratzioni de Berlino de su 25 de martzu de su 2007, in s'occasioni de is 50
annus de s'Europa unia, bolendu fai is traballus a lestru po podiri fai imbuccai
su trattau in tempus po is eletzionis europeas de su 2009.

S'est tenta, degaici, a suta de sa presidentzia tedesca de s'Unioni su vertici
de Bruxelles intr'e su 21 e su 23 de lampadas de su 2007 auba funti lompius a
unu accordiu po su nou trattau de riforma. S'accordiu pigada una parti manna de
is novidadis contennias in sa chi nanta Costitutzioni, peri chi cun caliguna
mudada po cuai unu pagu su caratteri naraus "costitutzionali" de su testu
becciu, peri chi funti stetius torraus a ponniri tottus is meccanismus
introdusius cun sa Costitutzioni, e in prus acciungendu sa facultadi po
calincunu paisu de "bessiri a foras" de certas politicas comunas.

Una borta concludia sa conferenza intergovernativa ca iat finalizzau testu nou,
su trattau de Lisbona est stetiu approvau in su Consixu europeu de su 18 e 19 de
ladamini de su 2007 in custa cittadi e totu e firmau su 13 de idas de is capus
de Stau e de governu. Su trattau est stetiu ratificau de casi tottus is Staus ca
iant firmau, po parti manna po bia parlamentari, in su 2008. Sa mancada ratifica
de s'Repùbrica de s'Irlanda po curpa de unu referendum confermativu, comenti
rechediu de sa Costitutzioni irlandesa, no at permittiu de ddu fai imbuccai in
vigori po is eletzionis europeas de su 2009. Est stetiu, po cussu, convocau
un'atru referendum in Irlanda su 2 de ladamini de su 2009, auba su trattau est
stetiu approvau cun prus de su 67% de is votus. De su 3 de ognassantu de su
2009, data de s'eja definitivu de sa Repubblica Ceca, tottus is staus membrus
anti ratificau su trattau, imbuccau in vigori su 1u de idas de su 2009.

Su trattau de Lisbona definidit in manera precisa is competenzias de s'Unioni
distinghendu intr'e:

In custus campus, s'Unioni e bia tenit giurisditzioni, is Staus tenint petti
s'obbligu de recepiri is direttivas applicai is regolamentus.

In is settoris elencaus a su comma 2 sa competenzia primaria est de s'Unioni e
su rolu de is Staus est pagu cosa; custus podinti fai leis in custus campus in
conformidadi a cantu est decidiu de s'Unioni e bia o o chi custa appat decidiu
de no esercitai sa sua giurisditzioni. Invecis in is settoris de sa ricerca, de
su svilupu tecnologicu e aerospaziali, de sa cooperatzioni a su svilupu e de is
axudus umanitarius s'Unioni e is Staus faint totu as duus cun is strumentus
specificus insoru. S'Unione tot'a su prus adottat politicas de coordinamentu,
senza perou limitai in nisciuna manera s'azioni statali.

Po is politicas economicas, de s'occupatzioni e socialis s'Unioni tenit su rolu
de coordinadori e donat is linias de ghia (po mediu de su Consixu e bia) e in
custas ogna Stau est liberu de determinai is suas politicas particularis.

In is settoris in pitzu s'Unioni no tenit nisciunu poderi legislativu, ne podit
vinculai is Staus, deppit perou mediai politicamenti po podiri permittiri ca
custas politicas possant essiri coordinadas.

Peri chi requisitu fundamentali po imbuccai in s'Unioni europea est agualai su
derettu e is politicas de intru a s'acquis communautaire, po si podiri benniri a
una integratzioni europea balida , cun is annus is trattaus e su ettu de fai
anti concediu a calincunu Stau sa possibilidadi di no pigai parti a calincuna
politica comuna o a particularis strutturas comunitarias. Ai custas eccetzionis
ddi nanta "opt-out".

09/05/1950 Sa Declaratzioni Schuman ponit sa voluntadi de una Europa Unia ca at
a portai a s'istitutzioni de sa Comunitadi europea de su craboni e de s'acciaiu.

18/04/1951 Is ses staus fundadoris in su 1951 (Germania Ovest, Francia, Italia,
Belgiu, Paisus Bascius, Lussemburgu) firmant su trattau de Parigi, ca fait
nasciri ofissialmenti sa CECA.

23/05/1952 Is ses staus firmant su trattau istitutivu de sa Comunitadi europea
de difesa.

30/08/1954 S'Assemblea Natzionali Francesa nci torrat sa CED, ca no at a
imbuccai mai in balori.

01/06/1955 De su 1º a su 3 de lampadas nc'est sa importanti Cunferenzia de
Messina.

10/06/1979 Primus eletzionis a suffragiu universali derettu de su Parlamentu
europeu.

19/06/1983 Is dexi paisus ca aderint a is Comunidadis europeas adottant sa
Declaratzioni nodia a pitzu de s'Unioni europea.

03/10/1990 S'unidadi de sa Germània fait aderiri in automaticu peri sa ex
Repubblica Democratica Tedesca a sa CEE.

07/02/1992 Is doxi staus CEE firmant su Trattau de Maastricht, ca istituit
s'Unioni europea.

26/03/1995 In Francia, Benelux, Germània, Spagna e Portugallu pigant balori is
acordius de Schengen.

22/07/1997 Sa Declaratzioni a pitzu de s'UEO istituit una cooperatzioni prus
forti intr'e UE e UEO.

02/10/1997 Is quindixi staus membrus de s'Unioni firmant su Trattau de
Amsterdam.

25/03/2000 Is acordius de Schengen pigant balori peri po Danimarca, Finlandia,
Islanda, Norvegia e Svetzia.

19/04/2000 Regnu Uniu e Spagna firmant unu acordiu ca ammanniat sa cittadinanza
de s'Unioni a Gibilterra, ca diventat su primu territoriu de foras de su Regnu
Uniu a imbuccai in is treminis de s'UE.

15/12/2001 Is quindixi paisus de s'UE adottant sa Declaratzioni de Laeken ca
previdit sa criatzioni de sa Conventzioni europea.

01/01/2002 S'euro est sa valuta legali de doxi paisus de s'Unioni e peri de San
Marino, Vaticanu e Monaco, in prus in de facto is territorus de su Montenegru e
de su Kòssovu (in cussu yempus tottu a is duus parti de sa confederatzioni de
Serbia e Montenegru) e in Andorra.

01/01/2003 S'Unioni sighit a s'ONU, in Bòsnia Erzegovina, po ghiai su
contingenti ca deppit ponni paxi in sa regioni.

01/05/2004 Cipru, Estonia, Lettonia, Lituania, Malta, Polonia, Republica Ceca,
Slovacchia, Slovenia e Ungheria aderint a s'UE.

29/10/2004 Benit firmau in Roma su trattau ca adottat una costitutzioni po
s'Europa.

25/03/2007 S'UE fait 50 annus: in ddunu vertici informali benit adottada sa
Declaratzioni de Berlino po ciccai de sbloccai s'impasse costitutzionali.

23/06/2007 Su Consixu europeu agatat s'acordiu a pitzu de su Trattau de riforma
ca at a pigai su postu de sa Costitutzioni europea.

21/12/2007 Is acordus dei Schengen pigant balori peri po s'Estonia, sa Lettonia,
sa Lituania, Malta, sa Polonia, sa Republica Ceca, sa Slovacchia, sa Slovenia e
s'Ungheria.

01/01/2008 Cipru e Malta adottant s'euro, aicci sa zona euro bessit a quindixi
membrus.

31/03/2011 Mayotte passat de collettividadi de oltremari a dipartimentu de
oltremari francesu, benendu a essiri degaicci offissialmenti territoriu de
s'Unioni Europea.

01/04/2012 Su deretu de incumenciu de is cittadinus europeus permittit a unu
millioni de cittadinus europeus de pigai parti in manera dereta a
s'elaboratzioni de is politicas de s'UE, imbitandu sa Commissioni europea a
presentai una proposta de lei.

A su 2012 s'Unioni europea contat 27 Staus membrus: Austria, Belgiu, Bulgaria,
Cipru, Danimarca, Estonia, Finlandia, Francia, Germània, Grecia, Repùbrica de
s'Irlanda, Italia, Lettonia, Lituania, Lussemburgu, Malta, Paisus Bascius,
Polonia, Portugallu, Regnu Uniu, Republica Ceca, Romania, Slovacchia, Slovenia,
Spagna, Svezia e Ungheria. S'Unioni est crescia de is primus ses Paisus
fundadoris de sa ci tandu narànta Comunidadi economica europea (singialaus in
grussu) e s'est espandia ponendu a intru a pagu a pagu sa parti manna de is
Staus soberanus europeus fincias a erribbai a sa situatzioni de oi. Su 1u de
argiolas de su 2013 imbuccat peri sa Croatzia, is membrus funti 28.

Po eligiri is rappresentantis italianus in su Parlamentu europeu s'Italia est
dividìa in is circoscritzionis chi sighint, in basi a sa lei de su 24 gennargiu
de su 1979, n. 18 (tra is parentisis is regionis ca ddi fainti parti):

Is circoscritzionis elettoralis postas paris faint su collegiu unicu natzionali.

In basi a su censimentu generali (su de su 21 de ladamini de su 2001), ponit
paris 6.600.871 bividoris. In su 2009, est oguali a n. 8 seggius distinaus.

Po evitai s'eletzioni de deputaus Sicilianus e bia in sa circoscritzioni Isulas,
comenti giai in su 2004, Roberto Maroni, ministru de is Affaris de Intru, iat
fattu isciri ca iat essi borfiu criai una circonscritzioni specifica "Sardegna"
e bia po lampadas de su 2009. Ma sa proposta parit ca bengiat de una proposta de
lei de tempus primu ma po is eletzionis de su 2009 no s'est arrenesciu a
dd'otènni.



https://sc.wikipedia.org/wiki/Matem%C3%A0tica

Sa paràula "matemàtica" benit de su gregu μάθημα (máthema), tradusiditzu cun sas
paràulas "iscièntzia", "connoschèntzia" o "imparu"; μαθηματικός (mathematikós)
cheret narrer "disizosu de imparare".

Sa matemàtica tenet unu connotu antigu in totu sos pòpulos; si fit dodada de
mètodos e ogetos pretzisos, e duncas impunnaiat a arribare a su status de
iscièntzia, at passu passu alladiadu sas argumentos de sa chirca sua e ispainadu
sos campos chi podet agiudare cun càrculos e modellos. Est de importu chi in
unas cantas limbas a sa paràula singulare preferant su prurale matemàticas.

Sos primos problemas chi portant a s'acostare a sa matemàtica sunt sos chi
faghet a afrontare cun s'aritmètica: sunt càrculos fatos cun sas bator
oberatziones chi podent pertocare contabilidade siendale, aprètziu de mannàrias
geomètricas o mecànicas, càrculos pro ogetos e tècnicas chi agatamus in sa vida
de onni die.

Sos prus simpres de custos càrculos faghet a los fagher serbende·si petzi de
nùmeros interos naturales, ma luegus sos probremas de càrculu rechedent de poder
manigiare sos nùmeros interos acapiados e sos nùmeros ratzionales.

Sos probremas de càrculu prus simpres los resolvimus cun fòrmulas chi torrant
resurtados consighiditzos. Faghende prus difìtziles sos enuntziados nois depimus
serbire de ecuatziones. Sas prus simpres sunt sas lineares, e ca a issas portant
sas chistiones geomètricas prus simpres, e ca sunt resolviditzas, totas o gasì,
cun protzessos istandard.

In sas fòrmulas e in sas ecuatziones est megius a fagher intrare paràmetros cun
balore no definidu: de gasi podemus disponner de ainas de portada prus generale,
chi permitent de cunsighire economias mannas de cunsideru. Pro apretziare megius
sas fòrmulas e pro resolver medas tipos de ecuatziones est abisòngiu a pensare
unu càrculu literale chi permitat de aminudare unas cantas fòrmulas. Sas règulas
de custu càrculu literale cumponent s'àlgebra elementare chi faghet a
cunsiderare una tècnica chi podet esser utilosa pro totos.

Nùmeru -- Nùmeros naturales -- Pi Gregu -- Nùmeros interos -- Nùmeros
ratzionales -- Nùmeros irratzionales -- Nùmeros cumplessos -- Nùmeros
ipercumplessos -- Nùmeros iperriales -- Nùmeros surreales -- Nùmeros ordinales
-- Nùmeros cardinales -- Nùmene de sos nùmeros -- Disfinidu

De importu e capassidade manna sunt sas chi naramus sistemas de àlgebra
informàtica o finas cun su nòmene ingresu Computer algebra systems, incurtzadu
in CAS.

Sinnalamus unos cantos programas open source o comuncas a disposta a donu pro
s'istùdiu de sa matemàtica:

Àlgebra astrata -- Teoria de sos nùmeros -- Geometria algèbrica -- Teoria de sos
grupos -- Monòides -- Anàlisi -- Topologia -- Àlgebra lineare -- Teoria de sos
grafos -- Àlgebra universale -- Teoria de sas categorias

Topologia -- Geometria -- Trigonometria -- Geometria algèbrica -- Geometria
diferentziale -- Topologia diferentziale -- Topologia algèbrica -- Àlgebra
lineare -- Geometria fratale -- Teoria de sa mesura -- Anàlisi funtzionale

Mecànica -- Anàlisi numèrica -- Otimizu -- Probabilidade -- Istatìstica --
Matemàtica siendale

Filosofia de sa matemàtica -- Lògica matemàtica -- Teoria de sos modellos --
Teoria de sos umpares -- Teoria de sas categorias -- Tàula de sos sìmbulos
matemàticos -- Lògica



https://sc.wikipedia.org/wiki/Educatzione

Sa educatzione est s'attividade, chi sas curturas poden cambiare in su tempus,
chi est pro s'isvilupu de sas connoschentzias e facultades sotziales e proprias
de una pessone.

Picande in analisi sa radichina etimologica, su faveddu benit dae su latinu
educĕre (est a narrer "bocare a campu" o "bocare a fora su chi bi at in intro"),
paragula cumposta dae ē- ("dae", "foras dae") e dūcĕre ("jucher", "ghiare",
"battire"). Sicunda de atteros, benit dae s'atteru verbu latinu educare
("pesare" in su sentidu de imparare a unu pitzinnu comente si depet istare in su
mundu).

Eppuru, mancari chi s'etimologia niet su beru, bi at galu cunfusione meda a pizu
de sa paragula. In medas curturas, "educada" est una pessone chi sichit normas
sotziales (péri non iscrittas) de manera curreta; in atteras, comente in cussa
anglosassone, narrer education est su matessi de boler narrer "imparu". Su chi
est tzertu, de cada manera, est chi sos duos significos (unu chi pertoccat una
pessone ischìa e s'atteru chi pertoccat su cumportamentu chi tenet) sun a curtzu
meda, mancari chi non si los depat cunfunder.



https://sc.wikipedia.org/wiki/Australia

Sa Austràlia, lumenàda de manera uffitziale "Commonwealth de Australia", est
un'istadu de s'emisferu de zosso chi cumprendet su continente prus minore de
tottu su mundu, in prus de carchi isula pitica de sos otzeanos Pacificu e
Indianu.

S'Australia continentale tenet un'estensione de 7,69 miliones de kilometros
cuadratos e, si dae un'ala est su continente prus minore de su mundu, a s'attera
est sa prus manna isula terrestre; s'Australia est sa parte printzipale de su
continente oceanicu; s'istadu australianu cumprendet, in prus, s'isula de
Tasmana e calicuna attera, comente sas isulas Christmas e Norfolk. Sos istados a
curtzu sun sa Nova Zelanda, a sud-est, e a nord s'Indonesia, su Timor orientale
e Papua Nova Guinea. Iffùnden s'Australia sos mares de Timor e Arafura a nord,
su mare de sos Coraddos e cussu de Tasmania a est, s'otzeanu Antarticu a sud e
s'otzeanu Indianu a ovest.

Dae Settentrione a Meridione, s'Australia tenet 3.700 kilometros, mentras chi
dae Levante a Ponente bi nd'at unos 4000. Est s'istadu de ses prus mannu de su
mundu a pustis de sa Russia, su Canada, sa Tzina, sos Istados Unidos e su
Brasile, ma sa populassione sua no arribat a 20 miliones, vivènde pèri sos
trettos costerìnos e a curtzu de mare comente Sydney, Melbourne, Brisbane e
Adelaida. Sa muntagna prus manna est su monte Kosciusko, chin 2228 metros de
artesa, su ribu printzipale est su Murray, chin 2575 kilometros de longitudine.

In s'Australia continentale fin de dommo sos aborigenos australianos dae prus de
42000 annos. A pustis de carchi bisita de sos piscadores de su Nord, e de sos
esploradores e cummertziantes europeos in su seculu de XVII, sa meitade
orientale l'aìan recramàda sos britannicos in su 1770 e, dae tando, tènta che
colunia penale chin su lùmen de colonia de Nova Galles de su Sud, in su 6 de
jannàrju de su 1788. A su crèscher de sa populassione e a pustis de àer
iscopèrtu trettos novos, atteras chimbe colunias de sa corona fin istabilìas in
su cursu de su seculu de XIX. In sa prima dìe de jannarju de su 1901, sas chimbe
colunias s'an federàu e naschit su Commonwealth, comente forma de domìniu in
intro de s'Imperu Britannicu; s'Australia fit zae indipendente, ma at secàu su
chi la tenìat galu prèsa a su Rennu Unìu pètzi in su 1989. Dae su mamentu chi
s'at fattu sa federassione, s'Australia at mantèsu unu sistema
liberal-democraticu e fachet parte de sa Comunidade Britannica de sas Nassiones.
Su capu de locu de sa federassione est Canberra.



https://sc.wikipedia.org/wiki/Giappone

Su Giappone (日本, にほん、Nihon o Nippon) est una natzione insulare de s'Asia
Orientale, edd'est un arcipelagu e sa bator ìsulas printzipales sunt Honshu,
Kyūshū, Shikoku e Hokkaidō. S'agatat in su Ocèanu Pacìficu, a est de sa Cina,
Corea e Russia s' allongat dae su mare de Okhotsk a nord fintzas a su Mare
Cinesu Meridionale a sud. Sos caràteres chi cumponent su nùmene de su Giappone
cherene narrer literalmente "Accantu naschet su sole", pro custu su Giappone est
connotu finas comente «Terra de su Sole Levante», unu nùmene chi derivat dae sa
positzione orientale de s'istadu rispetu a sa Cina. Sa capitale e tzitade
printzipale est Tōkyō.

Si creet ca su nùmene impreadu in otzidente siat derivadu dae su de unu dialetu
de sa Cina meridionale su cale est pronuntziadu/jāk-bəng/. Su nomene ufitziale
est Nihon-koku o Nippon-koku

Su Giappone est una monarchia costitutzionale. S'imperadore (como Ahikito),
segunde sa costitutzione de su 1947, est "su sìmbulu de sa Natzione e de sa
unidade de su pòpulu", fattende de issu mascamente una figura simbòlica. Su
podere efetivu est ténnidu dae su Primu Ministru (como Shinzō Abe) e sos àteros
elezidos in sa Dieta.



https://sc.wikipedia.org/wiki/Canada

Su Canada est un'istadu chi òcupat sa parte a nord de s'Amèrica setentrionale, e
est delimitadu dae s'Oceanu Atlantigu a est, dae su Pacificu a ovest e dae
s'Oceanu Artigu a nord. A sud e a nord-ovest (Alaska) confinat cun sos Istados
Unidos. Pustis de sa Russia est su paese pius mannu de su mundu.

Su Canada est un'istadu federale cumpostu de deghe Provintzias e tres
Territòrios, est una demogratzia parlamentare e una monarchia costitutzionale,
rezida dae sa Reina Elisabetta II de su Regnu Unidu. Su Canada at otènnidu
s'indipendèntzia dae su Regnu Unidu depustis de unu protzessu polìtigu chi fit
comintzadu in su 1867 ed est istadu cumpridu in su 1982. Sa capitale federale de
s'istadu est Ottawa.

Est una natzione multiculturale e bilìngue: sas limbas ufitziales difatis sun
s'inglesu e su frantzesu. Però in Canada, pro su fatu de sa cumpositzione de sa
populatzione, chi cumprendet medas etnias, si bi faeddan limbas meda. Su Canada
est una natzione industrializada e tecnologicamente avanzada. S'economia si
fundat printzipalmente in sas risorsas naturales e su comèrciu, in sa prus parte
cara a sos Istados Unidos. Su Canada at medas e complessas relatziones cun sos
àteros istados de su mundu, difatis faghet parte de su G8, sa NATO, s'APEC, de
su Commonwealth of Nations, de Francophonie e de sas Natziones Unidas.

Su nòmene Canada nde benit dae sa peràula de sos Iroquesos de su riu St.
Lawrence (Santu Larentu), kanata, chi cheret nàrrere "bidda" o "acampamentu". In
su 1535, sos indìgenos chi abitaian a curtzu de sa Quebec City de oe aian usadu
custa peràula cun s'esploradore frantzesu Jacques Cartier pro indicare una
bidda. Cartier dae tando in pustis at comintzadu a usare sa peràula Canada pro
indicare no solu sa bidda ma totu su logu; dae su 1545, in sos lìberos e cartas
geogràficas europeas an comintzadu a jamare sa regione cun su nòmene Canada.

Sa terra de su Canada est istada abitada pro millènnios dae medas grupos de
populatziones indìgenas. Depustis de su 1492 sun comintzadas sas esploratziones
de sos europeos, sa prima de Giovanni Caboto chi in su 1497 fit arrividu in
Canada (forsis in Nova Scotia. Fit istada poi frequantada màssimu dae issos
frantzesos chi aian comintzadu a si frimare in sa costa Atlantiga. In su 1793
depustis de una gherra durada sete annos sa Frantza aiat tzèdidu casi totu sas
colònias in Amèrica. In su 1867, cun s'unione de tres de sas colonias inglesas
de su Nordamèrica e cun sa colònia frantzesa, cun sa creatzione de sa
Confederatzione Canadesa, est istadu formadu unu domìniu federale de 4
provìntzias.

Su Canada est un'istadu federale, istituidu comente e dominiu in su 1867, e dae
su 1926 apartenente a su Commonwealth. Sa natzione est divisa in 10 Provìntzias
e 3 Territòrios.



https://sc.wikipedia.org/wiki/Meighina

Sa meighina o meixina est una parte de sa connoscientzia de s'omine chi tratat
de averguare puite sa zente s'irmaladiat, de chircare de iscoperrere meixinas e
ateros medios pro sanare sos maladios o po los agiudai a tirare a innantis chin
sa malattia, de imparare a sa zente cales son sas maneras pro no s'irmaladiare
(custu est su chi in italianu si narat "profilassi"). Sa meixina tenet una
istoria chi est vezza chei s'istoria de s'omine, puite ca sa zente at pessatu
sempere a azuare su maladiu e a chircare de lu sanare, o de l'azuare,chin ervas
o tzerimonias a che colare sa malattia. Sa meighina moderna otzidentale naschit
de sas raichinas de sa meighina greca, romana, araba. Chin s'iscoperta de sa
manera da atuare iscientifica de Galileo, chin esperimentos e dedutziones, sa
meighina colat de pratica empirica a iscienzia aplicada, i a pacu a pacu
disfrutat de sas connoschenzias de sas materias chi si naran iscienzias
basicas,comente sa chimica,sa biologia,sa microbiologia i s'ottighentos, sa
biochimica e sa genetica i su novighentos.

A dias de oie sa meichina est una de sas materias prus istudiatas e supra sa
cale si gastat prus dinari, i die chin die avanzat chircande de sanare sas
malatias prus importantes de custu seculu novu, chi son sos tumores e sas
malatias de su coro.



https://sc.wikipedia.org/wiki/Logudoresu

Su Sardu logudoresu est su limbazu sardu de su Logudoro, giamadu puru Cabu de
Susu pro una chestione istorica. Difatis, unu campidanesu narat Cabesusesu a unu
chi sa bidda sua siat pius in artu de Aristanis, mancari in carchi bidda, sende
pius a josso de Aristanis, b'at paraulas chi de seguru sunt in logudoresu e nono
in campidanesu.

Su logudoresu s'agatat in dificurtade, sende suzeta s'area de difusione a parare
fronte a s'ispopulamentu de sas biddas, gai chi commo medas dae cue sunt istados
custrintos a tucare a tzidades in ue sa limba de orizine est in una situatzione
letza oppuru su logudoresu si faeddat pagu e nudda, comente in Terranoa,
S'Alighera, Tàtari, Casteddu, Cuartu Sant'Aleni.. Sigund' 'e una chirca
sientifica de sa rezone chi risalit a su 2006, su logudoresu lu diant
connoschere 553.000 pessones e 330.000 a lu faeddare.

Sos limbistas tenden a partzire sa limba sarda in duas bariedades printzipales,
sa campidanesa e sa logudoresa, ma in realidade, sende un'astratzione, puru
custas si depen partzire in atteras micro-variantes; sa de duas, pro motivos
geograficos, resurtat sa prus diferentziada e si ischirriat in logudoresu
settentrionale, logudoresu comune o tzentrale e nugoresu. A diferentzia de custa
variante, sa prus cunservativa de tottus sas limbas romanzas, su logudoresu
tenet una particulare influentzia dae sos cuntatos chin sa limba ispagnola in su
periodu de dominadura. Su sardu logudoresu est su sighidore prus sintzeru de su
latinu: si podet dare che puntu a comune tra tottus sas variantes de su limbazu
sa cunservatzione latina, unica in tottu su mundu, de su sonu C e G (Caelum >
Kelu). Pro motivos istoricos e culturales (su logudoresu bantat una traditzione
literaria de importu mannu), est su limbazu chi in mesura mazore si tenet in
contu tra sos limbistas pro su protzessu attuale de criatzione de una limba
sarda unificada.

Su logudoresu settentrionale presentat sa cunservatzione de sa /l/ in antis de
sa vocale (albu, altu, calchina, soldadu..) sos grupos -pl-, -cl- e -fl- chi si
tramudant in -pi-, -ci- e -fi- pro more de s'influentzia esertzitada dae su
galluresu e su tàtaresu (ant. plòere>piòere, ant. platha>piatta, ant. plùs>piùs,
ant. clesia>cheja, ant. flore>fiore, ant. Plovake>Piaghe), sa /r/ chi diventat
/l/ comente puru sutzedit in galluresu (saldu, poltu, chelveddu, Saldigna), su
gerundiu in -ende e paraulas chin influentzias ispagnolas (oju imbetze de narrer
ogru, ocru).

Accadit su rotatzismu a sa /l/ chi tramudat in /r/ (arbu, artu, carchina,
sordadu, proere, prus, frore..) e su gerundiu benit in -ande. B'at influentzias
in Bosa e in Planarza de su logudoresu settentrionale, in Màrghine de su
campidanesu (-tt->-tz-: pratza, zintzula, putzu, petza, martzu..), in biddas
comente Silanos, Bolòtana, Noragugume e Bortigale de su nugoresu, gai puru in sa
Costera (Goceano in italianu) orientale chi b'at puru cussa de sos dialettos
settentrionales e su gruppu -nd- tramudat in -nn- (andande > annanne).

De custa variante, chi li mancat sa lenitzione e unos cantos limbistas
cussiderant puru comente autonoma, si nd'at a arrejonare menzus in attera
pazina.

4 Su Segnore però mandesit unu grande bentu in su mare: et facta est una
tempestade manna in mare, et sa nae perigulaiat de si fracassare. 5 Et timesint
sos marineris, et clamesint sos homines ad su Deus ipsoro: et bettesint sas
mercanzias, qui fint in sa nae, in mare, ad tales qui si allezerigheret da
ipsas: et Jonas si que fit faladu ad s' internu de sa nae, et dormiat a somnu
grae. 6 Et s' accostesit ad ipsu su patronu, et li nesit: Et proite tue ti laxas
opprimere dai su somnu ? pesa, et invoca su Deus tou, si pro sorte si ammentet
Deus de nois, et non morzamus. 7 Et nesit s' unu ad s' ateru cumpagnu: Benide,
et tiremus a sorte, et iscamus, proite custa istroscia siat ad nois. Et tiresint
a sorte: et ruesit sa sorte subra Jonas. 8 Et nesint ad ipsu: Inzitanos, pro
quale motivu siat ruta ad nois custa istroscia: qual' est s' arte tua ? de quale
populu ses tue ? 9 Et nesit ad ipsos: Eo so Hebreu, et eo timo su Segnore Deus
de su chelu, qui factesit su mare, et i sa terra.

4 Dominus autem misit ventum magnum in mare, et facta est tempestas magna in
mari, et navis periclitabatur conteri. 5 Et timuerunt nautae et clamaverunt
unusquisque ad deum suum et miserunt vasa, quae erant in navi, in mare, ut
alleviaretur ab eis. Ionas autem descenderat ad interiora navis et, cum
recubuisset, dormiebat sopore gravi. 6 Et accessit ad eum gubernator et dixit
ei: " Quid? Tu sopore deprimeris? Surge, invoca Deum tuum, si forte recogitet
Deus de nobis, et non pereamus ". 7 Et dixit unusquisque ad collegam suum: "
Venite, et mittamus sortes, ut sciamus quare hoc malum sit nobis ". Et miserunt
sortes, et cecidit sors super Ionam. 8 Et dixerunt ad eum: " Indica nobis cuius
causa malum istud sit nobis. Quod est opus tuum, et unde venis? Quae terra tua,
et ex quo populo es tu? ". 9 Et dixit ad eos: " Hebraeus ego sum et Dominum,
Deum caeli, ego timeo, qui fecit mare et aridam ".

4 Ma il Signore mandò sul mare un forte vento che scatenò una grande tempesta.
Tutti pensarono che la nave stesse per sfasciarsi. 5 I marinai ebbero paura e
ciascuno chiese aiuto al suo dio. Per non affondare gettarono in mare il carico
della nave. Giona, invece, era sceso nella stiva e dormiva profondamente. 6 Il
capitano gli si avvicinò e gli disse: “Come? Tu dormi? Alzati! Prega il tuo Dio!
Forse avrà pietà di noi e non moriremo.” 7 I marinai si dissero l’un l’altro:
“Tiriamo a sorte per sapere chi di noi è la causa di questa disgrazia.” La sorte
indicò Giona. 8 Allora gli chiesero: – Dunque sei tu la causa di questa
disgrazia? Che cosa fai qui? Da dove vieni? Qual è il tuo paese? Qual è il tuo
popolo? 9 – Io sono Ebreo, – rispose Giona, – e credo nel Signore, Dio del
cielo, che ha fatto la terra e il mare.



https://sc.wikipedia.org/wiki/GNU_Free_Documentation_License

Sa GNU Free Documentation License (GNU FDL) est unu permissu de copyleft pro
contènnidos lìberos, creadu dae sa Free Software Foundation pro su prozetu GNU.
S'iscritu ufitziale de su permissu est disponìbile a s'URL
http://www.gnu.org/copyleft/fdl.html, e puru a s'URL
http://www.softwarelibero.it/gnudoc/fdl.it.html est disponìbile sa tradutzione
no ufitziale in Italianu.

Su GNU FDL l'ant creadu pro dispensare sas iscrituras de software e materiale de
imparu. Narat chi onzi esemplare de su materiale, modificadu puru, cheret
dispensadu cun su matessi permissu. Custos esemplares faghet a bender·los e, si
riproduidos in cantidade manna, cherent produidos puru de una manera chi siat
fàghile de los modificare torra. Sa Wikipedia est sa incunza prus manna de
documentos chi utilizat custa impronta de permissu.

Su isvilupu legale de Debian non cunsiderat su GNU FDL unu permissu lìberu, pro
ite non respetat sas Debian Free Software Guidelines (ide [1] e [2], in
Ingresu).

Su permissu separat craramente su "Documentu" dae sa "Parte Segundària". Custa
parte podet contenner informatziones a pitzus de su ligàmene intra s'autore (o
s'editore) e su suzetu de su documentu, ma nissuna informatzione a pitzus de su
suzetu matessi. Diferentemente dae s'iscritu de su documentu, chi su cambiamentu
suo est permissu cun conditziones eguales (e puru incompatìbiles) a cussas de su
GNU General Public License, carchi una de sa Partes Segundàrias ant carchi
restringhimentu istudiadu pro garentire s'atributzione zusta de s'iscritu a sos
autores pretzedentes.

Totus sos artìculos de sa Wikipedia sunt distribuidos cun su GNU Free
Documentation License. Pro una mezus informatzione faghet a abaidare
Wikipedia:Deretu de autore. Sa còpia locale de su permissu, comente chèrfidu dae
su GNU FDL, est in Iscritu de su GNU Free Documentation License.

Nissunu materiale chi est proibidu a lu distribuire a mercadu podet esser
impreadu in unu documentu suta permissu GNU FDL, pro esempru unu artìculu de
Wikipedia, ca su permissu non proibit unu utilizu cumertziale. Comuncas, in unos
acasos ispetzìficos, s'impreu cumertziale diat poder esser onestu e in cuddu
acasu cussu materiale no at abisonzu de esser distribuidu suta GNU FDL si custu
impreu pertocat a totu sos utentes potentziales de su documentu orizinale. Unu
esempru craru est dadu dae sas parodias.



https://sc.wikipedia.org/wiki/F%C3%ACsica

Movimentos: Movimentos in caminos derettos, in caminos curvos, bantzigadores,
relativos, cumpostos, vettores.

Fortzas: Sa de duas lezes de Newton, ispessias de fortzas, fortzas de inertzia,
meccanica tzeleste, ecuilibriu.

Printzipios de cunservatzione: Cantidade de movimentu, tzentru de massa, enerzia
de gravidade, enerzia elastiga, pendulu, colpos, mamentu angulare.

Undas: Movimentos armonigos, undas meccanicas, caratteristigas de sas undas,
reflessione, efratzione, diffratzione, printzipiu de Huygens.

Interferentzia: Printzipiu de subrappositzione, interferentzia, esperimentu de
Young, undas istatzionarias, cannau vibradore.

Ottica: Reflexione e refratzione subra pizos pianos, ispizos curvos, pizos
curvos, lentes, puntos conzugados, lama, prisma, illuminamentu.

Termodinamica: Mudas in sos gas, tzirculos, movimentu brownianu, macchinas
termicas, irreversibilidade, cambiu de istadu.

Eletritzidade e mannetismu: Campos, flussu, movimentu de una garriga in d'unu
campu eletrigu, forza de Lorentz, condutzione, tzircuitos.

Eletromannetismu: Indutzione eletromannetiga, generadores, tzircuitos in
currente alternada, undas eletromannetigas.



https://sc.wikipedia.org/wiki/Terra

Sa terra est su praneta innui bivit fintzas s'umanidadi, su de tres in òrdini de
distàntzia dae su Soli. Est su prus mannu de is pranetas terrestris de su
sistema solari, siat po sa massa siat po su diàmetru. Est s'ùnicu corpu
pranetàriu adatau a nci sustènniri sa vida, a su mancu intre cuddus connotus dae
sa iscèntzia moderna.

Est istadu su primu praneta connotu che portadori de aba in totu a-is tres
stadus (sòlidu, lìcuidu e gassosu) in su pillu suo, e su solu in s'Universu cun
presèntzia de vida.

Tenit unu campu magnèticu, ca, paris cun d-una atmosfera cumposta po su prus dae
azoto e ossìgenu, dd'amparat dae is radiatzionis noxidoras po sa vida;
s'atmosfera funtzionat puru che iscudu contras is metèoras piticas faendi·ddas
abruxiari po s'atritu prima chi potzant lòmpiri a su pillu de sa terra.

Sa formatzioni de sa Terra est datada po unus 4,57 miliardus e tenit feti unu
satèlliti naturali, sa Luna, ca s'est formada intre 4,29 e 4,56 miliardus a oi.
S'asse de rotatzioni de sa Terra est incrubau dae sa perpendicolare de su pranu
de s'eclitica: po mori de custa incrubadura e de sa rivolutzione de sa Terra a
giru de su Soli, ddui est s'arretroga de is istagionis.



https://sc.wikipedia.org/wiki/Filosofia

Sa filosofia (dae gregu φιλείν (fìleìn) = amare e σοφία (sofìa) = sapienzia, est
a nàrrere amore pro sa sapienzia) est definida comente s' istùdiu de sa
possibilidade e de is làcanas de sa connoschèntzia umana e fintzas de s'anàlisi
de s'òmine che sugetu de custa connoschèntzia, cussideradu in isse matessi in sa
relatadura sua, teòriga e pràtiga, cun s' ogetu connotu.

Su pensamentu filòsofigu otzidentale naschet dae sa "meravìgia" naraiat
Aristotele est a ischire cando s'òmine incumintzat a si preguntare chie siat
isse etotu e su mundu chi ddu inghiriat. Custu, chi in filosofia est tzerriadu
su problema de su raportu intra su sugetu e s'ogetu, e est tratadu segundu duas
bisuras: sa prima est su de sa filosofia teorètica chi narat chi si cheret
connoschere s'ogetu, su segundu est su de sa filosofia pràtiga o morale o ètiga,
cando si cheret ischire comente nos depimus cumportare, ite fàghere in is
cunfrontos de cuss'ogetu chi podet èssere un individuu che a mie etotu.



https://sc.wikipedia.org/wiki/%C3%80ustria

S'Àustria (in tedescu:Österreich, [ˈøːstɐˌʁaɪç]; in àustro-bavaresu:
Ésterreich), ufitzialmente Repùblica de Àustria (in tedescu: Republik
Österreich), est una natzione in s'Europa tzentrale e ada una populatzione de
8,3 miliones de persones. Sa limba uffitziale est su tedescu. Sa capitale sua
est Vienna.

S'Àustria est membru de sas Natziones Unidas] dae su 1955 e membru de s'Unione
Europea dae su 1995. In su 1995 at firmadu sos Acòrdios de Schengen e at adotadu
s'euro in su 1999.

S'Àustria at istèrrida de 83,879 km² e populatzione de unos 8,5 milliones de
bividores. Pigat làcanas in su norte-ovest cun sa Germània, pius de pretzisu cun
sa Baviera, in su norte cun sa Repùblica Ceca, in s'est cun Islovàchia e
Ungheria, in su sud cun Itàlia e Islovènia, in s'ovest cun s'Isvìtzera e su
Liechtenstein.

Su territòriu austrìacu est mescamente montosu, essende postu in intro de is
Alpes e petzi su 32% de s'istadu s'agatat a artària minore de 500 metros subra
su mare. Su pitzu pius artu lòmpet a 3.798 m.s.m.

Sas orìzines de s'Àustria moderna remontant a sa dinastia de sos Habsburgos,
cando su territòriu suo fiat parte de s'Sacru Impèriu Romanu-Germànicu. Dae su
tempus de sa Riforma Protestante, medas prìntzipes de sa Germània setentrionale,
chi non cheriant sutastare a s'autoridade de s'imperadore, aiant aprofetadu de
su protestantèsimu che bandera de rebellia. S'imperadore aiat però mantentu
cuntrollu subra sos territòrios tedescos e non tedescos de sud, chi fiant
abarrados fideles a sa crèsia catòlica. Durante sos de 17 e de 18 sèculos
s'Àustria aiat afortigadu sa posidura sua, diventende una de sas potèntzias
mannas de Europa e in resposta a sa coronada de Napoleone che imperadore de
Frantza, fiat proclamadu s'Impèriu de Àustria in su 1805.

A pustis de sa derrota de Napoleone, fiat sa Prùssia a si fàghere cumpetidore de
s'Àustria, pro su domìniu subra totu sa natzione tedesca. In su 1866 fiat
cumbàtida sa gherra àustro-prussiana, dae in ue s'Àustria fiat bessida
derrotada, aberende s'istrada a sa Prùssia subra su cuntrollu de su restu de sos
istados tedescos. In su 1867 s'impèriu fiat riformadu e tramudadu in Impèriu
Àustro-Ungheresu.

S'Àustria fiat lassada foras dae sa formatzione de s'impèriu Tedescu,
acontèssida pagos annos a pustis, ma aiat sighidu polìticas chi nde fiant
alliniadas in sas deghinas de annos a sighire, fintzas a sa Prima Gherra
Mundiale, in ue sos duos istados fiant intrados alleados, a fatu de sa crise
sighida a s'ochidura de s'erederi a sa corona, s'archiduca Frantziscu Ferdinandu
de Àustria.

Finida sa gherra in su 1918, s'impèriu fiat iscontzadu e s'Àustria fiat fata
repùblica- sa Repùblica Àustro-Tedesca - chi punnaiat a s'unione cun sa
Repùblica de Weimar, ma non podiat segundu sos acòrdios istabilidos in su
Tratadu de Saint-Germain-en-Laye de su 1919. S'annessione a sa Germània fiat
intames fata in su 1938 (Anschluss) suta sa ghia de Adolf Hitler, cando s'istadu
fiat ocupadu dae sas tropas nazistas, cun su mannu cunsensu de sa popùlatzione
austrìaca. Sa repùblica austrìaca fiat torrada a costituire cun s'agabbu de sa
Segunda Gherra Mundiale, in su 1945. In su 1955 su Tratadu de Istadu austrìacu
torraiat a ribaire sa soberania de s'istadu, a s'agabbu de s'ocupatzione. In su
propiu annu su parlamentu austrìacu aiat iscritu sa Declaratzione de
Neutralidade, chi declaraiat comente sa Segunda Repùblica Austrìaca diat
diventare permenentemente neutrale.

Istoricamente sos austrìacos fiant cunsiderados tedescos, ma a pustis de sas
duas gherras mundiales su cunsideru chi li est dadu at cambiadu. A s'agabbu de
sa Prima Gherra Mundiale, cun s'iscontzu de s'Impèriu Àustro-Ungheresu sos
polìticos aiant proclamadu sa repùblica, chi si declaraiat Deutschösterreich
(tedescu-austrìaca), parte de sa Repùblica tedesca. S'unimentu de sos duos
istados fiat però controidu dae su Tratadu de Saint-Germain-en-Laye, che
cunditzione imposta dae sas potèntzias binchidoras de sa gherra, in s'intentu de
prevènnere sa formatzione de unu istadu tedescu cun territòriu tropu mannu,
capatzu de torrare a rapresentare una minetza pro sos echilìbrios europeos. A
fatu de sa Segunda Gherra Mundiale (a chi s'Àustria aiat pigadu parte unida a sa
Germània nazista) sunt istados fatos isfortzos importantes pro creare una
identidade natzionale distinta. In die de oe sa majoria de is austrìacos si
bidet diferente che unu tedescu de Germània, mancari sighet a s'agatare unu
movimentu polìticu-culturale chi cheret ca totu sas persones de limba tedesca
cumponent una natzione sola, chentza de abbaidare sas làcanas istatales. Prus de
su 91% de sa populatzione su cunsiderat simpremente austrìaca.

Sas minorias ètnicas sunt costituidas dae unos 13.000-40.000 islovenos biventes
in Carìntzia, unos 30.000 croàtos e ungheresos in su Burgenland, totus minorias
chi godint de deretos ispetziales reconnotos dae s'istadu. Sos islovenos de
Istìria (unos 1.600-5.000) non sunt reconnotos e no tenet deretos ispetziales.

Unu austrìacu de bator bivet in sa capitale Vienna. Su 19% de sa populatzione
residente austrìaca at a su mancu unu parente de orìgines no austrìacas. Sas
etnias prus numerosas sunt tedescos federales, bòsniacos e turcos.

Sa majoria de sa populatzione faeddat unu dialetu locale de su dialetu bavaresu,
mancari siat su tedescu standard sa limba ufitziale de s'Àustria, intendida però
dae is austrìacos che limba ischida. Àteras limbas faeddadas in Àustria sunt
s'ungheresu e su croàtu (in su Bundesland de Burgenland, e s'islovenu (in
Carìntzia e Istìria).



https://sc.wikipedia.org/wiki/Am%C3%A8rica

S'Amèrica est unu continenti, chi est s'unioni de s'Amèrica setentrionali e de
s'Amèrica meridionali.

Po nai "Amèrica" a bortas nant "Mundu Nou" o "Continenti Nou", faci a su "Mundu
Bèciu" o "Continenti Bèciu" comenti nant s'Europa, logu de aundi is
scoberridoris ndi lompiant. Medas bortas si narat "Amèrica" po nai siat
s'Amèrica setentrionali siat s'Amèrica meridionali, ma medas bortas puru si
narat "America" (in totus is lìnguas, s'inglesu puru) po inditai is Stadus Unius
sceti.

Segundu sa teoria chi s'est spartzinada in is sèculus, su nòmini de s'Amèrica
iat a bènniri de s'esploradori de Firenze Amerigo Vespucci: ponendu in fatu a
custa teoria, unu cartògrafu tedescu, Martin Waldseemüller, iat postu in conca
s'idea de mutiri su mundu nou de aici, impreendu su gèneri feminili (Amèrica) de
su nòmini suu latinizau (Americus Vespucius), po inditai su continenti nou in
una mapa de su mundu disenniada in su 1507, chi s'agatat in sa Cosmographiae
Introductio. Esistit perou peri un'àtera versioni, chi ponit su scioberu de su
nòmini in unu tempus innantis chi Vespucci arribbessit a su continenti nou.
Giovanni Caboto, sigomenti iat cumprèndiu ca Cristoforo Colombo no fut lòmpiu a
s'Orienti Estremu, a pustis de essi propostu po nudda a Ferdinando II e Isabella
de Castiglia de ddi donai unu viàgiu esplorativu bie una rotta prus
settentrionali, s'est trasferiu in su 1496 in Inghilterra, po cumbinci su rei
Erricu VII a sustenni su progetu suu. Su rei, ca iat giai perdiu s'occasioni de
tenni Cristoforo Colombo a serviziu po issu, iat coidau a cuncediri
s'autorizzazioni a Giovanni Caboto e iat achistìu su suu progetu de viaggiu cun
litteras patentis de su 5 de martzu de su 1496. In su portu de Bristol Si fudi
ordingiada una spedizioni de cincu navis, armadas cun su dinai de Caboto, ma cun
su finanziamentu prus che atru a carrigu de s'erriccu mercanti gallesu Richard
Ameryk, peri chi, po arrexonis ancora de cumprendiri, su 2 de mau de su 1497
ddest sarpàda una e bia , su Matthew, navíu de cinquanta tonnelladas cun ddunu
equipaggiu de dexottu ominis: su 24 de lampadas de su 1497 est approdau in
s'isula de Cabudu Bretoni e at toccau sa Noa Scozia, appubandu s'isula de
Terranova, e, creendu de essi toccau s'estremidadi Nord Orientali de s'Asia,
indd'at pigau possessu po nomini de Erricu VII. Caboto, disignandu sa mappa
costas nordamericanas, casi seguramenti po sa primu borta iat donau a cussas
terras su nomini de America, in onori de su Richard Ameryk ca fudi su principali
finanziadori de su viaggiu suu, avvenniu duus annus primu de sa spedizioni de
Amerigo Vespucci. resultat ca s'annuariu de Bristol de su 1497 apat registrau:
... sa dii de Santu Giuanni, sa terra de America beniat scoberta de is mercantis
de Bristowe, a pissu de una navi nomenada Mathew …, comenti testificau de atrus
documentus de cussu tempus pervennius fincias a oi.

Is Americas fiant oficialmenti scobertas de su "Becciu Mundu" su 12 de su mes'e
Ladamini de su 1492, cun su viaggiu de Cristoforo Colombo, unu navigadori imbiau
de sa regina de sa Spagna, e de su XV séculu funti stetias logu de medas
esplorazionis e sighentis colonizazionis. Si creit eppuru ca is primus europeus
a lompi in su Mundu Nou fiant unus cantus de vichingus, ca iant a essi sbarcaus
in s'isula de Terranova e forsis in is costas de su Canada bie su 1100.
Specificatamenti su primu europeu a biri is Americas ca si sciit fiat su
vichingu Bjarni Herjólfsson (nasciu in Islanda ma de originis norvegesas) ca in
su 986 iat bittu is costas de Terranova e de su Labrador.

S'America capit totu in s'emisferu occidentali e s'estendit po casi totu sa
latitudini de custu emisferu. Est difatis barigada de s'equatori, de su tropicu
de su Cancru e de su tropicu de su Capricornu. S'estendit a nord fincias a si
fai barigai peri de su circulu polari articu, mentris a sud no lompit a su
circulu polari antarticu.

S'America stremenat petti cun maris e oceanus: a nord de su Mari Glaciali
Articu, a ovest e sud-ovest de s'Oceanu Pacificu, a est e sud-est de s'Oceanu
Atlanticu, a sud de s'Oceanu Pacificu e de s'Oceanu Atlanticu. A sud, su
meridianu ca transit po su Cabudu Horn (su puntu prus meridionali de s'America),
cumpartit difatis (convenzionalmenti) s'Oceanu Pacificu de s'Oceanu Atlanticu.

In totu s'America tenit una superfizie de 42.549.000 km², unu pagu de mancu de
sa de s'Asia de cali est scrobada de su strintu de Bering.

S'America est cumposta de duas mannas terras bessias a pillu mutìas "America de
su Nord" e "America de su Sud" po comenti funti postas. Arrexonandu de i su
tremini intre is duas Americas, is geografus funti casi totus de accordiu a
cunsiderai s'America Centrali parti de s'America de su Nord. In particulari prus
che atru si cunsiderat s'istmu de Darién comenti tremini. Cun prus precisioni su
spartiacque de is fluminis Atrato (flunini de sa Colombia) e Tuiria (flumini de
sa Repubblica de Panamà). Prus pagu bortas, comenti tremini intre is Americas,
si cunsiderat su canali de Panamà (postu prus a nord-ovest).

S'America de su Nord capit in totu in s'emisferu boreali mentris s'America de su
Sud capit casi totu in s'emisferu australi. Cunsiderandu s'America Centrali
parti de s'America de su Nord, in particulari, de s'America de su Sud nofunti
includius in s'emisferu australi: su Venezuela, sa Guyana, su Suriname, sa
Guiana Francesa, una parti manna de sa Colombia e una parti pitica de s'Ecuador
e de su Brasile.

Sempri cunsiderandu s'America Centrali parti de s'America de su Nord, s'America
de su Sud tenit una superfizie de 17.840.000 km² mentris s'America de su Nord
tenit una superfizie de 24.709.000 km² (tandu s'America de su Nord est prus
manna de s'America de su Sud de prus o mancu su 38,5%).

Is geografus no funti de accordiu po cunsiderai s'America del Nord e s'America
del Sud duus continentis cumpartius (su continenti nordamericanu e su continenti
sudamericanu). Is geografus ca no funti de accordiu cun custu, dda cunsiderant
un unicu continenti e cunsiderant s'America de su Nord e s'America de su Sud
duus subcontinentis (su subcontinenti nordamericanu e su subcontinenti
sudamericanu). Segundu is geografus ca dda sustenint, custa posizioni
scientifica est donada de sa continuidadi territoriali ca esistit itre s'America
de su Nord e s'America de su Sud.

Is principalis macroregionis de s'America funti (po posizioni geografica)
s'Amèrica Setentrionale, s'Amèrica Tzentrale (Caràibes) e s'Amèrica Meridionale.
Custas tres macroregionis, cunsideradas paris, rappresentant s'intreu territoriu
de s'America. Peri s'Amèrica Latina est una de is principalis macroregionis de
s'America. Custa perou si contraddistinghit po essi istetia meda influenziada de
nazionis latinas comenti Frantza, Portugallu e Ispagna. In s'Amèrica Latina
pigat parti casi totu s'America Meridionali, casi totu s'Amèrica Tzentrale e su
Mèssicu.

Is parassitologus de Rio de Janeiro funti ciccandu dedonai s'axudu insoru a sa
scoberta de is bias de migrazioni preistoricas, crarusighias peri de is esseris
umanus. pon'esempiu funti istetius agataus parassitus intestinalis de is esseris
umanus de chini su ciclu vitali no s'iat a essi possiu arreguai passandu in is
frittas regionis articas; tandu is specialistas ant ipotizzatu ca a su mancu
7000 annus calincunu populu iat a podiri essiri sceberau un'atru camminu po si
trasferiri in su continenti americanu. Tandu in prus a cudda artica si podint
acciungi comenti possibilis logus de passaggiu sa sub-artica e sa transoceanica
(polinesiana).

Is primus bividoris de is Amèricas funti istetius casi totus sperdius de is
colonizzadoris europeus. Intre is prus nomenaus nci furinti is ca ddi narant
"populazionis precolombianas" (is prus nomenadas "Inca", "Maya" e "Atzecus"),
tzerriaus de is europeus "indios" e is "indianus de Amèrica" ca biviànt in is ca
oi funti is Stadus Unius e in su Canada, e ca funti istetius sperdius e
inserraus in is tancas de is pionieris europeus.

Sa populazioni americana est cumposta de 806.609.000 abitantis e una densidadi
media de 19,1 ab/km², descendentis de tres grandus grupus etnicus, e fincias
s'amescuru intr'e issus e totu: amerindius e esquimalis (ca formànta is
abitantis autoctonus de s'Amèrica); europeus (de origini spagnola, portughesa,
britannica, francesa, Itàlianu, tedesca, olandesa, danesa e slava, custus in
totu fainti prus o mancu 572,9 milionis de personas, est a nai unu 63,5% de sa
populazioni americana) e africanus subsaharianus descendentis de iscraus. Ddue
funti peri descendentis de atrus inmigrantis, prus recentis, a pitzu de totu
asiaticus, tanti de su Mediu tanti de s'Estremu Orienti. Mentris in mesura prus
manna o prus pitica totus is paisus de su continenti tenint ascendenzia europea,
custa est predominanti in paisus comenti Argentina, Brasili, Canada, Costa Rica,
Istados Unidos, Cile e Uruguay. In calincunu de custus paisus, de chini is
abitantis fenotípicamente tenint trattus europeus predominantis]], s'est bittu
cun provas geneticas ca tenint percentualis piticas de sambini amerindiu e
africanu. Is problemas de arraccia in Amèrica funti calandu in su cursu de sa
storia, specialmenti in forma legali, e ca sa sclavitudiniest istetia totu
abolia in totus is paisus. Eppuru, esistint recusas po is minorìas de origini
amerindia, africanus o asiaticus in diversus paisus de populazionis
predominantementi biancas.

Is paisus auba sa percentuali de amerindius est sa parti prus manna de sa
populazioni funti Guatemala, Bolivia, Mèssicu e Perù. Sa cumponenti indígena est
meda significativa peri in Ecuador, El Salvador, Nicaragua, Honduras, Panama,
Colombia, Venezuela e Paraguay.

Sa populazioni in Amèrica bariat segundu is condizionis de sa vida. Sa parti
prus manna de is abitantis de s'Amèrica Latina funti giovunus intr'e is 15 e is
24 annus de etadi, e sa sperantzia de vida bariat intr'e is 60 e is 80 annus de
etadi. In prus, prus de sa metadi de la populazioni in grandu parti de is paisus
est rurali. Argentina, Cuba, Cile e Uruguay funti is paisus de s'Amèrica Latina
cun dduna struttura demografica relativamenti imbecciàda, difatis sa populazioni
de 60 annus o prus est oguali o superiori a su 13%. In paisus comenti Guatemala,
Haiti, El Salvador, Honduras, Nicaragua, Panama, Paraguay e República
Dominicana, esistit una populazioni giovana prus mannas, funti de prus is
giovunus intr'e is 15 e is 25 annus de etadi, invecis de sa Bolivia ca est un
paisu ca est imbecciandu, ma peri cun dduna populazioni giovana. Po urtimu, in
Brasili, Colombia, Ecuador, Costa Rica, Mèssicu, Perú, Puerto Rico e Venezuela,
peri sa parti manna de is abitantis insoru funti giovunus, peri si in is urtimus
annus in Brasili, Colombia, Costa Rica, Mèssicu e Puerto Rico ddu at unu
progressivu imbecciamentu de sa populazioni relazionau a sa diminuzioni de sa
fecundidadi.Su propriu in Guadalupe, Guayana Francesa e Martinica (Francia) e in
paisus no latinus comenti Bahamas, Belize, Guyana, Jamaica, Suriname, is
Antillas Piticas, Trinidad e Tobago, includendu is dependenzias europeas comenti
is Antillas Olandesas, Aruba, etc.. In is Stadus Unius e Canada sa parti manna
de is suus abitantis est adulta, bincendu sa populazioni giovana,
assimbillandusì a su processu ca ddu est in Europa.

Is 10 cittadis prus mannas de s'America funti elencadas in segus. Sa
definitzioni offissiali de cittadi est donada de su cuncetu de cittadi bera e
propria, est a nai su territoriu a intru de is treminis de sa cittadi, e tandu
no po area urbana o area metropolitana.

Su Nordamerica e su Sudamerica contant in totu 35 stadus indipendentis (22 in
Nordamerica e 13 in Sudamerica) e calincunu territoriu mesu-indipendenti.



https://sc.wikipedia.org/wiki/R%C3%B9ssia

Sa Federatzioni Russa (rus. Российская Федерация, Rossijskaja Federacija,
/rʌs'sijskəjə fʲɪdʲɪ'raʦijə/, tzerriada puru Россия, Rossija, /rʌs'sijə/) est
unu stadu chi si sprundit intre s'Europa e s'Asia. Sa capitale sua est Mosca.

Cun una tirada de 17.075.200 chilòmetrus cuadraus est sa prus natzioni manna de
su mundu. Est lacananti cun Norvegia, Finlandia, Estònia, Lettonia, Bielorussia,
Lituània, Polonia, Ucraina, Georgia, Azerbaigian, Kazakistan, Cina, Mongolia e
Corea de su Nord. Est sfusta a su nord ovest de su Mari Balticu, a su Nord de su
Mari Glatzali Articu, in s'est de s'Oceanu Pacificu e a su sud de su Mari Nieddu
e de su Mari Caspiu.

Sigumenti est su prus stadu de importu chi benit de s'Unioni Sovietica, sa
Rùssia est oindii una natzioni cun d-una fortza polìtiga manna, po su prus
aintru de sa CSI, chi abratzat totu is natzionis de sa ex Unioni Sovietica
bogadas is tres repùbricas bàlticas - Letònia, Estònia e Lituània - e sa
Geòrgia.



https://sc.wikipedia.org/wiki/Limba_tedesca

Su tedescu (die Deutsche Sprache, das Deutsche) est una limba de sa truma
olandesu-germànica de su cambu ocidentali de is limbas germànicas de sa famìlia
de limbas indo-europeas. Est sa limba germànica prus difùndia in su mundu a
pustis de s'ingresu.

Est s'idioma cun su nùmeru prus mannu de fueddantis de limba mama in totu
s'Unioni europea, fueddau che primu limba e arreconnotu comente limba ofitziale
in Germània, in Àustria, in Lussemburgu, in Bèlgiu (cantones orientalis), in
Liechtenstein e in Isvìtzera prus che àteru in sa parti de sus innui si fueddat
una barianti tzèrriada "isvìtzeru tedescu" (Schweizerdeutsch).

Est fueddau fintzas in unus cantus logus de s'Itàlia comente su Tirolu de giossu
o su Friuli (Val Canale), in àterus logus de s'Europa comente in Romania,
Polònia (Voivodato di Opole), Frància (Alsàzia e Lorena), e fintzas in partis de
is Istados Unidos d'America.

Sa prus parte de sos vocabulos in tedescu bènit dae sa camba germanica de sas
limbas indo-europeas, mancàri chi bi nd'àpat puru una minorìa picàdas dae su
frantzesu, latinu e, pagòra, dae s'inglesu. Est una cosa ispantòsa chi su
tedescu bòrtet paràgulas istrànzas fachènde imprèu de s'imbentàrju germanicu
ebbìa: est de gai chi Notker III di Santu Gallu fit resessiu a bortare sos
trattàos aristotelicos in tedescu anticu lìmpiu in s'annu de Milli. Oje in dìe,
podìmus atzapàre pro esempiu Fernseher /'fɛɐnˌze:(ɐ)/ , chi lu cumpònen fern
(attèsu) e sehen (bìer), chi est sa bortàda esatta de su faveddu grecu-latinu
"televisione".

A prima ocràda, su lessicu tedescu est malu a cumprènder. Tòcat puru a ischìre
chi una parte manna de lùmenes est una bortàda a sa lìttera dae su latìnu.
Eddùncas, fìntzas de manèra indiretta, si pòdet iscumbatàre
s'internassionalidàde de sos limbàzos, mascamènte in su campu de cosas chi
pertènen a sa crèsia (pro esempiu, die Wieder-aufersteh-ung = re-surrect-io).
Fìntzas sas paragulas chi su tedescu at picàu dae su latìnu si acàttan meda prus
a s'ispìssu de cantu unu si pòdat isettàre, pro esempiu nüchtern ("a jaunu", dae
nocturnus), keusch ("castu", dae conscius), die Laune ("s'animu", dae luna), die
Ziegel (dae tegula), die Pfeife (dae pipa) oppuru kosten (omonimu de gustare e
constare), kaufen ("comporàre", dae caupo, in sardu tzilleràrju) e gai sichìnde.



https://sc.wikipedia.org/wiki/Computer

Unu computer, o elaboradore , o puru carculadore est una màchina chi elaborat
datos sighende una lista de istrutziones.

Sa caraterìstica chi distinghet sos carculadores modernos dae sas àteras
màchinas est su fatu chi custos podent èssere programados. Si podet dare una
lista de istrutziones (su programa) a s'elaboradore, e custu ddas cunservat e
ddas podet esecutare in unu momentu apostivigadu.

Su tipu de elaboradore prus connotu est s'elaboradore personale (PC), categoria
in ue sunt incluidos s'elaboradore de mesa (desktop) e s'elaboradore portàtile.

Una forma de elaboradore pagu cunsiderada ma meda prus difusa sunt però sos
sistemas "embedded", carculadores piticos e sèmplitzes, impreados pro
controllare ateros dispositivos: dae sos robots industriales a
s'istrumentatzione de sos aeroplanos, dae sos telèfonos cellulares finas a sos
gioghitos pro pitzinnos.

Sos elaboradores sunt màchinas digitales, proite elaborant signales e
informatziones in forma numerica. Mancari chi in sa istoria sunt esistidos
carculadores chi impreaiant in sos tzircuidos de càlculu issoro su sistema de
numeratzione deghimale, is elaboradores de immoe isfrutant s'algebra de Boole e
su còdighe binariu.

Sas primas màchinas cunsideradas comente elaboradores modernos sunt de sa metade
de su sèculu XX (1940-1945), mancari chi su cuntzetu de elaboradore giai
esistiat (castia àbacu e ateros carculadores mecanicos). Sos primos elaboradores
eletronicos fiant mannos comente una abitatzione, e consumaiant una energia
ecuivalente a cussa de chentinas d'elaboradores personales (PC) de oe. Is
elaboradores modernos sunt realizados cun tzircuidos integrados, sunt meda prus
poderosos (milliones de bortas prus), e ocupant unu logu meda minore: podent
èssere prus piticos de unu relogiu de burtzu.

Sos elaboradores sunu formados dae una cumponente fisica (hardware), e dae su
software. Pro su chi s'atenet a s'hardware, su modellu in su cale si fundant is
elaboradores de oe est s'architetura de Von Neumann, chi distinghet 4
cumponentes:

Pro su chi s'atenet a su programariu (software) tocat a narrere chi sas
istrutziones nadias chi sas CPU podent esecutare sunt meda sèmplitzes: summare
unu nùmeru a un ateru, iscostiare unu datu dae unu logu a un ateru, imbiare
datos a ateros dispositivos, etc. Pro custu sos programmas de oe, chi sunt
cumpostos dae milliones de istrutziones, sunt disvilupados guasi semper cun
limbagios de programatzione prus sofisticados, chi unu programa compiladore o
interprete, traduet in su còdighe machina chi sa CPU podet esecutare.



https://sc.wikipedia.org/wiki/Sotziologia

Sa sotziologia est una iscièntzia chi s'òcupat de sas relatas sotziales e de
totus sa cosa fata in pari cun àteros/àteras, est a narrere chi cheret ispricare
sa vida partende dae su raportu chi esistit a intro de onniunu de noisàter*s cun
s*s àter*s.

Pighende s'esèmpiu de s'isboddicu de sas sièntzias de sa naturalesa in sos
sèculos de XVII e de XVIII, su filòsofu sotziale frantzesu Auguste Comte
(1798-1857) si nd'imbentaiat sa paràula 'sotziologia', e cuntzepiat unu
programma gasi metafìsicu pro custa disciplina noa. Ma est a s'acabu de su
sèculu de XIX, cun su càmbiu organizativu de sas universidades europeas ei sa
modernizatzione issoro, chi si podet narrer ca sa sotziolozia che chistionu
sientìficu autònomu siat nàschida, abarrende peròu semper pagu pagu tzeraca de
sa filosofia, est a nàrrer abarrende una teoria sotziale chene de unu programma
empìricu isboddicadu e modernu.

Comentesisiat, sa nàschida de sa disciplina si depet atribuire massimamente a su
frantzesu Emile Durkheim (1858-1917) e a su tedescu Max Weber (1864-1920). Sunt
istados issos a fraigare sas craes cuntzetuales prus mannas e chi galu a sa die
de oe cunditzionant sa disciplina. Segundu Durkheim, su cumportamentu de s'òmine
e de sos grupos tenet sentidu e podet esser cumpresu ebbia, castiende a sas
istitutziones sotziales, chi pretzèdint sa vida de donzi òmine e sutzedent a sa
morte issoro. Sunt custas 'fatos sotziales' beros, tostados che pedra, chi
s'imponent a sas sèberas e a su destinu individuales, pro mèdiu massimamente de
sa formatzione de sas identidades individuales. In s'òpera sua 'Le suicide'
(1897) isse, impreende datos istatìsticos, dimustraiat s'acàpio determinadore a
intro de sa cultura de pertenèntzia ei sa sèbera prus personale chi podiat
esistire, su suitzìdiu. Custu pro nàrrer ca est possìbile de agatare una
causalidade sotziale a calechisiat cumportamentu e sèbera.

Su sèculu de XX est istadu marcadu massimamente dae s'ispostamentu de su tzentru
de sas iscièntzias otzidentales, e de sa sotziologia puru, dae s'Europa a
s'Amèrica. Incue s'universidade aiat introdùsidu unu càmbiu importante meda in
s'istrutura de sa chirca: a sas cadreas monocràticas e baronales europeas si
sustituiat su traballu de grupu, cun sa nàschida de su departimentu
universitàriu. Inultras, àteros caràteres democràticos de sa cultura americana
permitiant a sos chirkeris universitàrios de esser prus lìberos cunforma a
s'esigèntzia de respetabilidade a sa manera de sa gentitedda chi bi fiat in
Europa. Insuma, fiant prus lìberos de chircare bias noas.

Che reatzione a custa manera de traballare, giai in sos annos trinta e
massimamente in sos baranta e chimbanta, si sunt isboddicadas àteras
sotziologias in sa Costa orientale de sos Istados Unidos, chi si sunt opostas a
sos interatzionistas simbòlicos siat in sa manera de chircare siat in sa visione
generale de sa sotziedade. Pro issos, infatis, su sòtziu torrat a esser
un'aggregu de cumportamentos chi sighint règulas generales (funtziones)
provocadas dae su bisongiu ca ogni sotziedade tenet de respunder a esigèntzias
fundamentales (bisongios), comente a su produer sa richesa, trasferrer una
cultura a sas generatziones noas, tenner creèntzias comunas, defender sa
seguresa pùbrica, etz. Pro respunder a custos bisonzos naturales de onzi sòtziu,
in donzi sotziedade si sunt criadas istitutziones sotziales chi currispundent a
custas funtziones, che sa còyua, s'iscola, sa religione, s'economia, etc.
Torrende a Durkheim (ma no de seguru a su Durkheim de "Sas formas elementares de
sa vida religiosa"), issos bient in sa sotziedade un'aggregu de unidades chi
respundent a una lege generale, chi est sà de su mantenimentu de s'ecuilìbriu
sotziale. Sende un'aggregu coerente de unidades discretas, fiat possìbile a
l'istudiare cantifichendilas. E tando fiat introdùsidu in sotziologia s'impreu
de mètodos istatìsticos, pro mèdiu de sa trasformatzione de protzessos sotziales
in cantidades discretas. Su modellu teòrigu funtzionalista, che sos
istruturalistas e neomarxistas, aderint totus a custa bisione chi redusit su
cumportamentu sotziale a efetu de càusas chi tocat a chircare in s'istrutura
cumplessiva de sa sotziedade.

Custu innestu at provocadu un'isboddicu chene pretzedentes de sa disciplina,
aplicada massimamente a sa mesura de su mundu, chi est bessida dae
s'universidade puru furriende·si·nde a impresa cummertziale (istitudos de
sondazu) o, pro esèmpiu in Sardigna, a sustengiu parasientìficu a s'atzione
polìtica, ma, a su matessi tempus, at provocadu sa poberesa teòrica ei sa
decadèntzia sientìfica de sa sotziolozia, chi s'est redùsida a una tautologia de
sa sotziedade e no iscobèrit prus nudda, si no cunfirmat sos pregiudìtzios de
sos chircheris de professione e de su rangu sotziale issoro.

In sos annos partende dae su 1970, unos cantos grandos sotziòlogos, che Pierre
Bourdieu in Frantza e Anthony Giddens in Rennu Unidu, ant chircadu de agatare
un'intregu a intro sas duas bisiones de sa sotziedade, est a narrer s'istrutura
cunditzionadora ei s'atzione cambiadora, cun èsitos chi si podint cuntierrare
meda. Oe, comuncu, sa sotziologia in su mundu paret chirkende una bia noa, pro
ite massimamente paret difìtzile de isprigare tropu de su chi sutzedit sighende
custa immàgines fortes de su chi est sa sotziedade in su cumplessu suo. Sas
chircas empìricas no portant a niuna iscoberta, e cunfirmant sas ipòtesis de sos
chircheris ebbia.

Pro custu, massimamente in Amèrica, in Frantza, in sos Logos Bassos, in Germània
e in sos Logos iscandìnavos, si assistet a una torrada a s'iscola de Chicago e a
sos mètodos suos de chirca.



https://sc.wikipedia.org/wiki/Rugby

Su rugby est unu sport de squadra meda difùndiu in totu su mundu, specialmenti
in Francia, Irlanda, in is paisus britannicus e in is ex-colonias de
s'Inghirterra, cum'enti s'Australia, sa Nuova Zelanda e su Sudafrica. Est
praticau meda in Argentina e in Italia puru.

Su giogu de su rugby est dividìu in tres codicis de regolamentu: su rugby a 15,
su prus diffùndiu, su rugby a 13 e su rugby a 7, gestius de 2 federazionis e
organismus internazionalis diversus ca no funti collegaus fra issus, is
variantis a 15 e a 7 dipendint de sa propriu federazioni internazionali (Rugby
Football Union), invecis sa varianti a 13 dipendit de sa Rugby Football league.
Est definiu unu sport de combattimentu e de situazioni. Est unu sport de
toccamentu e de combattimentu poitta sa cumparanzia fisica fra is giogadoris ddu
at sempri in su giogu. Est definiu peri unu giogu de situazioni poitta cun is
annus est sempri prus importanti sa capacidadi de cumprendiri su contestu de su
momentu (momentu tatticu) aundi ogna parti de sa partìa si svilupat in manera
cuncreta. Sa definizioni de is ruolus, candu su giogu torrat a partiri de una
situazioni firma, parit, in su rugby de oi, limitanti, bitta sa necessitadi, po
ogna giogadori, de s'adattai a ogna posizioni in campu e a ogna fasi de giogu.

Formas antigas de giogus cun sa boccia funti sempri esistias in ddogna parti de
su mundu: de custas, is prus nomenadas funti s'episkyros gregu, s'harpastum
romanu, su calcio storicu fiorentinu e sa soule francesa. In origini su tremini
inglesu football, invecis de su chi si pensat, no indicada sempri giogus auba si
depiat calai una puntada 'e pei a sa boccia, ma tottus is chi faiant is
artigianus e e is massaius "a pei" (to play at ball on foot, de custu su tremini
modernu football), in manera diversa de is nobilis ca impreanta is cuaddus po
nci passai su tempus. In su cursu de is seculus, is barius football furint
introdusius in medas public schools inglesas, cun regolamentus duncas diversus
sia po sa forma de sa boccia e a su ettu de ddu manixai o ddu carciai, sia po su
numeru de giogadoris in campu.

Sa liggenda apponit a William Webb Ellis, unu studianti de sa scola de Rugby,
s'invenzioni de s'omonimu giogu: in su 1823, in occasioni de una partia de
football giogau cun regolas ancora no standard, William Webb Ellis iat arregortu
sa boccia cun is manus e iat incumenciau a curriri conca a sa linia de fundu
campu avversaria streccandudedda addai de sa linia de fundu campu aboxinandu:
"META!". Custu stremu maravigliada ed incuriosada medas personas, ca tandu iant
incumenciau a praticai custu "sport". In onori de William Webb Ellis ddu est a
immoa ancora una statua de brunzu a innanti a sa scola auba est stetiu
"imbentau" su mannu sport de su rugby. Sa farta de s'uniformidadi in is regolas
intr'e is barius ettus de giogai a football iat causau una prima, manna,
scissioni: in su 1863 is rappresentantis de unu grupu de club inglesus iat
decidiu de adottai is Regolas de Cambridge, in parti mudadas, e iant fundau sa
Football Association, e anti aicci fattu nasciri su chi at a essiri connottu
comenti Association Football o Soccer. Is club ca iant mantenniu is Regolas de
Rugby iant fundau, peri issus, in su 1871, s'organismu offissiali insoru, sa
Rugby Football Union.

Sa segunda partidura est avvennia a intru de sa Rugby Football Union in su 1895
candu, po problemas socialis e economicus, calincunu club de su nord de
s'Inghilterra iat formanu sa Northern Rugby Football Union, divennia a pustis sa
Rugby Football League, custa a lestru iat incumenciau a mudai grandu partis de
is regolas, erribbandu a tenni una versioni de su rugby football meda diversa de
sa ca fut gestia de sa RFU.

In Noa Zelanda, Galles e in particulari in Llanelli in sa contea de
Carmarthenshire, Cornovaglia, Scozia, County Limerick in Irlanda, Languedoc in
sa Francia meridionali e is Isulas Pacificas su rugby union est populari intre
is classis de is traballadoris. Eppuru su rugby league benit cunsiderau su Sport
de is classis de traballadoris in is conteas inglesas de Yorkshire, Lancashire e
Cumbria, e in is stadus australianus de New South Wales e Queensland. In su
Regnu Uniu, su rugby union benit medas bortas tzerriau de is fan "rugger". In
calincuna regioni su kick off benit mutìu "Rug Off".

Is tifosusi francesus de rugby league medas bortas issus e totu "treizistes";
custu foeddu benit de su nomini francesu de su rugby (jeu à treize). Custu
nomingiu s'est a immoa diffundiu in totu sa Francia e peri in is nazionis
anglofonas.

A is ottu giogadoris ca cumponint prima,segunda e terza linia, ddi nanta
"innantis" ("avanti"): issus funti is chi si cuntendint is "accioccus" e is
"remittias lateralis". S'accioccu podit essiri serrada o oberta: in ddunu
accioccu serrau ddu ant 5 giogadoris po parti e minimu atrus 5 giogadoris
abarrant accanta fincias candu ddu at s'obertura de su giogu, mentris in ddunu
accioccu obertu (ruck) ddu ant unu o prus giogadoris a camba a deretu toccamentu
cun s'avversariu candu sa boccia est in terra. In s'ordinanza in campu, a palas
de is "innantis" abarrant is duus "mesanus" ("mediani"), a palas de is mesanus
abarrant quattru "tresquartus" ("trequarti") e a palas de is tresquartus ddu at
s'"estremu" ("estremo"). S'utility back est unu giogadori particolari ca podit
fai diversus ruolus de tresquartus. Is atletas de ogna ruolu, in is scolas de
tecnica po principiantis, imparant a fai s'azioni prus importanti, su
"placcaggiu". In dduna partìa si podint fai massimu 7 sostituzionis.

15 - Fullback - Estremo - Estremu 14 - Right wing - Tre quarti ala aperta destro
- Tres quartus ala oberta destru 13 - Outside center - Tre quarti centro (centro
esterno) - Tres quartus centru (centru de foras) 12 - Inside center - Tre quarti
centro (centro interno) - Tres quartus centru (centru de intru) 11 - Left wing -
Tre quarti ala chiusa sinistro - Tres quartus ala serrada de manca 10 - Fly-half
- Mediano d'apertura - Mesanu de obertura 9 - Scrum-half - Mediano di mischia -
Mesanu de accioccu 8 - Number 8 - Terza linea centro - Terza linia centru 7 -
Openside flanker - Terza linea ala (flanker destro) - Terza linia ala (flanker
destru) 6 - Blindside flanker - Terza linea ala (flanker sinistro)- Terza linia
ala (flanker de manca) 5 - Lock (2nd row) - Seconda linea - Segunda linia 4 -
Lock (2nd row) - Seconda linea - Segunda linia 3 - Tighthead Prop - Pilone
destro - Piloni destru 2 - Hooker - Tallonatore - Carronadori 1 - Loosehead Prop
- Pilone sinistro - Piloni de manca

Ogna meta fata balit cincu puntus. Sa squadra ca at fatu una meta tenit deretu a
una puntada de pei de conversioni o mudanza ca balit duus puntus: su carci si
donat de sa posizioni e perpendicolari a su puntu aundi s'est fata sa meta
cicchendi de arziai sa boccia prus in artu de su palu trevessu de sa genna.
Atrus tipus de carcis funti is de castigu e de rimbalzu ca chi arrenescint
donant tres puntus. A su carci de castigu comenti su de mudanza ddi nanta
assentau poitta sa boccia est firma in terra invecis su carci de rimbalzu benit
fatu in dduna azioni de giogu a pustis de essi fattu rimbalzai sa boccia in su
campu.

Cun is annus, su rugby at mudau medas bias su contu de is puntus, e po unu pagu
de tempus (fincias a su 1893) mudada peri de Paisu a Paisu.

In is primus tempus baliant sceti is mudanzas e is drop, e is metas baliant 1
puntu ca naranta "goal" ( su tremini "try" impreau in s'inglesu, boliat nai
propriu ca donada su deretu a "provai" sa puntada de pei). No si podiant tentai
carcis a puntu in is castigus, custu est istetiu permitiu sceti de su 1893. Tra
su 1888 e su 1977 di podiat tentai de "agatai una genna" cun su "carci de mark"
(fatu cun sa manera de su drop). Si tenit deretu a carciai sena fasciugu de is
avversarius a pustis de s'arregorta de sa boccia primu chi tochit terra a pustis
de unu carci (up-and-under) avversariu. Oi si podit fai sceti arregollendu sa
boccia in is proprius 22 metrus e de su 1977 non si podit carciai in sa genna.

Is puntus furint introdusius, a su mancu in s'Inghilterra, in su 1886: in su
tempus ant'a acabai peri poitta est istetiu postu su carci de mark (boccia
pigada primu de tocai in terra) (introdusiu in su 1891 - pesau po contai is
puntus in su 1977). Sa mudada a su mancu po sa RFU inglesa at a essi sa
sighenti:

Su rugby a 15 in Italia si giogat de casi 100 annus e su svilupu suu prus mannu
s'est tentu candu ant cumenciau a s'affermai, peri a foras de s'Itàlia,
giogadoris de scola italiana comenti Sergio Lanfranchi, Mario Battaglini e Paolo
Rosi.

S'11 martzu 2006 po sa primu borta s'Italia est arrenescia a conchistai unu
puntu a foras de domu in su Ses Nazionis accabbandu paris 18-18 a Cardiff,
contra su Galles.

Su 24 febbraio 2007 est un'atra data storica po sa nazionali italiana: prima
bincida a foras in totu azura in su 6 Nazioni in Murrayfield, cun su punteggiu
de 17 a 37. Su 6 Nazioni de cuss'annu est nomenau in sa storia comenti su primu
cun duus bincidas. Difatis a pustis de petti duas cidas de s'attoppu storicu de
Edimburgo su 10 de martzu de su 2007 sa squadra italiana bincit po 23 a 20
contra sa squadra gallesa in ddunu stadiu Flaminio totu prenu. Cun custa bincida
s'Italia arrenescit a binciri su Galles po sa primu borta in sa storia in su
Ranking mondiali ponendusì a s'8u postu.

Su 12 martzu de su 2011, s'Italia fait un'atra impresa storica bincit in su Ses
Nazionis po sa primu borta, in dduna gara grandu tirada, is titulatissimus
francesus po 22-21.

Su 17 martzu de su 2012, s'Itàlia at bintu in su Ses Nazionis contra sa Scotzia
s'unica sua partia de custa edizioni de su torneu, lassandu a sa Scotzia e totu
sa "Cullera de linna", ca benit "binta" de is squadras ca perdint totus is
partias de su Ses Nazionis.

Su campionau rugbisticu prus artu est s'Eccellenza, postu in fatu de 3
campionaus Nazionalis, Serie A, Serie B, postus in fatu issus e totu de is
campionaus regionalis de Serie C e de Serie D e is ligas prus piticas
dilettantisticas. De su 2010 duas squadras italianas pigant parti a sa Celtic
League.

In sa stasoni 2011-2012, ddu ant duas squadras sardas in sa Serie A2 de Rugby a
15 s'Amatori Rugby Alghero e s'Amatori Rugby Capoterra. Sa A2 est su campionau
de segunda divisioni, a suta de s'Eccellenza, est dividìu in duus gironis A1 e
A2, is primas duas classificadas de de su propriu gironi giogant is play-off po
andai in s'Eccellenza.

Partias de rugby de diversas specialidadis e competizionis funti trasmittias
d'ogna dii de medas emittentis nazionalis e localis in su mundu: inoa arremonaus
sceti ca in Italia su torneu Ses Nazionis fudi trasmittiu de sa RAI, giai de
candu is nazionalis ammittias furinti cincu, cun su comentu de Paolo Rosi, in
segus fincias a s'edizioni 2009 est istetiu trasmittiu in craru in La7, cun
comentu de Cecinelli e Mazzariol, ma de su 2010 is partias de su torneu funti
trasmittias in deretta in Sky Sport e in differia in La7. Gratzias a unu
accordiu cun sa Rai, invecis, is partias de su campionau professionali italianu
prus mannu benint trasmittias in Rai Sport satelliti e digitali terrestri e peri
in streaming in su giassu http://www.raisport.rai.it/. Sempri Rosi iat comentau
medas partias de sa nazionali po Campionato europeo per Nazioni di rugby e
Template:RWC; est craru ca su campionau mondiali de rugby a 15 est sa
competizioni rugbistica prus sighìa e tandu est peri s'eventu televisivu prus
commerciali: 30 segundus de pubblicidadi in sa finali costat tanti dinai ca
sceti is multinazionalis si podint permittiri.

Is competizionis Tri Nations, Super 15, Heineken Cup, National Rugby League e
Super League funti a su solitu trasmittius de eurosport e Sky Sport; is
campionaus mundialis e is prus importantis competizionis de rugby a 7 in su
tempus passau funti istetius trasmittius de Sky Sport e sportitalia; custa
trasmittit de pariccius annus Total Rugby: programma de un'ora condusiu ogna
giobia de s'ex rugbista de Serie A Luca Tramontin e de sa giornalista Daniela
Scalia. Is primus edizionis de su Tri Nations furinti istetias trasmittias in
differia de TMC Monte Carlo ca degaici iat donau a is amadoris italianus sa
possibilidadi de biri medas partias in craru.

In is partìas de Rugby no benit mai sonada sa canzoni "We are the champions" de
su grupu inglesu Queen, comenti invecis si fait in medas atrus sport, poitta
tenit sa fràsia "No time for losers" ("No ddu'at tempus po chini perdit") ca est
cunsiderada de arreulu po is avversarius. Eppuru a pustis de sa finali de su
mondiali de rugby de su 2003 bintu de s'Inghilterra, custa canzoni est istetia
sonada.



https://sc.wikipedia.org/wiki/Islanda

Coordinatas: 64°49′50″N 17°59′12″W﻿ / ﻿64.830556°N 17.986667°W64.830556;
-17.986667

Islanda (in islandesu: Ísland; ['islant]) est una natzione insulare de s'Europa
chi s'agatat in norti-uestu istremu de su cuntinente. Su territòriu suo est
fomadu dae s'ìsula omònima e de àteras ìsulas minores o isuleddas chi dd'istant
a curtzu, in s'otzèanu Atlànticu intre s'Europa e sa Groenlàndia. Sa capitale
sua Reykjavík, sa limba uffitziale s'islandesu.

S'Islanda est situada in s'otzèanu Atlànticu a su sud de su tzìrculu polare
àrticu, chi passat intames atraessu s'ìsula de Grímsey, posta a fache de sa
costera setentrionale de s'ìsula. Diferentemente a sa Groenlàndia, chi dd'istat
relativamente a curtzu, s'Islanda est geograficamente parte de Europa, non
de s'Amèrica de su Norti, mancari geològicamente s'isla s'agatat posta intre
ambas sas placas cuntinentales. S'Islanda est sa de 18 ìsulas prus mannas in su
mundu e sa segunda de s'Europa a fatu de Britànnia Manna.

Sas ìsluas chi ddi sunt prus pròssimas sunt sa Groenlandia (a 287 km) e
sas Ìsulas Føroyar (a 420 km). Sa distàntzia prus pròssima a sa parte
cuntinentale de s'Europa est de 970 km, cun sa Norvègia.

S'isula tenet subrafache de 101 826 km², ma cun sos àteros territòrios insulares
(unos 30) chi ddi apartenint azunghet a istèrrida 103 125 km². Contat
populatzione de unos 331.000 bividores, chi bivent cuntzentrados mescamente in
s'àrea de sa capitale Reykjavík.

A causa de sa posidura in sa dorsale mesoatlàntica, est un paìsu cun
atividade vulcànica e geològica manna; custu fatore tenet efetos subras s'aèrgiu
de su territòriu. Sa parte intranàbile cunsiste in una campeda caraterizada dae
desertos, montes e biddiarzos. Gràtzias a s'influèntzia de sa currentada de su
Gulfu, tenet unu clima temperadu in relatu cun sa latitùdine.

Sas primas cussòrgias umanas in Islanda dàtant a s'874 cando, segundu su
Landnámabók o «Lìburu de s'acussorgiadura», su lieder norvegesu
Arnarson diventaiat su primu colonu permanente de s'ìsula. Àteros navigantes,
comemnte su vichingu feroesu Naddoddr, possìbile iscoberridore, aiant visitadu
s'ìsula dae s'annu 860 pro bi passare s'ierru. In sos sèculos a sighire, àteros
grupos umanos de orìgine nòrdica e gaèlica si ddiant assentare in Islanda.
Fintzas a su de 20 sèculos sa populatzione islandesa dipendiat dae sa pisca e
dae sa massaria.

Dae su 1262 a su 1944 faghiat parte a primu de su rennu de Norvègia e a pustis
de su de Danimarca. S'Islanda at declaradu s'indipendèntzia dae sa Danimarca in
s'11 de nadale de su 1918 ma nd'at otentu su reconnoschimentu petzi in su 17 de
làmpadas de su 1944. Dae tando s'economia sua at tentu isvilupu meda lestru.

In su 2008 su sistema finantziàriu islandesu at tentu unu collassu chi at
causadu una incuda grae de s'economia e manifestatziones chi ant tentu su
resurtu de betire a eletziones parlamentàrias, in ue Jóhanna Sigurðardóttir at
balangiadu postu de prima ministra. Parallelamente at tentu logu sa chi est
diventada famada comente Rivolutzione islandesa, una serie de protestas e
movimentos de organizatzione tzitadina chi, impare a su guvernu nou, at betidu a
s'incausamentu de su primu ministru cabudianu Geir Haarde, duos referendumes pro
detzìdere subra su pagamentu de su depidu esteru de sas bancas natzionales e unu
protzessu tzitadinu de mudàntzia a sa costitutzione, chi su 29 de trìulas de su
2011 at dadu unu progetu costitutzionale de dibatire in su parlamentu.

Oe in die s'Islanda s'apoderat subra una economia de mercadu chi godit de tassas
prus bàscias de sa mèdia OCSE. S'islanda assegurat assistentzia sanitària e
educatzione superiore gratuita pro totu sos tzitadinos. In su 2009 s'istadu est
istadu classificadu dae s'ONU su de tres paisos prus isvilupados de su mundu.

Sa sotziedade islandesa est isvilupada e tecnologicamente adelantada. Sa cultura
sua s'apoderat subra su patrimòniu nordicu e sa populatzione est de origine
tzelta e iscandinava.

Sa limba uffitziale est s'islandesu, limba germànica setentrionale meda
aprossimada a su norvegesu otzidentale. S'istadu assegurat libertade de cultu
prena a sos tzitadinos, mancari sa religione de istadu siat sa crèsia natzionale
de Islanda, de apartenèntzia luterana, de chi s'80% de sos islandesos est
membru.



https://sc.wikipedia.org/wiki/Cristian%C3%A8simu

Su Cristianesimu est una religiòne monoteista, originada in su I seculu,
intzentrada in s'impostu de Gesùs Cristu, e lu riconnoschene comente su Figiu de
Deus fattu omine.

In su cristianesimu unu ruolu importante ada appidu s'apostolu Simone Pedru, unu
de sos doighi, sos primos discipulos o apostolos. Gesus una die at nadu a Simone
chi a una domanda de Gesus aiada rispostu: "Tue ses su Messia, su fizu de su
Deus vivente", "Tue ses Pedru e subra custa pedra deo apo a costruire sa creja
mia; sas fortzas de s'ifferru non l'ana a binchere nè a la distruere. A tie dao
sas giaes de su regnu se sos chelos e su chi asa a ligare subra sa terra at a
essere ligadu in sos chelos" (Matteo 16,16-19). Gai Gesus at dadu a Pedru su
compitu de essere capu de sa creja. Santu Pedru est mortu martire a Roma in sa
persecutzione de Nerone (64 d.C.). Po sos cristianos catolicos su Paba est su
successore de s'apostolu Pedru, su Piscamu de Roma e est su responsabile de sa
Creja universale. Su cristianesimu in sos seculos at connottu" eresias" (sa
negatzione de veridades importantes, riveladas, dogmas, de sa fide
cristiana,es.s' arianesimu, su monofisismu, su pelagianesimu). At connotu puru
divisiones: de sa Creja Ortodossa, a poi de su scisma de su 1054. Sa creja
ortodossa est presente spetzialmente in s'Europa orientale. De sas Crejas
Protestantes, in su 1500 (luterana, calvinista, battista, anglicana), e chi sunu
presentes spetzialmente in su nord Europa e nord America.

Su cristianesimu at tentu "Santos" mannos, "sos Padres de sa Creja": Ambrogiu,
Austinu, Zirominu, Ireneu, Atanasiu, Basile, Gregoriu de Nazianzo, Gregoriu de
Nissa, Giuanne Crisostomo. E in sos seculos, ateros santos: Antoni, Benedetto,
Cirillo e Metodio, Bernardo, Frantziscu de Assisi, Tomasu de Aquino, Pitzente de
Paoli, Frantziscu Saveriu, Giuanne Bosco e ateros. Tra sas feminas: Brigida de
Isvetzia, Caderina de Siena, Chiara de Assisi, Teresa d'Avila, Teresa de sa
rughe (Edit Stein, morta in su campu de concentramentu de Auschwitz), Madre
Teresa de Calcutta e ateras meda.

Cando Gesùs Cristu est naschidu, sa Palestina fudi sutta su dominiu de s'imperu
de Roma: Gesus est naschidu essende imperadore Ottavianu Augustu e est mortu
essende imperadore Tiberiu. Gesus, in ebraicu Ieshuà, Deus salvada; Cristu, dae
su gregu cristòs, unto, chi est uguale a Messia, dae s'ebraicu. Notitzias subra
Gesus s'agatana in sos Vangelos, libros iscritos dae discipulos de Gesus, in su
primu seculu de sa nostra era. A s'edade de 30 annos Gesus a comintzadu a
preigare sa ennida de su Regnu de Deus invitende sos omines a nde faghere parte.
Gesù Cristu no ada lassadu iscritos. S'insegnamentu de Gesus s'agatada in sos
Vangelos, 4 libros, iscrittos dae Matteu, Marcu, Luca e Giuanne. Gesus de
Nazaret est unu ebreu e ada condivisu sa fide religiosa de su populu ebreu,
ind'unu Deus unicu, criadore e segnore de s'Istoria. In sos ultimos tres annos
de sa vida sua, Gesus a pagu a pagu ha fattu cumprendere chi aiada una missione
chi deviada cumprire e chi li fudi istada affidada dae Deus, chi Gesus giamaida
"su Babbu meu". Invitada tzertos omines a lu sighire in d'una vida de preigadore
(sos 12 discipulos). Comente ogni bonu ebreu Gesus su sapadu andaiada a sa
Sinagoga,su logu inue sos ebreos s'incontraiana pa legere sa Bibbia e iscultare
una ispiegatzione. Sos interventos de Gesus, po ispiegare sa Legge de Mosè,
medas boltas sunu istados motivu de cuntierras cun sos iscribas e sos
fariseos,autoridades religiosas de su populu ebreu. Motivu de cuntierra est
cando sanada sos malaidos in die de sapadu, e segundu sos fariseos custu fudi
proibidu. Ma Gesus rispondiada: "Su sapadu est fattu po s'omine, no s'omine po
su sapadu" (Marco 2,27).

Gesus faeddaiada de Deus servindesi de parabulas, est a narrere contos chi si
riferini a fattos de sa vida ordinaria po insegnamentos profundos subra Deus e-i
sos omines (s'anzone isperdisciadu, su fizu chi si ch'est andadu dae domo, su
seminadore, su fariseu e-i su publicanu, su Samaritanu, su posidu in su campu
etc.). S'insegnametu de Gesus fut in sa linea de sa Legge de Mosè e de sa
doctrina de sos Profetas ebreos. Non fudi in linea cun s'interpretatzione chi
meda boltas nde daiana sas autoridades religiosas de s'ebraismu (Scribas,
Fariseos, Sadduceos, e Summos Satzerdotes). Cun issos Gesus s'est iscontradu,
proponinde una dottrina spiritualmente profunda, liberendela dae travisamentos
che nde oscuraina s'autenticu ispiritu. Gesus ada fattu cumprendere che fudi
superiore puru a Mosè, e chi fudi s'interprete autorizadu de sa Legge de Mosè e
de sos prefetas. Ada atzetadu chi sos suos discipulos l'eppana reconnottu
comente su Messia, chi su popoulu de Israele aisettaiada (Matteu 16,16). Gesus
attidi novidades po sa religione de Israele (cfr Matteu 9,14-17: sa parabula de
su inu nou). Sa cuntierra cun sas autoridades religiosas ebreas las ispinghede a
accusare Gesus comente unu "sobilladore" denanti a su Guvernadore Romanu Pontziu
Pilatu. Resessini a lu faghere cundennare a morte, e prima benidi suttapostu a
sa flagellatzione e a poi a sa crucifissione. Mortu in rughe, Gesus enidi
sepultadu. Ma pegas dies a poi, tres dies, su sepulcru de Gesus est agatadu
boidu. Sa fide cristiana faeddada de Gesus resuscitadu dae morte, chi si
mustrada a sos suos discipulos a Gerusalemme biu. Faeddada puru de s'ascensione
de Gesus a su Chelu e chi como est biu probe a Deus. Sos cristianos aisettan chi
Cristos torrede una segunda olta a sa fine de sos tempos, comente zuighe de sos
omines.Sa fide cristiana est resessida a penetrare in varios logos de s'imperu
romanu, spetzialmente in sas categorias pius umiles de sa populatzione, ma puru
in sas classes istruidas e benestantes. At devidu affrontare cuntierras cun
s'imperu romanu, poite sos cristianos rifiutaiana de venerare sos deos paganos e
s'imperadore, comente si pretendiada sutta pena de morte. Meda sunt istados
bocchidos in sas persecutziones contra sos cristianos (pabas, piscamos, predis,
diaconos e cristianos simplitzes, omines e feminas).

Sa Creja o sa comunidade de sos chi creene in Gesu Cristu est una realtde
importante de su cristianesimu. Si intrada a nde faghere parte po su mediu de su
battijimu (retzidu dae minores o dae. mannos). Ateros Sacramentos accumpagnana
sa vida de unu membru de sa creja. Importante po sa religione cristiana catolica
est sa celebratzione de sa Eucaristia o Missa chi est su sacrificiu de Cristos
po sa salvascione de sos omines. Festas importantes de su cristianesimu sunu:
Nadale, Pasca; e tempos importantes: Avventu, Caresima, Pentecoste. Veridades
importantes: unidade de Deus in tre personas: Babbu, Fizu, Ispiritu santu (sa
Trinidade). Incarnatzione, Passione, Morte e risurretzione de Gesù Cristu.



https://sc.wikipedia.org/wiki/Bibbia

Sa Bibbia (dae su gregu βιβλία = biblìa, plurale de biblìon, chi cheret narrere
liberos) est su liberu sagradu de sa religione de sos ebreos e de sos
cristianos.

Sos liberos chi cumponen sa Bibbia sun istados iscritos in d'unu periodu de
tempus chi andat dae su 900 a. C. a su 100 d. C. Sos testos pius antigos sunu in
su Liberu de sos Juighes ("Cantu de Débora") e de su Pentateuco, chi sun datados
in s'época de sos duos regnos (dae su X a su VIII sec. a. C.).

Si cumponede de duas partes, Antigu Testamentu e su Nou Testamentu. S'Antigu
cumprendet 46 liberos o libereddos. Sos pius nodidos sunt Genesi, Esodu,su
liberu de su profeta Isaia, de Geremia; su liberu de sos Salmos. Su Nou
Testamentu cumprenedet 27 liberos: ammentamos sos Vangelos: de Mateu, Marcu,
Luca e Giuanne. Sas Literas de Santu Paulu, de Santu Padru, s'Apocalisse.
S'Antigu Testamentu est istadu iscritu in ebraicu (pagos liberos in gregu). Su
Nou Testamentu est istadu iscritu in gregu (koinè) in su primu seculu de s'era
cristiana.Sa bibbia po seculos est istada "trascrita" a manu dae sos amanuenses,
in sos monasterios. Est su primu liberu istampadu dae Gutemberg in su 1400. Oe
est traduida intrea o in parte in guasi totas sas limbas. Sa Bibbia est istada
bortada in limba sarda (nugoresa) dae Bobore Ruju (Salvatore Ruju, Salvatore
Ruiu).Est unu liberu fondamentale po sa cultura occidentale e no solu. Suggetos
de sa Bibbia sunt istados presentados in sa pintura, iscultura, literatura, in
mùsica e in su tzìnema. In su Medioevu, iscenas de sa Bibbia beniant pintas in
sos muros de sas crejas, cando zente meda non ischiat legere, e fut sa Bibbia de
sos poberos.



https://sc.wikipedia.org/wiki/Agricultura

S'agricultura est sa attividade económica cunsiste in su cultivu de ispètzias
vegetales. Su iscopu printzipale de sa agricultura est cuddu de otènnere
produtos de sas prantas dae impreare a iscopu alimentare o non, ma sunt
possìbile fintzas àteros iscopos chi non previdint netzessariamente sa bocadura
de sos produtos.

S' agricoltura est istada una de sas attividaes pius antigas de s'omine, a poi
de sa regolta de sos frutos comente si agataiana in natura. Sunu cambiados meda
sos modos de trabagliare sa terra: su tzappu, arados de linna, de ferru tirados
dae animales fintzas a sos tempos modernos cun su trattore e ateras machinas
agricolas. Fruttu importante de s'agricoltura est sa produtzione de trigu po
alimentatzione, de su risu, de trigumoriscu po mànicu po animales, e ateros
produtos: irduras varias,cartzofas, pummattas, caules, fenujos, corcorijas,
sindrias, melones. Importante est puru s'erva po nde faghere fenu po su
bestiamene. In tempos retzentes si faeddada de Agricoltura biologica, cando si
produidi a su naturale,chena impreare fertilizantes e pesticidas.



https://sc.wikipedia.org/wiki/Geografia

Sa geografia (dae su latinu geographia, e custu dae su gregu, γη/γεια (terra) e
γραφειν (iscrier), de manera literale, iscritura de sa terra) est s'iscièntzia
chi istùdiat, intèrpretat, descriet e rapresentat sa Terra in sos aspetos suos
fìsicos e in sos organismos ispatziales de su pizu suo. Sa geografia est meda
prus de sa cartografia, est a narrer s'istùdiu de sas mapas, e no est nemancu
s'istùdiu de cabos e calas, no iscrucuzat petzi ite e ue est in sa Terra, ma
finas ca est ingune e non a carchi àtera banda, relatende·si a sa 'postura in
s'ispàtziu' sua. Istùdiat custu chi sa càusa siat naturale o umana, e istùdiat
sas cunsighèntzias chi custos fatos detèrminant.

Sos primos òmines chi ant elaboradu unu cuntzetu de geografia sunt istados sos
Gregos, chi li ant postu su nòmene. Ma s'iscièntzia issoro si firmaiat a
descritziones meda resuminosas e rudimentales de su mundu, e duncas sunt istados
sos Romanos, chi ant compudadu terras noas, sos chi ant agiuntu tècnicas noas;
Strabone (bìvidu no ischimus cando, ma intre su sèculu I a.C. e su sèculu I
ap.C.), at cumpostu una "Istòria" manna (arribada a nois petzi in pagos cantos)
e una "Geografia" de su matessi importu e interesa, chi imbetzes est arribada a
nois in conditziones bonas.

In s'Edade de Mesu custa iscièntzia at comintzadu a torrare a coa, ca medas
bortas la contaminaiant creèntzias religiosas: bi sunt istadas duncas pagas
òperas, chi ant pro nois oe s'aspetu de listas, o cartas grusseras medas e medas
bortas finas imbentadas. Bogamus dae su contu sos geògrafos àrabos, chi ant
creadu òperas de calidade manna, comente pro esempru su "Libro del Re Ruggiero",
de Idrisi (de su sèculu XII), e àteros autores comente Ibn Battuta e Ibn
Khaldun.

Cun sos grandes compudos terrestres impunnados a s'Àsia (Il Milione de Marco
Polo est un'esempru amajosu) e cuddas marìtimas cara a sas Amèricas, s'òmine at
torradu a iscoberrer sa passione pro sa geografia, e su bisòngiu de un'istùdiu
prus incuradu. Sunt difatis de su sèculu XVI sos primos atlantes, e de su sèculu
XVII sas tentadas de Varenio de sistemare s'iscièntzia geogràfica.

In su sèculu XVIII ant comintzadu a intender comente tarea printzipale de sa
geografia sa regorta de dados de sas caraterìstigas fìsicas, sotziales,
econòmicas, istòricas de onni terra. In su sèculu XIX est nàschida sa geografia
moderna, gràtzias (innantis de totu) a sos tedescos Alexander von Humboldt (chi
nde at fundadu s'indiritzu naturalìsticu) e Ritter (chi nde at fundadu
s'indiritzu antròpico-istòricu): cun su passare de su tempus custos duos
indiritzos si sunt unidos in unu ebia. Luegus est intrada che disciprina in
s'universidade, comintzende dae Parigi e Berlinu.

In sos ùrtimos duos sèculos, sa cantidade de connoschèntzias e su nùmeru de
ainas disponìbiles sunt crèschidos meda. Bi sunt ligàmenes fortes intra sa
geografia e sas iscièntzias de geologia e botànica, comente puru economia,
sotziologia e demografia. In su sèculu XX, in otzidente, sa disciprina
geogràfica l'ant esaminada in bator momentos diferentes: determinismu
ambientale, geografia regionale, revolutzione cantitativa e geografia crìtica.

Sos liòngios ispatziales sunt su fundamentu de custa iscièntzia, chi impreat sas
mapas comente aina printzipale. Sa cartografia cràssica si est unida a s'anàlisi
geogràfica prus moderna, fundada a pitzus de su Sistema Informativu Geogràficu
(GIS).

Custa parte cunsiderat sa geografia comente una iscièntzia de sa Terra, chi
impreat sa biologia pro cumprender su disinnu de sa flora e de sa fàuna de su
mundu, e matemàtica e fìsica pro cumprender su moimentu de sa Terra in liòngiu
cun sos àteros corpos de su sistema solare.

Custa parte abratzat sos aspetos econòmicos, polìticos e culturales de sa
geografia, impunnada a sas iscièntzias sotziales, e a sos aspetos non fìsicos de
s'òrdine de su mundu. Esàminat comente sos òmines si adatant a su logu e a sas
àteras personas, e sa manera chi bivent paris cun su mundu.

Sa cartografia est s'iscièntzia apricada impunnada a fagher mapas, s'aina
printzipale pro afigurare e analisare dados geogràficos. Cun sa crèschida de sas
tecnologias informàticas sos Sistemas Informativos Geogràficos (GIS), ant
alladiadu sas possibilidades de atzessu, manìgiu e elaboratzione de dados
geogràficos.



https://sc.wikipedia.org/wiki/Ungheria

S'Ungheria (in ungheresu : Magyarország, [ˈmɒɟɒɾoɾsaːg]) est una repùblica
costitùtzionale unitària de s'Europa tzentrale. Sa capitale e prus manna bidda
est Budapest, sa limba uffitziale est s'ungheresu, sa moneda su fiorinu.

Sa bandera est formada dae tres tiras orizontales, ruja, bianca e birde. S'innu
natzionale est s'Himnusz.

S'Ungheria est membru de su Grupu de Visegrád, de s'Unione europea, de sa NATO,
de s'ONU, de s'OMC.

S'Ungheria tenet istèrrida de 93 030 km2 e populatzione de unos 9.937.000
bividores. Allàcanat in s'uestu cun s'Austria, in su norti cun s'Islovàchia, in
su norti est cun s'Ucraina, in s'est sud-estu cun sa Romania, in su sud cun
Sèrbia e Croàtzia e in su sud-uestu cun s'Islovènia.

S'artària mèdia de s'Ungheria est de 200 metros subra su mare. Mancari bi
s'agatet carchi monte, petzi su 2% de su territòriu natzionale lompet a prus de
300 metros de artària. Su pitzu prus artu est su Kékes, in sos montes Mátra, chi
tocat a 1 014 metros. Se puntu prus de basciura s'agatat in Csongrád, a curtzu
de su frùmene Tisza, a 77,6 m de artària. Sos frùmenes printzipales chi
dd'atraessant sunt su Danùbiu e sa Tisza, de chi 444 km sunt navigàbiles.

A fatu de sèculos cando su territòriu atuale de s'Ungheria fiat populadu dae
celtos, romanos, unnos, islavos, gèpidos e avaros, s'Ungheria fiat fundada a sa
fine de su de 9 sèculos dae su printzipe e cumandante militare Árpád chi aiat
cunchistadu su territòriu (honfoglalás). Su nebode, Istèvene I de Ungheria, in
s'annu 1000 aiat cunvèrtidu su paisu a su catolitzèsimu. A fatu de sa batalla de
Mohács, in su 1526, s'Ungheria aiat pèrdidu sa soberania a lucuru de s'impèriu
otomanu (1541-1699). Fiat passada pois suta amparu de sos Habsburgos e prus a
tradu fiat parte de s'Impèriu Àustro-Ungheresu(1867-1918).

Sas fronteras atuales sunt istadas istabilidas in su 1920 cun su tratadu de
Trianon, cando su paisu at pèrdidu su 71% de sos territòrios chi ddi aparteniant
in antis e su 32% de sos bividores magiaròfonos, chi s'agataiant a bivere
ispartos in sos territòrios de Islovàchia (Cecoslovàchia fintzas a su 1992),
Transilvània (Romania) e Sèrbia, Croàtzia e Islovènia (fintzas a sos primos
annos '90 aunidos in sa Jugoslàvia).

Sa situatzione de sas populatziones ungheresas chi s'agataiant a foras de sas
làcanas natzionales est sa resone printzipale pro ite s'istadu apat sighidu a
fatu de sa costitutzione in su 1920, una polìtica irredentista sentzilla e apat
a coa istrintu alliàntzia cun sa Germània nazista.

A fatu de sa segunda gherra mundiale s'Ungheria at acaradu bator deghinas de
annos suta unu regìmene comunista (dae su 1947 a su 1989), atirende s'atentzione
internatzionale in antis cun sa rivolutzione de su 1956, a pustis cun s'aberta
de sa frontera cun s'Àustria in su 1989, chi at allestradu sa ruta de su blocu
sovièticu.

Oe in die s'Ungheria est una potèntzia mèdia in ambitu europeu. S'economia
capitalista est caraterizada dae unu setore pùblicu galu importante. Paris a
medas àteros istados comunistas, in su modellu produtivi suo est istadu dominadu
s'indùstria (fraigadura de cambios, àutobus, materiale ferroviàriu e motores in
su cuadru de su COMECON). Sa capatzidade agrìcola est meda elevada, ma su setore
est istadu disaurradude una parte importante de sa manudòpera, a benefìtziu de
sa modernizatzione.

Sa populatzione est imminorighende dae s'iscomintzu de sos annos '80. S'istimat
chi fache a su 2050 s'Ungheria no at a contare prus de 6-7 milliones de
bividores. Su 95-98% de sa populatzione faeddat ungheresu, limba ugro-fìnnica
meda diferente de totu sas chi sunt faeddadas in sos istados a làcana. S'agatant
minorias ètnicas, comente sos roms (1,9%), tedescos (2%), islovàcos (1%),
croatos (0,8%), romunos (0,3%), islovenos (0,03%).

su 75% de sos ungheresos sunt cristianos. De custos su 54,5% sunt catòlicos, su
19,5% protestantes, sos ortodossos sunt su 0,2%. Sos ebreos rapresentant su 0,1%
de sa populatzione, sos àteos su 14,5%. Unu 11% no at declaradu una fide
religiosa particulare.



https://sc.wikipedia.org/wiki/Terranoa

Terranoa (in italianu Olbia, in gadduresu Tarranoa), est una tzitade cun 56.701
ab. bene aposentada in sa mantessi pianura in su nord est de sa Sardigna, in
Caddura. Est istada sa capitale antiga e istòrica de su Giudigadu de Gallura,
sede de sa "Curia Regnum", cioè sa residèntzia de su Zuighe, capulogu de sa
curatoria de Fundimonte, unu de sos dipartimentos territoriales chi fit divisu
su Giudicadu. E pro pius de 1500 annos sede de su pìscamu. Oe est su capulogu e
sede (chin Tèmpiu) de sa Provìntzia de Terranoa-Tèmpiu. Essende sa pius manna
tzitade de sa provìntzia e una de sas pius importantes de sa Sardigna.

Terranòa est una de sas pius antigas tzitades de sa Sardigna, in sa pianura
terranoesa s’agatant medas testimoniantzas de sa presèntzia de sos òmines a
comintzare dae su neolìticu ae su perìodu nuràgicu. Sos istùdios archeològicos
però narant chi sa tzitade fit fundada dae sos pùnicos a giru de su sèculu V -
IV a.C. ma bi sono trattas notabiles de frequentazione Grega et Fenicia. Cun sos
romanos, arribados in su 238 a.C., sa tzitade fit su tzentru pius mannu de sa
Gaddura. In su V sèculu d.C. sa tzitade ruet sutta a sos Vandalos arrivados dae
su mare, in calicuna manera sos bizantinos ne giarrigant sos vandalos e pro
chimbighentos annos abbarrant in Terranoa (su nùmene como est Phausiana). In su
X sèculu Terranoa cun su nùmene de Civita est sa capitale de su Giudigadu de
Gaddura, in custu perìodu aiant fraigadu sa Basilica de Santu Simprie (XI-XII),
e su Casteddu de Pedres (XIII). In su perìodu Aragonesu sa tzitade fit pagu
populada. In su ‘800 aiant fatu a nou su portu, e Terranoa comintzat a
crèschere; In sa segunda Gherra Mondiale sa tzitade est istada bombardada, unos
22 òmines mòerent. In su ‘900 est istada bogada sa malària, sa tzitade passat da
14700 pessonas de su 1951 a 45500 de su 2001. Oe est sa pius manna tzitade de sa
Gallura e de sa provìntzia de Terranoa-Tèmpiu, ei una de sas prus importante de
sa Sardigna. In su 2006 su comune de Terranòa est istadu “comune d’eccellenza
del sistema amministrativo italiano” pro capatzidade aministrativa e gestionale.



https://sc.wikipedia.org/wiki/Limba_grega

Cun custu nomen indidamus sa fase prus antiga de sa limba grega, connota petzi
de recumponidura interna; dae issa calant totu sos dialetos gregos de edade
istòrica, ma fiat diferente de s'antipassadu comune protoindoeuropeu. Pensamus
ca lu faedderent a su comentzu de su millènniu II a.C. in sa penìsula balcànica,
ma semus galu resonende de sos tempos pretzisos de aposentamentu de sos Gregos
in sa penìsula ellènica.

Est su gregu chi connoschimus gràtzias a sas tauleddas chi benint dae Pilu
datadas 1200 a.C. iscritas in lineare B, una iscritura sillàbica chi fiat unu
adatamentu a su gregu miceneu de sa lineare A, chi sos minòicos impreaiant pro
iscrier sa limba issoro, chi finas oe non podimus lègere. Su miceneu est de unu
tempus intre su sèculu XIV a.C. e su sèculu XII a.C. Custa limba presentat
caràteres proprios chi no permitent a la cunsiderare sa antepassada comuna de
totu sos dialetos de su millènniu I a.C., mancari su status suo (dialetu gregu
faeddadu a beru o puru limbàgiu istilisadu dae sa iscritura) e sa postura sua in
sa crassificatzione de sos dialetos gregos est terrinu de chistione. Pro su
prus, pensant chi assimigit a s'arcàdicu-cipriota.

Le conquiste di Alessandro Magno e la diffusione della cultura greca in una
vastissima area favoriscono lo sviluppo di un linguaggio comune, che superi le
divisioni dialettali del greco arcaico e classico. Questa lingua comune, o
koiné, si basa sull'attico, depurato dai suoi tratti più caratteristici e con
interferenze da parte di altri dialetti (soprattutto lo ionico). Questa lingua
rimase in uso per tutta l'età ellenistica e romana, costituendo la lingua franca
di tutta la parte orientale dell'Impero Romano.

Il greco bizantino costituisce la naturale evoluzione della koiné sotto l'impero
bizantino, generalizzando i mutamenti fonetici e la semplificazione grammaticale
iniziata nel periodo precedente. Caratteristico di quest'epoca è anche il
divario tra la lingua parlata e la lingua letteraria, rimasta legata ai modelli
classici e fortemente arcaizzante. L'epoca bizantina ha rappresentato una tappa
fondamentale per la conservazione e divulgazione dei testi della grecità antica.

Il greco di Calabria o "dialetto greco-calabro" è la versione del greco d'Italia
usata nella Bovesìa in provincia di Reggio Calabria ed anche in alcuni quartieri
della città, contrapposta all'altra parlata nel Salento. La lingua ha molti
punti in comune col neogreco. É un dialetto derivato sia dal greco ellenistico
parlato nella Magna Grecia che dal greco bizantino medievale, a testimonianza
dell'antico possesso di Bisanzio, possiede nel suo vocabolario molte parole
derivate dall'antico greco dorico. Si scrive usando caratteri latini, ma possono
essere utilizzati anche i caratteri greci.

Sotto la dominazione turca, la tradizione scritta continua nell'ambito del
Patriarcato Ecumenico di Costantinopoli, mentre la lingua parlata adotta
numerosi termini provenienti dalle lingue degli altri popoli dell'Impero
Ottomano, soprattuto dal turco, ma anche dall'italiano. Un nuovo impulso alla
lingua greca è dato solo nel XIX secolo dall'indipendenza, anche se il nuovo
Stato crea una barriera tra la lingua parlata (o dhimotikì), con i suoi
dialetti, e la lingua ufficiale, la katharevousa (o Katharévussa) , una forma
artificiale, "purificata" di greco, adottata come lingua ufficiale dello stato.

Per tale motivo era fatto comune che un oggetto avesse due nomi, uno ufficiale e
uno usato comunemente dalla gente. Tale situazione si mantenne sino al 1976,
anno in cui, grazie ad una riforma linguistica, la dhimotikí diviene lingua
ufficiale.<br.> Nel 1982 venne semplificata l'accentazione. Attualmente in greco
parole polisillabiche vengono tutte accentate con l'accento acuto, mentre i
monosillabi non vengono accentati (sistema monotonico di accentazione).

La distribuzione geografica della lingua ha conosciuto profonde variazioni:
originariamente parlata nella Grecia propria e nelle isole greche, si espanse
con le ondate successive della colonizzazione greca prima sulle coste dell'Asia
Minore, e quindi per tutto il bacino del Mediterraneo e penetrando in particolar
modo in Sicilia e nell'Italia Meridionale (la Magna Grecia).

Sono però le conquiste di Alessandro Magno a sancire la massima diffusione del
greco, sia come lingua parlata (le città di fondazione ellenistica come
Alessandria d'Egitto, o Antiochia, erano città greche), sia come lingua
veicolare, diffusa sino all'India. Se nei territori più orientali dell'ex-impero
di Alessandro, a seguito della nascita dell'impero partico, l'uso del greco
declina piuttosto rapidamente, la sua funzione di lingua franca nel bacino del
Mediterraneo Orientale resta indiscusso anche sotto la dominazione romana.

In epoca bizantina, il greco sostituisce completamente il latino come lingua
ufficiale, ma le conquiste arabe del VII secolo, e il progressivo declino
dell'Impero Bizantino nel corso dei secoli successivi ne riducono
progressivamente l'area di influenza e la caduta di Costantinopoli nel 1453 ne
costituisce il tracollo. Anche sotto la dominazione turca però il greco resiste
come lingua parlata in Grecia e presso le comunità greche sparse per l'Asia
Minore; un'ulteriore contrazione dell'area di influenza greca si è avuta con gli
eventi successivi alla distruzione di Smirne e allo "scambio di popolazione" tra
Grecia e Turchia.

Attualmente, il greco moderno è parlato da una popolazione di circa 15 milioni
di persone, prevalentemente in Grecia e a Cipro, ma anche in alcune comunità
dell'Albania e lungo le coste della Romania, della Bulgaria, della Georgia,
della Russia e dell'Ucraina del Mar Nero. Nella stessa Italia meridionale sono
presenti alcune isole linguistiche parlanti greco (griko, grecanico), nel
Salento e in Calabria.

La più antica (II millennio a.C.) forma di scrittura nota per il greco è la
lineare B, derivata a sua volta dalla lineare A, usata dai minoici, che si
ritiene non parlassero una lingua indoeuropea. Si tratta di un sistema di
scrittura prevalentemente sillabico, corredato da una certa quantità di
ideogrammi, usato esclusivamente per scopi amministrativi, strutturalmente
inadatto per la scrittura di una lingua come il greco: in esso infatti non era
possibile distinguere le consonanti occlusive in sorde, sonore e sorde aspirate,
che venivano rese tutte con uno stesso segno, e non c'era modo di contrassegnare
i gruppi consonantici o le consonanti finali. L'uso di questa forma di scrittura
fu abbandonato con il crollo della civiltà micenea.

Solo alcuni secoli dopo, nell'VIII secolo a.C., dopo un periodo di alcuni secoli
in cui mancano testimonianze scritte, i greci svilupparono un nuovo sistema di
scrittura, adattando alla propria lingua l'alfabeto fenicio con l'introduzione
di simboli distinti per le vocali: nasceva così l'alfabeto greco. Di tale
alfabeto esistettero in età arcaica numerose varianti, ma a partire dal V secolo
a.C. l'alfabeto ionico si impose, divenendo in età ellenistica l'unico alfabeto
del mondo greco. Questo alfabeto, seppure con piccole modifiche rispetto agli
esempi più antichi, è quello tutt'ora usato per il greco moderno.

La lingua greca classica è alla base della morfologia di molte delle parole
moderne delle lingue indoeuropee, soprattutto di quelle romanze. Molte parole
composte italiane del lessico scientifico – in medicina quasi tutti i nomi delle
patologie (termine stesso coniato dal greco) – sono state coniate da essa.
Qualche esempio: astronomia, democrazia, filosofia, antropologia, spinterogeno,
metafisica, isterectomia, morfologia. Ma nella lingua italiana sono presenti
anche moltissime parole non composte di origine greca, diffusesi spontaneamente
e non coniate, poiché alcuni idiomi parlati localmente nella penisola italica,
come i dialetti campani, derivano dalla stratificazione di altre lingue (nello
specifico latino, castigliano e dialetti franchi) sul greco e a loro volta hanno
influenzato il toscano, poi divenuto lingua nazionale. Le stesse parole
"patologia" e "dialetto" sono di origine greca.

È tendenza diffusa tra gli studiosi considerare il greco classico e il greco
moderno due lingue differenti. In Italia, uno dei pochi paesi europei in cui è
diffuso lo studio delle lingue classiche nell'àmbito dell'istruzione secondaria,
si tende a chiamare semplicemente "greco" il greco classico e a utilizzare
l'aggettivo "moderno" per indicare la lingua oggi ufficiale della Grecia. Non a
caso i vocabolari di greco classico si chiamano semplicemente "vocabolari di
greco", mentre sulle copertine di quelli di greco moderno viene aggiunto
l'aggettivo "moderno".

La pronuncia del greco moderno e' caratterizzata dal cosiddetto itacismo, che
prende il nome dalla pronuncia del grafema η (che si chiama "ita" e si legge i),
mentre la maggior parte dei grecisti ritiene che la pronuncia del greco classico
corretta, o quantomeno più vicina a quella originale, sia quella cosiddetta
etacistica, in cui appunto il grafema η si chiama "eta" e si legge e. La
pronuncia etacistica è quella utilizzata per lo studio del greco classico
ovunque, tranne che nella Grecia stessa, dove la lingua antica viene studiata
adoperando la stessa pronuncia di quella moderna, per via della ininterrotta
trasmissione testuale che dall'epoca antica arriva fino a oggi per tramite della
fase bizantina. In effetti è molto difficile risalire alla pronuncia
effettivamente in uso in età classica, specie se consideriamo che la lingua
greca classica non è altro che un insieme di dialetti (eolico, dorico, ionico e
attico oppure eolico, dorico e ionico-attico) unificati da Alessandro Magno con
la κοινή διάλεκτος (koinè diálektos, idioma comune).



https://sc.wikipedia.org/wiki/Fl%C3%B2rida

Coordinatas: 28°08′00″N 81°37′54″W﻿ / ﻿28.133333°N 81.631667°W28.133333;
-81.631667

Sa Flòrida (in inglesu: /ˈflɒrɪdə/ in ispagnolu: [floˈɾiða])est unu istadu de sa
regione de Sud-Estu de sos Istados Unidos de Amèrica. Sa capitale est
Tallahassee, sa prus manna tzitade Jacksonville, sa prus manna àrea
metropolitana sa de Miami.

S'istadu est in manna parte una penìsula cumposta de terrenu de origines
sedimentària chi istat a artària meda bàscia o a livellu de su mare. In s'uestu
si ghetat a su Gulfu de Mèssicu, in s'estu in s'ocèanu Atlànticu. Allàcanat in
su norti cun Alabama e Geòrgia. Sa costa meridionale s'agatat a unos 150 km de
s'ìsula de Cuba, a illargu in sud-estu s'agatat s'artzipelagu de sas Bahamas.

Sos primos isproradores suos sunt istados sos ispagnolos in su 1513, ghiados de
Juan Ponce de León, chi ddi at dadu su nòmene de La Flòrida (chi cheret nàrrere
sa [terra] frorida). Est istada a coa una colònia e est diventada istadu de sos
Istados Unidos in su 1845. A pustis de sa gherra tzivile, comente àteros istados
de su sud est istada logu de segregatzione ratziale. Oe est caraterizada de una
comunidade ispànica meda numerosa (unos 20% de sos bividores tenet s'ispagnolu a
limba mamma) e populatzione in crèschida lestra.



https://sc.wikipedia.org/wiki/Unione_Sovietica

Sa Uniòne de sas Repùbricas Sotzialìstas Sovièticas (URSS) (in russu: Союз
Советских Социалистических Республик – СССР), connòtta fìntzas comènte Unione
Sovietica (Сов́етский Со́юз) fit unu istàdu federale comunista de s'Euràsia
nordorientale.

Fit nàschia in su 30 de Nadàle de su 1922, bocàndeche s'Impèriu Tzarìsta a
pùstis de sa ghèrra tzivìle russa, e sìche fit morta in su 26 de Nadale de su
1991, a pustis de esser istada, pàris chin su prus mannu inìmicu suo de sos
Istados Unidos, una superpotèntzia a libèllu mundiale e unu de sos prus mannos
protagonistas de s'istoria de su sèculu de XX, sìat in sa prima meitàde de su
seculu sìat in sa Segunda Gherra Mundiale, siat a pustis de sa gherra e a su
cumìntzu de sa Gherra Frìtta.

Su nùmeru de sas repubricas chi nde fachìan parte fit meda cambiàda in su
tèmpus. Pacu prima de sìche mòrrer, 15 Repubricas Sotzialistas Sovieticas
fachian parte de sa Federatzione, chin sa prus manna sènde cussa Russa, chi si
narat oje Federatzione Russa. Eddùncas, fintzas sa mannèsa de sas terras fit
cambiada meda, sènde comùncas prus o màncu manna cantu s'Imperiu Russu, chène
peròe Polonia e Finlandia.

B'aìat unu partidu politicu ebbìa chi fit reconnottu de manèra uffitziale, su
Partidu Comunista de s'Unione Sovietica (PCUS), chi lu ghiàbat unu segretariu
generale e su Politburo, chi fit su sìmbulu mundiale de s'ideologia comunista in
su seculu de XX.



https://sc.wikipedia.org/wiki/Rep%C3%B9blica_Ceca

Sa Repùblica Ceca (in cecu Česká republika), narada fintzas Cèchia (in
cecu Česko), est unu istadu de s'Europa tzentrale, chi faghet parte de s'Unione
Europea. Sa capitale e tzitade prus manna est Praga.

S'istadu tenet istèrrida de 78 866 km² e populatzione de prus de 10.500.000
bividores. Allàcanat in su norti-uestu e sud-uestu cun sa Germània, in su norti
cun sa Polonia, in s'estu e sud-estu cun s'Islovàchia, in su sud cun s'Àustria.
Non tenet bessida a mare.

Istoricamente contat tres regiones: Boèmia (uestu), Moràvia (estu) e Islèsia
(partzida cun sa Polònia).

Su territòriu est mescamente montosu e montigrosu. Totu sa làcana chi partzit sa
Boèmia cun sa Germània est dada dae sos montes Sudetos, mentras sa làcana de
s'Islèsia cun sa Polònia dae sos montes de sos Gigantes. Sa Moràvia tenet
intames aèrgiu sustotus montosu.

S'istadu Cecu fiat formadu a s'acabu de su de 9 sèculos comente Ducadu de
Boèmia, suta su Grandu impèriu Moravu. A fatu de sa ruta de s'impèriu in su 907,
su tzentru de su pòdere fiat tramudadu a Boèmia, suta sos Premislidos.

In su 1004 su ducadu fiat reconnotu formalmente che parte de s'Impèriu Romanu
Sagradu in ue diat tènnere unu votu in sas eletziones. Fiat fatu Rennu de Boèmia
in su 1212 e aiat azuntu istèrrida massima in su de 14 sèculos. Su rennu de
Boèmia non teniat domìniu isceti subra sa Boèmia, ma fintzas subra àteros
territòrios chi, impare formaiant sa Corona de Boèmia.

Durante su de 15 sèculos su rennu fiat imbestidu dae su movimentu reformista
religiosu, ghiadu de Jan Hus, chi si contraponiat a sa crèsia catòlica e aiat
dèpidu acarare medas derrotas dae sos printzipes catòlicos de s'Impèriu Romanu
Sagradu chi ddi aiant mòvidu gherras contra.

A pustis de sa batalla de Mohács in su 1526, sa Corona de Boèmia fiat a pagu a
pagu intregada in sa monarchia de sos Habsburgos, impare a Archiducadu de
Àustria e a su Rennu de Ungheria. Sa rebellia boema contra sos Habsburgos
catolicos, fata a s'inghitzu de su de 17 sèculos (1618-1620), aiat tentu a efetu
s'iscòpiu de sa gherra de sos trint'annos, a sa fine de chi sa monarchia diat
afortiare su poderiu e diat torrare a impònnere su catolitzèsimu. Fiat fintzas
adotada una polìtica de germanizatzione.

Cun s'iscontzu de s'Impèriu Romanu Sagradu de su 1806, su rennu de Boèmia fiat
fatu parte de s'Impèriu Austrìacu. In su de 19 sèculos, sa Cèchia fiat s'àrea
prus industrializada de s'impèriu.

Sa Cèchia diat balangiare indipendèntzia cun nùmene de repùblica de
Cecoslovàchia impare a s'Islovàchia a pustis de sa prima gherra mundiale, in su
1918, sende chi s'Impèriu Àustro-Ungheresu fiat istadu derrotadu e a
cusseguèntzia de custu fatu fiat collassadu.

In sos annos 30, sa Cecoslovàchia fiat su solu istadu de s'Europa tzentrale chi
si poderaret cun istitutziones democràticas. Sa Cèchia fiat su primu territòriu
chi sa Germània nazista diat ocupare. Fintzas a sa fine de sa segunda gherra
mundiale difatis, totu s'àrea de sos montes Sudetos fiat populada dae unos 3
milliones de bividores tedescos, chi in ie fiant etnia de majoria.

Sos nazistas, segundu sos acòrdios de München si fiant in antis annessionados su
territòriu de Sudetos in su 1938, a coa in su 1939, a gherra comintzada, totu sa
Cèchia. Sa Cecoslovàchia diat acabare de esìstere comente istadu pro totu sa
durada de sa gherra.

Sa Cecoslavàchia fiat liberada dae sas tropas sovièticas e dae sas fortzas
americanas in su 1945. Sa majoria de sos bividores tedescos fiant bogados a
pustis de sa gherra. In su 1946 su partidu comunista de Cecoslovàchia aiat
bìnchidu sas eletziones e a fatu de unu corpu de istadu de su 1948, fiat fatu
istadu comunista suta influèntzia soviètica.

In su 1968 su malcuntentu contra su regimene aiat betidu a unu movimentu de
reformas chi punnaiat a intrare istitutziones democràticas in intro de unu
istadu cun istrutura comunista, in sa chi diat pois pigare nùmene de Beranu de
Praga. Su tentativu diat però èssere ismurriadu cun s'invasione soviètica de
s'istadu. S'ocupatzione diat durare fintzas a su 1989, annu de sa Rivolutzione
de Velludu, cando su regìmene comunista fiat collassadu e fiat formada una
repùblica multipartìtica.

Su 1 de ghennàrgiu de su 1993 sa Cecoslovàchia fiat iscontzada in manera
paghiosa, betende a nàschida de sos duos istados de Islovàchia de de Repùblica
Ceca.

Dae su 2004, annu cando est diventada membru de s'Unione Europea, sa Repùblica
Ceca est parte de s'àrea de Schengen.

Sa majoria de sos bividores de sa Repùblica Ceca sunt de etnia ceca (63.7%),
sighint moravos (4.9%), islovacos (1.9%) islesianos, polonesos e tedescos. Unu
26% de sa populatzione no at ispetzificadu de apartènnere a una etnia in
particulare.



https://sc.wikipedia.org/wiki/Religione

Una religione o religioni est una pratica organizada de creetzias,
cumportamentos, attos rituales e culturales che servint a sos adeptos o fideles
pro intrare in contattu cun una o prus entidades ispirituales o deus o pro
intrare in rapportu cun una realidade supranaturale o ultraterrena. Sa religioni
che creiri in unu deus si tzerriat religioni monoteista, o meda deus si
tzerriant religioni politeista). No tottas sas religionis creenti in unu o prus
deus. Ci funti religionis che creinti in ispiritus de sa natura commenti sas
religionis animistas de calincunas gentis primitivas e

Sas religiones monoteistas prus mannas atualis funti cattru: sa Buddista, sa
Cristiana, sa Islàmica, sa Giudea. Cristianesimu e Islam funti sas prus mannas
commenti numeru de praticantis: 2,2 miliardus e 1,8 miliardus rispettivamenti.
Sa religioni politeista prus manna atuali est s'Induismu. In pasadu c'indi fiant
meda prus commenti su paganesimu classicu o religionis precolombianas ma immoi
funt estintas.

No tottas sas religionis creenti in unu o prus deus. Ci funti religionis che
creinti in ispiritus de sa natura commenti sas religionis animistas de
calincunas gentis primitivas e religionis sentza deus o ateas commenti su
taoismu, Scientology e Wicca.



https://sc.wikipedia.org/wiki/Gherra_frida

Sa gherra frida, o gherra frita (in inglesu: Cold War; in russu: холодная война)
est sa denominatzione dada a unu perìodu istòricu de tensiones e contraposiduras
ideològicas intre is duas subra-potèntzias de Istados Aunidos de Amèrica (o USA)
e Unione de is Repùblicas Sotzialistas Sovièticas (o URSS) e prus generalmente
contra s'impare de règimenes comunistas.

Sa gherra frida at tentu inghitzu in su 1947 e fine in su 1989, annu de sa ruta
de su muru de Berlinu e de is règimenes comunistas de su blocu orientale o,
segundu una àtera bisura, s'acabu de sa gherra frida currespondet a sa ruta de
s'Unione Soviètica e a s'iscontzu de su patu de Varsàvia in su 1991. In
realidade, is primas sìnnias de tensiones intre s'una e s'àtera parte si podent
faghere torrare a is primos acòrdios intre is potèntzias binchidoras de sa
segunda gherra mundiale, chi non fintzas a sa costitutzione de s'Unione
Soviètica, duncas a s'acabu de sa prima gherra mundiale.

Sa criatzione de su faeddu cold war (gherra frida) est intames dèpida a
s'iscritore inglesu George Orwell. Torradu a nàrrere dae su polìticu americanu
Bernard Baruch, si fiat pois fatu meda populare in pagu tempus gràtzias a su
contributu de su giornalista Walter Lippman. S'ossimoru gherra frida, est
chircadu pro pònnere resartu a su fatu chi no esseret una gherra in su sensu
istrintu de su faeddu, ma unu cunfrontu chentza acaradura armada dereta. Su chi
dda caraterizaiat fiat intames sa cursa a is armamentos nucleares e unu
echilìbriu de terrore, dadu dae s'istadu costante de instabilidade.

S'evolutzione chi at tentu at bidu isvilupende formas de cuntrollu pare·pare pro
mèdiu de ispionàgiu, atziones secretas, propaganda, fintzas a sa cumpetitzione
tecnològica in s'àmbitu de sa cunchista de s'ispàtziu o de is resurtados in
s'isport.

Suta influèntzia e, fatuvatu, interventos diretos de s'una o de s'àtera
potèntzia, sunt istados abertos cunflitos importantes chi ant fatu vìtimas
numerosas intre tziviles e militares, comente in sa gherra de Corea, sa gherra
de Indotzina, sa gherra de su Vietnam, sa gherra in Afghanistan.

Is Istados Aunidos ant tentu pòdere de cuntrollu mescamente subra is istados de
su cuntinente americanu, in ue ant tentu rolu de importu in s'iscontzu de
guvernos, ruta e costitutzione de règimenes autoritàrios (foras de Cuba, dae su
1962 suta ròdia soviètica). Unione Soviètica e Tzina, is potèntzias comunistas
majores, ant tentu lucuru dae sa decolonizatzione in s'Àfrica e su sud-estu
asiàticu. S'Europa s'agataiat intames ispartzida intre sa ròdia de is Istados
Aunidos, chi teniat pòdere subra su chirru otzidentale, e sa ròdia de s'Unione
Soviètica, subra s'orientale.

Àteros istados ant intames mantentu posidura intermèdia intre is duos blocos,
formende pro una tzerta iscurta de tempus su movimentu de is istados
non-alliniados, chi proclamende sa neutralidade, giogaiant subra is rivalidades
intre is blocos pro otènnere cuntzessiones bàrias. Est su casu de Ìndia, Egitu e
Jugoslàvia.



https://sc.wikipedia.org/wiki/Sardu_logudoresu

Su Sardu logudoresu est su limbazu sardu de su Logudoro, giamadu puru Cabu de
Susu pro una chestione istorica. Difatis, unu campidanesu narat Cabesusesu a unu
chi sa bidda sua siat pius in artu de Aristanis, mancari in carchi bidda, sende
pius a josso de Aristanis, b'at paraulas chi de seguru sunt in logudoresu e nono
in campidanesu.

Su logudoresu s'agatat in dificurtade, sende suzeta s'area de difusione a parare
fronte a s'ispopulamentu de sas biddas, gai chi commo medas dae cue sunt istados
custrintos a tucare a tzidades in ue sa limba de orizine est in una situatzione
letza oppuru su logudoresu si faeddat pagu e nudda, comente in Terranoa,
S'Alighera, Tàtari, Casteddu, Cuartu Sant'Aleni.. Sigund' 'e una chirca
sientifica de sa rezone chi risalit a su 2006, su logudoresu lu diant
connoschere 553.000 pessones e 330.000 a lu faeddare.

Sos limbistas tenden a partzire sa limba sarda in duas bariedades printzipales,
sa campidanesa e sa logudoresa, ma in realidade, sende un'astratzione, puru
custas si depen partzire in atteras micro-variantes; sa de duas, pro motivos
geograficos, resurtat sa prus diferentziada e si ischirriat in logudoresu
settentrionale, logudoresu comune o tzentrale e nugoresu. A diferentzia de custa
variante, sa prus cunservativa de tottus sas limbas romanzas, su logudoresu
tenet una particulare influentzia dae sos cuntatos chin sa limba ispagnola in su
periodu de dominadura. Su sardu logudoresu est su sighidore prus sintzeru de su
latinu: si podet dare che puntu a comune tra tottus sas variantes de su limbazu
sa cunservatzione latina, unica in tottu su mundu, de su sonu C e G (Caelum >
Kelu). Pro motivos istoricos e culturales (su logudoresu bantat una traditzione
literaria de importu mannu), est su limbazu chi in mesura mazore si tenet in
contu tra sos limbistas pro su protzessu attuale de criatzione de una limba
sarda unificada.

Su logudoresu settentrionale presentat sa cunservatzione de sa /l/ in antis de
sa vocale (albu, altu, calchina, soldadu..) sos grupos -pl-, -cl- e -fl- chi si
tramudant in -pi-, -ci- e -fi- pro more de s'influentzia esertzitada dae su
galluresu e su tàtaresu (ant. plòere>piòere, ant. platha>piatta, ant. plùs>piùs,
ant. clesia>cheja, ant. flore>fiore, ant. Plovake>Piaghe), sa /r/ chi diventat
/l/ comente puru sutzedit in galluresu (saldu, poltu, chelveddu, Saldigna), su
gerundiu in -ende e paraulas chin influentzias ispagnolas (oju imbetze de narrer
ogru, ocru).

Accadit su rotatzismu a sa /l/ chi tramudat in /r/ (arbu, artu, carchina,
sordadu, proere, prus, frore..) e su gerundiu benit in -ande. B'at influentzias
in Bosa e in Planarza de su logudoresu settentrionale, in Màrghine de su
campidanesu (-tt->-tz-: pratza, zintzula, putzu, petza, martzu..), in biddas
comente Silanos, Bolòtana, Noragugume e Bortigale de su nugoresu, gai puru in sa
Costera (Goceano in italianu) orientale chi b'at puru cussa de sos dialettos
settentrionales e su gruppu -nd- tramudat in -nn- (andande > annanne).

De custa variante, chi li mancat sa lenitzione e unos cantos limbistas
cussiderant puru comente autonoma, si nd'at a arrejonare menzus in attera
pazina.

4 Su Segnore però mandesit unu grande bentu in su mare: et facta est una
tempestade manna in mare, et sa nae perigulaiat de si fracassare. 5 Et timesint
sos marineris, et clamesint sos homines ad su Deus ipsoro: et bettesint sas
mercanzias, qui fint in sa nae, in mare, ad tales qui si allezerigheret da
ipsas: et Jonas si que fit faladu ad s' internu de sa nae, et dormiat a somnu
grae. 6 Et s' accostesit ad ipsu su patronu, et li nesit: Et proite tue ti laxas
opprimere dai su somnu ? pesa, et invoca su Deus tou, si pro sorte si ammentet
Deus de nois, et non morzamus. 7 Et nesit s' unu ad s' ateru cumpagnu: Benide,
et tiremus a sorte, et iscamus, proite custa istroscia siat ad nois. Et tiresint
a sorte: et ruesit sa sorte subra Jonas. 8 Et nesint ad ipsu: Inzitanos, pro
quale motivu siat ruta ad nois custa istroscia: qual' est s' arte tua ? de quale
populu ses tue ? 9 Et nesit ad ipsos: Eo so Hebreu, et eo timo su Segnore Deus
de su chelu, qui factesit su mare, et i sa terra.

4 Dominus autem misit ventum magnum in mare, et facta est tempestas magna in
mari, et navis periclitabatur conteri. 5 Et timuerunt nautae et clamaverunt
unusquisque ad deum suum et miserunt vasa, quae erant in navi, in mare, ut
alleviaretur ab eis. Ionas autem descenderat ad interiora navis et, cum
recubuisset, dormiebat sopore gravi. 6 Et accessit ad eum gubernator et dixit
ei: " Quid? Tu sopore deprimeris? Surge, invoca Deum tuum, si forte recogitet
Deus de nobis, et non pereamus ". 7 Et dixit unusquisque ad collegam suum: "
Venite, et mittamus sortes, ut sciamus quare hoc malum sit nobis ". Et miserunt
sortes, et cecidit sors super Ionam. 8 Et dixerunt ad eum: " Indica nobis cuius
causa malum istud sit nobis. Quod est opus tuum, et unde venis? Quae terra tua,
et ex quo populo es tu? ". 9 Et dixit ad eos: " Hebraeus ego sum et Dominum,
Deum caeli, ego timeo, qui fecit mare et aridam ".

4 Ma il Signore mandò sul mare un forte vento che scatenò una grande tempesta.
Tutti pensarono che la nave stesse per sfasciarsi. 5 I marinai ebbero paura e
ciascuno chiese aiuto al suo dio. Per non affondare gettarono in mare il carico
della nave. Giona, invece, era sceso nella stiva e dormiva profondamente. 6 Il
capitano gli si avvicinò e gli disse: “Come? Tu dormi? Alzati! Prega il tuo Dio!
Forse avrà pietà di noi e non moriremo.” 7 I marinai si dissero l’un l’altro:
“Tiriamo a sorte per sapere chi di noi è la causa di questa disgrazia.” La sorte
indicò Giona. 8 Allora gli chiesero: – Dunque sei tu la causa di questa
disgrazia? Che cosa fai qui? Da dove vieni? Qual è il tuo paese? Qual è il tuo
popolo? 9 – Io sono Ebreo, – rispose Giona, – e credo nel Signore, Dio del
cielo, che ha fatto la terra e il mare.



https://sc.wikipedia.org/wiki/Lingu%C3%ACstica

Sa linguìstica est s'istùdiu de sa limba segundu sos mètodos de sa iscièntzia
moderna.

Sa linguìstica òperat in sos campos de: fonologia, morfologia, sintassi (chi
imparis formant sa chi in su connotu la narant gramàtica), mètrica (chi istùdiat
s'istrutura rìtmica e sa tècnica componidora de sos versos), semàntica,
lessicografia (chi abratzat s'etimologia). Sutadissiprinas suas podent esser
cunsideradas sa dialetologia, sa sotziolinguìstica, s'etnolinguìstica e sa
psicolinguìstica.

Sa linguìstica sincrònica naschet cun sos cursos de linguìstica generale fatos
dae Ferdinand de Saussure a Ginevra. In particulare, in su de duos cursu
(1908-1909) sunt definidos sos fundamentos de sa dissiprina nessi finas a Noam
Chomsky. Ferdinand de Saussure cunsiderat comente tarea de sa linguìstica
fraigare teoremas a pitzus de sa limba e demustrare·los, iscampende
afirmatziones flottantes de sa linguìstica diacrònica de s'Otoghentos. Pro
Saussure, sa limba est unu sistema serré, e duncas sa teoria - est a narrer sa
linguìstica generale - depet esser su matessi. Su modellu suo de iscièntzia est
sa geometria.

Pro arribare a custu modellu iscientìficu Saussure cheret definire pretzisamente
ite est una limba. A diferèntzia de sas àteras iscièntzias, sa linguìstica
uumperat comente trastu de analizu s'ogetu suo. Duncas, pro iscampare sos latzos
de sas currespundèntzias, si partit sa limba in duas perras: sa langue, est a
narrer su podere, sa capassidade, s'organizatzione pronta pro faeddare de sa
limba cunsiderada in sa persona, e sa parole, s'atzione de sa persona chi
realizat su podere suo gràtzias a su cumbentu sotziale chi est sa limba.

Partende dae s'anàlisi de sa iscièntzia de sos sinnos (semiòtica) de
s'iscritura, Saussure tirat sas propriedades chi distinghent sas limbas dae sos
àteros sistemas de sinnos.

Sa linguìstica duncas pertocat innantis de totu a sa langue, chi est
un'astratzione reduiditza a unu sistema de sinnos, ue onzi sinnu est solidale a
s'àteru: si introduimus in su sistema unu sinnu nou, s'ispàtziu de denotatzione
de su sistema at a mudare totu cantu est; a sa fine, una langue de duos sinnos
at a denotare unu mesu de sos denotata cun unu sinnu e s'àteru mesu cun s'àteru.

In sa limba s'inghitzada est reduida a su prus pagu: su momentu de su cumbentu
pro sos sinnos (cuntratu primitivu), finas pùbricu comente in s'acasu de
s'esperanto, sas generatziones de pustis lu retzint de manera passiva: sa limba
intrat in sa "bida semiològica" sua e non faghet prus a torrare agoa. No est
duncas de interessu resonare de s'orìgine de sas limbas prus de cantu siat a
resonare de s'orìgine de su Ròdanu (Saussure).



https://sc.wikipedia.org/wiki/Iscotzia

Sa Iscòtzia (in gaelicu iscotzèsu Alba, in inglèsu e scots Scotland) est una de
sas battor nassiones chi fachen su Rennu Unìu. In s'anticoriu, dae sos romanos
in sùsu e pèri s'Edade de Mesu, si nàbat Caledònia.

S'Iscotzia est in sa parte de sùsu de sa Bretagna Manna. Tando fit unu rennu
indipendente, ma dae su 1707 ch'est intràda impàre a s'Inghilterra in su Rennu
de Bretagna Manna chin su Union Act ; b'at de nàrrer chi sos rennos fin ja
tèntos unìos dae su puntu de bìsta dinasticu dae su 1603.

S'Iscotzia tenet una superfitze de 78.782 km². Su capu de locu suo est
Edimburgu, o Edinburgh; un'attera tzittade de impòrtu est Glasgow, tantu chi sos
iscotzesos etottu pèssan a custa e a Edimburgu comènte chi sìan ambasdùas capu
de locu: Glasgow comente cussu economicu, Edimburgu comente cussu curturale. In
prus, Edimburgu est unu de sos tzentros finantziarios europeos prus mannos, e
sos fundales de su Mare de su Nord e de s'Atlanticu de Settentrione tènen sa
cantitade de ozu de prèda prus manna pèri tottu s'Europa. Non si podet poi
facher a mancu de facher tzìnnu de Aberdeen, Perth, Dundee e Inverness.

Mancàri chi facat, a commo, parte de su Rennu Unìu, s'Iscotzia tenet unu sistema
juridicu autonomu, unu sistema iscolasticu a bànda e una crèsia nassionale tottu
sua. A pùstis chi si at fattu su referendum de su 1997 in supra de sa devolution
amministrativa, s'at torràu a fàcher su Parlamentu Iscotzèsu puru, chi fit
tott'unu chin cussu inglesu dae su 1707. Su parlamentu britannicu est, de cada
manèra, s'unicu organu chi podat facher leze pèri tottu su Rennu Unìu in tottu
sos campos fràncu cussos chi sa devolution ponet a cràru.

S'Iscotzia, dae su puntu de bìsta istoricu-curturale, si ischìrriat in Highlands
(Terras Artas) e Lowlands (Terras Bassas).



https://sc.wikipedia.org/wiki/YouTube

YouTube est unu zassu web pro cumpartire videos chi tenet sea in San Bruno,
California. Su servitziu lu an imbentadu tres ex-impiegados de PayPal in su mese
de fearzu de su 2005 e lu mantenet Google dae tardu 2006. Su zassu permittit de
ponner, abbaidare e cumpartire videos, e faghet impreu de sas tecnologias Adobe
Flash Video and HTML5 pro fagher bider una variedade manna de videos chi sos
usuarios che ponen in intro. Su chi bi at sun pelliculeddas minores (video
clips), videos in ue si ascurtat musica, videos de blog e atteros de
educatzione.

Su prus de su chi bi at in YouTube est de persones singulas, ma bi at fintzas su
contributu de siendas comente sa CBS, BBC, Vevo e Hulu a ammustrare unu pagu de
materiale issoro pro mediu de su canale Youtube, gratzias a su programma de
partnership. Zente chi no est rezistrada podet puru abbaidare videos, ma cussos
chi lu sun nche poden ponner una cantitade manna. Tottus sas pelliculas chi sa
comunidade diat poder cunsiderare comente offensivas o inzulzadoras sun pro sa
zente chi est rezistrada e tenet nessi 18 annos ebbìa.



https://sc.wikipedia.org/wiki/Noa_Zelanda

Sa Noa Zelanda (in inglesu: New Zealand, in maori: Aotearoa) est un'istadu de
s'Otzeània, in su sud-uestu de s'otzèanu Patzìficu e formadu de duas ìsulas
majores e numerosas àteras minores. Sa capitale est Wellington, sa bidda prus
manna Auckland, is limbas uffitziales s'inglesu e su maori.

Sa Noa Zelanda tenet istèrrida de 268.280 km² e populatzione de 4.470.800
bividores. istesiada de unos 2000 km de s'Austràlia de chi est ischirriada de su
mare de Tasman, s'agatat a èssere meda isulada geograficamente, cosa chi at
permìtidu s'isvilupu de frora e fàuna endèmica rica e disvariada.

Su territòriu suo est istadu iscobertu de s'òmine petzi intre su 1050 e su 1070;
is primos bividores sunt istados is Māoris intames de is europeos chi bi sunt
isbarcados in su 1642 pro sa prima borta. De su 1788 a su 1840 is ìsulas de sa
Noa Zelanda sunt istadas parte de su Nou Galles de su Sud, pro èssere fatu a coa
colònia britànnica a partire de su 6 de freàrgiu 1840 - die oe fata festa
natzionale - cun sa firma de su tratadu de Waitangi.

Sa Noa Zelanda est indipendente de su 26 de cabudanne 1907, cando est diventada
dominion e at otentu sa soberania cumprida in su 1947 cun sa ratìfica de
s'Istatutu de Westminter. Sighit a mantènnere ligòngios istrintos cun su Rènniu
Aunidu, comente fintzas cun s'Austràlia (paisu comente chi siat de cultura
anglo-sassone e cun chi ispartzit parte de s'istòria).

Atualmente s'istadu est una monarchia parlamentare, membru de su Commonwealth de
sas Natziones. Su pòdere polìticu est mantentu de su parlamentu elèghidu
democraticamente. S'inglesu est limba natzionale, ma fintzas su maori e sa limba
de is sinnos neozelandesa sunt reconnotos uffitzialmente. Sa moneda est su
dòllaru neozelandesu.

Sa majoria de sa populatzione est est de orìgine europea, is Māoris sunt sa
minoria prus numerosa. Àteras minorias sunt de orìgine polinesiana e asiàtica.

Sa Noa Zelanda at bidu una crèschida econòmica meda lestra a partire de is annos
90 de su de 20 sèculos, ma intre su 2008 e su 2011, in paris tempus cun sa crisi
econòmica at registradu una progressione record de s'inditu de isvilupu umanu,
passende de su de 21 postos a su de 3 de sa classìfica mundiale, a palas isceti
de Norvègia e Austràlia.



https://sc.wikipedia.org/wiki/Haiti

Haiti (frantzesu: Haïti [a.iti]; crèolu haitianu: Ayiti [ajiti]), uffitzialmente
Repùblica de Haiti (République d'Haïti; Repiblik Ayiti), est unu istadu
caraìbicu. Sa capitale est Port-au-Prince.

In frantzesu, su nomìngiu de sa natzione est La Perle des Antilles (Sa Pèrela de
is Antillas), pro is bellesas de sa natura.

Haiti s'agatat in sa parte uesta e prus pitia de s'ìsula de Hispaniola, in
s'archipèlagu de is Antillas Majores, chi ispartzit cun sa repùblica Dominicana.
Sunt de Haiti fintzas àteras ìsulas minores connotas pro su turismu, comente
Île-à-Vache. Est sa natzione prus montosa de is Caraibes e su pitzu prus artu
dest su Pic la Selle, chi lòmpet a artària de 2680 m.s.m.

Pro istèrrida Haiti est sa prus manna natzione caraìbica a segus de Cuba e de sa
repùblica Dominicana, cun 27.750 km2 (prus o mancu is dimensiones de is Hawaii o
de su Bèlgiu). A populatzione Haiti est sa segunda de is Caràibes, cun unos 10,7
milliones de bividores, de chie pagu prus pagu de unu millione bivet in sa
capitale, Port-au-Prince.

In orìgine bìvida de su pobulu indìgenu Taìno, s'ìsula fiat iscoberta de
Cristolu Columbu in su primu viàgiu atraessu s'ocèanu Atlànticu in su 1492.
Comente Columbu fiat isbarcadu in sa parte uesta de s'ìsula, aiat pentzadu de
àere agatadu s'Ìndia o s'Àsia, Sa nave sua, sa Santa Maria, aiat sarpadu a
pustis de s'èssere arenada su 25 de nadale in sa costera de norti de sa chi oe
est Haiti. Una borta detzìdidu de s'acusorgiare in s'àrea, bi fiat lassadu unu
contingente de òmines in unu logu inauguradu cun nòmine de La Navidad, sigomente
chi su desacatu fiat acuntèssidu sa die de paschighedda. S'agataiat in su norti
de sa chi oe est sa bidda de Limonade.

Balangende s'indipendèntzia in su 1804, Haiti fiat sa prima natzione
indipendente de s'Amèrica Latina e de is Caràibes, sa segunda repùblica chi
teniat sutzèssu in una gherra de indipendèntzia contra unu poderiu coloniale de
s'Europa in is Amèricas, sa sola natzione in s'emisferu otzidentale chi aiat
derrotadu tres super-potèntzias europeas (Rennu Aunidu, Frantza e Ispagna) e sa
sola natzione in su mundu istabilida che resultadu de una rebellia de iscravos.

Sa rebellia chi aiat tentu inghitzu in su 1791, fiat ghiada de Toussaint
Louverture chi fiat cabudianamente istadu issu etotu iscravu e a coa su primu
generale nieddu de s'esèrtzitu frantzesu. Su gèniu militare e s'agudesa polìtica
suos, fiant istados capatzos de cunvèrtere totu una sotziedade de iscravos in
unu istadu indipendente.

A sa morte sua in una presone de sa Frantza, fiat sutzèdidu de su logutenente
suo, Jean-Jacques Dessalines, chie aiat decraradu sa soberania de Haiti e a coa
diat diventare su primu imperadore suo, Jacques I. Custa rivolutzione fortunada
conduta de iscravos at tentu durada de una deghina de annos e foras pro su primu
presidente de sa repùblica, Alexandre Pétion, totu is primos ghiadores de
guvernu fiant ex-iscravos.

Sa Citadelle Laferrière, est sa prus manna fortalesa de is Amèricas posta in su
norti de Haiti, fraigada de Henri Christophe. Giai istadu iscravu, e giai istadu
in s'esèrtzitu frantzesu in sa Rivolutzione Americana impare a prus de àteros
500 volunteris de Haiti, Christophe diat pois diventare su primu re de s'istadu:
Henri I. Sa fortalesa dd'aiat fata fraigare intre su 1805 e su 1820 cun iscopu
de apòmpiu a unu dàbile atacu benidore de s'Europa. In die de oe b'est chie dda
cunsìderat giai che sa de oto maravìllias de su mundu.

Cun 10,4 milliones de bividores , Haiti est su prus populadu istadu mermu de sa
Caribbean Community (CARICOM). Est fintzas mermu de s'Unione Latina. In su 2012,
Haiti at postu bandu de intentzione a chircare de otènnere status de mermu de
s'Unione Africana.

Haiti tenet su prus bàsciu ìndighe de isvilupu umanu de is Amèricas. Sa
violèntzia polìtica est acontèssida fetianamente in s'istòria sua, betende a unu
pisinu in su guvernu. Est de pagus tempus, in su freàrgiu de su 2004, chi unu
corpu de istadu originadu in su norti de sa natzione at apretadu su presidente
Jean-Bertrand Aristide a is dimissiones e su disterru. Unu guvernu provisòriu at
pigadu cuntrollu cun sa seguresa fornida de su United Nations Stabilization
Mission in Haiti (MINUSTAH). Michel Martelly, su presidente currente, est istadu
elèghidu in su 2011.



https://sc.wikipedia.org/wiki/S%C3%A8rbia

Sa Sèrbia (in serbu: Србија/Srbija) uffitzialmente República de Sèrbia (in
serbu: Република Србија/Republika Srbija) est una repùblica parlamentària de
s'Europa chi s'agatat in sa penìsula balcanica. Sa capitale est Belgrado.

Sa Sèrbia est mimbru de sas Natziones Unidas, de sa Organizatzione pro sa
Seguresa e sa Cooperatzione in Europa e de su Cunsìgiu de Europa, de chi at
ghiadu sa presidèntzia in su 2007. Est unu de sos potentziales candidados
membros benidores de s'Unione Europea e unu paisu militarmente neutrale.

Sa Sèrbia tenet duas provìntzias autònomas: in su norti s'agatat sa Vojvodina,
in su sud-uestu su Kosovo. Cust'urtimu at però declaradu unilateralmente
indipendèntzia in su 2008, retzende reconnoschimentu de una parte manna de sa
comunidade internatzionale.

Cunsiderende fintzas su Kosovo, sa Sèrbia tenet istèrrida de 88 3612 km², ma su
territòriu amministradu dae s'istadu est in realidade de petzi 77.474 km². Si
contant unos 7.243.000 bividores.

Allàcanat in su norti cun s'Ungheria, in s'estu cun sa Romania e sa Bulgaria, in
su sud cun sa Repùblica de Matzedònia, in s'uestu cun Bòsnia e Ertzegòvina,
Croàtzia e Montenegro. Su Kosovo, chi s'agatat in su sud, allàcanat fintzas cun
s'Albania.

Sa regione de norti de Vojvodina, s'agatat in sa campura pannònica, mentras a
s'istremu estu de sa Sèrbia s'agatat sa campura de sa Valàchia. Totu sa làcana
norti-esta de s'istadu est dada dae sos montes Carpatzos. Sos montes Balcanos
atraessant intames sa parte meridionale de su paisu. Sas alpes Dinàricas sighint
su cursu de su riu Drina.

Sa Sèrbia at formadu in su tempus andadu unu rennu medievale chi fiat crèschidu
fintzas a si cunvèrtere in impèriu e lòmpere a massima istèrrida in su de 14
sèculos. In su de 16 sèculos su territòriu de sa Sèrbia fiat cunchistadu dae sos
otomanos chi nd'ant mantentu su poderiu fintzas a su de 19 sèculos, cando,
profitende de sa dibilesa de s'impèriu, sa Sèrbia aiat torradu a balangiare
indipndèntzia e ammanniare su territòriu.

A pustis de sa fine de sa prima gherra mundiale si fiat aunida cun àteros
territòrios balcànicos in su Rennu de Jugoslàvia.

A s'acabu de sa segunda gherra mundiale sa Jugoslàvia fiat torrada a costituire
che repùblica sotzialista federale e diat aguantare aici fintzas a sos primo
sannos 90, a fatu de una serie de gherras s'istadu fiat iscontzadu.

Dae su 2003 a sa Sèrbia at sighidu a s'agatare in unu istadu federale impare sa
su Montenegro, chi però at votadu pro s'indipendentzia in su 2006. Dae tando
s'est cunvèrtida in unu istadu indipendente nou.

Su 17 de freàrgiu 2008, su parlamentu provisionale de Kosovo, provìntzia
meridionale serba a manna majoria ètnica albanesa, at declaradu indipndèntzia de
forma unilaterale. Su guvernu serbu non reconnoschet galu custu cumbènnidu e
sighit a cunsiderare su territòriu comente chi èsseret una provìntzia autònoma
propia, denominada uffitzialmente Provìntzia Autònoma de Kosovo e Metohija, suta
amministatzione de sas Natziones Unidas.

In su chi pertocat s'economia, sunt istadas medas graes is cuneguèntzias de sas
gherras e de sas iscioberaduras polìticas in ue sa Sèrbia est istada portada dae
su guvernu de Slobodan Milošević (isulamentu, decrèschida econòmica, perìodu
longu de santziones econòmicas internatzionales, addanniamentu de sas
infrastruturas natzionales e de sa lumenada de s'istadu).

Cuntantu custu, cun su redditu peròmine de 10.792 dòllaros, s'economia serba est
cunsiderada de sa Banca Mundiale de livellu mèdiu-artu. Sos tassos de crèschida
sunt meda artos e ammostant una economia in ammanniamentu lestru.

Sa Sèrbia s'agatat in una crisi demogràfica de durada longa, chi torrat a coa
giai a sos primos annos 90 de su de 20 sèculos. Sos tassos de mortos sunt
sighidamente prus artos de sos de sas nàschidas. In sos annos 90 fiat s'istadu
europeu cun prus artu nùmeru de refugiados. Custos, impare a sos disterrados
internos formaiant unu perchentu intre su 7 e su 7,5% de sa populatzione totale
(unu mesu milliones de pessones), e aproliant mescamente dae Croàtzia, Bòsnia e
Ertzegòvina e Kosovo.

Atualmente sos serbos rapresentant s'etnia majore de s'istadu (unu 83%,
esclùdidu su Kosovo). Su segundu grupu est costituidu de ungheresos, chi bivent
mescamente in sa provìntzia setentrionale de Vojvodina, in ue sunt su 13% de sos
bividores. Si contant unos 400-500.000 rom. Àteras minorias sunt dadas dae
bosnìacos, croatos, montenegrinos, islovacos, romunos, rutenos, bulgaros,
albanesos, matzedonos.

S'istadu afiantzat istoricamente sa libertade religiosa, ma prus de 80% de sos
serbos sunt de religione ortodossa. Sos catòlicos sunt unu 5% e bivent
mescamente in su norti. Sos musulmanos rapresentant unu 3% de sa populatzione,
sos protestantes unu 2%.



https://sc.wikipedia.org/wiki/Linux

Linux est unu sistema obrativu lìberu, cumentzau in su 1991 peri Linus Torvalds,
unu istudiante de s'Unibersidade de Helsinki, in Finlandia.

Gratzias a s'impreu de sa lissentzia GPL i a s'ajudu de sa comunidade GNU, su
progetu originali at tentu unu afortiamentu mannu permitendi, oindie, de agatai
diferentes distribuiduras de su matessi sistema, s'una criàda de sotziedades
mannas i a pagamentu, s'atera criàda de voluntarios i spainadas peri internet a
gratis.

Linux est unu sistema da sa familla UNIX. Su coro sou, o aus a narrer menzus, su
sistema etotu, si narat Kernel. Fintzas ki a cumentzu su Kernel fit criau po
andai cun carculadoris de arratza x86 (CISC, IBM Cumpatibili) oindie est istau
portau a diferentis arkiteturas, cumente sa RISC e sa ARM. Is distribuiduras de
Linux funti formadas de unu o prus de unu Kernel (po narri, a 32 bit o 64 bit)
acumpanzados dae unu programa de installadura, i de unu set de programas,
utilidades i drivers ki podint permiti, in cussas prus a sa moda, de installai
de manera simpli e crara unu sistema lestru, modernu i cumpletu de totu su ki
podet serbire pro traballare o s'ispassiare cun sa computèra. Aici etotu,
s'agatant distribuiduras de Linux prus pagu craras i bonas pro is prus spertus.



https://sc.wikipedia.org/wiki/Germ%C3%A0nia_nazista

Cun Germània nazista, o Germània natzional-sotzialista o Reich de Tres si
inditat s'istadu tedescu ghiadu de Adolf Hitler de su 1933, annu cando fiat
eleghidu cantzelleri, a su 1945, annu de s'acabu de sa segunda gherra mundiale e
de sa derrota de sos nazistas.

Su sistema istatale suo fiat politziescu e de tipu totalitàriu, apoderadu
susetotus subra sa figura carismàtica de su Führer (trubadore, ghiadore) Adolf
Hitler. Su Reich de Tres est responsàbile de s'iscòpiu de sa segunda gherra
mundiale in Europa, durante chi s'est mantzadu, intre àteros crìmenes de massa,
de su genotzìdiu de sos ebreos (Shoah), de sos rom (Porajmos) de Europa, e de sa
bochidura sistemàtica de màrturos mentales e fìsicos.

Sende chi sa costitutzione promulgada cun sa repùblica de Weimar non fiat istada
abrogada, in sos atos amministrativos e polìticos su nùmene uffitziale suo at
sighidu a èssere Deutsches Reich (Impèriu Tedescu) fintzas a su 1945. A partire
de su 1943 su tìtulu de « Grossdeutsches Reich » (Grandu Impèriu Tedescu) li
fiat prefèridu de maigantos rapresentantes suos.

Adolf Hitler fiat a sa ghia de su partidu natzional-sotzialista de sos
traballadores tedescos (Nationalsozialistische Deutsche Arbeiterpartei in
tedescu, fintzas naradu NSDAP). Su faeddu de nazismu inditat sa dotrina definida
de issu e su regìmene polìticu chi ghiaiat. Custu at tentu durada de 12 annos,
cumpresos intre sa nominadura de Hitler a cantzelleri, su 30 de ghennàrgiu 1933,
a sa capitulatzione chentza cunditzione peruna de su Reich, bintu in data de
su'8 de maju 1945 e sighidu de s'arrestu, su 23 de maju, de Karl Dönitz,
cumandante de s'ùrtimu guvernu nazista.

S'artziada a su pòdere de sos nazistas fiat acumpangiada, foras de sas
gerarchias a cumandu (chi bi bidiant determinu in defensa de sos mandos issoro e
contra a sa menatza comunista), de ampru apògiu populare. Su nazismu teniat
difatis su mèritu de torrare istabilidade econòmica e assentadura sotziale a una
Germània bisastrada e abbirgongiada de sa derrota in sa prima gherra mundiale,
de in ue fiat bessida retenta de dèpidos e dìbile. Fintzas a tando non fiat
pòdida resissire a si nche torrare a pesare, agatende·si a primìtziu de sos
annos 30 imbestida de sa crisi econòmica in manera prus incolliosa chi non sos
àteros istados de su continente.

De s'àteru cantone s'ideologia nazista s'apoderaiat però subra printzìpios
ratzistas chi susteniant sa superioridade de sos tedescos e in lìnia prus
generale sos pòpulos germànicos (sos arianos) a in antis de totu sos àteros
pòpulos, chi fiant de impèigu a su cumprimentu issoro. In particulare
discrimenaiant sos islavos, chi in sos intentos issoros a pustis de los
cunchistare dèpiant èssere abbadinados e educados pro lis fàghere a tzeracos.
Fintzas sos bividores de Itàlia meridionale fiant cunsiderados inferiores o
comente chi siat, no arianos.

Pro su chi pertocat sos ebreos, custos fiant bistos e rapresentados de sa
propaganda che parassitos de sa sotziedade, lègios e infidados, agangadores e
furones de sa richesa de sos arianos onestos. Tarea de s'ordinamentu istatale
nazista fiat sa de nde limpiare sa sotziedade tedesca de issos, a primu
allindende·los in sos ghettos, a coa ispederdende·los fisicamente in campos de
istermìniu o fatuvatu degollos de massa durante sos rastrellamentos in sos
ghettos o logos de gherra.



https://sc.wikipedia.org/wiki/Butiru

Su butiru est sa parte rassa de su late, separada dae su soru e cundensada. Su
resurtadu de su protzedimentu est un'emursione, mescamente de aba, in ue
resurtant dissòrvidos tzùcaros e proteìnas, in sas rassuras, ch'in sa fase
fruida cristallizant in parte. Est chistione de unu fruidu cun puntu de
amoddamentu probianu a sa temperadura ambiente, de assempru sòlidu e
cunsistèntzia modde cun unu colore bariàvile dae arbu làtinu finas a grogu
forte, bogadu dae sa parte lipìdiga de su late de diferentes animales peri
inversura de sa mantega e fermentadura eventuale, in sa tradissione europea
continentale, o salidura, in sos paìsos angrosàssones. Est impreadu de cunfetu e
in sa coghina, in manera assimizadora a sos ozos bezetales e a s'istrutu. A
bandas de s'impreu alimentàriu, s'utilizat comente ingrediente in cosmètigos,
meigamentos e inrassadores.

Cunforme a sa leze italiana (L 202/83), sa numenadura sena azetivos de “butiru”
est reservada a su produtu logradu dae sa crema bogada dae su late de baga e a
su produtu logradu peri su soru de late de baga e non podet cuntenner rassuras
diferentes annantas; b'at bariedades de butiru de àteras orìzines. Su butiru de
bùfala (Bubalus Bubalis), pro narrer, est unu produtu tìpigu campanu, su butiru
de yak (Bos grunniens) est un'ingrediente tradissionale de pratos e bufaduras
tibetanas, che sa tsampa, e s'annanghet a su te custuituende sa bufadura
printzipale de su paìsu, su butiru de cabra est galu como unu produtu de
tradissione arpesa.



https://sc.wikipedia.org/wiki/Nutritzione

Sa nutritzione est una scientzia émpirica, ole narre chi est fata abaidanno
cussu che suzzedede con ispiritu scientificu, ma non est sempere possibile dae
su narre cussu chi podede suzzedere prima chi sia suzzediu.

Commente narrada su numene servidi a cumprennere comente est a pappare, e
buffare, pro bode bivere in salude o cussu chi est megnusu a pappare e buffare
(mancare abba frisca) canno unu est malaidu e est puru sa manera de faere custu
cun cussu chie s'agattada in d'unu logu, poite non si pode narre a chie bividi
in Siberia chi deppede pappare cussu chi inie non creschede o chi si podia
agattare puru ma est meda caru.

A sa fine de su seculu passau du' est istetia meda atentzione pro custa cosa in
sos Istados Unios, ca poite meda gente fia ingrassannosi e ammalaidannosi de
custas maladias metabolicas. Sos iscentziaos americanos anta cumpresu che su chi
di bisognaiada fiat una manera de pappare cummente haeus sempere fatu noso chi
biveusu in su Mediterraneu Otzidentale: pane, oggiu hermanu, tomatas, pische,
ognia calidade de birdura e de frutta e mancare unu tantigheddu de inu. In custa
manera hanta nau chi sa megnu cosa est a sighire sa "piramide alimentare".

Custu poite su numeru de chie est obesu (grassu meda) o sobraepesu (grassu
ebbia) est creschenno dae dogna parte: a cummintzaere da sos Istados Unios e a
accabbare in s'Africa, pro non narrere de logos cummente sa Cina. Cussu chi
deppeus crerre, est che non bastada ischire cummente pappare si unu bivede a
cudda manera e pappada a tipu "fast fudu". Custu est unu problema prus mannu e
non est prusu de biere dae sa cara de sa nutritzione poite est una cosa chi
dipendede da sa sozziedade.



https://sc.wikipedia.org/wiki/Malta

Malta est'una isola e Istadu a 90 km a sud de sa Sitzìlia. Abitada dae tempos
antigos meda, comente testimoniat su tempiu preistoricu de Hagar Qim ( chi
significat Pedra eretta o pedra de su cultu) e de su quartu quintu millenniu
prima de Cristos.

Est una republica parlamentare (in maltesu Repubblika ta' Malta,
in inglesu Republic of Malta) chi de su 1 de maju 2004 faghet parte de s'Unione
Europea de 315 km2 de isterrida e popolatzione unos 400 mizas. Formada de tres
isoleddas: Malta, Gozo e Comino. Sa capitale est Valletta sas limbas uffitziales
su maltesu e s'inglesu.

S'istadu tenet istèrrida de 316 km2 e popolatzione de unos 416.500 bividores.
Est unu artzipèlagu cumpustu de is tres isuleddas de Malta, Gozo e Comino.

Colonizzadas dae sos fenicios, e a poi dae sos gregos e a poi dae sos romanos
(218 a.C.)

Sos bizantinos ant dominadu dae su IV a su IX sec. In su 870 l'ant conchistada
sos Arabos e l'ant tenta po duos seculos, cando est istada conchistada dae sos
normannos e diventat parte de su Regnu de Sicilia.

Est passada a poi suta sos Angioinos, sos Aragonesos, e sos Ispagnolos. In su
1530 Carlo V l'at tzedida a sos Cavalieri Ospitalieri o Cavalieri de Rodi. Chi
dae sos Turcos funt catzados dae Rodi sea issoro. Dae tando sunt connoschidos
comente Cavalieri di Malta. A Malta ant depidu sustennere un assediu de sos
Turcos po battoro meses fintzas a s'arrivu de sa flotta ispagnola. Tando ant
fortificadu s'isola e fundadu La Valletta, nomene dadu in onore de Jean de la
Valette Gran Maestro de sos Cavalieris, chi aiat guidadu su fraigu, cun su
progettu disegnadu dae s'architettu Fratziscu Laparelli inbiadu dae su paba Pio
V.

Su 1798 s'isola fut occupada dae Napoleone chi andaiat in Egittu. Sa
popolatzione no fut cuntenta e bi est istada una insurretzione, e cun s'agiudu
de sa Gran Bretagna e de su re de Nàpoli , ant catzadu sos frantzesos( 1800).
S'Inghilterra aiat postu pe in s'Isola detzisa a si la tennere, non ostante sas
protestas de su Re de Nàpoli e de Sitzìlia. In sa segunda gherra mondiale Malta
est istada una importante base navale inglesa in su Mediterraneu. In su 1964
Malta diventat indipendente, ma faghinde parte de su Commonwealth.

Malta vivet de pisca, de commerciu e su portu de la Valletta est unu de sos pius
importantes, po sos cantieris navales, e de turismu. A Malta est iscarsa s'abba,
e gai s' abba pioana est pretziosa e cantu si podet benidi pijada in cisternas.
Calchi cuntierra cun s'Italia, po sos immigrados clandestinos chi arrivant dae
s'Africa cun barcas, e chi devent essere succurridos in mare.



https://sc.wikipedia.org/wiki/Imp%C3%A8riu_otomanu

S'impèriu otomanu(in Turcu otomanu: دَوْلَتِ عَلِيّهٔ عُثمَانِیّه,‎ Devlet-i
Aliyye-i Osmâniyye; in Turcu modernu: Osmanlı İmparatorluğu o Osmanlı Devleti),
connotu fintzas che Impèriu Turcu e Turchia otomana, fiat unu impèriu fundadu in
su 1299 dae is Oghuz, suta Osman I, in su norte-estu de s'Anatòlia. A pustis de
cunchistas in is Balcanos fatas dae Murad I intre su 1362 e su 1389, su
sultanatu otomanu si fiat mudadu in unu impèriu transcontinentale. A is otomanos
si depet sa fine de s'Impèriu Bizantinu, derrotadu cun sa cunchista de
Costantinòpoli (capitale de s'Impèriu Bizantinu) in su 1453, suta Mehmed su
Cunchistadore. Costantinòpoli fiat dae in cue in antis fata capitale de
s'impèriu.

Intre is de 16 e de 17 sèculos, in su tempus de su lughidore massimu e susetotus
suta su rennu de Suleiman su Mannu, s'impèriu otomanu fiat un'istadu
multinatzionale e multilinguale chi teniat cuntrollu de manna parte de s'Europa
sud-orientale, de s'Àsia otzidentale, de su Càucasu, de s'Àfrica de su norte, de
manna parte de sa Penìsula Arabica e de su corru de Àfrica. A s'iscomintzu de su
de 17 sèculos s'impèriu contaiant 32 provìntzias e istados vassallos numerosos.
Intre custos ùrtimos, unos cantos fiant a pusti surbidos in s'impèriu, a àteros
fiat intames afiantzados grados diferentes de autonomia durante is sèculos.

In totu s'istòria sua, s'Impèriu Otomanu at mantentu rolu de tzentru de cuntatu
intre mundu otzidentale e orientale pro unos ses sèculos, fintzas a su
decadimentu progressivu, durante su de 19 sèculos. Alliadu de s'Impèriu Tedescu
fiat intradu in sa prima gherra mundiale a costadu de is potèntzias tzentrales,
cun s'intentu de pòdere torrare a balangiare totu is territòrios pèrdidos
durante su sèculu cabudianu. Mancari capatzu de difèndere is làcanas suas
durante is cumbatimentos, s'impèriu sunfriat perricas internas, mescamente in is
regiones àrabas. Custos problemas, giai manifestos de a in antis de sa gherra,
si fiant agrabiados in su tempus, faghende·si·nche a pagu a pagu violentos, in
particulare contra armenos, assiros e gregos pònticos. A s'acabu de sa gherra
s'impèriu fiat derrotadu impare a is alliados e parte de su territòriu ocupadu
de is potèntzias binchidoras. In su 1922 fiat proclamada sa nàschida de sa
moderna Turchia, istadu sighidore de s'impèriu.



https://sc.wikipedia.org/wiki/Belize

Su Belize (/bəˈliːz/) est unu istadu chi s'agatat in sa costera esta de
s'Amèrica Tzentrale. Est solu a tènnere s'inglesu a limba uffitziale; su crèolu,
su Kriol e s'ispagnolu bi sunt noantamas comunemente faeddados. Sa capitale est
Belmopan, sa bidda prus manna Belize City.

Su Belize tenet istèrrida de 22.966 km² e populatzione de unos 340.000
bividores. Est s'istadu cun densidade prus bàscia de s'Amèrica Tzentrale, ma su
carculu de crèschida est de su 1,97% a annu, chi est su segundu prus artu de sa
regione e unu de is majores de s'emisfèriu Otzidentale. Allàcanat in su norti
cun su Mèssicu, in su sud cun su Guatemala e in s'estu tenet bessida in su mare
de is Caràibes.

Sa sotziedade est disvariada, cun medas culturas e limbàgios. Sende chi in
orìgine fiat parte de s'Impèriu Britànnicu, cundivìdet istòria coloniale cun
àteros istados anglòfonos de is Caràibes. De su 1862 a su 1973 at tentu nùmene
de Honduras Britànnicu. Est istadu indipendente de su 1981, ma su cabu de
s'istadu sighit a èssere su soberanu britànnicu.

In generale, su Belize est cunsideradu natzione de s'Amèrica Tzentrale e una
natzione caraìbica, cun ligòngios fortes cun totu s'Amèrica Latina. Est mermu de
sa Carribean Community (CARICOM), sa Comunidade de is Istados Latinu-Americanos
e Caraìbicos (CELAC), e su Central American Integration System (SICA). Est solu
istadu a èssere mermu de totu is tre organizatziones.

Belize est connotu pro is September Celebrations, e est su logu de nàschida de
su chewing gum.



https://sc.wikipedia.org/wiki/Tzitade_de_su_Vaticanu

Sa tzitade de su Vaticanu est unu istadu naschidu in su 1929 po su mediu de Sos
Pattos Lateranesos tra s'Italia e-i su Paba. No faghet parte de Sa Comunidade
Europea, est guvernadu dae sa Creja catolica; est s'istadu pius minore chi
esistit in su mundu (pro tirada e populatzione).

Como su Vaticanu est sa sea de su Paba, su sucessore de s'apostolu Pedru, su
Piscamu de Roma e po cussu su Capu de sa Creja catolica.

In sa tzitade de su Vaticanu b'est sa basilica de Santu Pedru, unu capolavoro de
architettura, cun sa cupola pius manna in muradura, opera de Michelanghelu
Buonarroti. Sa piatta de santu Pedru est famosa po su colonnadu de Bernini, e ca
dae unu balcone de s'istudiu sou, su Paba faeddada e saludada a sos fideles chi
bi acudini dae totu su mundu. Bi sunu sos Museos Vaticanos, istraordinaria
regolta de capolavoros de pintura scultura aratzos e de ateru, dae s'antighidade
a oe. In sos palatos de sa tzidade de su Vaticanu s'agatana Salas monumentales
cun operas de sos massimos pintores; no si podede irmentigare sa Cappella
Sistina, costruida suta su Paba Sisto IV a sa fine de su 1400 e inue sunu
pinturas de Botticelli, Luca Signorelli, Ghirlandaio, Perugino, e ateros, e
s'opera manna de Michelanghelu chi b'ada tribagliadu po deghe annos. Da
ammentare Su Giudisciu Universale.



https://sc.wikipedia.org/wiki/Mohandas_Karamchand_Gandhi

Mohandas Karamchand Gandhi in devanagaresu मोहनदास करमचन्द गांधी, (Porbandar, 2
de santugaine 1869 – Delhi Noa, 30 de ghennàrgiu 1948) est istadu unu polìtigu e
ghia spirituali indianu. Est istadu su capu de su Motu indipendentista indianu.
Prus chi àteru fiat connotu cun su nòmini de Mahatma Gandhi ([महात्मा], "àmina
manna" in sanscritu) allomìngiu donau po primu dae su poeta Rabindranath Tagore.
In Ìndia ddu tzèrriant Bapu (in devanagaresu: બાપુ bāpu, "Babbu"). Gandhi est
istadu unu de is primus a teorizari e pònniri in pratica sa satyagraha, sa
resistèntzia a s'opressioni disubidiendi a modu civili totu su pòbulu impari
sighendi su printzìpiu de sa non-violèntzia. Proprio custu at portau s'Ìndia a
s'indipendèntzia e at inspirau medas àterus movimentus pro is deretus civilis in
totu su mundu e medas àterus polìticus in totue. Est onorau ufitzialmenti in
Ìndia comente Babbu de sa Natzioni tantis chi ant detzìdiu chi sa die sua de
nàscita siat festa natzionali (Gandhi Jayanti) e in totu su mundu est sa Die
Internatzionali de sa non-violèntzia.

Mohandas Karamchand Gandhi nàscit su 2 de santuaine a Porbandar, una bidda de
piscadoris in s'istadu de Gujarat, in Ìndia. Sa famìlia sua apartenet a sa
comunidade modh, grupu de traditzioni cumerciali. Istudiat a sa Alfred High
School a Rajkot, incuni su babbu est su Primu Ministru de su printzipadu locale.

In su 1881, a s'etadi de trexi annus Gandhi si còiat, cun d-una coia combinada
comenti narat sa traditzioni indù, cun Kasturba Gandhi fedali sua. Ant a tènniri
cuatru fillus totus mascus.

A dixaset'annus partit po istudiari de abbogau in sa University College de
Londra innui si cuncordada e si bestit comenti unu gentleman ingresu. Po mori de
custu benit bogau dae sa casta sua.

At a torrari in Ìndia su 12 de làmpadas de su 1891, duas dis a pustis de àiri
passau is esamis de giurisprudèntzia: apena chi arribat ddi nanta ca sa mama est
morta. Cun s'agiudu de su fradi torrat a intru de sa casta e incumentat a
traballari comenti abbogau ma tenit meda problemas poita non portat isperièntzia
non connoscit beni is legis indianas e timit a fueddari in pùbricu. Prova a si
cuncordari in Bombay (imoi tzerriada Mumbai) ma lassat pèrdiri po problemas de
dinai.

Tandus Gandhi torrat a Rajkot po traballari anchè su fradi (issu puru abbogau).
A pustis de dus annus s'impresa Dada Abdulla & C, ca cumèrciat in su Natal, ddu
incarrigada de difèndiri una càusa in Sudàfrica. Fintzas a custu momentu Gandhi
est istadu unu tipu druci, timorosu e proddincu candu depit fueddari in
tribunali.

In Sudàfrica connoscit s'apartheid (segregatzioni de is nieddus), mescamenti su
ratzismu de sa genti pro is 150 milla indianus chi biviant innia. At biu ca is
cunnatzionalis suos fiant comenti isciabus e custu ddi fait fàiri una
evolutzione a intru de su sentidu ispantosa. Issu etotu est su testimongiu in
prima persona de fatus de ratzismu, intolleràntzia e ingiustìtzia in Sudàfrica.
Nomenau est su fatu candu fiat in d-unu trenu cun su billettu de prima classi e
ddu boliant fàiri andari in segunda classi ma issu protestendi s'est fatu
bogari. Fintzas in su tribunali ci dd'ant bogau poita s'est arrefudau de si ndi
tirari su turbante dae sa conca.

Custus e àterus fatus cunbincint Gandhi a pigari alientu po pigari parti ativa
in su çertu contras custas ingiustìtzias ca beniant fatas a is indianus in su
Natal. Tandus iscridit missadas de protesta a is giornalis e fait unu atòbiu in
Pretoria cun totus is cunnatzionalis suos innui fait su primu discursu pùbricu e
una petitzioni de protesta. Medas funt is atzionis de Gandhi in su Natal, issu
est giai unu capu, difatis in su 1893 fundat su Natal Indian Congress e diventat
su segretàriu.

In su 1901 Gandhi torrat in Ìndia e partecipat po sa prima borta a su Cungressu
Indianu e otenit unu detèrminu po sa situatzioni de is indianus in Sudàfrica.
Girat po un annu totu s'Ìndia in trenu bestiu comenti unu pòberu pedditzoni e
pustis torrat in Sudàfrica.

Contribuiscit in su 1903 a sa fundatzioni de su giornali Indian opinion e
s'interessat de induismu. Còmporat una portzioni de terra a Phoenix (Durban) pro
imprentari su giornali e po coltivari impari a famìlia e collaboradoris. Su
dominàriu de Phoenix est su primu modellu de ashram poita si praticat sa
pregadoria e su traballu e totus funt retribuius cun su matessi tantu chentza
diferèntzia de natzionalidadi o colori de peddi.

Partecipat a sa protesta de su Congressu Indianu contras a s'Imperu britànnicu,
e a cussa sempri non-violenta contras sa lei ratzista in Sudàfrica innui benit
arrestau impari a àterus indianus e cinesus (unas cantas de custus ant a èssiri
bocìus). Sa protesta s'ammàniat e su Generali Jan Christiaan Smuts est costrintu
a negotziari cun Gandhi e is leis ratzialis benint burradas.

Gandhi si nd'andat dae su Sudàfrica in su 1914 po andari in Inghilterra. Po mori
de unu dolori chi dd'increscit depit torrari in Ìndia. Isbarcat in su portu de
Bombay su 9 de gennaxu de su 1915 innui ddi faint is festas de eroe natzionali.
Cuss'annu etotu girat totu s'Ìndia in trenu ne is biddas de sa natzioni.

A pustis de dus annus in su Champaran, unu distretu de su Bihar, organizada sa
disobedièntzia civile de millas massàius chentza de terra opressius dae is
impresàrius ingresus, mali pagaus e pòburus meda ca funt cunstrintus a coltivari
indiosfare (ca serbit po fàiri s'indaco) a su postu de cosa de papari. In su
mentris cun àterus volontarius fàbricat iscolas e uspidalis.

S'autoridade ddu bolit impresonari po turbamentu de s'òrdini pùbricu ma gratzias
a is massaius ca protestant a su processu suo e gratzias a s'atzioni de Gandhi
etotu ca provat a creari unu cumpromissu cun is impresarius s'acusa benit
arritirada. Assafinis s'autoridade creat una Comisioni, cun Gandhi a intru, chi
detzidit ca sa situatzioni de is massàius depit acabari.

Giai in su matessi tempu Gandhi intendit ca is massaius de su Kheda non ci dda
faiant a pagari is tassas po mori de una carestia, tandus organizat is massius,
ddis imparat su satyagraha e a pustis de unu sciòperu de 21 dis arribat a un
acòrdiu ca donat fama e notidadi a Gandhi in totu s'Ìndia. Dae custu momentu
benit batiau dae su pòbulu Bapu (babu).

A pustis de sa prima gherra mundiali su Rennu Auniadu aprovat una lei po
allonghiari is restritzionis de gherra in tempu de paxi. Gandhi s'oponit cun
d-unu movimentu de disubidièntzia civili incumentzadu su 6 de abrili de su 1919
cun d-unu hartal, unu sciòperu generali no andendi a traballari ma preghendi e
digiunendi. Gandhi benit impresonau. Iscopiant trumbullus in totu s'Ìndia, unu
de-i custus est su massacru de Amritsar innui is sordaus ingresus bocint unas
centus civilis e ndi ferint unas millas. Custu fatu fait inchietari meda su
pòbulu e custu igenerat àteras violèntzias criticadas medas dae Gandhi.

In su matessi annu Gandhi intrat in su partidu de su Cungressu Natzionali
Indianu mirendi a sa Swaraj ca est s'indipendèntzia cumpleta: individuali,
spirituali e polìtica (auto-guvernu). Segundu Gandhi custa mira podit èssiri
cumpletada isceti ponendi unu lìmitis precisus a sa cuntienda e sighendi is
princìpius de sa satyagraha, sa non-violèntzia. In paghu tempu issu divenit su
leader de su movimentu anti-coloniale indianu e in su 1921 benit fatu presidenti
de su Partidu de su Cungressu. Suta de su cumandu suu benit aprovada una carta
noa innui si fueddat de Swaraj comenti iscopu de mirari. S'iscritzioni a su
partidu est oberta a totus suta pagamentu de unu tanti simbòlicu. Gandhi
aconciat s'organizadura de su partidu, sa disciplina e sa gerarchia e ddu fait
diventari unu partidu de truma ispaniau in totu sa natzioni.

Sa non-cooperatzioni otenit bona sorti meda e totu sa pobulatzioni, onnia casta
indiana, partecipat prexada. Fintzas a freàxiu de su 1922 candu sa pobulatzioni
intzitziada dae sa politzia s'arribellat massacrendi e abruxendi bintidus
politziotus. Gandhi abarrat deludiu meda dae su balossimini de su pòbulu tandus
arrepianat sa disubidièntzia civili e digiunat po cincu dis. Su dexi de martzu
1922 benit impresonau e processau po sovversioni. Gandhi narat de èssiri faltosu
e pedit su màssimu de sa pena. Benit cundannau a ses annus de presoni ma est
lassau a pustis de dus annus. S'arritirat dae is protestas, s'ocupat de su
partidu e incumintzat a iscriri s'autobiografia.

Torrat in fortzas in su 1928. S'annu in antis su guvernu britànnicu aiat nomenau
una cumissioni noa cun a intru unu indianu isceti. Sa cumissioni benit boicotada
dae totus is partidus indianus. Gandhi suportat su detèrminu de su Cungressu de
Calcutta de su nadale 1928 ca pedit a su vice-rei Lord Irwing de scioberari tra
concèdiri a s'Ìndia s'istatudu de protetorau (Dominion) o de s'abetari una
protesta manna non-violenta po otènniri s'indipendèntzia.

Su guvernu britànnicu, presièdiu dae su laburista Ramsay MacDonald, non concedit
s'istatudu tandus su Cungressu Indianu, dirìgiu dae Jawaharlal Nehru, aprovat
unu documentu ca dichiarat su Purna Swaraj, s'indipendèntzia cumpleta. Su 31
nadale 1929 benit artziada a Lahore sa bandera indiana. Su 26 gennaxu 1930 benit
celebrau dae su partidu de su cungressu indianu e dae sa magioria de
s'organizaduras indianas comente Die de s'indipendentzia de s'Ìndia.

Gandhi fait isciri ca sa satyagraha torrat a incumentzari. In su martzu 1930 si
fùrriat contras sa tassa de su sali. Incumentzat aici sa nòtida caminada de su
sali chi partit cun sessantotu satyagrahis dae s'ashram de Ahmedabad su 12
martzu e acabat a Dandi su 6 abrili 1930 pustis 380 km de caminada. Arribaus a
sa costa de s'Oceanu Indianu Gandhi e is suos estraint su sali frighendisindi de
su monopolio Reale e benint copiaus dae migliajas de indianus ca fiant allobaus
in su mentris de sa caminada.

Candu in su 1931 bessit de presoni, su guvernu britànnicu, impersonau dae su
vice-rei Lord Edward Irwin, detzidit de negotziari cun Gandhi. A pustis de otu
longus cunfrontus, is duus, firmant su Patu Gandhi-Irwing (Patu de Delhi): is
britànicus depint liberari is prisoneris polìticus, legitimari s'arregollidura
de sali po cuxina a su pòbulu e depint arriconnosciri su deretu de is indianus a
boicotari sa roba ingresa. Gandhi depit in càmbiu fàiri acabari su movimentu de
disubidièntzia civili.

In prus Gandhi benit cumbidau a una mesa tunda in Londra, comenti ùnica persona
de su partidu de su Cungressu, po chistionari de una noa carta costitutzionali
indiana. Si tratenit in Europa tres mesis innui atòbiat fintzas Benito
Mussolini. Su Papa Pio XI non ddu bolit atobiari poita narat ca Gandhi no est
bestiu beni.

Gandhi torrat in Ìndia pustis sa faddina de sa Cunferentzia. Is ingresus ant
fueddau isceti de pricìpius indianus e de minorias ma no ant fueddau de
trasladari is poteris dae s'imperu britannicu a s'autoridadi indiana. In su
matessi tempu su marchesi Freeman-Thomas, ca at pigau su postu de Lord Irwing,
incumitzat a cumbàtiri is natzionalistas indianus e Gandhi benit impresonau
torra. In su 1932 candu est ancora in sa presoni de Yeravda Gandhi arrenescit
cun d-unu digiunu de ses dis a fàiri arritirari e revocari su provedimentu de su
guvernu MacDonnald ca faiat votari is intocabilis in d-unu logu diversu de is
àterus.

In su 1934 Gandhi s'arritirat dae sa vida polìtiga, dedichendisia de prus a sa
riforma spirituali de s'Ìndia e non prus a s'indipendèntzia.

In s'istadi de su 1934 ant a tentari tres bortas de bociri Gandhi ca, peri in
mesu a is annus Trinta, sighit a èssiri cunsiderau dae su guvernu de Londra
s'allegadori principali cun su cali negotziari su passagiu de s'Ìndia a su
regime polìtigu nou.

Is raportus cun s'autoridadi britànnica torrant a èssiri tèndius meda intre sa
Segunda Gherra Mundiali. A s'iscòpiu de su certu (1939) Gandhi, chentza de
chistionari cun is dirigidoris de su Cungressu, oferit un acotzu morali
non-violentu a s'isforzu de gherra britànnicu.

Is cumpunentis de su Cungressu non consultaus s'ofendint e donant is dimissionis
in truma. Gandhi, pustis cuntierras longas, càmbiat pensamentu e narat ca
s'Ìndia non podit partecipari a sa gherra po sa libertadi de sa democazia chi
custa non benit arreconotta mancu a s'Ìndia etotu. Mancari fiant solidarius cun
is vìtimas de is Nazistas, Gandhi e su partidu de su Cungressu difati narant ca
s'Ìndia diat contribuiu a sa ghera isceti chi is ingresus diant arreconnosciu a
is indianus sa libertadi chi ddis fiat denegada.

Su guvenu non amollat a pitzu de s'indipendèntzia prus a prestu cicat de creari
un'iscorriu tra induistas e munsulmanus intre su movimentu polìtigu
indipendentista indianu. In càmbiu Gandhi infòrtiat is preguntas de
indipendèntzia iscriendi su 13 abrili 1942 unu detèrminu ca pedit a is
britànnicus de lassari s'Ìndia: Quit India. Cun custu su Mahatma cumbidat a sa
furriada non-violenta totali. Benint organizadas amostaduras mannas de protesta.

Segundu Gandhi e su Partidu de su Cungressu custa est sa furriada prus radicali
mai fata. Is ingresus s'oponint cun d-una truma de impresonaduras, violèntzias,
oprissionis mai bias. Migliajas de indipendentistas benint bocius o fertus dae
sa politzia, àteras centenas de migliajas benint ingabiaus. Gandhi e totus is
dirigidoris funt impresonaus a Bombay su 2 austu 1942. Gandhi abarrat impresonau
po dus annus in su palatzu de Aga Khan a Pune. Innoi acontessint duas malafatas
ca dd'increscint meda: in antis su consilleri suo Mahadev Desai morit a pustis
de ses dis de presoni de infartu. In fatu sa pobidda Kasturba morit a pustis de
18 mesis de presoni po mori de una polmonite.

In su 1943 Gandhi, ancora in presoni, digiunat po 21 dis po fàiri penitèntzia po
totus is violèntzias acuntèssias in su mentris de s'insurretzioni pobulari
indiana. Su movimentu Quit India s'iscòviat comenti una disgràtzia.

Gandhi benit spresonau su 6 maju 1944 po èssiri operau: fiat malàidu meda de
malària e dissenteria e is britànnicus timiant chi potzat mòrriri in presoni e
timiant sa protesta pobulari in fatu.

Cun totu chi sa violenta oprissioni, assafini in su 1943 su movimentu Quit India
arrennescit a otènniri arresurtaus. Difati, acabada sa gherra, su Primu Ministru
britànnicu nou Clement Attlee (su in fatu a Churchill) fait isciri ca su podere
at a èssiri trasladau a is indianus. Tandus Gandhi fait acabari su certu e
100.000 impresonaus polìtigus benint liberaus. A pustis de pagu tempu su
vice-rei Wavell incarrigat Jawarhallal Nerhu de formari unu guvernu de s'Ìndia
indipendenti.

Su Rennu Auniadu, gratzias a is pressionis de su motu anti-coloniali, detzidit
de donari s'indipendèntzia prena a sa colonia sua e su 24 martzu 1947 nòmenat
vice-rei e guvernadori generali de is indias Lord Mountbatten, cun su còmpitu
dificoltosu de preparari s'indipendèntzia.

Sa Lega Munsulmana, su segundu partidu indianu, fiat in cussu tempu ghiau dae
Mohammad Ali Jinnah: Jinnah fiat unu natzionalista islamicu e est istadu su
primu chi, in su 1940, at fatu isciri su pensamentu suo de una natzioni indiana
islamica, su Pakistan. Sa lìnia polìtiga de sa Lega Munsulmana mirada a una
divisioni de is duas prus mannas comunidais religiosas.

A-i custu puntu tantu sa Lega Munsulmana chi su partidu de su Cungressu funt
cunvintus chi àteras solutzioni non ddu est chi non cussa de su piano
Mountbatten (partzidura Pakistan e Ìndia) po istransiri una gherra civile intre
munsulmanus e indùs.

A pustis de s'indipendèntzia tensione meda ddu est intre Pakistan e Ìndia po
mori de chistonis de territotius e violèntzias avennias in fatu a sa
separatzioni. Sa tensioni prus manna est cussa de su Kashmir. Su maharaja indù
de su Kashmir, candu depiat detzìdiri chi s'uniri cun s'Ìndia o cun su Pakistan
at arretudau e in cussu momentu s'istadu suo dd'ant invàdiu is islamicus cun
d-unu carraxu de tribùs. Assafini su maharaja detzidit de s'uniri cun s'Ìndia
mancari sa magioria de sa pobulatzioni siat munsulmana e custu amanniat sa
tensioni in sa regioni. S'arribat aici a sa gherra indo-pakistana de su 1947.

Su 13 de gennaxu 1948, a s'edadi de 78 annus, Gandhi s'ùrtimu digiunu cosa sua a
Delhi. Preguntat de fàiri acabari sa violèntzia sùbitu, pedit chi siat su
Pakistan siat s'Ìndia donant garantzias de paridadi po is praticantis de totu is
religionis, e chi s'Ìndia torrit su dinari (550 milionis de rupias) chi depit a
su Pakistan. Gandhi timit ca s'instabilidadi e s'insiguresa si potzat amanniari
creendi una gherra civili in Ìndia.

Mancari ddu fueddint meda po ddu fàiri papari issu non acabat su digiunu. Su
guvernu indianu est custrintu tandus a pagari is 550 milionis a su Pakistan.
Fintzas is dirigentis de is àteras comunidadis dd'assicurant ca ant a acabari sa
violèntzia. A-i custu puntu Gandhi acabat su digiunu buffendi·sì suci de
aràngiu.

Su 30 gennaxu 1948 anchè sa Birla House, in Delhi Noa, in su mentris chi fiat
andendi in su giardinu po sa sòlita pregadoria de is 5 de merí, acumpangiau dae
is netas Abha e Manu, Gandhi benit bocidu cun tres cropus de arrivortella dae
Nathuram Godse, unu fanàticu indù radicale. Godse pensaiat ca Gandhi fiat
s'arresponsabili de is cedimentus de s'istadu indianu a favori de su Pakistan.
Prima de sparai Godse s'incrubat po reverèntzia a su fronti de Gandhi, poi
provat a si fuiri ma gratzias a sa genti ca ddu bolia arropari si cunsegnat a sa
politzia. S'otu de santandria Godse benit cundannau a morti e giustissiau sa
chida in fatu.

In Ìndia, po mori de is teosoficus, Gandhi iscoberrit su libru Bhagavad Gita ca
dd'at a mudari meda su pensamentu e su sentidu, mescamenti s'idea ca su disìgiu
est portadori de patimentu e tribulia. Dae custu momentu s'at a interessari de
religioni, non prus isceti de Induismu ma peri de Buddismu, Islam e
Cristianèsimu.

Fintzas a cuddu momentu issu si fiat formau isceti cun librus sagraus de sa
religioni induista. Candu andat a Londra cumintzat a connosciri sa cultura
otzidentali ligendi librus a pitzu de socialismu libertàriu de William Morris,
de anarchismu cristianu e pacifista de Lev Tolstoj, de sa teoria non-violenta de
s'iscritori americanu Henry David Thoreau e de vegetarianismu de H.S.Salt. Intre
sa vida sua Gandhi sighit a lìgiri testus sagraus indù, cun s'aciunta de àterus
comente Tolstoj e Ruskin.

De importu meda po sa vida de Gandhi est istadu s'atòbiu cun su poeta mannu
Rabindranath Tagore in su 1916 in su mentris de su viàgiu in trenu po totu
s'Ìndia.



https://sc.wikipedia.org/wiki/Kyuss

Is Kyuss (/ˈkaɪ.əs/ ky-əs) fiant unu cumpressu rock americanu, fundadu in su
1987 a Palm Desert de Josh Homme (ghitarreri), John Garcia (boghe), Brant Bjork
(tumbarinos) e Chris Cockrell (bassu).

A pustis de sa bessida de unu EP in ue si naraiant Sons of Kyuss, in su 1990 si
ddu fiant incurtzadu simpremente in Kyuss e balangiaiant unu mermu nou: Nick
Oliveri.

Is chimbe annos a sighire ant bidu da bessida de bator albums e in su 1997 de
unu ùrtimu split in ue cumpariant comente Kyuss impare a su cumpressu nou de sos
Queens of the Stone Age, cumponidu tando intrenamente de mermos ex-Kyuss.

Nick Oliveri fiat bogadu in su 1992. In logu suo fiat tzerriadu Scott Reeder
cando fiat pro bessire s'album Blues for the Red Sun. Brant Bjork, tenende
ateros interèssios artìsticos, aiat imbetzis lassadu in su 1993 benende cambiadu
cun Alfredo Hernández, chi beniat de su cumpressu de is Yawning Man, semper de
sa ròdia musicale de Palm Desert.

De tando, is mermos ant fundadu o sonadu cun ateros cumpressos istimados comente
Queens of the Stone Age, Dwarves, Brant Bjork, Eagles of Death Metal, Mondo
Generator, Hermano, Unida, Slo Burn e Them Crooked Vultures.

In su mese de onniasantu de su 2010, tres mermos de su cumpressu (francu Josh
Homme, chi aiat refudadu) sunt torrados a s'auniare cun s'idea de unu tour
mundiale dende·sì nòmene de "Kyuss Lives!" e cuncordende pro unu album nou, ma
chistiones giuditziàrias cun Josh Homme ant infertu a Nick Olivieri a nche
bessire de su progetu e ant betidu a una ordinàtzia de su tribbunale chi proibit
s'usu de su nòmene Kyuss Lives! a Garcia and Bjork. Su resurtadu est duncas
istadu ca dd'ant dèpidu mudare. Ant isceberadu de si nàrrere Vista Chino.

A primìtziu, in su 1987 su cumpressu sonat cun su nòmene de Katzenjammer (chi in
tedescu cheret nàrrere "imbrùciu/istronamentu), a coa detzidit de si tzerriare
Sons of Kyuss. Est Brant Bjork a isceberare su nòmene, pighendi·ddu de unu
mostru chi at agatadu in unu liburu de sa prima editzione de su giogu Advanced
Dungeons & Dragons.

Sa formatzione de inghitzu de is Kyuss est cumponida de Garcia a sa boghe, Homme
a sa ghitarra, Olivieri a su bassu e Bjork a sos tamburinos. Si faghent a bellu
a bellu nomea in Palm Desert e fatuvatu sonant in festas e in biddas assoladas
in su Sud de su desertu de Califòrnia. Sunt mascamente ispetàculos in logos
abertos e cun pagu gente buffada.

Custu fintzas a su cuntratu cun sa casa discogràfica indipendente Dali Records,
chi ddis faghet registrare su primu album, Wretch, bessidu in su cabudanne 1991.
Est de nàrrere però ca manna parte de is cantzones est giai bessida cun su EP de
su 1989.

S'annu chi sighit, tenent unu ateru produidore, Chris Goss, e comintzant a
traballare pro s'album nou: Blues for the Red Sun. Bessit in su mese de làmpadas
1992 arretzinde bàntidos mannos de is criticos e fintzas imoe comente imoe est
bidu comente su primu grandu album de rock stoner.

Inpertantu, a pena cumpridu s'album Olivieri si·nch'andat e arribat Scott Reeder
- musitzista de The Obsessed- chi giai fiat istadu pragontadu de s'aunire a sos
Kyuss, chimbe o ses meses a primu. Inghitzat a bi sonare impare in sa festa pro
sa bessida de s'album.

A sa fine de su 1993 sunt in unu tour de noe datas in Austràlia, in ue aberint
is cuntzertos de su cumpressu Metallica.

De in cue a pagu s'agatant cun sa casa discogràfica major Elektra Records chi at
comporadu sa Dali Records. S'annu chi sighit est su de s'album de tres, su primu
cun una major, chi depiat tènnere titulu de Pools of Mercuy, ma benit a èssere
connotu comente Welcome to Sky Valley. Est agabadu de registrare in su 1993, ma
cun su fatu de is mudàntzias de cumponentes bessit isceti in su 1994. Custa
borta puru, a pàrrere de sa crìtica sa callidade de sa mùsica est meda bella,
cun unu sonu meda prus psichedèlicu e cumpridu. Su produidore est semper Chris
Goss.

Cuntantu custu, comente agabant de registrare Brant Bjork lassat: est afastiadu
de is tour, prusatotu pro sas chistiones chi pertocant sos relatos cun sos
cumpàngios movende de unu logu a s'ateru. In logu suo est tzerriadu Alfredo
Hernàndez, chi in is annos '80 aiat giai sonadu cun Reeder in su cumpressu
Across the River.

Su mese de trìulas 1995 bessit s'ùrtimu album ...And the Circus Leaves Town.
"One Inch Man" est su solu single uffitziale. Custa borta is crìticas non sunt
bonas, sas bendidas puru non lòmpent a sas de s'album cabudianu.

In su mese de santu gaine 1995 is Kyuss s'iscontzant, fatu chi ghetat interèssiu
nou in "...And the Circus Leaves Town", chi in die de oe est difatis meda
apretziadu. Unu EP cun singles e b-sides bessit in su 1997.

A pustis de s'iscontzu de su 1995 sunt istadas medas intra is fans sas boghes a
subra de sa possibilidade pro sos Kyuss de torrare a sonare. In su 2004 benit
pragontadu a Homme chi custu potzat èssere possibbile; issu respundet ca no, non
de in cue a pagu tempus. Prusaprestu, su 20 de nadale 2005, Garcia àrtziat a su
palcu in unu cuntzertu in Los Angeles de su cumpressu Queens of the Stone Age
(in ue Homme cantat e sonat ghitarra). Impare sonant tres cantzones de is Kyuss:
"Thumb", "Hurricane" e "Supa Scoopa and Mighty Scoop". Ant pois arretzidu medas
cumbidos a nde torrare a si pònnere impare, ma sunt semper istados refudados.

In su 2010 John Garcia movet in tour europeu cun nomene de John Garcia plays
Kyuss. In su mese de onniasantu de su matessi annu Garcia, Olivieri e Bjork
ponent nova de si chèrrere torrare a aunire e partire in tour cun nòmene de
Kyuss Lives!.

Sonant in Europa e a coa sighint in Austràlia, Noa Zelanda e Amèrica. A sonare
sa ghitarra tzerriant Bruno Fevery e carchi borta impare cun issos àrtziat a
palcu fintzas Scott Reeder.

A s'agabu de su tour decrarant de chèrrere registrare unu album nou cun bessida
in s'istadiale 2012. Josh Homme e Scott Reeder ponent causa legale contra Garcia
e Bjork pro su chi pertocat s'usu de su nòmene Kyuss in su progetu, chi Nick
Olivieri at impertantu lassadu.

A sa fine de s'annu John Garcia dècrarat ca su progetu at a sighire cun nòmene
de Vista Chino, cun sa mermadura Garcia, Bjork, Olivieri e sa partetzipatzione
de Bruno Fevery a sa ghitarra.

At postu impare carchi progetu de mùsica comente Slo Burn,  Unida e Hermano; a
coa at lassadu sa mùsica pro sa veterinària.

In su 1997 at fundadu impare cun Alfredo Hernàndez (issu puru ex-kyuss)
is Queens of the Stone Age. Sonat pois cun Eagles of Death Metal a sos
tumbarinos, traballat cun medas cumpressos e at postu impare su progetu musicale
Desert Sessions. De su 2009 est fintzas cantadore e ghitarreri in su cumpressu
Them crooked Vultures.

At fundadu su cumpressu Mondo Generator in su 1997, e at sonadu impare cun is
Queens of the Stone Age de su 1998 a su 2003. At fintzas traballadu cun
is Dwarves.

At fatu parte de su cumpressu Fu Manchu, pro chi est produidore de unu album e
sonadore de tumbarinos in àteros chimbe. At sighidu pois a cantare a solu fende
bessire chimbe albums e at fundadu una casa discogràfica: sa Duna Records.

At fundandu fintzas unu cumpressu, is Che chi in su 2000 ant pubricadu unu
album, e traballadu cun Melissa auf der Maur e is Mondo Generator.

A primìtziu at sighidu Garcia in is Unida, a segus at fatu carriera traballende
a solu e at traballadu cun su cumpressu de is Bütcher. In su 2002 at chircadu de
intrare in su cumpressu de is Metallica chentza de tènnere fortuna.

Est istadu mermu fundadore de is Queens of the Stone Age. At traballadu fintzas
in is progetos musicales de Nick Olivieri, Chris Cockrell e Brant Bjork.

Est intradu in is Solarfeast chi ant pubricadu s'album Gossmer in su 1995 e at
pubricadu unu album cun su nomìngiu de Vic du Monte in su 2005.



https://sc.wikipedia.org/wiki/Gherra_de_Indipend%C3%A8ntzia_de_Istados_Unidos

Sa Gherra de Indipendenèntzia Americana, narada fintzas Rivolutzione Americana
(in inglesu American Revolutionary War o American Revolution), est istada una
rebellia chi intre su 1775 e su 1783 is trèighi colònias norti-americanas ant
opostu a sa Grandu Britànnia, tando pàtria issoro.

In s'inghitzu sa gherra pertocaiat petzi su territòriu de is colònias, ma
s'intrusida de àteras potèntzias coloniales de Frantza e Ispagna in agiudu
issoro e de Assia e Eletoradu de Hannover in agiude de is britànnicos, at tentu
a cusseguèntzia s'ispaghinadura de is cumbatimentos a s'Europa, is Antillas e
Ìndias Orientales.

Su Parlamentu de Londra esigiat chi is sugetos americanos cuntribuirent a is
pagamentas de is ispesas de s'Impèriu de Amèrica de norti. Sa gherra de is sete
annos fiat finida isceti de pagu tempus e s'Inghilterra s'agataiat
economicamente in aprentu mannu.

Chirchende de torrare a s'assentare aiat tando pigados duas mèdidas: su Sugar
Act, chi poniat impostas pro s'importatzione de prodotos a is colònias, e su
Stamp Act, chi imponiat bullos subra documentas uffitziales e giornales.

Su debodu fiat creschende fintzas pro ite is colònos fiant delùdidas chi non ddi
èsseret permìtidu de s'ispaghinare in is regiones de su cuntinente a s'estu de
su Mississippi - chi cun sa gherra fiant passadas a s'impèriu britànnicu - e
iscuntressados de totu is privilègios chi sa Grandu Britànnia teniat a dannu de
issos.

Segundu is printzìpios de libertade inglesos is tassas cherint adduidas de is
cuntribuentes pro èssere balidas. Is colònos, contrarios, aint postu a
cunditzione de pòdere elèghere rapresentantes issoro pro su Parlamentu de
Londra, o de èssere esonerados de onni tassa.

In fache a custas protestas e cunditziones su bullu fiat fulliadu e cambiadu cun
impostas inderetas subra unas cantas mertzes (paperi, vernissu, prumbu, te) chi
is colònias betiant de Inghilterra.

In su 1773 sa Cumpangia Inglesa de Ìndias Orientales aiat otentu de su
Parlamentu deretu de bendere in esclusiva su te chi betiat de Tzina,
boghende·nche is americanos de su giru de affàrios subra chi fintzas a tando
issos si fiant pòdidos apoderare.

Is cummertzantes americanos de te aiant duncas cuncordadu una boicotadura de is
mertzes inglesas, cun s'agiudu de s'opinione publica e de s'organizatzione
populare Sons of Liberty (Figios de sa Libertade).

S'efetu prus ladinu de sa protesta fiat acuntèssidu su 16 de nadale 1773, cando
unos cantos òmines chi faghiant parte de is Sons of Liberty, fiant artziados a
naves de sa Cumpangia in su portu de Boston e nch'aiant ghetadu a mare totu su
càrrigu de te (acuntèssida nodia comente Boston Tea Party - Sa Festa de su Te de
Boston).

Su guvernu inglesu aiat tando blocadu su portu e chircadu de bogare a su
Massachusetts onni autonomia amministrativa, mandende·nche unu grupu de
funtzionàrios nominados de su re.

A custa cunditzione, giai meda tostada, si fiant azuntas s'aprobatzione in su
Parlamentu de leges, cunsideradas de is colònos non subiscàbiles (Intolerable
Acts).

A segus de custas fiat aprobada fintzas sa Lege subra su Quebec (Quebec Act),
chi afiantzaiat a is noos sugetos de Cànada de natzionalidade frantzesa
libertade religiosa e tzivile, e chi assignaiat a su Cànada totu is territòrios
a su norti de su frùmene Ohio, chi is bividores de is trèighi colònias
ammeriaiant de ocupare.

S'Inghilterra cheriat duncas limitare s'ispaghinadura territoriale de sas
trèighi colònias e chirchende de ddos allacanare a s'estu de is montes Apalacos,
ma fintzas pro ite bolliat lassare terras a is indigenos.

In s'atòngiu 1774 su Cungressu cuntinentale si fiat atobiadu in Filadèlfia. Totu
is rapresentantes de is colònias francu sa Geòrgia b'aiant pigadu parte.

Non si chistionaiat galu de ischirriadura e tando Benjamin Franklin s'agataiat
in Inghilterra, traballende pro unu progetu de costitutzione de unu impèriu
federale in ue onni colònia diat tènnere manna autonomia mancari fidele a su re.

A s'inghitzu de sa gherra is colònos teniant petzi sordados volunteris, is
minutemen.

Fiat gràtzias a su cuntributu de su generale prussianu Friedrich Wilhelm von
Steuben, in su 1778, e de s'interventu frantzesu chi is tropas americanas ant
pòdidu èssere addestradas de manera chi podiant acarare unu esèrtzitu comente su
de s'Imperiu Britànnicu.

Fiant alleados inglesos fintzas is nativos Mohawk e is Irochesos ghiados de su
capu Thayendanegea, naradu in inglesu Joseph Brant, ma custos fiant ochidos de
su generale de Istados Unidos Sullivan in su 1778. Is 30.000 mertzenàrios de
Assia ghiados de su generale August Nettardt fiant imbetzes bìnchidos in su 1783
e torrados a mandare in pàtria.

Su primos cumbatimentos fiant acuntèssidos in s'abrile de su 1775 in in biddas
de Lexington e Concord.

Imbàtidos in Concord is britànnicos aiant postu fogu a si depòsitos prenos e
fiant mòvidos fache a Boston. Fiant però atacados de 450 colònos e mancari cun
medas difficultades èsserent resissidos a tocare de in antis fiant torrados a
segus chentza finire de cumbatere is colònos, chi ddis fiant curtos in fatu e
ddus aiant afracados in unos cantos apostamentos.

Cun custas acuntèssidas aiat tentu inghitzu sa gherra. Sa formatzione de unu
esèrtzitu Cuntinentale aiat tentu logu su 31 de maju 1775, e su cumandu fiat
pigadu su 15 de làmpadas de George Washington.

A fatu de s'ordìngiu de s'esèrtzitu, is sordados americanos aiant chircadu de
atacare Boston, ma fiant resissidos a cunchistare petzi duos montigros in is
intòrinos: Bunker Hill e Breeds Hill, intre su 12 e su 15 de làmpadas 1775.

Una de is timorias prus mannas de s'Esèrtzitu Cuntinentale fiat chi de is bases
inglesas de Cànada poderent arribare atacos de terra, chi fiant prus simpres de
organizare e teniant costos prus baratos. Sa cunchista de is tzitades canadesas
non pariat incolliosa de otènnere, pro ite is fortzas militares briànnicas non
fiant cumpostas de prus de 1000 òmines in ie, e fintzas pro ite pentzaiant de
retzire agiudu de is anglo-canadesos. Detzidiant tando de atacare.

Su 13 de santandria Montréal fiat nointames ocupada. In ierru is duas colonnas
si fiant torradas a aunire a curtzu de sa tzitade de Québec, ma fiant in
cunditziones malas, cun prus de 500 òmines mortos, paris nùmeru de disertores e
unos milli òmines chi si fiant refudados de torrare a firmare sa ferma
voluntària a s'iscàdere. Su fritu fiat faghende maladiare is sordados e susetotu
si fiat ispaghinende su vailogu.

S'esèrtzitu americanu fiat impertantu e mancari totu comintzende a tènnere unu
òrdine. Is sordados teniant a fines una montura paris pro si connoschere in su
campu de batalla, is fàbricas de Massachusetts e Pennsylvania fiant produende
armas, is cannones fiant istados percurados e susetotus is òmines, medas de chie
no aiant mai cumbàtidu, teniant unu pagu de annestru.

Sa ghiadura de is operatziones militares fiat dada a su generale William Howe,
chi aiat regortu 1600 òmines e ddos aiat mandados a ocupare sa Carolina de Nord,
in ue però su 27 de friàrgiu 1776 fiant abruverados in sa Batalla de Moore's
Creek Bridge, in is intòrinos de sa oe narada Wilmington.

De su cantone americanu, su generale George Washington, in paris tempus fiat
resissidu a ocupare su montigru de Dorcester High e puntaiat su portu cun is
cannones.

Is inglesos fiant iscarcados in Halifax, Cànada e aiant giai tentu una atèra
derrota chirchende de cunchistare Charleston, in Carolina de Sud.

Su 7 de làmpadas de su 1776 su Cungressu si fiat atobiadu pro si consultare
subra sa proposta de indipendèntzia. Su generale Howe a ddis aiat respostu a
tenora, ghiende unu esèrtzitu de 22.000 òmines inglesos e de s'alleada Àssia,
isbarchende a Staten Island, a fache de New York.

Su 4 de trìulas de cuss'annu in Filadelfia fiat impertantu istadu aprontadu unu
documentu de Thomas Jefferson, John Adams e Benjamin Franklin, firmadu de is
delegados de totu is trèighi colònias: New Hampshire, Massachusetts, Rhode
Island, Connecticut, New York, New Jersey, Pennsylvania, Delaware, Maryland,
Virgìnia, Carolina de Nord, Carolina de Sud e Geòrgia si costituiant in s'istadu
nou de Istados Unidos de Amèrica.

In paris tempus in Europa is bisuras de is guvernos subra su chi fiat
suntzedende in Amèrica fiant cambiende e Benjamin Franklin fiat partidu a manu
de Parigi pro cumbinchere su re de Frantza, Luisu su XVI a s'alleare cun issos.



https://sc.wikipedia.org/wiki/Albania

S'Albania (in albanesu Shqipëria, chi bolit nàrrere "Paesi de is Àquilas") est
unu istadu de sa penìsola de sos Balcànos. Sa capitale sua est Tirana.

Cunfinat a setentrione cun su Montinieddu, a oriente cun su Kosovo e sa
Matzedònia, a meridione cun sa Grèghia e a otzidente tenit su Mare Adriàticu.

Pustis de unu perìodu de indipendèntzia cun sos Illìrios, sa regione de s'atuale
Albania est istadu conchistada dae s'Imperu Romanu. Dae custu momentu no at prus
tentu indipendèntzia fintzas a su 1912 candu est nàschida sa Repùblica de
Albania de su chi fiat s'Imperu Otomanu. In casi duamilla annos, sa regione est
istadu dominada dae sos romanos, sos bizantinos e sos turcos.

Cun su declinu de s'Imperu Ottumanu, s'Albania est diventada indipendente
comente Repùblica ma sùbitu pustis su generale Ahmet Zogu s'est dichiaradu rei e
arit trasformadu sa repùblica in unu regnu.

S'indipendèntzia albanesa est durada pro pagu tempus, poita in su 1924 s'Itàlia
fascista arit dichiarau su protetorau in pitz'e sa pitica repùblica balcànica
(chi fiat de facto un'ocupatzione) e in sa segunda gherra mundiale (1939) d'arit
ocupada cumpletamente.

Pustis de sa segunda gherra mundiale, s'Albania est diventada una Repùblica
Sotzialista de imprenta soviètica, peroe nch'est essida dae su Patu de Barsàvia
in su 1961 no cumpartzende sa lìnia contraistalinista de s'Unione Soviètiga, e
posteriormente s'est acurtziada de sa politica Tzinèsa. Su rezìmene comunista
fiat meda tostu: sa pobuladura fiat privada de sas liberdades prus elementales,
sena perunu deretu de ispressare sas opiniones suas, botare e biazare. Sa
currespondèntzia cun logu istranzu fiat rigurosamente proibida, e finas
s'interna fiat sutaposta a cuntrollos rìzidos, non b'aiat nemancu cassitas de
sos curreos e onzi lìtera cheriat bida dae sa polima pro esser aproada e
imbiada.

Sa ditadura comunista aiat destruìdu s'economia e, cun s'agabu de sa ditadura e
s'abertura de sas làcanas, unu numeru elevadu meda de arbanesos at dassadu su
paìsu, mescamente pro s'Itàlia e sa Grètzia. S'Arbania sighit a esser unu paìsu
poberu, peroe est democràtigu e s'economia sua est creschende.



https://sc.wikipedia.org/wiki/Panam%C3%A1

Panamá  [panaˈma], uffitzialmente Repùblica de Panamá (in ispagnolu: República
de Panamá [reˈpuβlika ðe panaˈma]), est s'istadu prus meridionale de s'Amèrica
Tzentrale. Sa capitale est Panamá, sa limba uffitziale s'ispagnolu.

S'istadu tenet istèrrida de 78.200 km² e populatzione de unos 3.700.000
bividores. S'agatat postu in s'istmu chi aunit su sub-cuntinente nordaemericanu
cun su sudamericanu. Allacanat in su norti cun su Costa Rica e in su su cun sa
Colòmbia.

In antis de s'arribu de is ispagnolos in su sèculu de 16, su territòriu de
Panamá fiat bìvidu de medas tribùs indìgenas.

S'indipendentzia de s'Ispagna dd'at balangiada in su 1821, aunida cun Colòmbia
(tando narada Nueva Granada), Ecuador e Venezuela in sa Repùblica de Gran
Colombia.

A s'iscontzu de sa Gran Colòmbia in su 1832, isceti Panamá fiat abarrada aunida
a Nueva Granada chi a coa aiat pigadu su nùmene de Repùblica de Colòmbia. Cun
s'apògiu de is Istados Unidos Panamá s'est pois pòdida ischirriare e diventare
istadu indipendente in su 1903.

A s'indipendèntzia est cussighida sa fraigadura de su Canale de Panamá, chi est
istada fata de s'esèrtzitu USA intre de su 1904 e su 1914. In su 1977, est
istadu firmadu unu acòrdiu chi afiantziaiat sa tramudadura de su canale de is
Istados Unidos a Panamá cun s'acabu de su sèculu de 20. Sa tramudadura at tentu
atu su 31 de nadale 1999.

Su traficu atraessu su canale rapresentat galu una parte importate de sa richesa
de s'istadu, chi bantat sa segunda economia prus manna de s'Amèrica Tzentrale,
sa cun crèschida prus lestra e su prus artu consumu peròmine.

In su 2013 Panamá est imbàtida a sa de 5 posiduras in sa classìfica de
s'isvilupu umanu intre de is istados latinu-americanos e a sa de 20 posiduras in
sa classìfica mundiale.



https://sc.wikipedia.org/wiki/Manga

Su manga (漫画 manga?) est unu faveddu giapponesu chi inditat, foras de su
Giappone, tottu sos fumettos fattos in cùghe, mentras chi in patria si imprèat
pro inditare tottu sos fumettos in zenerale.

In Giappone sos manga non sun unu zenere o un'istìle, ma si naran goi sos
fumettos de calesisiat target, tema e nassionalidade, mancàri ischirriàos in
"Nihon no manga" (日本の漫画? "fumettos giapponesos"), "Itaria no manga" (イタリアの漫画?
"fumettos italianos") e gai sichìnde.

Foras de su Giappone, su faveddu "manga" si impreat pro inditare sos fumettos
giapponesos, fìntzas si s'isparghimèntu de su manga pèri su mundu at fattu a
manera chi sas tipicas cunventziones graficas de su manga sian bènnias a èsser
tantu caratteristicas de influentziàre s'istìle de su fumettu fìntzas in foras,
battìnde a sa nàschia de cosas sìmiles in Corea de Zosso chin sos manhwa e in
Tzina, Taiwan e Hong Kong chin sos manhua. In Frantza fit nàschia adderettùra sa
currente de la nouvelle manga, chi ponet a pare sos fumettos francu-belgas
(bande dessinée) chin sos manga; in sos Istados Unidos si an imbentàu su
noulozìsmu "Amerimanga" pro inditare sos manga fattos in cùghe.



https://sc.wikipedia.org/wiki/Kaz%C3%A0chistan

Su Kazàchistan (in kazakhu: Қазақстан; in russu: Казахстан), uffitzialmente
Repùblica de su Kazàchistan, est un'istadu transcuntinetale, postu intre Àsia,
in ue s'agatat sa majoria de su territòriu e Europa. Sa partzidura de unu
cuntinente cun s'àteru passat peri du frùmene Ural. Su Kasakhstan est unu de is
ses istados turkos indipendentes, impare a Turchia, Azerbaigian, Kirghisistan,
Usbekistan e Turkmenistan. Sa capitale est Astanà, iscioberada in su 1997 in
logu de Almaty.

Sa limba uffitziale est su kazacu, ma fintzas su russu est impreadu che limba
"uguale" in logu istitutzionale.

S'istadu tenet subrafache de 2.727.300 km², chi nde faghent su de noe prus
istèrridos in su mundu, e populatzione de unos 18.300.000 de bividores, pro una
dendidade de petzi 7 bividores/km². Pigat làcana in s'uestu e su norti cun sa
Russia, in s'estu cun sa Tzina e in su sud cun Kirghìsistan, Usbèkistan e
Turkmenistan. Est su prus mannu istadu a su mundu chentza bessida a mare, sende
chi su Mare Càspiu, in ue si ghetat in su sud-uestu, est unu lagu.

Durante sa prus parte de s'istoria sua, su territòriu de s'atuale Kazàchistan
est istadu bìvidu dae nòmados. Fiat in su de 16 sèculos chi is kasakhos fiant
emèrgidos che grupu diferentziadu. Is russos aiant comintzadu a cunchistare
s'istepa kasakha in su de 18 sèculos e a metate de su de 19 sèculos totu su
Kasakhstan fiat parte de s'Impèriu russu. Intre sa rivolutzione de su 1917 e sa
gherra tzivile chi fiat sighida, su territòriu fiat torradu a ordingiare bàrias
bortas, fintzas a si cunvertire in Repùblica Sotzialista Sovietica de
Kazàchistan in su 1936, in sinu a s'URSS. Durante totu su de 20 sèculos su
Kasakhstan est istadu sede de progetos sovièticos importantes, intre chi su
tzentru majore de probas nucleares de URSS, in Semipalátinsk.

S'est declaradu indipendente su 16 de nadale 1991, ùrtima republica soviètica a
ddu faghere. Su presidente comunista de tando, Nursultán Nazarbáyev, s'est fatu
presidente de s'istadu nou e s'est mantentu a su pòdere in manera sighida e mai
tasida. Su mandadu diat dèpere acabare in su 2019, e mancari otentu cun votos
democràticos no est istadu angenu a suspetos.

Dae s'indipendèntzia su Kazàchistan at ghiadu una polìtica istàbile e paris a is
àteras repùblicas ex-sovièticas at fatu isforzos mannos pro isvilupare
s'economia sua, susetotus in su chi pertocat s'indùstria de idrocarburos. Su
presidente Nazarbáyev at mantentu cuntrollu istrintu subra sa polìtica
natzionale in is prus de 20 annos chi s'agatat a ghiare s'istadu. Nointames
s'importu internatzionale de su Kazàchistan s'est cunsolidende e imoe comente
imoe est cunsideradu istadu dominante in Àsia tzentrale. Est paisu membru de
medas organizatziones internatzionales comente Natziones Unidas, Comunidade de
is Istados Indipendentes e Organizatzione de Cooperatzione de Shanghai. Est unu
de is ses istados post-sovièticos chi ant implementadu In su 2010 at ocupadu sa
presidèntzia de s'organizatzione pro sa seguresa e la cooperatzione in Europa.

Su Kazàchistan est meda disvariadu etnicamente e culturalmente e custu est
depidu in parte a is deportatziones massivas chi bi fiant fatas durante su
guvernu de Josif Stalin. Is kasakhos sunt comente chi siat su grupu printzipale,
rapresentende su 63% de sa populatzione; àteras etnias contant russos, uiguros,
usbekos, ucrainos e tartaros. In totale si contant però 131 natzionalidadesde
varios grupos étnicos.

Sa libertade de cultu est afiantzada de s'istadu, ma tres kazacos de bator sunt
de fide musulmana. Sa majoria de is àteros bividores sunt cristianos, ma medas
àteras creèntzias s'agatant rapresentadas.



https://sc.wikipedia.org/wiki/Hawaii

Coordinatas: 21°18′41″N 157°47′47″W﻿ / ﻿21.311389°N 157.796389°W21.311389;
-157.796389

Sas Hawaii (/həˈwaɪ.iː/ o /həˈwaɪʔiː/; Hawajanu: Hawaiʻi [hɐˈvɐiʔi]) sunt unu
artzipèlagu chi s'agatat in posidura tzentrale a s'Ocèanu Patzìficu.

Sunt cumpostas de chentinas de ìsulas vulcànicas ispaghinadas in prus de 2.400
km. A su chirru de Sud-Ovest de s'artzipèlagu s'agatant sas oto prus mannas, chi
de Nord-Ovest a Sud-Est sunt: Niʻihau, Kauaʻi, Oʻahu, Molokaʻi, Lānaʻi,
Kahoʻolawe, Maui e s'Ìsula de Hawaiʻi. Est custa sa prus manna, inditada
fitaniamente comente Isula Manna pro dda distìnghere de su restu de
s'artzipèlagu. Sunt su grupu de ìsulas prus setentrionale de Polinèsia.

Sas Hawaii faghent parte de sos Istados Unidos de Amèrica, in ue sunt intradas
su 21 de austu 1959, ùrtimu istadu federadu a b'intrare. Sa capitale e prus
manna tzitade est Honolulu, posta in s'ìsula de Oʻahu.

Sas Hawaii, de sos 50 istados federados sunt su de 8 prus pagu istèrridos, su de
11prus pagu populados, ma su de 13 cun prus arta densidade de bividores. Sa
costera, chi tirat a 1.210 km, est sa prus longa de sos Istados Unidos in fatu a
sas de Alaska, Flòrida e Califòrnia.

In sa natzione est su solu istadu insulare e su solu cun majoria de populatzione
de orìgines asiaticas. Comente s'Arizona, non sighit s'ora legale.

Paris a s'Alaska non est contiguosu a sos àteros, ma est s'ùnicu in sa
federatzione chi non s'agatat in su cuntinente americanu: geograficamente e
etnologicamente sas Hawaii sunt parte de s'Otzeània.

Su nomìngiu de sas Hawaii est "The Aloha State" (S'Istadu de s'Aloha). Aloha est
unu faeddu hawajanu chi cheret nàrrere istima, paghe, cumpadessimentu, e chi de
su sèculu XIX benit usadu fintzas a saludu.



https://sc.wikipedia.org/wiki/Ebreos

Is ebreos (in ebreu: יְהוּדִים, yehoudim; in grecu antigu: Ἰουδαῖοι, Ioudaĩoi;
in latinu: Iudaei) sunt is membros de unu pòpulu caraterizadu de religione
propia, s'ebraismu, e in sensu ladu de su faeddu inditat is chi apartenet a unu
grupu ètnicu e religiosu. Sunt totu de pesada de antigos israelitos de su
levante mediterràneu.

S'istòria issoro est caraterizada de sufferèntzias dadas de is persighidas a chi
ant dèpidu aguantare fatuvatu in logos e èpocas diferentes, susetotu a òpera de
cristianos. Oe in die, sa majoria de is autoridades càrculat chi is pessones
ebreas in su mundu tzàntzighent intre is 12 e 15 milliones, rapresentende unu
0,2% de sa populatzione mundiale.

Sa prus parte de issos bivet in Istados Unidos d'Amèrica e Israele. Segundu
istùdios fatos de s'Universidade Ebrea de Gerusalemme, su 96% de is ebreos
residentes foras de Israele sunt ispainados in deghe paisos, totus democràticos.

Is ebreos ant tentu importu mannu fintzas in s'istòria e cultura de Sardigna.
Rastas de su cuntatu intre gentes sardas e ebreas si nd'agatant galu in is
costumas, contos e fintzas sa limba (a esempru chenabura). Is testimonias prus
antigas de ebreos in Sardigna torrant a su 19 p.C. suta s'imperadore romanu
Tibèriu, e pertocant 4.000 libertos deportados a Tharros. Est dàbile però chi
medas prus esserent is ebreos betidos pro triballare che minadores a Surcis o a
is minas de Lùvula.

Pro totu s'Edade Mèdia sardos e ebreos diant àere bìvidu impare in paghe in totu
s'ìsula, e de is connoschèntzias tentas paret chi tènnerent medas carateres
etnicu-culturales simbillantes, de su restu segundu unas cantas chircas, fintzas
a su 1492 unu 50% o prus de is sambenados de Sardigna teniat derivatzione
semìtica.

A pustis de 1492, su re de Ispagna Ferdinandu su Catòlicu ddos aiat obligados a
si cunvèrtere a su catolitzèsimu (is marranos) o a si nche andare.



https://sc.wikipedia.org/wiki/Buddhismu

Su Buddhismu, iscritu puru buddismu, est sa disciprina ispirituali nascia de
s'esperièntzia mìstica bivia de su personagiu istoricu Siddhārtha Gautama, ca si
podit cumprendiri me is letzionis suas, fundadas a susu de is «Cuatru Nobilis
Beridaris». Cun Buddismu s'indicat puru totugantas is tradusiduras, sistemas de
pentzamentu, praticas e tecnicas spiritualis, individualis e devotzionalis chi
tenint in comunu su chi at cicau de imparai Siddhārtha Gautama, Buddha, a
s'umanidadi intrea; s'istoria de su buddhismu chistionat de s'isvilupu suu
cumintzendi de su séculu VI a.C., in Asia orientali in manera printzipali,
(India, Tibet, Tzina, Corea, Giaponi, Indotzina), e, de su séculu XX in Europa e
me is Istadus Unius de America puru.

Siddhārtha Gautama, nominau Shakyamuni (su sabiu de sa tribù Shakya), at biviu
me s'India de su Nord a intru de su 563 a.C. e su 483 a.C. (is urtimus istudius,
a pustis de is annus noranta, proponint commenti datas de nascimentu e mòrti de
su Buddha is annus 480 a.C. e 400 a.C.). Buddha, est a nai «su chi est scidu»,
est nasciu duranti su biagiu ca depiat potai s'arreina Maya, pobidda de su
nobili gherradori Suddhodana, a iscendiai su primu fillu in sa dommu de su
babbu. Ma sa traditzioni narat ca sa giovana no arrannescendi a lompiri in sa
dommu aiat depiu iscendiai in unu boschixeddu (a Lumbini in su sud de su Nepal),
ponendi a su mundu su chi at a bessiri su Buddha. A innantis de cummintzai sa
cica sua spirituali, issu biviat in s'arrichesa e in sa comodidadi, in su
palatziu de su babbu. Candu fiat acanta de fai trint'annus bessit de su palatziu
e in cuatru ocasionis diferentis bit unu pipieddu, unu mobadiu, unu omini beciu,
e un'interru. Custas esperièntzias ca po issu fiant noas dd'ant a fai arraxonai
a susu de sa vida cummintzendi a elaborai su chi at a essìri su fundamentu de su
pentzamentu buddista: arrisolviri is cuatru "sunfrimentus" fondamentalis de sa
vida: nascimentu, mobadia, beciesa, mòrti.

A s'orìgini e a fundamentu de su Buddhismu agataus is Cuatru Nobilis Beridadis
(ariya-sacca). Narant ca su Buddha, meditendi a suta de sa ficus religiosa, ddas
cumprendit in su momentu de sa scidada spirituali sua. Issas funt nominadas in
su "Dhammacakkappavattana Sutta" (in limba pāli o "Dharmacakrapravartana Sutra"
in sanscritu) est a nai in s'"Allegàda de su ponniri in motu s'arroda de su
Dhamma" (Dharma in sanscritu).

Est sa prima allegàda pùbbrica de su Buddha, fata in su parcu de is gazellas no
atesu meda de Sarnath acanta de Benares in su 528 a.C. a s'edadi de 35 annus, a
pustis de essìri lompiu a sa "scidada spirituali" in sa bidda de Bodhgaya de
s'istadu de su Bihar (unu de s'istadus prus pagu arricus de India), connosciu
commenti "satori" in su Buddhismu Zen. Custa allegàda est connota puru commenti
"Allegàda de Benares", fundamentali po su Buddhismu; de custa prima allegàda
pùbbrica nascit sa prima comunidadi buddhista (sangha) formada propriu de cussus
cincus eremitanus ca a pustis de ddu aì sighiu po tempus meda dd'aiant
abbandonau po sa pagu fidùcia chi teniant.

In custa allegàda si identificat su Buddhismu commenti "Su Caminu de Mesu"
(majjhimā patipadā) innui si cunsiderat ca sa manera prus giusta de si cumportai
s'agatat in sa linea de mesania de sa cunduta de vida, evitendi is ecessus e is
assolutismus, cantu su lassismu e s'abbandonu.

In s'ocasioni de custu sermoni su Buddha afirmat is "Cuatru Nobilis Beridadis",
frutu de sa "scidada spirituali" scrufia.

Sa "Cuarta Nobili Beridadi" cunsìstit in su "Nobili Caminu de Otu partis" (ariyo
atthangiko maggo) ca condusit a sa prena e cumpleta realizatzioni spirituali
buddhista gratzias a su lassai a pabas cussu conditzionamentu costituiu de su
sunfrimentu esistentziali ca acumpangiat sa vida de s'omini de candu nascit.

Is elementus de su "Nobili Caminu de Otu partis" Podint essìri cracullaus
sigundu tres tipologias. Perou custu ordinamentu no bolit nai ca esistit una
mata gerarchica a intru de is otu elementus, e nimmancu ca esistit unu ordini de
sucessioni e de importàntzia a intru de issus atotu. Sa pratica buddhista dona
cura a is otu elementus totu paris e issus movendi•si paribari giaint vida a una
realizatzioni sinergica.

Su fueddu dhyāna est a s'origini de su fueddu sinogiapponesu zen: candu su
Buddhismu est arribau in Cina, fut istetiu adatau a sa limba cinesa (chan). In
seghida su Buddhismu fiat lompiu in Giapponi i una iscolla de importu mannu
tenit custu nomini.

Po cantu spetat a sa definitzioni de su Buddhismu ddui funt opinionis
diferentis. Su Dalai Lama at definiu su Buddhismu «una scèntzia de sa menti».
Sigundu cancu atru s'iat podiri puru definiri religioni, o a onnia modu iat
tenniri carateristicas de tipu religiosu; sigundu atrus, s'iat podiri puru
definiri una filosofia de vida, o a onnia modu iat tenniri carateristicas de
tipu filosoficu; sigundu atrus ancora in su Buddhismu ddui funt totu e is duas
carateristicas; e po urtimu atrus negant ca su Buddhismu fetzat parti de custas
categorias specificas, de su momentu ca su Buddha atotu, candu s'agatataiat, a
chini ddi pregontaiat si is cosas ca naraiat fiant «teistas», «ateas», o
costituiant una «filosofia de vida», no arrispondiat mai e si nd'abarraiat
sempri citiu. Propiu custa assèntzia de indìtzius e informatzionis at permitiu
ca su buddhismu in prus de milli annus de istoria e de isvilupu in onnia parti
de su mundu, fessit tolleranti de una manna variedadi de praticas a intru suu,
fintzas a ndi bessiri cussa complessidadi de manifestatzionis e de facis oi
presentis e ca funt puru causa de custa diversidadi de orientamentus e de
opinionis a susu de sa definitzioni sua.

In s'origini sua su Buddhismu si nd'abarraiat efetivamenti atesu de calisisiat
pentzamentu religiosu. Buddha, in sa cica sua spirituali e in sa predica sua,
s'arrefudat de afrontai chistionis de tipu religiosu chi interessant
s'esistèntzia de un printzipiu divinu assolutu, o s'ipotetica natura de una
anima separada de su corpu: chistionis de custa arratza no benint ni negadas ni
afermadas, ma simplementi lassadas in su mudori. Castiendi•ddu aici su
Buddhismu, a su printzipiu, si ndi stesiat meda de s'induismu de insandus, ca
teniat commenti nùcleu s'identidadi intre su deu individuali e s'Assolutu
divinu. Puru po cantu spetat a su Nirvana, ca puru est s'obietivu urtimu de sa
pratica Buddhista, su Buddha e sa literadura Buddhista ca sighint preferint ddu
definiri in negativu, chentz'e nd'afirmai nudda de su chi a issu pertocada.
Custu no bolit nai ca su Nirvana cunsistada in su nudda: bolit nai simplementi
ca limbagiu e pentzamentu no si podint acostai, ca no s'arranescit a contai cun
is categorias concetualis poita sa sustàntzia sua est sa sbudiesa.

Onnia modu, pagu tempus a pustis de sa moti de su Buddha, si cummintzat a biri
unu protzessu de «deificatzioni» de su maistu, contzepiu sempri prus pagu
commenti omini ugualli a is atrus e sempri prus commenti creadura dotada de
facultadis ispantosas e subrumanas. A custu protzessu de deificatzioni si
nd'acostat unu cultu populari relativu a su Buddha e a is arrelìchias suas. In
su sèculus a pustis, duncas, benit isvilupada a intru de su Buddhismu una
fenomenologia devotzionali, fata de témpius, oratzionis e mitologia ca si
cunfigurat a intru de is lacanas commenti una religioni de a berus.
Castiendi•ddu aici ddui est chi afirmat, po cantu spetat a su Buddhismu
Mahāyāna, ca issu siat una religioni.

Ddui est de nai ca puru si is diversas iscollas de su Buddhismu funt de acordiu
in su de s'arrefudai de definiri in sensu positivu unu eventuali printzipiu
divinu Assolutu, no benit a onnia modu negada s'esistèntzia de entidadis
superioris a s'omini, est a nai is numerosas divinidadis de su politeismu. Su
Buddhismu, no at mai negau s'esistèntzia de is deva in s'induismu aici commenti
no at mai negau cussa de is kami giapponesus i antzis ddui est de nai ca nd'at
acciuntu atrus: sceti in sa manera de biri Buddhista puru custas divinidadis (no
contzepias commenti eternas o incorrutìbilis) faint pati, impari a s'omini e a
totugantas is criaduras biventis, de su ciclu de su diveniri e de su
sunfrimentu. Su Buddhismu at imbentau duncas meda contus innui una, o unu niaxi
de divinidadis, cabat de su celu po ascutai cun arrispetu su fueddu de su Buddha
o po ddi fai cancua praxeri, «incluendi•ddus a intru de is laicus», fendi•ddus
devotus de pigai a esempiu e protetoris de su Buddhismu.

Cancunu pentzat ca sigomenti su Buddha at sempri bòfiu evitai de fai
afermatzionis a susu de s'Assolutu, s'imparamentu suu est de siguru «ateu».
Atrus creint ca su Buddhismu est ateu poita is divinidadis de su Brahmanesimu
(ca a sa fini at a diventai Induismu), no podint fai evitai a s'omini su
sunfrimentu de sa vida, e duncas ddui creiri o no ddui creiri no at a cambiai is
cosas e s'Omini. Sigundu su Buddha s'omini depit agatai su camminu ca condusit a
sa «scidada interiori» propia i a sa personali realizatzioni spirituali,
gratzias a sa pratica individuali e a s'esamini criticu de s'esperièntzia
personali (su dhamma-vicaya) sighendi su métodu introspetivu indicau de su
Buddha atotu (su Bodhipakkhika Dhamma).

Puru papa Giuanni Paulu II, at biu in su Buddhismu unu fundamentu de ateismu,
fendi cresciri aici sa tesi e is argomentatzionis de chi cicat de cumprovai in
su Buddhismu unu sistema essentzialmenti ateu; issu afirmat in su
libru-intervista Varcare la soglia della speranza de Giovanni Paolo II., ca «su
Buddhismu est po su prus unu sistema ateu» de su momentu ca dd'ammancat
s'acostamentu cun Deus: «Sa prenesa de su stesiamentu buddhista no est s'unioni
cun Deus, ma su chi narant nirvana, est a nai unu istadu de indiferèntzia
perfeta po su chi pertocat su mundu» e sighit narendi ca «su Buddhismu est,
commenti su Cristianesimu, una religioni de salvesa, ma is dotrinas de salvesa
de s'unu e de s'atru funt a intru de issas "cuntrarias"». S'evidentziat duncas
s'ammancàntzia de riferimentus a is fueddus de «Deus» e/o «Divinidadi», fendi
notai ca si riferit sceti in una manera generica a unu «agiudu superiori» ca no
est agiudu «divinu». Custas opinionis naradas de su rapresentanti prus
importanti e mannu de sa cresia catolica a susu de su Buddhismu, funt
fundamentalmenti de acordiu cun unu documentu pretzedenti de su "Conciliu
Vaticanu II (Nostra Aetate - 28 de Santuaini 1965)", puru si innoi si usant
fueddus prus cuntziliantis poita sa politica interreligiosa ca ddui fut istetia
innantis fiat prus moderada: «In su Buddhismu, sigundu is varias iscolas suas,
benit connota sa insuficièntzia radicali de custu mundu mudangiosu e si imparat
unu caminu innui is ominis, cun coru devotu e fiduciosu, arranescint a acuistai
s'istadu de liberatzioni perfeta o de imbàtiri a s'istadu de alluidura suprema
gratzias a is isfortzus fatus e a s'agiudu begnu de su celu»,

Negada est custa interpretatzioni atea de su Buddhismu de chi narat ca
s'ateismu, essendi sa negatzioni massima de Déus, costituiscit issu atotu unu
assolutismu, e duncas si depit cracullai commenti istrangiu a su Buddhismu ca si
fundat in s'echilibrau "Caminu de mesu" (su Nobili Caminu de Otu Patis) ca,
bogat po natura sua atotu caisisiat forma de assolutismu, si ndi stesiat duncas
de s'unu e de s'atru, de su teismu e de s'ateimu puru. Duncas is iscrùpulus ca
su Buddha sempri s'est postu in sa chistioni de s'Assolutu fiant po evitai de
arruiri in una de is duas positzionis.

Stesiendi•si duncas de onnia forma de assolutismu, su Buddhismu essendi
espressioni de su «Caminu de mesu» indicau de su Buddha in su famosu e
fundamentali «discorsu suu de Benares», no podit a onnia modu no cunsiderai is
chistionis esistentzialis propostas de s'ideologia teista e de cussa ateista,
puru si ancòra no funt stetias risolvias.

Custas funt is printzipalis arraxonis de chi creit ca no esistit sa
possibilidadi de identificai su Buddhismu commenti una genia de ateismu e duncas
de ddu biri commenti negatzioni assoluta de Divinidadis (deismu) e/o de unu Deus
specificu (teismu).

Si s'ateismu si bolit cunsiderai commenti s'abilidadi de afrontai «in manera
critica» is dificultadis chentza de fai riferimentu a su chi superat sa
realidadi, insandus si depit amitiri ca chentza de custa abilidadi est
impossibili «imprassai» su Buddhismu, est a nai si ndi scidai. Su «Buddhismu
nudda negat», mancai a onnia modu «est una religioni chentza Deus», chentz'anima
(e chentza sei), chentza credèntzia e chentza misteru, basat a susu de sa
cumprensioni de is ideas ca dda fundant e no in sa fidi. Ddui est istetia «una
seta sceti», sa mahāsāmghika de is lokottaravādin ca cunsiderada Buddha unu
omini trascendenti (lokottara, est a nai commenti de Deus) e su Buddha istoricu
commenti unu fantasma (nirmānakāya) derivau de issu. Funt istetius issus a
scurpiri is monumentus mannus de su Buddha me is rocas de su Bamiyan, is propius
ca funt istetius bombardaus de is talebanus; essendi musulmanus iconoclastas is
talebanus, est a nai destruidoris de immàginis, ant fatu s'errori de cunsiderai
is scurturas commenti paganas. Puru si me is intentzionis de sa seta «ddui fiat
idolatria», is istatuas rapresentaiant unu omini e no unu Deus, e is talebanus
ant sciasciau una rapresentatzioni umana e po nudda divina poita Buddha est a
donnia modu sceti unu omini.

Sigundu sa manera de pentzai de su Buddhismu, s'origini e sa fini de s'universu
no podint essiri avertias o cumprendias de s'omini, commenti puru totugantas is
callidadis chi interessant a sa menti atotu. S'universu tenit in su fundu suu sa
sensatzioni, s'intendimentu, sa connoscèntzia e is efetus mentalis relativus.
Connosciri custu spàtziu po su chi est e in onnia cosa e lompiri a ddu superai
est lompiri a sa prena alluidura. Meda botas sballiendi benit interpretau
commenti unu nudda, una ammancàntzia o unu stampu nieddu, in beridadi issu
acapiat onnia cosa. A custu spàtziu su Buddha ddu definit commenti sbudiesa ca
cumprendit e connoscit totu is tempus e totugantas is diretziònis.

Is positzionis de cuddus ca funt favorevolis a definiri su Buddhismu unu «Caminu
spirituali (magga) de pratica e disciprina (dhamma vinaya) individuali» ca
lassat de una pati is concetus de teismu, ateismu e filosofia de vida e duncas
no ddu incluint a intru de is religionis, ni a intru de is ideologias e
filosofias, s'arrimant a susu de diversas genias de motivus.

De sighida una bibliografia arraxonada de is testus 'de su' e 'a susu de' su
Buddhismu in limba italiana.

Funt is testus cunsideraus canonicus de totugantas is iscolas buddhistas. Tocat
arragodai ca s'iscola Theravāda cunsiderat "canonicas" sceti is operas
cuntennias in su Canoni pāli.

Funt testus cunsideraus canonicus sceti de is iscolas de su Buddhismu Mahāyāna e
de su Buddhismu Vajrayāna. No funt cunsideraus canonicus de s'iscola Theravāda e
de is atras is iscolas de su Buddhismu de is Nikāya, cust'urtimas funt
totugantas sparessias.



https://sc.wikipedia.org/wiki/Andorra

Andorra est un'Istadu natzioni de s'Europa otzidentale. Sa capitale sua est Sa
Vella. Cunfinat a setentrioni cun sa Frantza e a meridioni cun s'Ispanna e
s'estendit totalmenti in sa cadena de is Pirenèus. Tenet istèrrida de 467,63
km2.

S'Andorra, mancai siat meda piticcu, est su microistàdu prus mannu de is 6
europeanus (Santu Marinu, Liechtenstein, Malta, Tzitade de su Vaticanu,
Printzipàdu de Monaco).

Mancai s'indipendèntzia sua est stètia decrarada in su 1278, est intrau a fai
parti de s'ONU sceti in su 1993: prima fiat un'ispètzie de protetorau de
s'Ispanna e de sa Frantza. Est puru unu de is istàdus prus àrtus de su mundu,
cun d-un'artària mìnima de 870 m. e una màssima de 2409 m. Su clima est de
montagna.

Sa popolatzioni andorresa est, ironicamenti, una minorantza in su istadu: su 33%
sceti de is andorresus tenit sa tzitadinàntzia: s'arrestu est cumpostu pro sa
prus parti dae ispannolus, portughesus e frantzesus. Sa limba prus foeddada est
su catalanu, perou funt foeddaus su ispannolu, su portughesu e su frantzesu aici
e totu.

S'economia est mera fròrida e si basat printzipalmenti in su turismu. Sa
religioni prus sighia est su catolicèsimu.



https://sc.wikipedia.org/wiki/Amore

Su amore (o sa istìma) est unu sentìdu de affettu, simpatia e aderimentu
profundu pro un'attera persòne, un'animale, unu ozètu o fìntzas unu cuntzèttu,
una bidèa. Oppuru si pòdet intènder, dae su puntu de bìsta iscientìficu, comènte
una impéllida chi ispìnghet s'òmine a una persòne.

S'amore "romanticu" tènet unu signìficu pretzìzu: cando s'amore tra duos èsseres
umanos tènet caratteres chi lu accùrtzien a su romanticìsmu (consuntziòne,
comunione, affettu e carìgnu, passione fisica, limerence), custu si nàrat "amore
romanticu" pro lu istesiàre dae s'istìma chi s'omine tènet pro sa famìlia sua e
atteros esseres umanos o animales. Su faèddu si impitat fìntzas pro definire una
passione pro càlchi cosa (un'attividade, unu ozètu) o una daidùra a un'ideale,
pro esèmpiu religiòsu.

S'amore, in sardu, tènet unu campu denotativu ampiu meda, coberìnde tottu custas
cosas:

In grègu antìgu bi nd'at medas de faèddos pro inditàre sas parìtzas castas de
amore.

S'ebràigu tènet sa paràula "ahava" pro affettu e favore, ma sa chi tènet prus
impòrtu est sa paràula "khesed" chi pònet a pàre sos cuntzètos de affettu e
cumpassiòne e, a bòltas, si bòrtat a "bonucòro".



https://sc.wikipedia.org/wiki/Am%C3%A8rica_de_su_Sud

S'Amèrica de su Sud o Sudamèrica (grafia alternativa: "Sud-America") o Amèrica
Meridionale est sa parte de su cuntinente americanu posta a su sud de s'Amèrica
Tzentrale. Atualmente est cunsiderada segundu de is bisuras unu sub-cuntinente o
unu cuntinente a parte (ma isceti unu modellu de istùdiu de bator ddu cunsiderat
propiamente cuntinente)..

Cun s'Amèrica de su Norti e s'Amèrica Tzentrale, est una de is tres
macro-regiones cun chi s'Amèrica est atualmente partzida.

S'Amèrica de su Sud est porta integramente in s'emisfèriu otzidentale e pro sa
prus parte in s'emisfèriu australe. S'agatat posta intre s'ocèanu Patzìficu in
s'uestu, s'ocèanu Atlànticu in s'estu, su mare de is Caràibes in su norti e
format sa làcana setentrionale de su mare antàrticu in s'estremu sud. In su
norti uestu, peri sa làcana intre Colòmbia e Panamà est aunida cun s'Amèrica
Tzentrale.

Tenet istèrrida de 18 841 000 km², chi currespondent a unu 3,5% de sa subrafaci
de su praneta. Sa populatzione est carculada de èssere de unos 400 milliones de
bividores.



https://sc.wikipedia.org/wiki/Texas

Su Texas est unu istadu federadu de sos Istados Unidos de Amèrica chi s'agatat
in sa regione tzentru-meridionale de sa natzione. Sa capitale est Austin e sa
prus manna tzitade Houston.

S'origine de su nòmene Texas benit de unu faeddu de limba Caddo, "Tejas", chi
cheret nàrrere Amigos.

Cun istèrrida de 696,200 Km2 e 26.4 milliones de abitantes est su segundu istadu
de s'Unione in istèrrida a fatu de s'Alaska (ma su prus mannu intre de sos 48
istados contiguosos), est fintzas su segundu prus populadu a fatu de sa
Califòrnia.

Su Texas allàcanat in s'Ovest cun su Nou Mèssicu, cun s'Oklahoma in su Nord, cun
s'Arkansas in su Nord-Est, cun sa Louisiana in s'Est e in su Sud-Ovest cun sos
istados messicanos de Chihuahua, Coahuila, Nuevo León e Tamaulipas. In su
Sud-Est tenet bessida a mare in su Gulfu de Mèssicu.

Sos primos colonizadores sunt istados sos ispagnolos, a custos fiant sighidos
pro carchi tempus sos frantzesos. Passadu a suta de su cuntrollu de su Mèssicu
fintzas a su 1836, su Texas aiat pois balangiada s'indipendèntzia e fiat
diventadu una rèpublica. In su 1845 fiat su de 28 istados a intrare in sos USA.
Custu fatu at tentu a cusseguèntzia sa Gherra Messicanu-Americana in su 1846.

In su 1861 su Texas, chi fiat istadu iscravista aiat decraradu sa setzessione de
sos Istados Unidos e si fiat aunidu a sos "Istados Cunfederados de America". Cun
s'acabu de sa Gherra Tzivile fiat torradu in s'Unione e pro unu longu periodu
s'economia si fiat abarrada firma.



https://sc.wikipedia.org/wiki/Romania

Sa Romania (in limba romuna: România [romɨˈni.a]) est una repùblica unitària
semi-presidentziale, posta in su chirru sud-estu de s'Europa tzentrale, membru
de s'Unione europea. Sa capitale est Bucarest.

Sa Romania bantat una istòria culturale meda rica, essende terra de nàschida de
medas artistas, musitzistas, imbentores e isportivos famados. Impare a sa
Moldova est sa natzione a majoria de faeddadores de limba romanza prus esta de
Europa.

S'istadu tenet istèrrida de 238.391 km² e populatzione de unos 19.950.000
bividores, chi nde faghent su de 7 prus populados istados de Unione europea.
Allacanat in su norti cun s'Ucraina, in su norti-estu cun sa Moldova, in su sud
cun sa Bulgaria, in su sud-uestu cun sa Sèrbia, in su norti-uestu cun s'Ungheria
e in s'estu tenet bessida a su Mare Nieddu. Totu sa làcana meridionale est dada
de su Danùbiu, chi est su segundu prus longu frùmene de su continente. Sa cadena
montosa de is Carpatzos atraessat sa Romania de norti fache a sud-uestu,
azunghende a artària majore de 2544 metros, cun su pitzu Moldoveanu.

Sa Romania moderna est formada aprossimadamente de is territòrios de s'antiga
provìntzia romana de sa Dàcia e est istada costituida in su 1859 cun s'aunimentu
de is printzipados de Moldàvia e de Valàchia. S'istadu, chi aiat assumidu su
nùmene atuale giai dae su 1966, at balangiadu indipendèntzia dae s'impèriu
Otomanu in su 1877. A s'acabu de sa prima gherra mundiale ddi fiant
annessionadas Transilvània, Bucovina e Bessaràbia.

A fatu de sa segunda gherra mundiale is territòrios chi oe currespondent a sa
Moldova e a s'istremu sud-uestu de s'Ucraina, fiant ocupados dae is tropas
sovièticas e tzèdidos. Durante sa gherra frida sa Romania est istada una
repùblica sotzialista, membru de su patu de Varsàvia. A sa fine de su nadale
1989 una rivolutzione populare at betidu a sa ruta de su regìmene comunista
ghiadu dae su conducator (faeddu romunu chi currespondet a s'italianu duce)
Nicolae Ceaușescu e sa tramudantza a una forma de istadu democràticu cun
economia de mercadu.

Oe s'economia romuna s'apoderat mescamente subra sos serbìtzios e
s'esportatzione de màchinas e energia elètrica. Dae sa prima deghina de annos de
su de 21 sèculos s'economia at tentu crèschida lestra, fintzas is standard de
calidade de sa vida si sunt addelantados e sa Romania tenet inditos de isvilupu
umanu artos. Tocat a nàrrere però ca, posta in cumparàntzia cun is àteros
membros de s'Unione europea, abarrat unu de is istados prus poberos, cun
rèdditos e cunditziones de vida prus incuidos.

Sa Romania est membru de sa NATO dae su 2004 e de s'Unione europea dae su 2007.
Unu 90% de sa populatzione s'identìficat che cristianos ortodossos e tenet su
romunu che limba mama. Sa minoria linguìstica prus manna est rapresentada dae
s'ungheresu, faeddadu in sa regione tzentru-setentrionale de Transilvània. In ie
s'agatat fintzas sa segunda minoria linguìstica, costituida dae tedescos.



https://sc.wikipedia.org/wiki/Qu%C3%A9bec

Su Québec [kebɛk] est una provìntzia de su Cànada tzentru-orientale. Est sa sola
provìntzia de su Cànada chi tèngiat majoria de populatzione de limba mama
frantzesa, chi est fintzas sa sola limba uffitziale de sa provìntzia. Su
cabulogu est Québec, sa bidda prus manna Montréal.

Su Québec tenet istèrrida de 1,542,056 km2 e populatzione de unos 8 milliones de
bividores. Est sa provìntzia prus istèrrida de totu su Cànada e sa segunda prus
manna divisione amministrativa (sa prima est su territòriu de Nunavut).

Allàcanat in su sud-uestu cun sa provìntzia de Ontàrio, in s'uestu cun is bajas
de James e Hudson, in su norti cun s'istrintu de Hudson e sa baja de Ungava, in
s'estu cun su gulfu de Santu Larentzu e is provìntzias de Terranova e Labrador e
Nou Brunswick. In su sud allàcanat cun is istados USA de Maine, New Hampshire,
Vermont e New York. Ispartzit fintzas làcanas marìtimas cun su territòriu de
Nunavut, Ìsula de su Prìntzipe Eduardu e Nova Scotia.

Su Québec est sa segunda provìntzia prus populada de su Cànada a segus de
s'Ontàrio. Sa prus parte de is bividores bivet in àreas urbanas a curtzu de su
frùmene Santu Larentzu in s'àrea intre Québec e Montréal. Is communidades chi
faeddant inglesu sunt cuntzentradas in s'uestu de s'ìsula de Montréal, ma si
nd'agatant fintzas is regiones de Outaouais, Eastern Townships, e Gaspé. Sa
regione de Nord-du-Québec, posta in sa parte prus setentrionale de sa
provìntzia, est pagu bìvida e mescamente de pòpulos nadios.

In sa polìtica de sa provìntzia sa chistione de s'indipèndentzia tenet unu rolu
primàrgiu. Is guvernos amministrados de su Parti Québecois ant fatu referendum
subra sa soberania in su 1980 e in su 1985; in totu is duos casos su
proponimentu est istadu rebusadu de is votantes, ma sa segunda borta su màrgine
de votos est istadu mada istrintu. De is anàlisis de is resultados regionales
est resurtadu chi ma majoria de is votantes francòfonos aiat votadu pro su Oui.
In su 2006, sa House of Commons de su Cànada at passadu una motzione simbòlica
chi reconnòschet su Québec che una natzione a intro de su Cànada aunidu.

Mancari is risursas naturales de sa provìntzia sunt istadas pro tempus meda
longu s'apògiu printzipale de s'economia, fintzas su setore aero-spatziale, is
tecnologias de s'informatzione e de sa comunicatzione, sa bio-tecnologia e
s'indùstria farmatzèutica tenent rolu de primàrgiu e ant dadu contributu mannu a
fàghere de su Québec una provìntzia meda influente in s'economia Cànada, in ue
est segundu isceti a s'Ontàrio.



https://sc.wikipedia.org/wiki/Minnesota

Su Minnesota (/mɪnɨˈsoʊtə/) est unu istadu federadu de is Istados Unidos de
Amèrica, chi s'agatat in sa regione de su Midwest. Sa capitale est Saint Paul,
ma sa tzitade prus manna est Minneapolis.

S'istadu est su de 32 a èssere intradu in s'Unione, su 11 maju 1858. Su nòmene
Minnesota benet de unu faeddu dakota chi cheret nàrrere abba lìmpia.

S'istadu in su Nord-Est ispartzit is abbas de su Lagu Superiore cun su Michigan,
làcant in s'Est cun su Wisconsin, in su Sud cun su Iowa, in s'Ovest cun is
istados de Dakota de Sud e Dakota de Nord, in su Nord tenet làcana cun is
provìntzias canadesas de Ontario e Manitoba.

In sa natzione est s'istadu prus istèrridu de 12 e su de 21 in populatzione. Su
60% de is bividores bivet a intro de s'àrea metropolitana Minneapolis-Saint
Paul, su restu de su territòriu est ordingiadu in s'Ovest a cultibos intensivos.
In su Nord, s'area prus pagu abitada, s'agatant is padentes.

Su Minnesota est s'istadu federadu chi imbatit a latitùdine prus setentrionale,
a fatu de s'Alaska.

Sa prus parte de sa populatzione est de orìgines Iscandinavas o de sa Germània.
Is minorias etnicas sunt imbetzes in pertzentuale de abitantes pagu
rapresentadas (unos 11%).



https://sc.wikipedia.org/wiki/Ispagna_franchista

S'Ispagna franchista o franchismu (in ispagnolu: franquismo) est su nùmene no
ufitziale impitadu pro desinniare su regìmene polìticu de s'Ispagna, fundadu dae
su generale Francisco Franco, dae su 1936/39 (currispondente a sa Gherra Tzivile
Ispagnola) e su 1977 (annu de sas primas eletzione lìberas durante su caminu de
transidura democràtica). Su franchismu s'apoderaiat subra un'ideologia
cunservadora e natzional-catòlica, chi si manifestaiat cun istitutziones
autoritàrias (partidu ùnicu, tzensura, etz...). Pro sa durada de custu perìodu,
s'Ispagna fiat inditada segundu bisura de su deretu internatzionale suta nùmene
de Istadu Ispagnolu.

Su franchismu, tirende nùmene dae su generale Franco, si poderaiat siat subra sa
personalidade de su ditadore siat subra un'ideologia allindada. Franco, mancari
cunsideradu pagu carismàticu fiat resissidu a si mantènnere a su pòdere fintzas
a sa morte in su 1975. Durante totu su regìmene suo, non b'aiat in Ispagna forma
peruna de costitutzione formale, petzi unu nùmeru minore de testos fundamentales
èditos dae Franco e de rangu costitutzionale. Isse teniat in manos suas totu sos
pòderes, numenende is titulares de sos postos politicamente de importu subra sa
base de relatos de cunfiantza personales, fintzas in logos de cumandu
provintziales. Non prus, manteniat controllu subra sas istitutziones a chi aiat
dadu unas cantas delegatziones de pòdere, o chi non podiat ignorare - comente su
partidu ùnicu Movimiento Nacional, sa Crèsia Catòlica e s'esèrtzitu -
ponende·nche s'unu contra s'àteru pro afiantzare su status quo.

Su franchismu artziadu a su guvernu in su 1939 (dispòticu e caraterizadu dae
represas massivas subra sos grupos de populatzione derrotados durante sa gherra
tzivile) teniat una tzerta simigiàntzia cun sos regìmenes fascistas de su
tempus, cun trassas de economia pranificada nudrigados de virtudes martziales e
mitos imperialistas. Ddi sighiat una fase moralista chi bidiat in sos predes sos
eroes ispagnolos primorosos. A fatu de s'agabbu de sa Segunda Gherra Mundiale,
sos falangistas prus radicales fiant progressivamente bogados, a profetu de sos
cunservadores prus traditzionales. In tempus de sa Gherra Frida s'Ispagna si
fiat ringherada a su costadu de sos Istados Unidos, e a pustis de unu perìodu
longu de apojoladura aiat agatadu una tzerta addelentadura econòmica, ma
iscàmpidu polìticu perunu. Chi in sos annos '60 si podiant annoditare unos
cantos cumproos de liberalizatzione, sos annos '70 fiant caraterizados dae
tensiones chi diant àere agatadu a pustis espressione in un'undada noa de
reprimida.



https://sc.wikipedia.org/wiki/Guam

Guam (in chamorro: Guåhån) formalmente Territòriu de Guam, est un'ìsula e unu
territòriu organizadu no incorporadu de is Istados Unidos de Amèrica. Posta in
s'otzèanu Patzìficu norte-otzidentale, Guam est unu de is chimbe territòrios de
Istados Unidos cun unu guvernu tzivile istabilidu. Sa capitale est Hagåtña.

Guam est sa prus istèrrida e meridionale de is ìsulas Mariannas e sa majore de
sa Micronèsia. Est unu de is deghessete territòrios chi faghent parte de is
Natziones Unidas chene guvernu propiu.

S'aribbu de sa populatzione indìgena, is chamorros, a Guam, remontat a unos
4.000 annos a oe. S'ìsula fiat iscoberta dae s'esploradore portughesu Fernão de
Magalhães su 6 de martzu de su 1521. Fiat colonizada in su 1668 dae missionàrios
catòlicos. Intre su 1500 e su 1700 fiat logu de atracu pro is naves ispagnolas.
Is Istados Unidos ant conchistadu s'ìsula durante sa gherra ispanu-americana, su
21 de làmpadas 1898. Cun su Tratadu de Parigi de su 10 nadale 1898 ddi fiat
ufitzialmente tzedida.

In antis de sa Segunda Gherra Mundiale Guam e is Hawaiis fiant is solos
territòrios de is Istados Unidos in su Patzìficu. A fatu de s'atacu de Pearl
Harbor su 7 de nadale 1941, Guam fiat ocupada dae is giaponesos pro trinta
meses. Is bividores fiant sugetos a cumbènnidos de alliniamentu culturale,
traballos fortzosos, degòllios, isfloramentos e torturas. S'ìsula fiat liberada
su 21 de trìulas de su 1944.



https://sc.wikipedia.org/wiki/Cipro

S'ìsula de Cipru (in gregu Κύπρος, Kypros o Kıbrıs in turcu) est posta in su
Mari Mediterràneu Orientali i est sa tertza isola de custu mari pro estensioni,
pùstis de sa Sitzìlia e de sa Sardigna.

S'ìsula tenet istèrrida de 9,251 km2 e populatzioni de unus 1.141.000 bividores.
Est situada a meridioni de sa Turchia e a otzidenti de sa Siria e de su Lìbanu.
Sa capitali sua est Nicosia (in gregu Λευκωσία, Lefkosia e in turcu Lefkoşa),
chi est posta in su tzentru de s'ìsula etotu. S'ìsula est occupada pro dus de
tres partis dae sa Repùbrica de Tzipru, chi fait parti de s'Unioni Europea; pro
s'arrestu est occuppada dae sa Repùbrica Turca de Tzipru Nord dae su 1974 e chi
est un'istadu arreconnotu dae sa Repùbrica de Turchia sceti.

Sa collocatzioni sua fait allegare is studiosus: si geograficamenti podit essi
considerara Àsia, politicamenti e culturalmenti est considerada Europa (Tzipru
est difati in sa UEFA, in s'Eurovisioni e in mèdas organizaduras europeas).



https://sc.wikipedia.org/wiki/Nicar%C3%A0gua

Coordinatas: 13°05′28.97″N 86°00′03.56″W﻿ / ﻿13.091381°N 86.000989°W13.091381;
-86.000989

Su Nicaràgua, uffitzialmente Repùblica de Nicaràgua (in ispagnolu: República de
Nicaragua [reˈpuβlika ðe nikaˈɾaɣwa]) est su prus istèrridu istadu in s'istmu
tzentru-americanu. Sa capitale est Manàgua.

S'istadu tenet istèrrida de 130.375 km2 e populatzione de prus de 6 milliones.
Etnicamente est cumpostu pro su 65% de ammesturados, pro su 17% de biancos, pro
su 9% de nieddos e pro su 5% de indìgenos. Sa limba uffitziale est s'ispagnolu,
ma is tribùs nadias chi bivent in s'estu chistionant is limbas issoro.

Allàcanat cun s'Honduras in su norti e cun su Costa Rica in su sud, in s'estu
tenet bessida in su mare Caraìbicu e in s'uestu in s'ocèanu patzìficu. S'istadu
istat intre su de 11 e su de 14 grados a nosti de s'ecuadore, s'agatat duncas
intregamente in sa zona tropicale.

Geograficamente podet èssere partzidu in tre zonas printzipales: is basciuras de
Patzìficu, is campedas tzentrales e is basciuras caraìbicas. In su chirru a cara
de su Patzìficu s'agatant is duos lagos prus mannos de s'Amèrica Tzentrale: su
lagu Manàgua e su lagu Nicaràgua. S'ecosistema biològicu de su Nicaragua est
ricu e disvariadu. In su territòriu si podent agatare vulcanos ativos.



https://sc.wikipedia.org/wiki/Mac_OS_X

Mac OS X (ki si narat Mac Ou Es Ten) est su sistema obrativu bendidu dae sa
Apple Inc. po is computers suus etotu. Mac OS X bennet a pustis de s'originali
Mac OS, ma sa diferentzia de cussu, est ki tennet unu coru UNIX (BSD)i una
tecnologia adelantàda dae sa NeXT dae is annus 80 fintzas a su 1996, s'annu ki
sa Apple Inc. at comporau sa NeXT. Sa primu versioni de Mac OS X fiat bessia in
su 1999. Criau a cumentzu pro s'arkitetura PowerPC, in su 2005 su sistema est
istau portau a is processoris Intel. Sa tenta est sa de criai unu sistema
modernu, cun d-una bella cara grafiga i simpli meda de oberai, istudiau pro su
multimedia.

Sas carateristicas de Mac OS X variant a segunda de sa bersione impleàda. Una de
sas carateristicas comuna a totas sas bersiones est sa cara grafiga "Aqua GUI"
ki tennet funtziones comente s'Anti-Aliasing, unu motori grafigu OpenGL (nomenau
Quartz) et unu sistema de output de s'imagine ke PDF. Una de is carateristicas
prus famadas est su Dock, una barra transparenti in sa parti 'e basciu de su
Desktop ki cuntennit iconas amostadas peri efetus grafigus.



https://sc.wikipedia.org/wiki/Limba_coreana

Su coreanu est una limba asiatica de classificatzione posta in duda, ca tenet
unas cantas caratteristicas chi sun a banda dae sas atteras limbas. Est sa limba
uffitziale de sa Corea de su Nord e de sa Corea de su Sud. Si chistionat fìntzas
in sa prefettura autonoma coreana de Yanbian de sa Repubrica Populare Tzinesa.
Pèri tottu su mundu, b'at 78 miliones de zente chi faveddat su coreanu, datu chi
cumprendet grùstios mannos in s'antica Unione Sovietica, Australia, Istados
Unidos, Canada, Brasile, Giappone e dae pacu sas Filippinas. De minorìas bi
nd'at puru in Argentina e Messicu.

Sa classificatzione limbistica de su coreanu non si podet dare pro tzerta. A
s'ispissu, carchi filòlogu l'at posta in su grupu de sas limbas altaicas,
atteros la cussìderan una limba isulada. Aìat tentu medas paragulas chi benin
dae su giapponesu, commo irmenticàdas in ammentu de su tristu periodu de
colonialismu (adduràu dae su 1910 a su 1945), ma esìstin fìntzas medas vocabulos
tzinesos dèpios a influentzia curturale.



https://sc.wikipedia.org/wiki/Limba_Sarda_Comuna

Sa Limba Sarda Comuna (LSC) est una norma de iscritura de sa limba sarda,
pensada cun sa punna de trascrìvere sas variantes faeddadas de sa limba sarda e
adotada cun caràtere isperimentale in su 2006 dae sa Regione Autònoma de
Sardigna pro s'iscritura de sos documentos ufitziales in essida, in
co-ufitzialidade cun s'italianu.

Sa LSC, mancari partende dae una base logudoresa-nugoresa, leat fintzas
elementos pròpios de sos limbàgios de mesania, est a nàrrere sos limbàgios chi
sunt a mesania intre su logudoresu e su campidanesu, e duncas si proponet a
livellu morfològicu comente una variedade mesana intre sas variedades diferentes
de sardu, faeddadas o literàrias chi esistiant in antis, chirchende de leare is
elementos comunos.

Duncas est un'istandard fundadu a pitzus de una limba "naturale" e no
"artifitziale", mancari minoritària cunforma a àteras variedades sardas,
acurtziende·si a sa proposta de sa Limba de Mesania (LdM o LDM), fìgia de su
movimentu culturale "mesanista", de acordu pro una variante ùnica, chi afirmaiat
peri s'ispecificidade de sa limba sarda intre is limbas romanzas derivadas dae
sa latinidade otzidentale (plurale cun s' acusativu) cun su catalanu,
s'ispagnolu, su proventzale, su portoghesu etc. a s'imbesse de s'italianu chi,
comente su rumenu, est fìgia de sa latinidade orientale (plurale cun su
nominativu).

Est fintzas un'evolutzione de sa Limba Sarda Unificada (LSU), pubblicada in su
2001, chi dd'aiant criticada meda pro s'artifitzialidade sua, e ca no aiat leadu
perunu elementu de sa variedade campidanesa, essende fundada subra de su
logudoresu mesanu isceti.

Pro su chi pertocat s'impreu de su lèssicu, sa norma de sa LSC lu lassat lìberu,
previdende sa possibilidade de impreare totu is "parole ereditarie, anche se di
uso limitato ad alcune varianti", cun sa coesistèntzia de geosinònimos diversos
comente lègiu/feu, pòddighe/didu, àghina/ua, chèrrere/bòlere, etc, impreados
comente sinònimos, e torrende a una forma gràfica ebbia sas variantes fonèticas
de paràulas chi ant su matessi ètimu (faeddare e non fueddai, foeddare,
faveddare, faiddare, fueddari, etc), su prus de sas bortas ponende fatu a
s'etimologia in su sèberu de su modellu (mancari chi custu non sutzedit semper,
comente in sa paràula de "abba", seberada comente forma gràfica curreta in logu
de su meridionale "àcua", o comente in sa paràula "lughe", seberada in logu de
sa forma nugoresa-baroniesa "luche"). Pro is impreos iscientìficos, cando
esistint paritzos sinònimos, consìgiat de seberare is tèrmines chi parent prus
"nèutros", ca sunt prus ispartzinados o ca sunt derivados deretos dae su latinu,
ma podende seberare is àteros sinònimos puru, mescamente pro impreos literàrios.

In su testu de sa delìbera regionale de su 2006 chi at istituidu sa LSC, in ue
custa norma istandard est definida "aperta ad integrazioni", est evidentziadu
chi "tutte le soluzioni sono di uguale valore linguistico, ma è necessario per
ragioni di chiarezza di chi scrive o traduce operare una scelta. La Limba Sarda
Comuna, come norma scritta di riferimento e di “rappresentanza” dovrebbe tendere
con il tempo appunto a rappresentare il sardo nel suo complesso e non a rendere
per iscritto tutte le varietà locali, che sarebbe difficilmente proponibile per
dare al sardo un uso ufficiale sovralocale e sovramunicipale".

In prus, in cussu documentu etotu, est reconnota sa possibilidade de impreare is
vàrias formas fonèticas de unu lemma matessi "nella scrittura delle varietà
locali", reconnoschende duncas in manera implìtzita una coesistèntzia intre sa
norma istandard e is àteras grafias diferentes, pro impreos locales.

Sa Limba Sarda Comuna nche dd'at adotada in manera isperimentale sa Regione
Autonoma de Sardigna cun sa Delìbera de sa Giunta Regionale n. 16/14 de su 18 de
abrile de su 2006 (Limba Sarda Comuna. Adozione delle norme di riferimento a
carattere sperimentale per la lingua scritta in uscita dell'Amministrazione
regionale) comente limba ufitziale pro is atos e is documentos emanados dae sa
Regione Sardigna (fintzas si s'art. 8 de sa lege italiana 482/99 narat chi at
valore legale isceti su testu iscritu in limba italiana), reconnoschende a is
tzitadinos sa possibilidade de iscrìere a s'Ente in sa variedade pròpia e
istituende s' Ufitziu de sa Limba Sarda regionale.

In prus de cuddu ente, s'istandard isperimentale LSC nche dd'ant impreadu
comente sèberu voluntàriu parìtzos àteros entes, iscolas e mèdios de
informatzione, medas bias in manera cumplementare cun grafias chi sunt prus
probianas a sa pronùntzia locale.

Pro su chi pertocat is progetos iscolàsticos finantziados in s'annu 2013, pro
esèmpiu, dae cussa chirca nd'est essida a pitzus una preferèntzia ladina de is
iscolas pro s'impreu de s'ortografia LSC in pare cun una grafia locale (51%),
cunforma a s'impreu esclusivu de sa LSC (11%) o a s'impreu escluscivu de una
grafia locale (33%)

Imbetzes pro su chi pertocat is progetos editoriales in sardu in is mèdia
regionales, finantziados in su 2012 dae sa Regione, agatamus una presèntzia prus
manna de s'impreu de sa LSC (chi diat pòdere derivare dae una premialidade de 2
puntos in sa formatzione de is graduatòrias pro leare is finantziamentos:
premialidade chi non nche fiat in su bandu pro is iscolas). Segundu cuddos datos
resurtat chi sa produtzione testuale in is progetos de is mèdia est istada pro
su 35% in LSC, pro su 35% in LSC e in una grafia locale e pro su 25% in una
grafia locale ebbia.

A ùrtimu mentovamus a is ufìtzios linguìsticos locales cofinantziados dae sa
Regione, chi in su 2012 ant impreadu in s'iscritura pro su 50% sa LSC, pro su 9%
sa LSC in pare cun una grafia locale e pro su 41% una grafia locale ebbia.

Intre custas propostas mentovamus sa de su prof. Francisco Xavier Frias Conde,
filòlogu e romanista ispagnolu in s'Universidad Nacional de Educación a
Distancia (UNED), chi est istadu coordinadore de sa Revista de Flilologìa
Romànica Ianua, èdita dae Romania minor. Est iscritore in galitzianu e in
ispagnolu e autore di paritzos sàgios in italianu e in sardu subra de is
problemas di linguìstica sarda.

Custu sàgiu suo est intituladu Proposte di miglioramento dello standard sardo
LSC

Un'àtera proposta est sa de su prof. Roberto Bolognesi, chi proponet calicunu
arrangiamentu chi diat permìtere a totu is sardos de lèghere s'istandard segundu
sa pronùntzia issoro, impreende unas cantas règulas simples de letura.



https://sc.wikipedia.org/wiki/Indiana

S'Indiana (/ɪndiˈænə/) est unu istadu de sos Istados Unidos de Amèrica chi
s'agatat in sa regione de Otzidente Mèdiu e in sa de sos lagos mannos. Sa
capitale e prus manna tzitade est Indianàpolis.

Su nomìngiu est "The Hoosier State". Hoosier est su nòmene cun chi sos
americanos inditant sos bividores. S'etimologia non si connòschet.

In su norti-uestu tenet bessida in su lagu Michigan. Allàcanat in su norti cun
su Michigan, in s'estu cun s'Ohio, in su sud cun su Kentucky e in s'uestu cun
s'Illinois.

Su territòriu de s'Indiana fiat bìvidu de pòpulos indianos algonchinos in antis
de sa colonizatzione europea. Sos primos isproradores sunt istados sos
frantzesos, chi dd'aiant tzedidu a sos inglesos in su 1763. De su 1783 fiat
passadu a sos USA, chi nde faghiant parte de su Territòriu de Norti-Uestu.

Sa zona de norti fiat ocupada de gentes de sa Noa Inghilterra e de su New York,
sa de mesu de gentes chi beniant de sa regione de Atlànticu Mèdiu e de s'Ohio,
antamas sa meridionale de gentes chi beniant de sos istados de Sud, mascamente
de Kentucky e Tennessee.



https://sc.wikipedia.org/wiki/Ges%C3%B9s

Gesus de Nazaret, pro sos cristianos est su Fillu de Deus, e benit tzerriau cun
tantos ateros nomenes: est a narrere, su Nazarenu, su Messia o Cristu, su
Sarbadore, su Redentore. Propriamente su nòmene Gesus bolit nai Sarbadore.

Segundu is cristianus Gesus est bennidu in custu mundu dusmila annus fai. A su
tempus in su cale fiat imperadore Cesare Augustu, comente narat su Vangelu de
Luca. Est naschidu in Betlem, pro batire sa paghe, sarbamentu a sos òmines chi
lu fint isetende, comente si leghet in sa Bibbia. Ischimus su nòmene de sa mama,
Maria de Nazaret. Gesus at bividu in pitzinnia e gioventude in Nazaret.

Inoghe at trabagliadu faghinde su mastru de ascia e cando teniat trint'annos at
comintzadu a preigare. Si leghet in sos Vangelos chi s'incomintzu fut: "Su regnu
de Deus est vicinu, cunbertidebos e creide a su Evangelu". In sos vangelos si
leghet su chi Cristu at fatu e s'insegnamentu chi at lassadu.

S'insegnamentu sou lughede in sas parabulas o contos chi at contadu pro faghere
cumprendere medas cosas de Deus, de s'òmine, e de su destinu de s'òmine, chi
bivet subra sa terra ma est destinadu a una vida chi non acabat mai. Cristu
mutiat Deus " Su Babbu meu", e cando faeddaiat de sos òmines de Deus naraiat "
Su Babbu bostru".



https://sc.wikipedia.org/wiki/Crabas

Sa bidda s'agatat in sa costera centru-otzidentalli de sa Sardigna, a su Nord de
su gulfu de Aristanis, in su chirru prus setentrionalli de sa pati de su
Campidanu chi benit narada de Aristanis.

Su territòriu de su comuni tirat a totu sa pati centru-meridionalli de sa
penìsua de su Sinnis e s'iscerat po sa richesa de istànius e de rius, fendi pati
de una de is areas umidas prus istèrrias de Sardigna. Aciunghit a atària de unus
90 metrus a sus de mari.

Apartenint a Crabas is ìsuas de Malu 'Entu e de Su Cadallanu, chi s'agatant pagu
a illargu de sa costera de su Sinnis.

Est pati de Crabas fintzas su Cungiau de Gerruso, una ìsua amministrativa
istesiada de su territòriu comunalli. S'àrea s'agatat in sa riba de dareta de sa
foghi de su frùmini Tirsu.

Sa bidda, est nàscia fachi a s'annu 1000, cun s'abandonu de sa citadi de
Tharros. Fadiat pati insaras de sa curadoria de Campidanu Majori, in su Giuigau
de Arborea. Is primas novas chi si ndi tenint s'agatant in documentus giuigallis
in ui benit ammentuada comenti masone de capras. Is giùighis taniant in s'oru de
s'istàniu chi pigat nòmini de sa bidda unu casteddu, chi me in is sèculus a
sighì est andau a pagu a pagu isciusciau. In di de oi nd'abarrant pagus
fundamentas chi podint essi bias a pabas de sa crèsia de Santa Maria Assuntada,
bessendi a pillu de s'acua.

In su 1420 cun sa arruta de su Giuigau de Arborea e sa colonizatzioni de is
cadallanu-aragonesus, sa bidda fiat assignada a su marchesau de Aristanis.

In su 1652 sa Sardigna fiat impertantu passada a essi poderiu de sa carona de
Ispagna. Est in cuss'annu chi su gurrei Filipu IV, po cumbati sa Gherra de
Catalugna si fiat fatu prestai dinai de unu bancheri de Genova, Gerolamo
Vivaldi. Comenti fiantza de su prèstidu aiat giau s'istàniu de Crabas e su de
Santa Justa. Non rannescendi Filipu IV a pagai su dèpidu, s'istàniu fiat passau
de propiedadi a sa famillia Vivaldi.

Rastas e testimonias de bividoris antigus d'at però medas, ispainadas in totu su
territòriu de su comuni. Intra de is situs prus importantis, cherint ammetuaus
su situ neoliticu de Cùcuru de is Rius, s'ipogeu chi s'agatat a suta de sa
crèsia de Santu Srabadoi, in sa biddighedda omònima e chi fiat nàsciu comenti
putzu po su cultu de is àcuas, e is ruinas de s'antiga citadi de Tharros.

Duas iscrobetas funt rivolutzionàrias po s'istòria no iscetis de sa bidda, ma de
sa Sardigna e de su mari Mediterràneu intrenu: sa prima est rapresentada de is
gigantis de Mont'e Prama cantus de una corantina de istàtuas atas fentzas a dus
metrus e mesu agatadas in su 1974, chi funtis iscurturas a totu tundu datadas
intra is seculus VII e XI i.C, duncas is prus antigas de s'àrea mediterrànea.

Sa segunda est rapresentada de is taulleddas in bronzu de Tziricotu, datadas
segundu certus istùdius a is sèculus XIV-XII i.C. (ma segundu àturus de epoca
medievalli), aciapadas in su 1996, mannas unus 6,5 cm in ui ddu iant essi
iscrituras in caràteris cuneiformis. S'importàntzia principalli insoru istat in
su fatu chi potzant essi testimonias ca is antigus sadrus iscidiant iscrì, e
cunsiderendi s'alfabetu usau, faint pentzai a genti de orìginis o sa su mancu
cun acàpius istrintus cun s'orienti mèdiu e duncas point apompiai is ipòtesis a
sus de su pòpulu Shardana.

Po imoi is istudiosus sighint a tenni dificurtadis a datai e cumprendi a ita
srebiant de pretzisu is istàtuas de Mont'e Prama. Po su chi tocat a is
taulleddas de Tziricotu, is mèdius de anàllisi a disposta in di de oi non funt
de ajudu po ddas podi datai e a lughi de is datus obietivus tentus, a parri de
archeòlogus istimaus is incisionis sunt iscetis odrìngius de època bizantina.

In su territòriu de Crabas si contant 75 uàrchis, 45 a turri soa e 28 cumpostus.
Tocat a nai ca po sa prus pati funt meda addanniaus.

In s'abitau s'agatant domus campidanesas antigas pesàdas cun su làdrini.
Caraterìstica de su centru est s'assentadura in rugas istrintas, grutzas e
introchilladas. Segundu cuncua boghi funtis istètius is antigus ddas ai crèfias
aici po cricai de cunfundi is istràngius, iscasi ca timiant is lòmpidas de is
àrabus e de is turcus.

A intru de sa bidda s'agatat unu museu archeològicu cun agataus chi benint de
Tharros e de totus is situs de su Sinnis, e chi de su 22 de mratzu 2014 tenit in
ammostu fintzas cancuna de is istàtuas cannotas comenti gigantis de Mont'e
Prama, pretzidas po imoi cun su Museu archeològicu de Casteddu.

Andendi fachi a Sinnis s'inciapat sa biddighedda de preda de Santu Srabadoi de
Sinnis, cun sa cresiedda e s'ipogeu.

In Sant'Uanni de Sinnis s'agatant is isgavus de sa citadi fenìtziu-pùnicu-romana
de Tharros e sa crèsia paleocristiana dedicada a Sant'Uanni Batista (sèculu
VI-X).

A longu a longu de sa costera e de s'istàniu s'agatant is turris de guàrdia
ispagnolas, chi unu tempus, in acàpiu cun àtras fintzas a Bosa e a su territòriu
de Arbus, funtis srebias a annoditzai is lòmpidas de mari.

In Sinnis podit essi visitau su situ archeològicu de Mont'è Prama, in ui su funt
agatendi is istàtuas omònimas.

Su situ neolìticu de Cùcuru de is Rius, chi s'agatat inghiriadu de s'acua de su
canai iscucuradori, in di de oi non podit essi visitau e est in istadu de
abandonu.

Un'amentu eghit fintzas a sa Pischera de Mar'è Pontis, chi foras de sa bàllida
po is fainas de cosa de is piscadoris, ammostat fintzas acabbiddamentu e
architeturas de interèssiu.

Su territòriu chi inghìriat Crabas ammostat fintzas bellesas naturallis, is rius
e is istànius funtis nodius po sa richesa de fera de paui. Intra de custus is
mangonis, funt is animais chi atirant prus de totus sa curiosidadi de is
turistas.

A segus de s'istàniu de Mar'e Pontis (o istàniu de Crabas), eghit visita fintzas
a sa paui de Pa'e Sai chi s'agatat in in s'oru estu de Mar'e Pontis, pagu a
norti de sa bidda, e sa laguna de Mistras chi s'agatat in sa costera de sud de
su Sinnis.

Famadas is riberas de Sant'Uanni de Sinnis e de Is Arutas, ma fomentzas is de
Maimoni e de Mari Ermi.

De su 1997 est istètiu istituiu su parcu maniu Penisua de Sinnis-Isua de Malu
Entu, a su fini de tutelai sa fera e sa frora in totu su territòriu de mari e de
sa costera.

S'economia de sa bidda s'apoderat a sus de sa massaria e sa pisca, prus pagu su
pastoriu, chi andat a pagu a pagu ispredendi·si·nchi. Su turismu est una faina
in ammanniamentu e cussa cun prus possibilidadis de isvilupu, ma comenti in
totus is comunis de su Sinnis, cai de prus cai de mancu, mancai is risursas
curturalli-naturalìsticas funt numerosas e ùnicas, abarrat po imoi una atividadi
de segunda importàntzia, limitada a sa genti de sa provìntzia e de pagus
istràngius atentziosus.

Is riberas e is àtras richesas naturallis funtis pagu cannotas fentzas de manna
pati de is sadrus, is benis archeologicus pagu avaloraus. Est berus ca sa
cuscèntzia est unu pagu mudendi gràtzias a is istàtuas de Mont'e Prama, chi de
su restu ant fatu guadangiai fama a sa bidda.

Nau custu, prus de donnia atra cosa, ammancat s'organizatzioni, mellus iat essi
chi in acàpiu cun is atras biddas de su Sinnis e fintzas de su Montiferru, de
una proposta culturalli e de unu pranu de atraida chi potzat cumbinchi is
turistas a nchi assotì.

Est cussa po Santu Srabadoi sa festa prus caraterìstica e fintzas intèndia de sa
bidda, difatis in onori de su Santu is òminis andant in prucessioni, currendi
iscrutzus e bestius cun una camisa longa bianca, de sa biddighedda de Santu
Srabadoi a Crabas.

Su sadru fueddau in Crabas tenit trassas in sustàntzia de su campidanesu, foras
po cuncua caraterìstica chi nchi dd'acostat a su logudoresu. Est po custu fatu
classificau a intru de sa variedadi arborensi.

Fomentzas in su lèssicu est manna s'influèntzia de su logudoresu, unu esempru
chi podit balli po totus est su de su vèrbiu cherri (in logudoresu cherrer), chi
est meda prus usau de su sinònimu campidanesu 'olli/bolli.

Fintzas su matessi fueddu podit essi pronunciau a sa manera logudoresa o a sa
manera campidanesa segundu su cuntestu in ui si cherit usai. Est su chi
suntzedit cun su diminutivu de s'agetivu "bellu":

Atrus fueddus, me in is ùrtimas deghinas de annus prus de totu, benint
italianizaus, aici a esempru:

Paris a totu sa zona de Campidanu de sus, fintzas in Crabas s'agatat s'elisioni
de sa -n- intra vocallis (pani→paĩ; beni→beĩ; manu→maũ), de sa -l- intra
vocallis (soli→soi; colori→caori; meloni→maoĩ), de sa -r- in is sillabas cun
-rt- intra vocallis (portu→potu; murta→muta; martis→matis) e prus chi non in
atrus logus un'inversioni de literas (cherbeddu→crabeddu; marxani→mraxaĩ;
barca→braca).



https://sc.wikipedia.org/wiki/Vermont

Coordinatas: 44°15′59″N 72°34′19″W﻿ / ﻿44.266389°N 72.571944°W44.266389;
-72.571944

Su Vermont ([vɚːˈmɑːn(ʔ)] o [vɚˈmɑ̃(ʔ)]) est unu istadu de is Istados Unidos chi
s'agatat a su Nord-Est de sa natzione, in sa regione narada Noa Inghilterra. Su
Vermont est su de 6 istados prus pitios, su segundu prus pagu populadu de sos
Istados Unidos e su solu de sa Noa Inghilterra chi non tenet bessida a su mare.
Su lagu Champlain faghet metade de sa làcana Ovest de s'istadu, s'àtera metade
dda ispartzit cun su New York. A su Sud tenet làcana cun su Massachusetts, a
s'Est cun su New Hampshire e a su Nord cun sa provìntzia canadesa de su Québec.

Sa capitale est Montpelier chi, cun unos 7900 residentes est sa prus pitia
capitale de istadu de totu sa natzione. Sa tzitade prus manna est imbetzes
Burlington, chi at populatzione de unos 42.000 abitantes.

In passadu su territòriu de su Vermont fiat bìvidu de duos populos nativos: is
Abenaki e is Irokesos, e in manna parte fiat frantzesu a primitziu de su perìodu
coloniale. Sa Frantza dd'aiat pois tzedidu a su Rènniu Aunidu a sa fine de sa
Gherra de sos Sete Annos, in su 1763, sende chi aiat pèrdidu.

Pro medas annos is colònias a làcana, mascamente su New Hampshire e su New York,
si sunt perricadas s'àrea, chi difatis teniat tando nòmene de Fidantzas de su
New Humpshire. Is ocupadores chi teniant propiedade de terras, afiantzaiant de
èssere contra sa milìtzia de Green Mountain Boys, chi cheriat faghere de su
Vermont unu territòriu indipendente.

Sa Repùblica de Vermont est in realidade esistida. Fundada in su 1777, in tempus
de sa Rivolutzione Americana, at tentu vida de batòrdighi annos. Su Vermont est
duncas unu de is bator istados de sa federatzione chi in passadu ant tentu
soberania, impare a Texas, Hawaii e Califòrnia.

Vermont cando ancora indipendente est fintzamentas su primu istadu chi at in
parte abolidu s'iscravidade.

Tenet nomìngiu de Green Mountain State (istadu de su monte birde) e difatis su
nòmene Vermont benit de sa limba frantzesa: Vert Mont (monte birde).



https://sc.wikipedia.org/wiki/Trenu

Su trenu est unu mèdiu de trasportu formadu dae diferentes vagones chi sunt
ingantzados intre issos e istrisinados subra de roderas dae una locumotora. In
su 1804, sa prima locumotora, fraigada dae Richard Trevithick s'ingresu,
trasportat 10 t. de ferru e 70 pessones pro 15 chilòmetros. Su caminu de ferru
fiat nàschidu in Inghirterra in su 1.830, con s'inaguradura de una lìnia intre
Liverpool e Manchester, in ue in 1835 si fiat sizida pro sa prima bia sa
belotzidade de 100 km/h. S'istòria de sos trenos est marcada dae un'isvilupu
istraordinàriu de sas retzas de bias ferrada in Europa e in sos Istados Aunidos
in su de XIX sèculu e dae una busca costante de una belotzidade prus elevada. In
1846, sa locumotora Crampton est a tretu de remurcare trenos de 65 t. a 120
km/h. In su 1938, sa Pacific sùperat su primadu de belotzidade cun trassione a
papore e nche sizit 220 chilòmetros s'ora, in sa conca de una cumponidura de 244
t. In s'atualidade, s'eletritzidade sustituet su papore e sa currera pro sa
belotzidade bidet afrontende-si su Shinkansen e su Tokaido zaponesos, s'ICE
alemannu e su TGV frantzesu (chi ostentat unu recordu de prus de 500 km/h),
trenos in ue predòminant in sa matessi medida sa seguràntzia e sa comodidade de
sos biazeris.



https://sc.wikipedia.org/wiki/Rep%C3%B9blica_de_Matzed%C3%B2nia

Sa Repùbrica de Matzedònia (in limba matzèdone "Република Македониjа", Republika
Makedonija) est unu istadu de sa penìsula de is Balcànus. Cunfinat a setentrioni
cun sa Sèrbia e su Kosovo, a orienti cun sa Bulgaria a meridioni cun sa Grèghia
e a otzidenti cun s'Albania. Sa capitali est Skopje.

Fintzas a su 1993 faiat parti de sa Federatzioni de Iugoslàvia: fiat s'istadu
prus meridionali e mancai prus pòburu de sa federatzioni.

Sa Repùbrica de Matzedònia est arreconnota dae sa prus parti de is istàdus de su
mundu, ma in tempus coladus at tentu problemas pro su nòmini chi aiat sçobedau.
Matzedònia defati est su nòmini de una regioni de sa Grèghia puru, chi at
protestau in s'ONU poita no boliat chi sa Repùbrica noa teniat cuddu matessi
nòmini. Ufitzialmenti oi in di su nòmini est "Repùbrica ex-Iugoslava de
Matzedònia" e at dèpiu puru cambiai sa bandera: sa chi teniat a su momentu de
s'indipendèntzia teniat unu Soli de Verghina, sìmbolu de sempri cullegau a
s'antigu Imperu Matzèdone, mescamenti a su rei Filippu, babbu de Alessandru su
Mannu. Pustis de is protèstas de sa Grèghia, sa bandera noa tenit unu soli
giallu in campu arrùbiu chi regòrdat su Soli de Verghina, ma no porit essi
cuntestàu de nisçunus.

Sa limba matzèdone assimilla a su bùlgaru ma tenit influèntzias de su serbu
puru, e sa sigunda limba foeddara in Matzedònia est s'albanesu.

Retzentementi nci funt stètius disòrdines in sa popolatzioni de etnia albanesa
chi pustis de sa gherra in Kosovo est aumentara de nùmeru (imoi funt su 43% de
sa popolatzioni totali poita ca ddui funt medas afitianaus) e bolit prus
autonomia. In is pròssimus annus est possìbili chi sa Repùbrica de Matzedònia
potzat intrai in s'Uniòni Europea.



https://sc.wikipedia.org/wiki/Rennu_de_Sardigna

Su Rennu de Sardigna (nùmene uffitziale: Rennu de Sardigna, Cipru e Gerusalemme,
Ducadu de Savoja e Monferrato, Printzipadu de Piemonte) fiat su rennu chi de su
1720 fiat suta podèriu de sa dinastia Savoja, annu cando s'ìsula de Sardigna
fiat istada tzedida a su re Votòriu Amedeu II de Savoja, in cambiapare cun
s'Austria-Ungheria de sa SItzìlia. Sa Sardigna fiat difatis istada assignada a
custos ùrtimos in su tratadu de Utrecht (1713).

Su rennu fiat formadu foras de Sardigna de sa regione oe frantzesa de Savoja, de
su Piemonte, Nitza e de su 1815, annu de su cungressu de Vienna nde faghiat
parte fintzas sa Liguria e sa capitale sua Genova.

Durante sa prus parte de sos sèculos sa capitale polìtica e economica fiat
Torino, mancari ufitzialmente intre su 1326 e su 1847 esseret Casteddu.
Contrassempere a su nùmene, sa Sardigna aiat in realidade pagu importu in sas
detzisiones chi pertocaiant s'istadu.

In su 1860 su rennu aiat perdidu sos territòrios de Savoja e Nitza, tzèdidos a
sa Frantza che pagamentas pro s'azudu in sa gherra contra sos austrìacos.

Sa fine sua currespondet a sa nàschida de su Rennu de Itàlia, de chi est
cunsideradu legalmente istadu fundadore.

S'istitutzione de su tìtulu de Rennu de Sardigna e Còrsica (Regnum Sardiniae et
Corsicae) torrat a coa a su 1297 (o 1299). Su paba Bonifàtziu VIII, chi
pretendiat chi is ìsulas aparteneret a su pabadu, aiat dadu a su re aragonesu
Jacu II licentia invadendi, chi diat èssere su deretu de las invàdere e nde las
cunchistare.

In su 1297, addurande galu sa gherra de su Vespro tra Anzoinos e Aragonesos, su
papa Bonifaciu ottavu aiat cuntzedidu a sos Aragonesos sa corona de res de
Sardinna in cambiu de sa de su rennu de Sitzilia: una licentia invadendi in
beridade, ca sa Sardinna aiat zai sas istitutziones suas.

Infattis b'aiant sos Pisanos in Casteddu e Gaddura, sos Doria in su Capu de Susu
e supratottu su zuigadu de Arborea.

Sos Aragonesos aiant isettadu belle trint'annos, innantis de si movere. In su
1323, però, aiant astrintu una alleantzia cun su zuighe arbarichesu Ugone su
secundu e aiant movidu gherra contras a sos Pisanos de su Capu de Sutta. In su
1324 aiant conchistadu Casteddu e sas curadorias de cudda banda de s'isula. In
su 1326 aiant bogadu a fora pro semper sos Pisanos fintzas dae sa tzittade
fortificada de Casteddu.

Custa est sa naschida de su Rennu de Sardinna. De fattu, però, sa bida sua leat
caminu in s'annu 1421. A pustis de sa gherra longa cun su zuigadu de Arborea, in
su 1420 sos Aragonesos aiant ottennidu chi tottu s'isula esseret in sas manos
issoro. S'urtimu zuighe arbarichesu, Guillermu de Narbona, aiat bendidu a sa
corona aragonesa su titulu zuigale e sas terras chi galu teniat in s'isula pro
chentumiza fiorinos de oro. In su 1421, comente fiamus narende, leat cumintzu
s'istoria istitutzionale de su rennu sardu, cun sa prima remunida de su
Parlamentu, in Casteddu.

Sos fattos de importu de s'istoria sua sunt pagos, ca custu periodu est su prus
tristu de s'istoria sarda intrea. Sas conditziones de sa bida fiant feas, su
feudalesimu, battidu dae sos Cadalanos ind una terra chi non l'aiat mai connottu
innantis, destruiat sas istitutziones, sos usos e sa manera de bivere matessi de
sos sardos. In prus, mescamente a pustis de sa riforma protestante, sas
autoridades aiant fattu intrare in sardinna s'Incuisitzione ispannola, chi fiat
pejus de sa romana. Non fiant tantu sos ereticos luteranos o de atteras fides,
chi fiant pessighidos, ma sas maghiarjas, sos chi connoschiant sos secretos de
sas prantas e tottus cuddos chi sighiant credentzias diversas dae sa cattolica
apostolica decrarada in su Contziliu de Trentu. Custu cheret narrer chi belle
tottu sa populatzione fiat in periculu de rugher in sas manos de sos
incuisitores.

Cada deghe annos fiat reunidu su parlamentu. Fiat formadu dae tres bratzos (sos
"istamentos"), in sos cales sedeiant sos rapresentantes de sa nobilesa, de sa
cresia e de sas tzittades reales (Casteddu, Iglesias, Aristanis, Bosa, Alighera,
Tattari, Castedduaragonesu/Casteddusardu). In custa occasione fiat detzisu su
donativo, sa tassa chi sos sudditos deviant pacare a su re. Non b'at bisonzu de
narrer chi non fiant tzertu sos barones e sos ecclesiasticos a ponner manu a
butzaca.

Una bia, però, in su 1668, custu donativu non fiat istadu votadu dae su
parlamentu. B'aiat in cuddu periodu una forma de resistentzia de sos nobiles
sardos-cadalanos a sas pretesas de su re: cheriant aer pro issos sos titulos e
sas caricas uffitziales, in sas cales imbetzes b'aint semper ispannolos
numenados in terramanna. Non fiat una reberdia natzionale, però, ca su populu
fiat tennidu a largu dae calesisiat isseperu. In su mese de lampadas de cuddu
matesi 1668 tando fiat istadu bochidu in casteddu su vis-re matessi, su marchese
de Camarassa. Fiat una trampa preparada dae sos nobiles discuntentos e
s'iscandalu fiat istadu mannu a beru, finas in Madrid. Sos chi aiant fattu sa
trassa, in pagu tempus, mancari si nch'esserent fughidos in terramanna, ruttos
ind unu tranellu preparadu dae su vis-re nou, fiant finidos male: bochidos unu
pro unu, s'urtimu, su capu, in pratta, in Casteddu, che a unu bandidu.

In su 1720, a pustis de sa gherra de sutzessione ispannola, sa corona de
Sardinna colat in conca a sos printzipes Savoia. Non fiat unu isseperu issoro,
nen aggradeschiant de aer custu ligamene cund una "isula de bandidos", comente
la bidiant issos. Ma cheriant su titulu de res, tando, a mala gana, aiant leadu
su chi sa sorte lis aiat dadu.

In su 1760 aiant pessadu de fagher impreare s'italianu che a sa limba uffitziale
de s'istadu. Sos Piemontesos non lu faeddaiant, ca preferiant su frantzesu, e
sos sardos nemmancu, ca sas limbas de su rennu fiant istadas finas a tando su
sardu, su catalanu e s'ispannolu. Carchi istudiosu sardu aiat antzis artziadu
una polemica manna contras a custu decretu: sa limba de sos sardos deviat esser
su sardu e bia. S'italianu at pigadu pede in sos usos uffitziales a sa fine de
su seculu de degheotto, ma galu pro meda tempus nemos l'at faeddadu.

De sos annos 1793-1796 sunt sos fattos fattos prus de importu de su seculu. sas
conditziones economicas de s'isula, mancari esserent mudadas a bellu a bellu in
sos urtimos annos, non fiant però bonas e nemmancu discretas. B'aiant problemas
mannos chi su guvernu tzegu e prepotente de sos Piemontesos aiat fattu
creschere, antzis chi los acabare. cando sos Frantzesos si tuccant pro invadere
s'isula, sos Piemontesos s'abarrant firmos, sena faghere unu isseperu. Sos
barones e sos ecclesiasticos, timende de perdere sas richesas e sos privilezios,
ca sos Frantzesos pro issos fiant tottus zacobinos periculosos, aiant organizadu
sa difesa. Sos sardos, male armados e pagu prontos, aiant ghettadu in dae segus
sos invasores. A cuddu puntu, su guvernu piemontesu deviat a su mancu narrer
grassias a sos sudditos e a sos chi los aiant ghiados in sa difesa de s'isula.
Su parlamentu aiat imviadu chimbe dimandas a su re Savoia, pro chi esserent
reconnottos sos meritos de sos barones sardos.

Su re, imbetzes, aiat rispostu de mala manera e cun pagu grabbu. In su 28 de
aprile de su 1794 sa populatzione de Casteddu, pesada contras a sos
funtzionarios istranzos dae sos chi aiant ghiadu sa resistentzia contras a sos
frantzesos, aiant duncas bogadu a fora de sa tzittade e de s'isula tottus sos
Piemontesos.

Dae tottu custu, essit a campu sa figura manna de Giovanni Maria Angioy, abocadu
de Bono. Imbiadu in Tattari cun sa carica de "alternos" (chi cheret narrer belle
de vis-re), antzis de facher acabare sas reberdias, si ponet a sa ghia de sa
rivolutzione, cun s'intedimentu de bortulare sas istitutziones feudales e de
decrarare sa repubrica.

In mentras chi issu e sos chi lu fiant sighinde falaiant armados dae su Capu de
Susu, sos barones e sos riccos chi l'aiant sustennidu finas a tando aiant
pessadu bene a du chi lis cunbeniat e l'aiant lassadu solu. Medas massajos e
belle tottus sos pastores, timende de perdere cun sa rivolutzione su chi aiant,
no aiant leadu parte peruna a su motu rivolutzionariu. A curtzu a Aristanis,
abarradu cun pagos cumpanzos male armados, Zommaria Anzoi devet rinuntziare a
s'atzione sua. Resessit a si fughire in Corsica e a pustis in Frantza, inue si
nche morit disterradu e poveru carchi annu prus a tardu.

Cando Napoleone intrat cun sas troppas suas in Piemonte, sos Savoia matessi
podent acatare amparu in Casteddu, chi pro carchi tempus est sa capitale unica
de su rennu.

Su Rennu de Sardinna addurat finas a su 1861, cando mudat numene, diventande
Rennu de Italia.



https://sc.wikipedia.org/wiki/Patu_de_Varsavia

Su Patu de Warszawa est istada una alleàntzia militare chi pertocaiat sos
istados de ròdia soviètica, firmadu a cuntrapostu cun s'Alleàntzia Atlàntica
(prus nodia comente NATO).

Elaboradu de su chi diat diventare pois presidente de s'Unione Soviètica Nikita
Chruščёv, est istadu de issu etotu aprovadu su 14 de Maju 1955 in Warszawa.

Est dàbile chi non siat unu casu chi sa data de sa costitutzione èsseret una
chida a pustis de s'intrada in sa NATO de sa Germània Ovest.

In su Patu s'Unione Soviètica fiat s'istadu chi in sos fatos ghiaiat sas
detzisiones.

Isceti s'Albania resissiat a dd'abandonare in su 1968, pro ite contrària a
s'invasione de sa Tzecoslovachia, cun totu chi cundannaret sa polìtica de
riformas chi s'istadu fiat chirchede de atuare. Cun sa bessida de su patu,
s'Albania si fiat noantamas acostada a sa Tzina.

Est de su nadale 1988 su bandu de su presidente sovièticu Michail Gorbačëv, chi
decraraiat chi s'Unione Soviètica non diat intervenire chi calincuna natzione
cheriat bessire de su Patu. Cun custa cuntzessione de libertade, in pagos annos
s'est imbàtidos a s'arruta de su communismu.

Su 1 de trìulas 1991 in Praga est istadu firmadu su documentu uffitziale de
iscontzu de su Patu de Warszawa.



https://sc.wikipedia.org/wiki/M%C3%B2naco

Coordinatas: 43°43′52.48″N 7°25′11.08″E﻿ / ﻿43.731245°N 7.419744°E43.731245;
7.419744

Mònaco (pronùntzia frantzesa: [monako]), ufitzialmente Printzipadu de Mònaco (in
frantzesu: Principauté de Monaco), est un'istadu-tzitade soberanu e
micro-istadu, postu a manu de sa costera frantzesa, in s'Europa otzidentale.

Sa limba ufitziale est su frantzesu, ma fintzas s'italianu e s'inglesu sunt meda
faeddadas o a su nessi cumprèndidas. Bi si faeddas poi su monegàscu, dialetu de
su lìgure. Est membru de s'Organisation internationale de la Francophonie.

Mònaco tenet istèrrida de 2,02 km² e populatzione de unos 37.800 bividores. Est
su segundu istadu minore e su prus densamente populadu de su mundu. Sa Frantza
ddi faghet làcana in tres lados de bator, sende chi s'istadu si ghetat a su mare
Mediterràneu. Is làcanas de terra sunt longas 4,4 km, is de mare 4,1 km. Lompet
a artària majore in su caminu naradu Chemin des Révoires, a pees de su Monte
Agel, cun 161 metros subra su mare.

Dipendente dae sa Repùblica de Gènova, de chi is Grimaldis finat una de is
famìllias patrìtzias, est istadu relativamente autònomu dae su 1297.

Sa soberania de s'istadu fiat reconnota ufitzialmente in su 1861 e fiat fatu
monarchia costitutzionale in su 1911. Su prìntzipe Albert II chi comente chi
siat cunservat pòderes medas mannos. Is Grimaldis (chi sunt una de is prus
antigas dinastias de su mundu) ant regnadu subra s'istadu in manera sighida dae
su 1297, francu in su 1731, cando su pòdere fiat passadu a is Goyon de Matignon
in su 1949, cun is Polignac.

Mancari indipendente sa defensa sua est suta responsabilidade de sa Frantza.
Mònaco mantenet comente chi siat unidades militares minores.

S'isvilupu econòmicu at agatadu impulsu a partire dae su de 19 sèculos, cun
s'aberta de su primu casinò, in Monte Carlo, e de una ferrovia chi ddu
collegaret a Parigi. Dae tando s'istadu s'est fatu destinatzione turìstica e
logu de villegiatura pro persones famadas e ricas. In tempos prus reghentes est
diventadu fintzas tzentru bancàriu e at diversificadu s'economia sua cun
servìtzios e indùstrias. Mònaco est unu paradisu fiscale. Onni annu acasàgiat su
Grand Prix de Mònaco.

Mancari formalmente non siat parte de s'Unione Europea, pigat parte a unas
cantas polìticas de s'Unione, comente duanas e controllos de is làcanas. Mònaco
usat s'euro che sola valuta currente e faghet parte de su Cussìgiu europeu dae
su 2004.



https://sc.wikipedia.org/wiki/Gibraltar

Coordinatas: 36°08′19.34″N 5°20′50.72″W﻿ / ﻿36.138706°N 5.347422°W36.138706;
-5.347422

Gibraltar (pronùntzia in inglesu [dʒɨˈbrɔːltər]; pronùntzia in ispagnolu
[xiβɾalˈtaɾ]; in italianu Gibilterra) est unu territòriu ultramarinu britànnicu
chi s'agatat in su sud de sa penìsula Ibèrica, a sa buca de su mare Mediterràneu
cun s'otzèanu Atlànticu. Sa limba uffitziale faeddada est s'inglesu ma est
connotu fintzas s'ispagnolu. Sa limba de impitu comune intre is residentes est
su Llanito (pronuntziadu [ʒaˈnito]), unu dialetu andalusu cun medas prèstidos de
s'inglesu e àteras limbas.

In passadu fiat nòdida cun nùmene de Calpe, una de is Colonnas d'Ercole. Su
nùmene atuale ddu depet a s'àrabu Tariq ibn Ziyad ( طارق بن زياد, mortu in su
720), cònnoschidu in Ispagna comente Taric el Tuerto, chie aiant cunchistadu
d'Ispagna in nùmene de s'Islam. De issu dependet Jabal Ţāriq (جبل طارق), chi in
àrabu cheret nàrrere "Monte di Tariq".

Gibraltar portat àrea de 6.0 km2 e tenet populatzione de unos 30.000 bividores.
Allàcanat in su norti cun sa povìntzia ispagnola de Cádiz, in s'Andalusia.

Sa cunchista de sa roca a s'Ispagna est acuntèssida in su 1704 de tropas
anglo-olandesas, durante sa Gherra de Sutzessione Ispagnola, a contu de su
pretendente de aràntzia de is Habsburg. Su territòriu suo fiat a coa tzèdidu sa
sa corona britànnica cun su tratadu de Utrecht de su 1713.

Sa soberania subra Gibraltar est galu chistione de perricas intre Rènniu Aunidu
e Ispagna, sende chi custa pretendet chi ddi siat torrada. Is residentes ant
però rebusadu craramente su proponimentu de èssere torrados a tzedere a
s'Ispagna in un referendum de su 1967 e un'àtera borta in su 2002.



https://sc.wikipedia.org/wiki/Colorado

Su Colorado (/kɒləˈrædoʊ/ o /kɒləˈrɑːdoʊ/) est unu istadu de is Istados Unidos
de Amèrica chi s'agatat in sa regione Ovest e Sud-Ovest de sa natzione e faghet
parte de is istados de montes, chi benint a èssere cussos atraessados de sos
Montes Rocosos. Sa capitale e prus manna tzitade est Denver.

Su nòmingiu est "Centennial State" (Istadu de su Chentenàriu). Àteros sunt
"Colorful Clorado" (Colorado Coloradu), "Rocky Mountain Empire" (Impèriu de sos
Montes Rocosos), "Mother of Rivers" (Mamma de sos frùmenes), "Silver State"
(Istadu de Prata).

Allàcanat in su Nord-Ovest cun su Wyoming, in su Nord cun Nebraska e Kansas, in
su Sud cun Nou Mèssicu e Oklahoma, in s'Ovest cun Utah e Arizona. Non tenet
bessida a mare.

Impare a Nou Mèssicu, Utah e Arizona est unu de is Corner States, is bator
istados chi in unu solu, matessi puntu geogràficu s'iscerant s'unu de s'àteru.

Su Colorado est su de 8 prus istèrridos e su de 22 prus populados istados de
s'Unione. Pigat nòmene de su frùmene omònimu, chi teniat abbas coloradas de ruju
de is aremos colados de montes.

S'intrada de su territòriu in sos USA a istadu de 38 est de su 1 de austu 1876,
chentu annos a pustis de sa decraratzione de indipendèntzia.



https://sc.wikipedia.org/wiki/Birra

Sa birra est una bevanda alcolica. Est fatta de abba, luppulu, orgiu e fermentu.
Cun su processu tzerriau fermentatzioni, su fermentu cunvertit is tzuccurus
contennius in is granus de s'orgiu e attrus celealis in àrculu e anidridi
carbonica.

Donnia bevanda inue su fermentu est impreau pro a bortai su tzuccuru in àrculu
si tzerriat "birra". In custu processu non si fait imperu de sa distillatzioni.
Sa differentzia prus manna cun sa fermentatzioni de su binu est chi pro custa is
tzuccurus, chi su fruttosiu, chi benint dae is fruttus, o attrus tzuccurus funt
bortaus in àrculu.

Sa faina in ue produsi sa birra est tzerriada "birrificatzioni". Sa birra est
fatta ponendi abba buddia cun su orgiu scabiddau e attrus cerealis molius. Candu
si ammesturant in sa abba buddia, is enzimas chi si agattant in su orgiu
scabiddau processant is tzuccurus differenti contennius in is granus de orgiu e
attrus cerealis in tzuccurus prus simplis. Custu est tzerriau ammostamentu.
S'acqa chi benit a fora de custu processu est tzerriada mostu. Su mostu benit
buddiu e in custa fasi (sa cotta) si ddi aggiungit is luppulus, chi funt
impreaus pro a donai su sabori marigosu, s'aròmatu e pro a mantenni sa birra. A
pustis de sa buddidura, su mostu benit sfriau e ndi est infèrriu su fermentu.

Birras normali tenint circa 3-5 % àrculu (3-5ml àrculu in dogni 100ml de birra),
ma oi si podint agattai puru birras cun conteniu de àrculu de 2%~20% e fintza a
prus de 60%. In calincuna birra tzerriada "chena àrculu", parti prus manna de
àrculu est bogada a pustis de sa fermentatzioni, cun unu processu chi dda lassat
cun mancai 1% de àrculu.



https://sc.wikipedia.org/wiki/Abicultura

S'abicoltura est a pesare abes, est unu de sos traballos cunsideraos agricolos,
s'ùnicu abberu eco-cumpatibile chi si basada in s'isfrutamentu de risorsas
rinnovabiles chi non si poden isfrutare de àteru modu (nètare, galureu,
cherapighe). ==

S'atzione pronuba de s'abe est a sa base de sa riprodutzione de sas mazores
ispètzias vezetales e de sa produtividade de medas piantas de interessu agrariu.
S'istrintu lionzu tra abicoltura e ambiente assumede unu significadu ancora prus
atuale a sa lughe de sa creschente espansione de s'agricoltura biologica, ambitu
inube s'allevamentu de sas abes podet agatare ispatziu zustu, po unu
potentziamentu suo e po sa valorizatzione de sos prodotos tipicos e de calidade.
Comente in Sardigna, nche sunt totus sos presuppostos po unu cunsistente
isviluppu de custa atividade.

S'abicoltura in Sardigna, giughet origines antigas. In Ulìana, in su 1843 ant
agatadu una istatuina in brunzu chi raffigurada unu zovanu nudu cun chimbe abes
bene assetiadas in pitzu de sa carena. Spano pentzaiat chi esseret rafigurau
Aristeo, s'eroe de sa Lìbia chi, a cantu ant lassadu iscritu Diodoro Siculo,
Cicerone e àteros at imparadu medas populos,intramesu fintzas sos sardos, a
faghet su ghasu, s'ozu, allevare sas abes e a faghet su mele e sa chera. Ma nos
ischimus ca sos Fenicios, Cartaginesos e sos Romanos ant acatadu de seguru in
Sardigna un'abicoltura bene aviada, e si est beru ca cun sos Fenicios sos Sardos
cumerciaian sa chera, sos Romanos dominadores aghian paghare sos tributos in
pitzu de sa produtziones de chera e mele. E sunt semper sos Romanos chi ant
dispretzadu su menzus mele chi sa Sardigna produit, su mele arranchiu de
olidone: Omnia que Sardinia fert, homines et res, mala sunt. Etiam me, quod in
ea insula abundat, amarum est.

In su periodo giudicale,su ruolu de s'abicoltura est cussiderau istrategicu po
s'economia de s'isola a su puntu de cumbinchere sos estensores de sa Carta de
Logu a previdire ispetzificas santziones po sos furtos de alveares. Sa Carta,
capitulu XXXI infatis narat:

De chi furarit ortu de abis. Item ordinamus chi si alcuna persona furarit ortu
de abis,ed esserit dessu Rennu, paghit infra dies bindighi,de chi hat a esser
juygada,pro s'unu deghi; e si esserit de ecclesi, over de àtera persona,paghit
pro s'unu chimbi. E niente deminuspaghit de machicia assa corti soddos centu, et
emendit su dannu, a cui hat a esser. E si non pagat issa, over atter'homini pro
see infra dies bindighi, de chi hat a esser juygada, tangintilli un'origlia.

Sas abes domesticas o mellifiche, appartenent a s'ispetzie Abes mellifera L., o
Abes mellifica L. Si tratat de insetos sotziales chi appartenent a s'ordine de
sos imenoteri, familia de sos apidi. A su genere apis appartenent atras tres
ispetzias, comente sa mellifera, totus originarias de sas regiones tropicales de
s'Asia sud orientale:



https://sc.wikipedia.org/wiki/Puerto_Rico

Su Puerto Rico [ˈpweɾto ˈriko] o Porto Rico, uffitzialmente Istadu Lìberu
Assotziadu de Puerto Rico (in inglesu Commonwealth of Puerto Rico, est unu
territòriu de is Istados Unidos de Amèrica chi no est incorporadu. S'agatat in
is Caràibes norti-orientales, a s'estu de sa Repùblica Dominicana e a s'uestu
siat de is Ìsulas Vèrgines Britànnicas siat de is isulas Vèrgines Americànas.

Sa capitale est San Juan, sa limba uffìtziale s'ispagnolu, ma fintzas s'inglesu
est reconnòschidu che limba uffitziale.

Su Puerto Rico est unu archipèlagu cumpostu de s'ìsula printzipale de Puerto
Rico, e de àteras minores, is prus mannas de chi sunt Vieques, Culebra e Mona.
S'ìsula de Puerto Rico, cun pagu prus de 9.000 km² de istèrrida est sa minore de
is Antillas Majores. Is bividores sunt unos 3.6 milliones, chi nde faghent
s'ìsula prus populada de tres in su grupu de is bator chi formant s'archipèlagu
(is àteras tres sunt Cuba, Hispaniola e Giamàica).

Originalmente bìvidu pro chentinas de annos de pòpulos indìgenos connotos cun
nòmine de Taìno, s'ìsula fiat cunchistada de s'Ispagna cun Cristòlu Columbu in
su segundu viàgiu a manu de is Amèricas, su 19 de onniasantu 1493. Comente Cuba,
Puerto Rico at aguantadu che colònia ispagnola fintzas a su 1898. Mancari bi
esserent is Leges de Burgos de su 1512 chi diant dèpere amparare is indianos, is
Taìno fiant cautivados in is primos annos de sa colonizatzione e si fiant
agatados a suportare sufferèntzias graes dadas fintzas de is maladias infetivas
betidas de s'Europa, chi fiant responsàbiles de apidèmias mortales intre de
issos.

In totu is bator sèculos de poderiu ispagnolu, cultura e paesàgiu de s'ìsula
sunt istados trasformados. Fiant intradas connoschèntzias, usos e traditziones
europeos, su cristianèsimu, sa limba e is tecnologias. S'ìsula fiat collegada a
s'Ispagna cun naves chi sarpaiant de Cádiz a is Ìndias Otzidentales Ispagnolas
onni annu. Fintzas de s'inghitzu de sa colonizatzione in su 1508, is bividores
de Puerto Rico sunt istados tzitadinos ispagnolos e pro prus de 400 annos,
s'ìsula fiat territòriu ispagnolu, mancari fatuvatu frantzesos, olandesos e
britànnicos, chircarent de dda cunchistare.

Su 25 de onniasantu 1897, su guvernu tzentrale ispagnolu aiat afiantziadu prus
autonomia a su Puerto Rico, e soberania majore subras is affàrios locales,
diventaiat duncas una provìntzia autonoma. In su 1898 però s'Ispagna fiat
fortzada de is Istados Unidos a tzèdere s'ìsula, a segus de sa gherra
ispanu-americana, cun su tratadu de Parigi.



https://sc.wikipedia.org/wiki/Pr%C3%B9ssia

Sa Prùssia (in tedescu: Preußen) fiat unu rènniu tedescu e un'istadu nàschidu de
su Ducadu de Prùssia e de su Margraviadu de Brandenburgu, e postu in sa regione
omònima. Sa Prùssia at tentu rolu de primàrgiu in is acuntèssidas chi ant
caraterizadu s'istòria de totu sa Germània. Sa capitale fiat Berlin

Sa dinastia de is Hohenzollern, chi at dominadu sa Prùssia pro chentinas de
annos, est resissida a ammanniare su territòriu gràtzias fintzas a unu esèrtzitu
annestradu e organizadu meda rigorosamente. In su 1871, is istados tedescos si
sunt aunidos criande s'Impèriu tedescu, a suta de sa ghiadura de sa Prùssia.

Su nùmene de Prùssia dependet de su prussianu antigu. In su de 13 sèculos, is
caballeris Teutònicos (unu òrdine militare medievale de crusados tedescos) aiat
cunchistadu is terras in ue biviant. In su 1308, aiant balangiadu sa regione de
sa Pomerèlia, chi cabudianamente aparteniat a sa Polònia, cun sa tzitade de
Gdańsk (connota fintzas cun nùmene de Danzig). S'istadu issoro fiat pois
germanizadu de migradores chi aproilaiant de Germània otzidentale e meridionale,
e polonizadu de àteros chi beniant de Màsòvia.

Cun sa segunda paghe de Thorn (1466), sa Prùssia fiat ischirriada in una Prùssia
reale in s'uestu, provìntzia de sa Polònia, e una parte orientale chi de su 1525
diat pigare nùmene de Ducadu de Prùssia. Custu diat èssere fèudu de sa Corona de
Polònia fintzas a su 1657. Cun s'unione intre Brandenburgu e Ducadu de Prùssia
in su 1618 fiant pois postas is bases pro sa proclamatzione de su Rènniu de
Prùssia chi diat acuntèssere in su 1701.

A fatu de diventare rènniu, sa Prùssia aiat acuitadu a si distinghere intre de
is àteras potèntzias europeas, subra chi diat a tènnere influèntzia manna pro
totu is de 18 e de 19 sèculos. Durante su de 18 sèculos diat tènnere mescamente
rolu de importu in is affàrios de interèssiu internatzionale, ma in su de 19
sèculos, gràtzias a su cantzelleri Otto von Bismarck, diat resissire a aunire
totu sa natzione tedesca in unu istadu solu, s'Impèriu tedescu, de chi diat
abarrare foras isceti s'Impèriu Austriacu.

Is primas cunchistas territoriales torrant a su cungressu de Vienna in ue, a
pustis de sa derrota de Napoleone Bonaparte is istados europeos binchidores
aiant torradu a trassare sa mapa de su continente. Sa Prùssia bi aiat balangiadu
una parte meda istèrrida de sa Germània otzidentale, chi incluiat fintzas sa
regione de sa Ruhr, rica de crabone.

S'istadu fiat crèschidu meda in presse siat de pesu politicu, siat
economicamente, fintzas a si faghere a primìtziu ghiadore de totu sa
cunfederatzione tedesca, e de su 1871, de su costituidu Impèriu tedescu. Su
rènniu de Prùssia si fiat duncas fatu mannu e potente, impertantu chi sa classe
nòbile e is àteras élites suas si identificaiant comomai prus tedescos chi non
prussianos.

S'acabu de sa prima gherra mundiale, in su 1918, at sinniadu sa fine de su
Rènniu de Prùssia. In sa Repùblica de Weimar, sa Prùssia diat pèrdere gasi totu
s'importu polìticu e legale. Cun s'acabu de sa segunda gherra mundiale in su
1945, totu sa Prùssia orientale fiat a fines iscontzada de is potèntzias
binchidoras e surbida in is territòrios de Polònia e Unione Soviètica. Sende chi
is bividores tedescos originales fiant bogados, s'àrea at pèrdidu identidade
polìtica e geogràfica.



https://sc.wikipedia.org/wiki/Oloc%C3%A0ustu

S'olocàustu (de su grecu ὁλόκαυστος, holókaustos: hólos, "totu" e kaustós,
"abrusiadu") connotu fintzas Shoah (ebreu: השואה, HaShoah, "sa catàstrofe"), est
istadu unu genotzìdiu de aprossimadamente 6 milliones de ebreos (1 millione de
chie pipios), bochidos de su regime nazista e autoridades collaboradoras in is
territòrios ocupados de sa Germània durante sa segunda gherra mundiale. In
azunta a issos, si carculat chi unos àteros 5 milliones de non-ebreos siant
istodos vìtimas de is bochiduras de massa nazistas, cun totale de unos 11
milliones, bochidos intre 1941 e 1945.

Mètidas e tempos de s'annichilamentu fiant pranificados segundu unu sistema
burocràticu organizadu chi perotocaiat totu is brancos de s'aparatu burocràticu
de su Reich de Tres. Est fintzas a causa de custu fatu chi s'olocàustu est
comunemente cunsideradu su genotzìdiu prus mannu e grae de s'istòria moderna.

Ebreos e àteros grupos ètnicos e polìticos fiant sistemàticamente assogados,
deportados e bochidos cun metidas diferentes segundu su campu de presonia in ue
fiant istugiados. Grupos vìtimas de is crìmenes nazistas non ebreos fiant
zìngaros, polonesos, comunistas, omosessuales, presoneris de gherra sovieticos e
pessones mentalmente e fisicamente màrturas.

Pro nde permitere s'assètiu, s'istagiada e sa bochidura, is nazistas aiant
organizadu una retza de unos 42.000 cumplessos de presonia ispainados in totu is
territòrios de Germània e de ocupatzione tedesca, ocupende unos 100-500.000
pessones chi traballaiant pro nd'assegurare s'atòliu.

Sa persighida e su genotzìdiu fiant realizados in fases. A primìtziu su guvernu
tedescu aiat aprovadu leges pro escludere is ebreos de sa sotziedade tzivile,
mescamente cun is Leges de Nurnberg de su 1935. Is primos campos de presonia
fiant fraigados a partire de su 1933 e is ghettos istabilidos de s'iscòpiu de sa
segunda gherra mundiale in su 1939.

In su 1941, comente sa Germània aiat cunchistadu territòrios noos in s'Europa
orientale, unidades paramilitares naradas Einsatzgruppen fiant impitadas pro
bochire ebreos e partisanos, fatuvatu in isparadòrgios de massa.

De s'acabu de su 1942, is vìtimas fiant regularmente carradas in autotrenos a
campos de istermìniu in ue, chi fiant subrabìvidos a su viàgiu, fiant luegus
betidos a is càmbaras a gasu, in trumas mannas pro nde pòdere bochire medas in
una borta sola aurrande risursas econòmicas. Custa mètida at sighidu a èssere
posta in atu fintzas a sa fine de sa gherra, in s'abrile-maju 1945.

Is ebreos aiant impertantu opostu fatuvatu resistèntzia. Unu de is esempros a
chi prus deghet fentomu est sa rebellia de su ghetto de Varsàvia de su
ghennàrgiu 1943, cando millis pessones armadas de pagu cosas fiant resissidas a
rebusare is tropas de is SS pro unas bator chidas intregas. Unu nùmeru carculadu
intre 20-30.000 partisanos ebreos ant cumbàtidu ativamente is nazistas in
s'Europa de s'estu. Is ebreos frantzesos sunt istados ateretante ativos in sa
resistèntzia frantzesa, chi faghiat oposidura a su regime de Vichy. In totale si
contant prus de 1.000 rebellias armadas ghiadas de ebreos.



https://sc.wikipedia.org/wiki/Nitza

Nitza (in frantzesu: Nice [nis]; in otzitanu: Niça; in nitzardu: Nissa; in
italianu: Nizza) est una tzitade de unos 348.750 bividores de sa Frantza posta
in sa regione Provence-Alpes-Costera Asula, cabulogu de su dipartimentu de Alpes
Marìtimas. S'àrea urbana lòmpet a prus de 1 millione de residentes.

Est unu de sos tzentros printzipales de sa Costera Asula, e sa prus manna bidda
frantzesa a curtzu de sa làcana cun s'Itàlia chi istat a petzi 30 km de in ie.
Nitza est difatis posta a tesu dae 195 km de Gènova e dae 215 km de Torino,
contra 230 km dae Marseille (chi est capitale de sa regione) e 960 km dae
Parisi.

Nitza est sa capitale istòrica de sa contea omònima, e est istada parte de su
Rènniu de Sardigna fintzas a su 1860, candu fiat tzedida a sa Frantza de sos
Savojas in cambiapare de s'agiudu rètzidu in sa segunda gherra de indipendèntzia
italiana. Una parte de sa populatzione cunserbat su dialetu nizardu chi est una
bariedade de su lìguru fortemente influentziada de s'otzitanu.



https://sc.wikipedia.org/wiki/Nirvana

Su Nirvāṇa (sanscritu: निर्वाण, trasliterau nirvāṇa; pali: निब्बान nibbāna,
cinesi: 湼槃 niepan, giaponesi: 涅槃 nehan, let. estintzioni) est unu fueddu
presenti in s'Induismu, in su Giainismu, ma fundamentali meda est prus chi atru
in su Buddhismu.

In s'Induismu su nirvāṇa indicat s'estinghidura de is disigius a susu de su
mundu e sa realizatzioni de sa liberadura (mukti o moksa) de s'illusioni (maya).
In sa Bhagavadgita benit definiu commenti "brahmanirvāṇa", sa studadura de su
deu (ego), in su Brahman, me is Upaniṣad ddi narant turiya. De precisai est chi
in s'Induismu su fueddu nirvāṇa no tenit sa propia difusioni e centralidadi ca
tenit in su Buddhismu, custu fatu est gratzias a su usu mannu ca nd'aiant fatu
is iscollas fundadas de su Buddha Shakyamuni.

In su Buddhismu su nirvāṇa est su fini urtimu de sa vida, sistadu innui si
scrufit sa liberadura de su daori (duhkha). Sa dotrina de su nirvāṇa in su
Buddhismu is prus de is botas no benit definia cun fueddus positivus, ma
negativus: de su momentu chi su nirvāṇa est prus inguddeni de su pentzamentu
ratzionali e de su limbagiu, no est possibili afirmai su chi est ma, prus chi
atru, su chi no est. Nau custu tocat precisai ca sa dotrina de su nirvāṇa pigat
significaus diversus a sigundu de s'iscolla buddhista, de su periodu istoricu e
de su logu innui issa est stetia esposta.

Su Buddhismu creit in s' arrènascida de onnia spècia. Si su karma de sa vida est
negativu sa vida podit sighiri in su sunfrimentu, si a su contrariu si at unu
karma positivu sa vida sighit in s'illusioni de su praxeri. Sigundu su Buddhismo
de is Nikāya sa fini de is sunfrimentus, de is daoris e de is passionis, bellas
e mabas, si podit sodighiri sceti cun su nirvāṇa. Su nirvāṇa est arranesciri a
si liberai de is tres pecaus fundamentalis: sa brama, s’odiu e s’illusioni.
Nirvāṇa no est su "nudda", issu descritu mai benit e chi ddu at realizau ddu
indicat commenti una immensa, inimmàginàbili e impassìbili cussèntzia i est
sodighiu sceti de is arhat. Po su Buddhismu Mahāyāna su nirvāṇa de is iscollas
de su Buddhismo de is Nikāya, e duncas cussu de is arhat, est unu nirvāṇa
inferiori ca no currispondit a s'istadu de Buddha prenamenti illuminàu
(sanscritu Samyak-sam-buddha). Est unu nirvāṇa frimmu (sans. pratisthita
nirvana) a su cali su Mahāyāna oponit su nirvāṇa no frimmu (sans. apratishtita
nirvana). Cussus chi sodighint su nirvāṇa de is Mahāyāna (is Buddhas prenamenti
illuminàus e is aryabodhisattva) no torrant a arruiri me is atividadis
samsaricas (saṃsāra) ma nimmancu in sa frimmesa de su nirvāṇa de is iscollas de
su Buddhismu de is Nikāya, est a nai negant is passionis ma puru
s'imperturbabilidadi de su nirvāṇa frimmu, custu assumancus fintzas a candu ddui
funt esseris chi sunfrint de salvai. Po is iscollas Mahāyāna, Madhyamika e
Cittamatra, no ddui est nisciuna diferèntzia a intru de saṃsāra e nirvāṇa e
duncas no ddui est unu logu a foras de su costumau innui realizai sa beridadi
urtima e su nirvāṇa atotu. Aici sigundu Nagarjuna: «No ddui est sa prus pitica
difèrentzia a intru de saṃsāra e nirvāṇa, ni sa prus pitica difèrentzia a intru
de nirvāṇa e saṃsāra». (Madhyamakakarika, XXV, 19)

In su Buddhismu su nirvāṇa est s'umiadroxu urtimu de sa pratica propia de su
Dharma. Su nirvāṇa intendiu commenti "agabbadura" est espostu, praticau e
realizau de is praticantis de s'Eréntzia Theravada e tali nirvāṇa benit realizau
gratzias a sa realizatzioni de sa Sbuidesa de su Sei de sa persona mentris benit
ignorada sa Sbuidesa de su Sei de is fenomenus; su praticanti Theravāda praticat
e realizat su Nobili Caminu de Otu Partis e is Cuatru Nobilis Beridadis, de su
sunfrimentu, de s'origini sua, de s'agabbadura sua e de su caminu chi potat a
s'agabbadura sua e, realizendi s'ammancàntzia de su Sei de sa persona sua in unu
istadu de cumpleta suspidura gratzias a su de aì dominau sa pratica de su
shamata e de su vipashyana in custa realizatzioni scrufit su nirvāṇa cun
arrestu: po "arrestu" in custa ocasioni s'intendit ca esistit ancòra un'arrestu
giau de is cincu skanda, agregaus. Cun sa morti s'Arhat scrufit sa Liberadura de
is cincu agregaus e bivvit in unu istadu no manciau o contaminau de nisciuna
impuridadi depida a su Karma o a is Afrigimentus Mentalis e sa natura de custu
nirvāṇa est Paxi, commenti narat su cuartu de is Cuatru Sigillus de su Buddhismu
"Su nirvāṇa est Paxi".



https://sc.wikipedia.org/wiki/Limba_corsicana

Sa limba corsicana est una de sas Limbas Romanzas. Su logu printzipale de
manigiu de su Corsu est sa Còssiga e in sighida su nord de sa Sardigna. Custu
limbazu appartenet a su gruppu italu-romanzu, e s'assimizat tantu a su toscanu
chi sos limbistas cussideran a bortas su cossu comente unu dialettu italianu,
mancari s'evitet de lu narrer gai pro chestiones de tipu politicu. Custu est
cantu naraiat a propositu Niccolò Tommaseo:

. S'istadu frantzesu reconnoschet su corsicanu che limba rezonale. Sicund'e
cantu narat una cherta sientifica, a die de oe sos cossos allegan in sa limba 'e
su logu semper prus pagu, difatis est in perigulu de estintzione, un'arriscu
prus grave de su chi curret su sardu.

Sa limba cossa tenet 6 o 9 variantes ma, comente accadit puru in sa sarda, bi
nd'at duas chi dian partzire s'isula in duos: sa de su cabu 'e susu, o comente
narana sos cossos etottu de sa "Corsica suprana", chi si narat corsu
supranacciu, e sa de su cabu 'e jossu chi si narat corsu suttanacciu e tenet
meda ite bider cun su galluresu (antzis, a parrer de limbistas medas su limbazu
faeddadu in sa Sardigna setentrionale est una variante de cossu).



https://sc.wikipedia.org/wiki/Iugosl%C3%A0via

Jugoslàvia o Iugoslàvia (in serbocroatu Jugoslavija chi cheret nàrrere "Terra de
sos Islavos de su sud") est unu faeddu impreau pro inditare tres entidades
polìticas diferentes chi in su XX seculu ant amministrau sas terras de sa
Balcanos otzidentales.

Su primu est istau su Rennu de sos Serbos, de sos Croatos e de sos Islovenos
(mutiu peri Rennu SHS, acursau), naschiu su 29 de Santugaine 1918 (pagu a in
antis de s'acabidu de sa Prima Gherra Mundiale) dae su chi abarraiat de s'Imperu
austu-ungaricu, no essende istau reconnotu internatzionalmente duncas custos
territòrios si fiant unios a su Rennu de Sèrbia e a su Rennu de Montenegru
andande a creare paris su Rennu de sos Serbos, de sos Croatos e de sos
Islovenos, nàschiu ufitzialmente su 1 de Nadale 1918. Abarrau cun custu nòmene
finas a su 3 de Santugaine 1929, die in sa cale cambiat a Rennu de Jugoslàvia
(Kraljevina Jugoslavija). Oe remonat custu perìudu comente "Prva Jugoslavija"
chi cheret nàrrere "Prima Jugoslàvia".

Su segundu perìudu est istau caraterizau dae su Sotzialismu, custu Istadu fiat
istau criau a pustis de sa Segunda Gherra Mundiale e mutiu ufitzialmente:

Oe si remonat custu perìudu comente "Druga Jugoslavija" chi cheret nàrrere
"Segunda Jugoslavia".

Sa tertza entidade istatale est istada sa Repùbrica Federale de Jugoslàvia
(Savezna Republika Jugoslavija - SRJ) nàschia in su 1992 dae s'unidade de Sèrbia
e Montenegru (cun is regiones autònomas de Vojvodina e Kòssovu), autoproclamau
Istadu erede de sa Segunda Jugoslàvia. Peroe a nivellu internatzionale s'est
preferiu cunsiderare acabada sa Jugoslàvia sotzialista e nàschios totus Istados
noos peri sa Repùbrica Federale de Jugoslàvia e ddos atzetare totucantos in is
organizatziones internatzionales (peri in s'ONU).

In su 2003 at bortau ufitzialmente su nòmene a Sèrbia e Montenegru (Srbija i
Crna Gora).

In su 2006, a sa fine, sa Sèrbiae su Montenegru si sunt istazaos e in die de oe
sunt duos Istados diferentes e indipendentes.



https://sc.wikipedia.org/wiki/Costantin%C3%B2poli

Coordinatas: 41°00′44.06″N 28°58′33.66″E﻿ / ﻿41.01224°N 28.976018°E41.01224;
28.976018

Costantinòpoli (in gregu Κωνσταντινούπολις, Konstantinúpolis, incurtzadu in ἡ
Πόλις, hē Polis, 'Sa Tzitade'; in latinu: Constantinopolis, in turcu otomanu
formale Konstantiniyye) est su nùmene istòricu de s'atuale tzitade de Istanbul,
posta in ambadus is lados de s'Istrintu de su Bòsforu, in Turchia.

Sa bidda est istada capitale de impèrios diferentes in su cursu de s'istòria
sua: Impèriu romanu (330-395), Impèriu romanu de Oriente (395-1204 e 1261-1453),
Impèriu Latinu (1204-1261) e Impèriu otomanu (1453-1922).

Situada in unu puntu istratègicu intre Europa e Àsia, sa Costantinòpoli
bizantina fiat baluardu de sa cristianidade e eredera de su mundu grecu e
romanu. In Edade Mèdia fiat sa tzitade majore e prus rica d'Europa, a sa rughera
intre is cummèrtzios chi acapiaiant is tres continentes de Europa, Àsia e
Àfrica.

Segundu is guvernos e is èpocas istòricas, at tentu nùmenes diferentes, intre is
prus comunos s'amentuant Bisàntziu (in gregu Byzantion), Roma Noa (in gregu Νέα
Ῥώμη, in latinu Nova Roma) e Stanboul.

Su batiamentu cun su nùmene atuale torrat a su 1930, mediante sa Lege Turca de
Servìtziu Postale, una de is reformas natzionales chèfirdas de Mustafa Kemal
Atatürk.



https://sc.wikipedia.org/wiki/Col%C3%B2mbia

Sa Colòmbia (pronùntzia ispagnola [ko'lɔmbja]), uffitzialmente Repùblica de
Colombia, est unu istadu chi s'agatat in sa zona norti-otzidentale de s'Amèrica
de su Sud. Sa capitale est Bogotá.

Sa Colòmbia tenet isterrida de 1.141.748 km² (o 2.070.408 km² chi sunt azuntos
is 928.000 km² de isterrida marìtima), chi nde faghent s'istadu de bator prus
isterridu de su sub-cuntinente sudamericanu. Est intames su de tres in
populatzione, cun unos 46.300.000 de bividores.

Allàcanat in s'estu cun Venezuela e Brasile, in su sud cun su Perù e Ecuador, in
s'uestu si ghetat in s'ocèanu Patzìficu, in su norti in su mare de is Caràibes e
in su norti-uestu allàcanat cun Panamá. Tenet fintzas perricas territoriales cun
Venezuela e Nicaràgua pro su chi pertocat is làcanas maritimas. A sa Colòmbia
apartenent unas cantas ìsulas: s'archipèlagu de San Andrés, Providencia e Santa
Catalina.

Est su solu istadu de su Sudamèrica chi tengiat bessida siat in su Patzìficu,
siat in su mare de is Caràibes.

Su territòriu de sa Colòmbia, in antis de s'arribu de is cunchistadores
ispagnolos fiat bìvidu de tribùs amerindas chi bi fiant lòmpidas de s'Amèrica
Tzentrale e de is Caràibes. Is tribùs printzipales fiant is muisca, quimbaya,
tayrona, e zenù, chi chistionaiant limbas de fammìllia arawakana, chibcha,
caribe. Su sud fiat in parte ocupadu de is Incas.

In su sèculu de 15, is conquistadores ispagnolos aiant ocupadu e colonizadu su
territòriu, chi diat pois pigare nùmene de Visurènniu de Noa Granada.

In su 1819, cun is campagnas de Simón Bolivár, sa Colòmbia aiat otentu
s'indipendèntzia de s'Ispagna impare is atuales Panamá, Venezuela e Ecuador, chi
a su tempus s'agataiant aunidas in una repùblica narada Grandu Colòmbia. Giai in
su 1830, a causa de gherra internas sa Grandu Colòmbia si fiat noantames
ischirriadas Venezuela e Ecuador.

Is chi oe sunt Colòmbia e Panamá diant formare sa Repùblica de Noa Granada, chi
in tempus afatante si diant federare cun sa Cunfederatzione Granadina in su
1858, pois diant formare is Istados Unidos de Colòmbia. S'istrutura de s'atuale
istadu tzentralista torrat a coa a su 1886. Afines, in su 1903, sa Gherra de is
Milli Dies at betidu a sa setzessione de Panamá.

Sa Colombia est istada pois in gherra cun su Perù in su 1932, pro su cuntrollu
de unu territòriu chi pigat nùmene de trapètziu amazònicu. Sa gherra at agatadu
determinu gràtzias a s'inteventu de sa Lega de is Natziones.

Cuntantu custu s'istadu at tentu istitutziones relativamente istàbiles, foras
pro is annos intre su 1953 e su 1957, cando a pustis de unu corpu de istadu su
generale Rojas Pinilla fiat artziadu a su guvernu.

A s'inghitzu de su sèculu de 21 sa Colòmbia est una potèntzia de grandesa mèdia,
cun richesa produida a su de bator postos intre de is natziones de su
Sudamèrica, in ue s'economia s'apoderat mescamente in sa produtzione de café,
esportatzione de frores, crabone e petròliu.

Su bilantzu de s'istadu est in manna parte agrabiadu de is ispesas militares,
chi dependent de su sustentamentu de s'esèrtzitu prus mannu de s'Amèrica
Meridionale in cumaprantzia a su nùmeru de bividores.



https://sc.wikipedia.org/wiki/Alaska

S'Alaska (/əˈlæskə/) est unu istadu federadu de sos Istados Unidos de America,
chi s'agatat a su cabu prus setentrionale de su Cuntinente Americanu. Sa
capitale est Juneau, ma sa tzitade prus manna est Anchorage.

Su nòmene Alaska (in cirillicu Аляска) ddi fiat dadu in su perìodu coloniale de
is russos e dependiat de unu faeddu in una limba Aleutina, chi cheret nàrrere
"cosa chi est posta a s'atzione de su mare". Est fintzas connotu comente
Alyeska, faeddu de matessi orìgine chi cheret nàrrere "Terra Manna".

Cun 1,717,854 km2 de istérrida e unos 735.000 residentes, s'Alaska bènet a
èssere su prus mannu istadu de sos USA, su cun sa prus bàscia densidade de
abitantes e su de 4 prus pagu populados. Unu 50% de is bividores totales istat
in su territòriu de s'àrea metropolitana de Anchorage, sa tzitade prus manna de
s'istadu.

Tenet làcana in s'Est cun sos territòrios canadesos de Yukon e sa provìntzia de
Colùmbia Britànnica, in su Nord si ghetat in su Mare Articu, in s'Ovest e Sud in
s'Ocèanu Patzìficu. Cun is territòrios russos de Čukotka e Kamčatka format
s'Istritu de Bering, chi isceberat su Cuntinente Americanu de su Cuntinente
Asiàticu.

S'Alaska est istadu comporadu a sa Russia de sos Istados Unidos a su prètziu -
fintzas tando baratu - de 7,2 milliones de dòllaros su 30 de martzu de su 1867.
In antis de bènnere ordingiadu a territòriu at tentu medas mudàntzias
amministrativas. Est istadu ammìtidu in s'Unione su 3 de ghennàrgiu 1959. Fiat
su de 49 istadu a b'intrare.



https://sc.wikipedia.org/wiki/Wyoming

Su Wyoming (/waɪˈoʊmɪŋ/) est unu istadu federadu de sos Istados Unidos de
Amèrica chi s'agatat in sa regione de sos montes, in s'Ovest de sa natzione. Sa
capitale e prus manna tzitade est Cheyenne.

Su nòmene de Wyoming benit de unu faeddu in limba Munsee, xwé:wamənk, chi cheret
nàrrere a su frùmene mannu e alladiadu.

Allàcanat in su Nord cun su Montana, in s'Est cun Dakota de Sud e Nebraska, in
su Sud cun su Colorado, in su Sud-Ovest cun su Utah, in s'Ovest cun su Idaho.

Sas duas partes otzidentales de tres de su Wyoming sunt cumpostas mascamente de
montes, in sa parte orientale s'agatant imbetzes praterias de campeda, chi
pigant nòmene de High Plains (campuras in artària).

Su 10 de nadale 1869 su Wyoming, chi tando fiat galu Territòriu e no istadu, est
istadu su primu logu in sos USA a dare deretu de votu a sas fèminas. Su wyoming
est istadu fintzas su primu a ddas ammìtere in polìtica, in sas giurias de
tribunales, su primu a nde tènnere a giuighes de paghe, e su primu, in su 1924 a
elèghere guvernadore fèmina.

Su nomìngiu de su Wyoming, chi no ispantat bida s'istòria, est "The Equality
State" (S'Istadu de sa Paridade).



https://sc.wikipedia.org/wiki/Teulada

S'istòria de s'origini de sa bidda si perdit in su tempus. Is primus sinnus de
s'omini funt is medas nuraxis chi s'agatant in totu is satus de su comunu e is
arrestus chi s'agatant in s'Isula Arrubia.

Puru is punicus funti arribaus in custus logus, cun sa costruzioni de
s'importanti potu de Melqart (a Mrafidanu), pustis usau puru de is romanus. Chi
podeus sciri ca c'est stetia una presenza fenicia in sa zona, non podeusu nai
perou ca ianta criau na bidda accant'e su potu. Su primu logu aundi est nascia
sa bidda si pentzat ca potzat essi a palas de s'antigu Kersonesus, connotu oi in
diri cumenti Cabu Teulada, aundi parit ca ci fessint unas domus de militaris
romanus po castiai e difendi is baìas de Cala Prumu e Zafaranu. Podit essi ca sa
bidda siat sighia a abarrai inguni po totu sa simàna romana, candu sa bidda
pigat su nòmini de Tegula.

Seculus a pustis, fortzis po is bardanas chi lompiant dae su mari, sa bidda
s'est movia, cumenti amostant unus cantu arrestus archeologicus agataus acanta
de sa cresia de Sant'Isidoriu, in sa prana de sa Tuerra chi est unu logu prus
atesu de su mari. Sa bidda, perou, no ada abarrai po meda tempus innoi e, biendi
ca is bardanas de is Saracenus sighiant, is teuladesus a s'acabu de su Seixentus
s'ant torrai a movi stesiendisiri de su mari. In custu tempu difatis, is
teuladesus anta incumentzai a aproillai in su logu aundi s'agatat oi in diri sa
bidda, aundi ci fiant giai unas cantu domus nascias acanta de sa cresia de Santu
Franciscu. Propriu poita si timiant is bardanas de is piratas si nci aziant in
totu sa costa de sa baìa de Teulada, anci cumenti in totu sa Sardigna, turris de
posta, ca s'agatant ancora oi (mancai no si potzat stichiri a intrus) a
Mrafidanu, Pixinnì (oi asutta su territoriu mariesu), Potu Budellu, Potu Scudu e
Cala Prumu.

In s'Otuxentus e in s'incumintzu de su Noixentus s'acolumia de sa bidda est casi
totu in sa messarítzia, ma meda genti traballa fintzas in is minièras de su
Sulcis. A pustis de is gherras mundialis, sa bidda lompit a su numeru prus mannu
de bividoris, pustis unu numero mannu de giovunus patint in disterru fendi
arribai is bividoris a is 4.000 de oi. In is annus cincuanta 7500 ha (75
milionis de m²) de su comunu benint secuestraus dae sa basi militari Nato ca no
permitit a sa bidda de sfrutai de manera acolumica sa mellus pati de sa costa.

Oi Teulada est una bidda chi circa, mancai is strobus mannus de sa basi
militari, de ndi bessiri de sa crísi cun su turismu de calidadi, ponendi impari
su mari de sa costa cun su monti de aintrus. Po custu s'est aconcendi su potu
turisticu, ca fiat stetiu fatu a patiri de su 1956, po ddu fai essi una frimada
de is medas turistas chi, prus che totu in s'istadi, benint in Sardigna in
bàrca. Po is turistas ianta cumenzau puru unu complessu de albergusu a
Mrafidanu, ca pustis s'esti frimmau in is traballus po is protestas de is
ambientalistas e de 'nu pastori de bidda.

Importanti est stettia puru sa presentzia de artistas in is primus annus de su
Noixentus, cummenti Cesare Cabras, Giuseppe Biasi e s'amigu de cust'uttimu Mario
Mossa De Murtas, abarraus fascinausu de sa bellesa de sa bidda in cuddus tempus
e de su costumu teuladesu, particolari po s'influenza spagnola abarrada finzas
imoi. Biasi e Murtas si fianta puru zerriai ponendi "de Teulada" a sa fini e su
nomini, cosa ca faidi cumprendi cantu du sus fiada praxia sa bidda.



https://sc.wikipedia.org/wiki/Otaku

Unu otaku (おたく), foras de su Giappone, est connòttu pro èsser una pessòne chind
unu interèssu marcàu pro anime e manga. In Giappone etottu, peròe, su favèddu
tènet connotassiòne negativa meda e bòlet inditare a una pessòne chi pro
s'interèssu suo bi tènet una vera e propria ossessione e pro chi bi àndat maccu:
bi pòdet èsser s'otaku de sas macchinas, de sa musica, de sos computer e gai
sichìnde. Su vocabulu a Ponènte, imbètzes, est colàu a bòler nàrrer "amantiòsu
de manga/anime" e bo'. In Giappone su favèddu est prus chi àtteru negativu ma
oje in dìe, sicomènte an dàu bìda a una subcurtùra chi est a fundamèntu de su
mercàu de intertenimèntu giapponesu, bi at zènte in cùghe puru chi si nàrat
"otaku" chin fierèsa. A Ponènte sa paràgula pòdet èsser bona o mala, a secundu
de chie la imprèat.

"Otaku" bènit dae su giapponesu お (o, una partichèdda onorífica) + 宅 (taku,
dòmmo): si impreàbat comènte pronùmene de secunda pessòne singulàre tra
amantiòsos de fotografìa, chi sa zente bidìat sèmper sotzialmènte "pacu
abbìstos", reservàos e ossessionàos dae s'interèssu issòro: dae cùghe, chin
cussu sinnìficu negativu, sa paràgula est in imprèu pro calesisìat tènzat unu
carchi interessu pacu sanu. Unu istereòtipu de otaku est s'òmine chi est sèmper
in dòmmo, isfainàu de su tottu, e non tènet perùnu amìcu chi non sìat otaku che
a issu. A còmmo, pro distìngher su sinnìficu modernu dae cussu anticu, sa
paràgula est iscrìtta o in hiragana (おたく) o katakana (オタク).



https://sc.wikipedia.org/wiki/Non_compores_mercantzia_russa!

"Non còmpores mercantzia russa!" (ucrainu: «Не купуй російське!») o "Boicotta
cosa russa!" (ucrainu: «Бойкотуй російське!») est una campagna de resistentzia
non biolenta pro andare contra su cummertziu russu in Ucraina. Sa protesta fit
cumintzada in su 14 de Agustu de su 2013, pro parare fronte a s'imbargu de
iscambiu cummertziale russu contra s'Ucraina. La an promòghia pro mediu de sa
retza sotziale, grassias a Vidsich. Sa campagna fit poi andada a innantis
cumpartinde a muntones bolantinos, poster e etichettas in prus de 45 tzittades e
biddas. Andande in abbassiada a su cumintzu de sas manifestadas EuroMaidan in su
mese de Sant'Andrìa de su 2013, est torrada a picare pede derettu a pustis chi
sa Russia fit intervènnia chin sos militares in terra ucraina.

In su 22 de Agustu de su 2013, sos attivistas an fattu una protesta a curtzu de
s'uffitziu de amministrassione presidentziale de s'Ucraina. Sa campagna at
sichiu cumpartinde bolatinos, poster e etichettas in prus de 45 tzittades e
biddas ucrainas. Si at fattu fintzas impreu de carrigaduras de matrioscas russas
pro sa campagna, chi at cumintzau a andare in abbassiada a su cumintzu de su gai
nàu "Euromaidan".

In su 2 de Martzu de su 2014, sos attivistas an cumintzau a impreare sos social
networks pro dare annuntziu chi torraban a annovare s'opera de boicottazu, a
disacatu de benes russos e serbitzios a costazu de siendas russas. Sa punna fit
de istesiare cantu prus si podiat su soddu ucrainu dae su tretu russu, chi in
cughe podian impreare pro dare amparu a sos militares russos. Su boicottazu fit
puru pro torrare imposta a sa crisi de Crimea e a s'interventu militare russu in
Ucraina.

In su mese de Martzu de 2014, sos attivistas an cumintzau a apparizare flash
mobs in supermercados pro ispingher a sa zente a non comporare cosas russas e a
boicottare istatziones de gas russu, bancas e cuntzertos. In su mese de Aprile
de su 2014, carchi tzinema in Kyiv, Lviv, e Odesa an cumintzau a non dare prus
film russos.

In istiu de su 2014, sos attivistas an peri apparizau flash mobs in restorantes
e tzilleris russos.

A s'acabbu de Agustu 2014, sa campagna at sichiu, custa borta contra film e
serias televisivas russas in sos media ucrainos.

In Aprile 2014, carchi produtore russu at cambiau su codiche a barras russu in
cussu ucrainu. Una applicassione pro Android, de lùmen Boycott Invaders, fit in
isvilupu pro indittare sos produtos russos, cumpresos cussos chi cubaban
s'orizine issoro.

A cumintzare dae su mese de Martzu 2014, s'opera de boicottazu la an cumpartida
fintzas atteros istados, de manera ispetziale in Lettonia, Lituania, Estonia,
Polonia, Georgia, USA e sa Repùblica Ceca.

Sa béndia de benes russos in Ucraina est falada de su 35-50% in beranu de su
2014. In mese de maju 2014, sos supermercados ucrainos an cumintzàu a acabbare
de si picare mercantzia russa. S'imbiu de benes russos fit falàu de unu de tres.

Dae su mese de jannarju a su mese de maju de su 2014, sicundu a sas
crassificaduras de Standard & Poor's , bancas chin capitale russu in Ucraina an
pèrdiu prus de su 50% de depositos.

S'economista Andriy Novak at nau chi s'opera de boicottazu, in su mese de Martzu
de su 2014, at fattu perder a s'economia de sa Federassione Russa non prus de
una zuzina de miliones de dollaros. A abbisu suo, bi at una manera menzus pro
facher dannu a s'economia russa, corfende unu puntu dolente - "Gazprom".

S'idea de boicottare cosa russa la aìat amparada Fozzy Group, grupu ucrainu de
cumpanzias chi tenet buttegas, ma non sos uffitzios rapresentativos ucrainos de
"Auchan" e "Metro Cash and Carry". Sa resone fit chi issos si naran apoliticos.

Andriy Dlihach, "Advanter Group" CEO, at ispintu non tantu a che catzare sos
produtos russos ma, prusaprestu, a si cuntzentrare in cussos ucrainos ebbìa.

Su blogger ucrainu de limba mama russa Danylo Vakhovskyi at nau chi est
impreande chin cussentzia sos serbitzios in linia e at a sichire gai, ca est una
manera pro amparare su "fravicamentu de un'ambiente favorevole a sos
impresarios" in Russia. Peròe, "no est una cosa de patriotu, ma pro amparare
impresarios "chin rubios", dare possibilidade a s'isvilupu de prozetos novos,
chi est a cambiare su mundu in menzus". Su blogger at fintzas presentau carchi
esempiu de custa zenìa de prozetos, chi sun zassos fortes e chi bi sun dae
tempus meda: QIWI, Ostrovok.ru and antivirus Kaspersky Anti-Virus.



https://sc.wikipedia.org/wiki/New_Jersey

Su New Jersey est unu istadu federadu de sos Istados Unidos, chi s'agatat in is
regiones de su Nord-Est e de su Mèdiu-Atlànticu. Sa capitale est Trenton, sa
tzitade prus manna est Newark.

Tenet làcana a su Nord e a s'Est cun s'istadu federadu de New York, a su Sud-Est
e Sud cun s'Otzèanu Atlànticu,a su Sud-Ovest cun su Delaware e a s'Ovest cun sa
Pennsylvania.

Sa zona de su New Jersey est istada bìvida pro prus de 2.800 annos de pòpulos
nativos. Sunt de primìtziu de su sèculu XVII is primas cussòrgias olandesas e
isvedesas. A fatu de issos sos inglesos nd'ant pois pigadu cuntrollu. Fiat tando
assignadu comente colònia a Sir George Carteret e John Berkley, primu baròne de
Berkeley de Stratton, chi dd'aiat dadu nòmene de su logu de nàschida suo:
Jersey, una de is Ìsulas de su Canale. De in cue New Jersey.

Su New Jersey est istadu logu de batallas de importu mannu in sa Rivolutzione
Americana. De su sèculu XIX, cun sa rivolutzione Industriale, s'istadu
agatende·sì inghiriadu de tzitades mannas comente Boston e New York a su Nord e
Philadelphia, Baltimora e Washington D.C. a su Sud, est imbàtidu a unu artu
livellu de isvilupu. Est oe unu de is istados federados prus ricos de is Istados
Unidos.



https://sc.wikipedia.org/wiki/Missouri

Su Missouri est unu istadu federadu chi faghet parte de sos Istados Unidos de
Amèrica e s'agatat in sa regione de su Midwest, mancari istoricamente est de
medas cunsideradu comente istadu de su Sud. Sa capitale est Jefferson City e sa
tiztade prus manna Kansas City.

Su nòmene de Missouri benit de unu populu nativu, chi si naraiat ouemessourita,
chi cheriat nàrrer "cuddos chi portant canoas de truncos bùdios".

Pigat làcana a Nord cun s'Iowa, a Est su frùmene Mississippi ddu chirriat de
Illinois, Kentucky e Tennessee, a Sud allàcanat cun s'Arkansas e a s'Ovest cun
Oklahoma, Kansas e Nebraska.

S'istadu s'agatat in su puntu de s'acosidu intre is tres prus mannos frùmenes de
su Nord-Amèrica: su Mississippi, su Missouri e s'Ohio.

Est su de 21 istados prus istèrridos e su de 18 prus populados de sos USA. Est
partzidu in 114 conteas e una tzitade indipendente: Saint Louis.

Is bator prus mannas areas urbanas sunt sas de Saint Louis, de Kansas City,
Springfield e Columbia.

Sa zona chi oe est Missouri fiat comporada de is frantzesos cun totu su
territòriu de sa Louisiana Frantzesa. Parte de su territòriu est istadu ammìtidu
in s'Unione comente istadu de 24 su 10 de austu 1821.

In tempus de sa Gherra de Setzessione s'istadu, in ue bi fiant iscravos mancari
prus pagus chi non in àteros, aiat votadu pro abarrare cun s'Unione, ma una
manna parte de sa populatzione susteniat imbetzes is Istados Cunfederados.
S'iscravidade est istada abolida isceti in su 1865.



https://sc.wikipedia.org/wiki/Massachusetts

Su Massachusetts (mæsəˈtʃuːsɨts), uffitzialmente Commonwealth of Massachusetts,
est unu istadu federadu de sos Istados Unidos de Amèrica chi s'agatat in sa
regione de sa Noa Inghilterra, a su Nord-Est de sa natzione. Sa capitale est
Boston.

Pigat làcana a Sud cun is istados federados de Connecticut e Rhode Island, a
Ovest cun su de New York, a Nord cun is de Vermont e New Hampshire, a Est si
ghetat in s'Ocèanu Atlanticu.

Si podent iscerare duas àreas metropolitanas pretzisas: Greater Boston a s'Est
in ue bivent is duas partes de tres de sa populatzione de s'istadu, e s'àrea
metropolitana de Springfield in s'Ovest. Medas tzitades, biddas e conteas in su
Massachusetts tenent metessi nòmene de àteras in Inghilterra.

Plymouth est su logu de sa colònia fundada de is pilligrinos in su 1620;
s'Harvard University, fundada in su 1692 est sa prus antiga universidade de sos
Istados Unidos.

In su 1692 in sa bidda de Salem e intòrinos at tentu logu unu famosu protzessu
pro brusceria. A sa fine de su seculu XVIII, sa tzitade de Boston fiat nodia
comente "bàntzigu de Libertade" pro sas rebellias chi ant pois betidu a sa
Rivolutzione Americana e a s'indipendèntzia de is colònias de su Rènniu Aunidu.
In su 1777, su Generale Henry Knox aiat fundadu s'Armeria de Springfield, chi at
permìtidu de faghere importantes avantzamentos tecnològicos cun sa rivolutzione
industriale. In 1786, sa Rebellia de Shays, at betidu a sa Cunventzione
Costitutzionale de sos Istados Unidos.

In antis de sa Gherra Tzivile Americana, su Massachusetts fiat s'istadu de is
movimentos moralistas e abolitzionistas.

In su 1837, su Mount Holyoke College, fiat abertu su primu college pro fèminas.
In su 2004 su Massachusetts fiat su primu istadu in sa federatzione a
reconnòschere sa cogiada intre pessones de paris sessu. Su Massachusetts est
fintzas s'istadu de in ue benint importantes figuras polìticas de is Istados
Unidos, comente sa famillia Kennedy.



https://sc.wikipedia.org/wiki/Limba_giapponesa

Sa limba giapponesa (日本語 nihongo?) est una limba chistionada in Giappone e in
parìtzos locos a ube sos giapponesos fin disterràos.

Su giapponesu, paris chin sas limbas ryūkyūanas, sun parte de sa familia
limbistica de sas limbas nipponicas. Dae su puntu de bìsta filogeneticu su
giapponesu, a su solitu, si tenet a cussìderu comente limba isulada, ca non
fachet a che bocare a campu s'orìzine sua. Calicuna teoria pessat chi su
giapponesu tenzat radìchinas a comunu chin sa limba ainu (faveddada oje in dìe
dae paca zente in s'isula de Hokkaidō), chin sas limbas austronesianas oppuru
chin carchi limba de su grùstiu uralu-altaicu. Si tenen meda prus a contu sas
urtimas duas ipotesis: medas, tra sos limbistas, pessan chi su giapponesu tenzat
unu substratu austronesianu chin carchi elementu de superstratu de orizine
uralu-altaica. Làdinos sun sos assimìzos chi tenet su giapponesu chin su
coreanu, sèndebi sas differentzias prus mannas in su pianu
morfologicu-lessicale.

Paritzos istudiosos imprèan su faveddu "protogiapponesu" (dae s'inglesu
Proto-Japonic) pro inditare sa protolimba de tottus sas variedades de sas limbas
modernas de su Giappone, est a nàrrer sa limba giapponesa de commo, sos limbazos
de su Giappone e tottus sas limbas chi si chistionan in sas isulas Ryukyu.



https://sc.wikipedia.org/wiki/Imp%C3%A8riu_Russu

S'impèriu Russu (in russu: Российская империя, trasliterdu: Rossijskaja Imperja)
fiat un'istadu transcontinentale esistidu intre 1721 a s'austu 1917, annu de
decraratzione de sa repùblica. Su territòriu s'isterriat de su mare Bàlticu a
s'otzèanu Patzìficu, ammuntende totu s'estu de Europa e totu sa parte
setentrionale de s'Àsia. Sa capitale fiat Santu Petersburgu (torrada a batiare
Petrograd in su 1914).

A sa fine de su de 19 sèculos s'impèriu aiat azuntu s'istèrrida massima de
24.769.700 km², sende chi fintzas a su 1867 nde faghiat parte fintzas s'Alaska,
e a s'iscòpiu de sa prima gherra mundiale contaiat unos 160.750.000 de bividores
de chie sa majoria (prus de su 70%) biviat in sa parte europea de s'istadu.

Prus de 100 grupos ètnicos diferentes bi biviant, duncas fiat unu istadu
multiètnicu e no unu istadu natzionale. Is de ètnia russa rapresentaiant petzi
unu 45% de sa populatzione, is àteros grupos fiant is pòpulos bàlticos,
bielorussos, ucrainos, polonesos, moldavos, caucàsicos, finlandesos, is pòpulos
de Àsia tzentrale e turcos.

Sa forma de istadu fiat sa monarchia eredària, ghiada de unu imperadore
autocràticu (su tzar) de dinastia Romanov. Su cristianèsimu ortodossu fiat
religione uffitziale, cuntrollada de su Tzar peri su Santu-Sìnodu.

Is bividores fiant divìdidos in classes intre chi s'agataiant is dvoryanstvo
(nobilesa), su cleru, is cummertziantes, is mechtchantsvo (cummertziantes
minores), is cosacos e is messajos (lìberos, de s'Istadu o de sa nobilesa). Is
nadios de Sibèria fiant registrados uffitzialmente che inorodsty (istràngios).

In su 1914 s'impèriu fiat istadu partzidu in 81 guvernadorados e 20 oblast
(regiones). A custos s'azunghiant is istados vassallos e is protetorados, chi
fiant su Khanadu de Bukhara, su Khanadu de Khiva e a pustis de su 1914, Tuva.
S'impèriu cumprendiat fintzas su rènniu de Polònia (1815-1915) assignadu a sa
Rùssia durante su cungressu de Vienna, e su ducadu de Finlàndia (1809-1917).



https://sc.wikipedia.org/wiki/Ido

Sa limba ausiliare internatzionale Ido fit creada in 1907 comente un'Esperanto
reformadu. Ido tenet similàntzia cun Esperanto, ma cun pruras diferèntzias
comente un'absèntzia cumpreta de sinnos diacrìticos, s'utilizatzione de sa
litera "q", una manna utilizatzione de sufissos ma nessi de su prefisso "mal".
Totuvia tenet numerosas parolas idènticas.

Ido fit unu seriosu essayu de utilizare sas esperièntzas jam vastas de
Esperanto, pigende in cunsideratzione sas crìticas chi jam in 1894 aiant
fortiadas Zamenhof suo a proponer cambios sos cales in manna mesura fit simile e
mesmu idènticos cun issos diferentiante Ido ab Esperanto. Zamenhof in contrastu
cun Schleyer aiat cumpigadu su balore de s'internatzionalidade a su nessi de sas
radices de su vocabulariu; Ido realisavat custu, ma non compretavat su passu
comentziadu dae Zamenhof: Ido retenet s'artifitzialidade de certe afissos e
ditavat a sos appigantes un'aplicatzione de regulas apeladas "lòicas" cun
distintziones superflue. Su resultadu est chi unu testu in Ido a vices est tantu
difìtzile a detzifrare a unu non-initiadu comente unu in Esperanto.

Promitente pro sa promotzione de Ido fit s'adesione de publicamente connotas
personalidades chi davana a sa nova limba una certe brillàntzia e lustru, custu
sos primos idistas ben cumpigavat comente utilizare in sa propaganda: Louis
Couturat, Otto Jespersen, Wilhelm Ostwald, su chimista, qui donavat una parte de
su Premio Nobel suo a Ido.

Positivos sunt anque sos impressionante traballos leesicogràficoss chi on
initiavat quasi imediatemente e chi ancora hodie semblana esser una traditzione
chi on mantenet. Un'idista svedesu, Axel Rylander, at retzentamente finidu
ditzionarios Ido-svedesu e svedesu-Ido, ambes mannos.

Sos primos idistas aiant a esser eminente leaders de su movimentu esperantistu,
ma jam pro àteras causas chi issas limbìsticas issos se alora distantziavana de
su "esperantismo" chi se manifestavana comente una semi-relizione, su
homaranismo de Zamenhof, un'idealismu multu sympàticu e atractivu, a su qual
decretava categoricamente chi Ido est un'instrumentu de comunicatzione e non unu
mediu pro fraternizare sa umanidade. Custa ideolozia o proclamatzione de manco
de ideolozia aiat tostu cunsequèntzias: pessones atraidas dae sa interna ideo de
Esperanto non aderevat a Ido. In logu de sas voces entusiasmante de sos
esperantistas cun visiones de unu mundu mezu, quasi "A s'Utopia dae Esperanto",
su pùbricu audivat sa sic invitatzione: "Ecce una limba pràtica! Usat custa!"

Comente àteras limbas ausiliares internatzionales, Ido at trovadu multos
faeddantes cun sa difusione de s'Internet.

Patro nia, qua esas en la cielo, tua nomo santigesez; tua regno advenez; tua
volo facesez quale en la cielo tale anke sur la tero. Donez a ni cadie
l'omnadiala pano, e pardonez a ni nia ofensi, quale anke ni pardonas a nia
ofensanti, e ne duktez ni aden la tento, ma liberigez ni del malajo.

Por homo vere civilizita, filozofo o yuristo, la konoco di Latina esas
dezirinda, ma linguo internaciona esas utila por la komunikado moderna de un
lando al altra.



https://sc.wikipedia.org/wiki/Esperanto

S'Esperanto est una limba ausiliare internatzionale, creada in 1887 da Ludwik
Lejzer Zamenhof. Est de sas plùs connòchidas intra de sas limbas ausiliarias
internatzionales(LAI). Presentada in su Unoa Libro (Primu libru) còmente limba
internatzionale ( Ligvo Internacia), piga pois su nomene de Esperanto dae
Doktoro Esperanto, còmente su creatore fiat nomenadu. Sa limba naschet, in sa
voluntade de su criadore, pro faghere faeddare pòpulos diferentes. Sas leges de
su Esperanto sunt istadas iligidas intra varias limbas istudiadas pro Zamenhof ,
pro essere fatziles de intedere e cun su propriu mannigu espressivu de sas
limbas etnicas. Sas paràulas benint dae su latinu, sas limbas romantzas, limbas
germanicas e limbas slavas. Ultimamènte si aniant puru paràulas de limbas
indoèuropeas, cumente su giaponesu. Si contat chi funt 120 sas natziones in su
mundu chi, a dia de oe, tenent faeddantes de esperanto. Dogna annu s'
Associatzione Universale Esperanto organitzat unu cungresu cun intra sos 1500 e
sos 2500 esperantistas. Sigundu unu istudiu de su prof. Sidney S. Culbert de
s'Universidade de Washington, 1.6 miliones de personas faeddant s' esperanto cun
unu livellu 3 de limba furestèra.



https://sc.wikipedia.org/wiki/Edade_m%C3%A8dia

S'Edade Mèdia est unu perìodu longu de istòria de s'Europa chi s'agatat cumpresu
intre s'Edade Clàssica e s'Edade Moderna. Pro cumbènidu benit fatu comintzare a
s'arruta de s'Impèriu Romanu de Otzidente, in su 476 p.C., cun sa depositzione
de s'ùrtimu re Ròmulu Augùstulu, e benit fatu agabare cun s'iscoberta de
s'Amèrica gràtzias a Cristolu Columbu in su 1492.

In beridade sas datas de comintzu e de fine bariant segundu sas istòrias de sos
istados e de sas teorias de sos istòricos, aici chi benint cunsiderados fintzas
su 410 (sachìgiu de Roma) a comintzu, e a agabos su 1453 (arruta de s'Impèriu
Romanu de Oriente) o su 1517 (sas norantachimbe tesis de Martin Luther) o
fintzas su 1492 matessi, cunsideradu imbetzes pro sa recunchista ispagnola de
Granada.

Mancari siant fitànias is bortas chi benit pintada che perìodu iscuru e de
immudabilidade, a s'Edade Mèdia tocat a reconnòschere de aere postu sas bases de
sa sotziedade europea de oe, tando sunt istadas difatis postas sas raighinas de
sas identitades natzionales. Abaidadu cun ogru atentziosu s'iscerant pois sos
medas cuntributos culturales e iscientìficos chi custu tempus at dadu a su
nostru, a esempru si diat pòdere ammentuare sa nàschida sas limbas e literaduras
natzionales, s'istùdiu de s'anatomia umana, de sas istellas, de sa chìmica.



https://sc.wikipedia.org/wiki/Crimea

Coordinatas: 44°56′00.05″N 34°05′59.74″E﻿ / ﻿44.933347°N 34.099928°E44.933347;
34.099928

Sa Crimea (in tàtaru de Crimea: Qırım cun signìficu de « montigru meu » [qır
« montigru », im « meu »], in russu: Крым, in ucrainu: Крим) est una penìsula
cun istèrrida de 26 945 km², posta a su sud de s'Ucraina e a s'uestu de sa
regione russa de Kuban, chi ispronghet a mesu de su mare Nieddu. Sa penìsula est
fentomada pro is bìngias, is frutales, is logos de vacàntzia, is sitos
archeològicos e fintzas is logos turìsticos comente s'istatzione balneare de
Jalta (in ue, in s'istadiale de su 1945 ant tentu logu is acòrdios intre
Churchill, Roosevelt e Stalin). Sa capitale de sa Crimea est Simferopol. Sa
tzitade de Sebastòpoli, portu militare de importu chi s'agatat in su sud-uestu
de sa penìsula, subra su mare Nieddu, disponet de istatutu ispetziale de tzitade
federativa, a foras dae sa repùblica de Crimea.

Currespundente a s'antiga Tàuride, sa Crimea a fatu parte, dae s'antighidade a
su de 13 sèculos de su mundu grecu e bizantinu, semper abarrende aberta a manu
de su norte a is pòpulos de is istepas (tzimmerios, iscitos, gotos, mòngolos,
turcòfonos e àteros). In su de 15 sèculos fiat passada a s'impèriu otomanu, in
su de 18 sèculos a s'impèriu russu e in su 1922 fiat intradu in s'Unione
Soviètica. In sinu a cust'ùrtima, costituiat a primìtziu una repùblica
sotzialista autònoma, a coa unu oblast chi fiat parte de sa repùblica federale
soviètica russa fintzas a su 1954, annu cando fiat tzedida a sa repùblica
sotzialista soviètica ucraina. A s'acabu de sa segunda gherra mundiale, sa
populatzione de etnia tàtara chi bi biviat at dèpidu subire una deportatzione.

In su 1991, a fatu de sa ruta de s'URSS, sa Crimea at otentu istatutu de
repùblica autònoma in sinu a s'Ucraina indipendente.

In su martzu de su 2014, cun sa crise de Crimea, a cunsighidu de unu referendum
unilaterale - sende chi non reconnoschiat is autoridades noas provisòria de
Kiev, chi pro revesa non reconnoschiant balididade a su referendum - su
parlamentu crimeanu a proclamadu sa setzessionede sa repùblica de Crimea e
s'annessione a sa Rùssia. Atualmente s'Ucraina pretendet sa Crimea e sa
resolutzione de s'assemblea generale de s'ONU 68/262 e dennegadu cale chi siat
balididade a su referendum.

Sa Crimea contat populatzione de unos 2,4 milliones de bividores, in
imminorigamentu adasianu ma costante dae is annos '90. In su 2001, sa
cumponidura ètnica de sa repùblica de Crimea (duncas Sebastòpoli no est
inclùdida) fiat partzida comente sighit:

Sebastòpoli in su 2007 contaiat imbetzes unu 71% de russos, unu 24% de ucrainos,
unu 1.5% de bielorussos, unu 0.7% de tàtaros, unu 0.5% de tàtaros de Crimea, unu
0.3% de armenos, unu 0.3% de ebreos, unu 0.2% de moldavos, e unu 0.2% de azeros.



https://sc.wikipedia.org/wiki/Ceuta

Ceuta [ˈθeuta] (nòmine uffitziale ispagnolu Ciudad Autónoma de Ceuta, in àrabu
سبتة [Sabta]) est una tzitade autònoma de s'Ispagna chi s'agatat in s'Àfrica de
Norti, a cara de sa costera mediterrànea e inghiriada de su Maroco, pagu a tesu
de s'istretu de Gibilterra. Tenet populatzione de unos 79.000 bividores e
istèrrida de su territòriu de 18,5 km².

In s'istòria Ceuta est istada fatvatu abbadinada a is poderios cartaginesu,
romanu, visigotu e àrabu, fintzas a èssere cunchistada de su Portugallu su 14 de
austu 1415. Su Portugallu dd'aiat pois tzèdida a s'Ispagna in su 1668.

Ceuta bantat unu status a metade instra su de unu comunu e de una comunidade
autònoma. In antis de s'Istatutu de Autonomia, faghiat amministrativamente parte
de sa provìntzia de Cádiz.

Su territòriu est parte de su sistema duanale de s'Unione Europea e de su
sistema polìticu e econòmicu de s'Unione. Sa bidda est unu portu francu.

Su guvernu de su Maroco pretendet s'intrada de Ceuta in su Maroco, ma su guvernu
de Madrid no at mai fatu peruna tratativa a custu reguardu.



https://sc.wikipedia.org/wiki/Bombay

Mumbai (Marathi: मुंबई, Mumbaī), est s'antiga zittade de Bombay, est sa capitale
de s'istadu indianu de su Maharashtra e d'este sa capitale finanziaria de
s'India. Ada guasi 13 milliones de abitantes, e d'est una de sa zittades pius
populadas de su pianeta. Ma contende sos subúrbios de Navi Mumbai e Thane
arrividi a 19 milliones, chi est sa quinta area metropolitana pius populada de
su mundu.

Mumbai est in sa costa ovest de s'India, supra su Mare Arabicu e in su portu sou
passat oltre su 50% de su trafficu de sa merces via mare de sa natzione intrea.
Mumbai est su centru commerciale e de sos ispettaculos de s'India, ada su 25% de
sa produtzione industriale, su 40% de su cummerciu marittimu, e su 70% de sas
transaziones de s'economia indiana. Pro su flussu finantziariu custa tzitade est
in sos primos deghe centros de cummerciu mundiale, est sede de importantes
istitutziones finantziarias comente sa Reserve Bank of India, sa Borsa
printzipale de s'India jamada Bombay Stock Exchange, e sa sede printzipale meda
cumpagnias indianas e multinatzionales. In pius in sa tzitade b'est su centru
pius importante de s'Asia de produtziones cinematografigas e televisivas,
connottu comente Bollywood.



https://sc.wikipedia.org/wiki/Bielor%C3%B9ssia

Coordinatas: 53°31′42″N 28°02′48″E﻿ / ﻿53.528333°N 28.046667°E53.528333;
28.046667

Sa Bielorùssia o Belarus (in bielorussu: Белару́сь, Bielaruś, [bʲɛlaˈrusʲ]; in
limba russa: Белару́сь, Belarus’; [bʲɪlɐˈrusʲ]), ufitzialmente Repùblica de
Bielorùssia est unu istadu de s'Europa orientale, nàschidu in su 1991 cun
s'iscontzu de s'Unione Soviètica. Sa capitale est Minsk.

Est unu de is istados fundadores de su CSI e dae su 1996 faghet parte de
s'Unione Russia-Bielorussia, ente subra-natzionale chi torrat a acostare is duos
istados.

Tenet istèrrida de 207.595 km2 e populatzione de unos 9.481.000 bividores.
Làcanat a ovest cun Polònia e Lituània, a est cun sa Rùssia, a sud con s'Ucraina
e a nord con sa Letònia; est unu istadu chentza bessida a mare, ma bi sunt
frumenes navigabiles.

Prus de su 70% de is bielorussos bivet in àreas urbanas. Sa populatzione est
cumposta pro s'80% dae bielorussos, cun minorias cunsideràbiles de russos,
polonesos e ucrainos.

A partire dae su referendum de su 1995 s'istadu at adotadu duas limbas
uffitziales, chi benint a èssere su bielorussu e su russu, ma sa prus parte de
sa populatzione faeddat susetotus in russu. Sa costitutzione de sa Bielorùssia
non decrarat religione ufitziale peruna, ma sa fide prus ispainada est su
cristianèsimu ortodossu, sighida dae unu nùmeru meda prus bassu de catòlicos.
Paschighedda e Pasca Manna sunt nointames festadas che festas natzionales.

Sa Bielorùssia est solu istadu in Europa chi sighit a tènnere e praticare sa
pena capitale.



https://sc.wikipedia.org/wiki/Arizona

Coordinatas: 34°17′12″N 111°39′25″W﻿ / ﻿34.286667°N 111.656944°W34.286667;
-111.656944

S'Arizona (/ɛrɪˈzoʊnə/; /ærɪˈzoʊnə/) (Limba Navajo: Hoozdo Hahoodzo; Limba
O'odham: Alĭ ṣonak) est unu istadu de sos Istados Unidos de Amèrica chi s'agatat
in sa regione sud-otzidentale de sa natzione. Faghet fintzas parte de sas
regiones de Istados Unidos Otzidentales e de sos istados de Montes Rocosos. Sa
capitale e prus manna tzitade est Phoenix.

Sos nomìngios de s'Arizona sunt "The Grand Canyon State" (S'Istadu de su Gran
Canyon) e "The Copper State" (S'Istadu de su Ràmene).

S'Arizona est su de 6 prus istèrridos istados e su de 15 prus populados de sos
50 chi cumponent sa federatzione. Est fintzas unu de sos bator istados chi in
unu solu matessi puntu geogràficu faghent impare làcana (sos àteros sunt
Colorado, Utah, Nou Mèssicu).

Allàcanat a su Nord cun su Utah, in su Nord-Est peri unu angrone cun su
Colorado, in s'Est cun su Nou Mèssicu, in s'Ovest cun sa Califòrnia e su Nevada,
in su Sud cun sos istados federados messicanos de Sonora e Bàscia Califòrnia.
Non tenet bessida a s'ocèanu.

In antis at fatu parte de su territòriu de Arta Califòrnia, in sa chi tando fiat
Noa Ispagna, tzerriada a pustis Mèssicu cun s'indipendèntzia. Fiat a coa tzedidu
a sos Istados Unidos de Amèrica a s'acabu de sa Gherra Messicanu-Americana chi
su Mèssicu aiat pèrdidu. Sa parte prus meridionale de s'istadu fiat comporada in
su 1853 cun s'Achistu de Gasden.



https://sc.wikipedia.org/wiki/Am%C3%A8rica_de_su_Norti

S'Amèrica de su Norti o Amèrica Setentrionale o Nordamèrica (grafia
alternativas: "Nord-America") est una de is tres macro-regiones printzipales cun
chi est partzidu su cuntinente americanu (is àteras duas sunt s'Amèrica
Tzentrale e s'Amèrica de su Sud).

S'àrea sua currespondet a manna parte de su chi, segundu unos cantos geògrafos,
est su cuntinente Nordamericanu (sa parte minore diat bènnere a èssere s'Amèrica
Tzentrale), e chi segundu àteros est unu sub-cuntinente.

Su Mèssicu no est intregamente parte de su territòriu de su sub-cuntinente e est
fatuvatu insertadu a parte de s'Amèrica Tzentrale. Prus de pretzisu non
s'agatant in s'Amèrica setentrionale su Tabasco, su Campeche, su Yucatán, su
Quintana Roo, su Chiapas e una parte minore de su Veracruz e de s'Oaxaca.

S'Amèrica de su Norti tenet istèrrida de 21 949 120 km² (o de 23.473.000 km²
cumprendende su Mèssicu) e contat unos 351 milliones de bividores (o 430
milliones cunsiderende fintzas is messicanos). Rapresentat prus de su 55% de su
territòriu de su cuntinente americanu e su 4,6% de sa subrafaci de sa Terra.



https://sc.wikipedia.org/wiki/Wisconsin

Su Wisconsin (/wɪsˈkɒnsən/) est unu istadu federadu de sos Istados Unidos de
Amèrica chi s'agatat a su tzentru-Nord de sa natzione, in sa regione de Midwest
e de sos Lagos Mannos.

Su nòmene de Wisconsin dependet de su frùmene omònimu, chi ddu pigat de unu
faeddu in limba algonchina. Fiat s'isproradore frantzesu Jacques Maruquette in
su 1673 a ddu nàrrere Meskousing. A pustis su faeddu est istadu mudadu in
Ouisconsin de àteros isproradores frantzesos, fintzas a s'anglitzizadura a su
nòmene de oe in su sèculu XIX.

Sa zona de su Wisconsin est de propiedade de sos USA giai de su 1783, ma est
abarradu a suta de su cuntrollu inglesu fintzas a su 1812. Fiat ordingiadu a
Territòriu in su 1836 e est diventadu istadu in su 1848.

Allàcanat in s'Ovest cun su Minnesota, in su Sud-Ovest cun su Iowa, in su Sud
cun s'Illinois, in s'Est cun su Lagu Michigan, in su Nord-Est cun s'istadu de
Michigan, in su Nord cun su Lagu Superiore.

Su Wisconsin est connotu comente "America's Dairyland" (Sa Terra de su Casu de
Amèrica), pro ite nd'est unu de is prus mannos produidores. S'economia
s'apoderat fintzas de cummèrtzios e turìsmu.



https://sc.wikipedia.org/wiki/Vangelu

Su Vangelu est una paraula chi s'incontrat in sos liberos de sa religione
cristiana. Sa paraula dae su gregu significat bona noa, buona notizia, e custa
bona noa est sa naschida de Gesus Cristu e-i s'insegnamentu chi at lassadu.
Cando Gesus Cristu ha comintzadu a preigare, sa sintesi fut: Su regnu de Deus
est vicinu, cunvertidebos e creide a su vangelu. Sa paraula servidi a indicare
puru battoro libereddos, sos Vangelos o Evangelios, inue si podet connoschere su
chi Gesus Cristu ha fattu e su sou insegnamentu.Una traditzione meda antiga
narat chi sos autores de ognunu de sos battoro libereddos sunt Matteu,
Marcu,Luca e Giuanne. Matteu at iscritu printzipalmente po sos Ebreos, po
mustrare chi Gesus fut su Messia chi Isaele aisettaiat, e chi sa profetzias si
sunt cumpridas cun sa ennida de Gesus Cristu. In custu vangelu si podet legere
su Discursu de sa muntagna, e-i cudda pagina:"Benide beneitos de su Babbu meu,
ca aiat famine a m'azis dadu a mandigare", e-i su chi sighit. Matteu est unu de
sos doighi discipulos de Gesù Cristu. Marcu, no fut de sos doighi, ma fut unu
cristianu, paret discipulu de Paulu,s'apostolu. At iscrittu su vangelu po sos
paganos, non ebreos. Est su pius cultzu de sos libereddos; est su primu chi est
istadu cumpostu. Meda de su materiale sou s'agatat in sos vangelos de Matteu e
Luca. Luca,no fut de sos doighi discipulos de Cristos. At iscrittu unu Vangelu,
riccu de parabulas, raccontos che deviant illustrare s'insegnamentu de Cristos:
sa parabula de su Samaritanu, s'atera de su fizu prodigu,e ateras ancora. Luca
est s'autore de un ateru liberu: Sos Attos de sos Apostulos,chi raccontat sos
primos annos de sa vida de sa creja cristiana e in particulare fattos de sa vida
de santu Pedru e de sa vida de santu Paulu. S'ateru Vangelu est de santu
Giuanne, unu de sos doighi. Custu vangelu tenet unu ateru modu de presentare a
Gesù Cristu; s'ischema est divesciu dae sos ateros tres.



https://sc.wikipedia.org/wiki/Torinu

Torinu (Turin in piemontesu) est una tzitade italiana, cabu de logu de sa
Provìntzia de Torinu e de sa Regione Piemonte. Est sa quarta tzittade de italia
po abitantes. In pianura, inue su Po retzidi sa Dora Riparia. Est una de sas
tzitades pius attivas in su campu de s'editoria est sede de una de sas casas
editrices pius prestigiosa chi est sa Giulio Einaudi Editore.

Fut unu centru de sa popolatzione gallica de sos Taurinos. Est diventada colonia
romana cun su nomene de Augusta Taurinorum. In sos seculos est passadas sutta
dominatziones divescias: est istada puru unu ducadu longobardu, e a s'incomintzi
de su seculu XIII est pasada sutta sos Savoias. Pius a tardu sutta sos
Frantzasos e dae su 1814 est torrada sutta sos Savoias. Dae su 1861 au 1865 est
istada capitale de su Regnu de Italia. In Torino at incomintzadu sa FIAT chi est
istada sempre importante po s'economia de sa tzitade e de su Piemonte.
Importante s'Universidade de Torino(sec.XV).

In tzitade divescios palattos rinascimentales : Palatu Reale, Palattu Madama,
Palattu Carignano. Tzelebre sa Mole Antonelliana de s'architettu Alessandro
Antonelli. In sa cattedale, in d'una Cappella dae su 1578 si cunservat sa
Sindone. Ateras crejas : sa Consolata, Maria Ausiliatrice, La Gran Madre,
Superga e ateras. In Torino b'est “La Casa della Divina Provvidenza” connotta
puru comente su Cottolengo. Torino est un importante nodu ferroviariu e
istradale tra s'Italia e sa Frantza.



https://sc.wikipedia.org/wiki/Thomas_Jefferson

Thomas Jefferson (13/04/1.743-04/07/1.826) est istadu unu de sos babos
fundadores de sos Istados Aunidos de Amèriga, s’autore printzipale de sa
Decraradura de Independèntzia (1.776) e su de tres Presidentes de sos IAA
(1.801-1.809). A su cumintzu de sa Rebolussione Amerigana, aiat formadu parte de
su Cungressu Continentale, representende sa Birzìnia, e fiat istadu Gubernadore
de custu ùrtimu istadu federale in tempus de sa gherra (1.779-1.781). Pagu ora a
pustis de s’agabu de sa gherra, moende dae sa metade de su 1.984, Jefferson fiat
istadu dipròmatigu in Parizi. In su maju de su 1.785, fiat dèvennidu su Ministru
Istadunidesu pro sa Frantza.

Jefferson fiat istadu su primu Segredàriu de Istadu de sos Istados Aunidos
(1.790-1.793) in tempus de su gubernu de su Presidente George Washington. Cun
s’amigu suo coriale James Madison, aiat organizadu su Partidu
Democràtigu-Repubriganu, demissionende posteriormente dae su gabinete de
Washington. Elèghidu bitzepresidente in su 1.796, addaghi fiat arribadu segundu
in palas de John Adams de sos Federalistas, Jefferson aiat opònnidu custu ùrtimu
e aiat iscritu segredamente sas Resolussiones de su Kentucky e de sa Birzìnia,
chi chircaiant de annullare sas Lezes subra de sos istranzos e sa sedissione.



https://sc.wikipedia.org/wiki/Suriname

Su Suriname, uffitzialmente Repùblica de Suriname (in olandesu: Republiek
Suriname [ˌrepyˈbliːk ˌsyriˈnaːmə], in sranan tongo Ripoliku Sranan), est unu
istadu chi s'agatat in su norti-estu de s'Amèrica de su Sud, a cara de sa
costera atlàntica.

Sa capitale est Paramaribo, sa limba uffitziale est s'olandesu, impatadu impare
a sa limba franca, su sranan tongo, crèolu chi benit de s'inglesu cun fortes
influèntzias de s'olandesu, portughesu e ispagnolu. Chistionadas sunt fintzas
àteras limbas, mescamente, dialetos de s'hindi, su giavanesu, su cinesu e limbas
amerindas.

S'istadu tenet istèrrida de 163.270 km² e populatzione de unos 539.000
bividores, chi bivent mescamente in su chirru setentrionale, a cara de sa
costera. Allàcanat in s'estu cun sa Guyana Frantzesa, in su sud cun su Brasile,
in s'uestu cun sa Guyana e in su norti si ghetat in s'ocèanu Atlànticu.

Su Suriname fiat colonizadu de is britànnicos] e de is olandesos in su sècule de
17. Cunchistadu de is olandesos in su 1667, est abarradu a suta de su cuntrollu
suo cun nùmene de Guyana Olandesa fintzas a su 1954. Fiantza a tando fiat
cunsideradu parte costituente de is territòrios (in olandesu landen) de su
Rènniu de is Paisos Bàscios, a costadu cun is Paisos Bàscios e is Antillas
Olandesas.

Su 25 de santandria 1975, s'istadu de Suriname at lassadu su Rènniu, e est
diventadu indipendente. Mermu de su CARICOM, est cunsideradu culturalmente parte
de is Caràibes. Sa de is Caràibes est difatis sa regione cun chi tenet
cambiapares printzipales culturales cummertziales.

Is atividades estrativas minerarias sunt is risursas economicas printzipales de
su Suriname, in particolare sa de baucsite, de prus pagu tempus at tentu
inghitzu s'isfrutu de is reservas de petròliu. Sa massaria est comente chi siat
sa faina printzipale de su 25% de sa populatzione.

S'economia de s'istadu est noantames meda dipendente de is comunàrgios esteros,
chi sunt is Paisos Bàscios, is Istados Unidos e is istados caraìbicos.



https://sc.wikipedia.org/wiki/Sardismu

Su sardismu o natzionalismu sardu est una currente sotziale, culturale e
politica chi pùnnat a una autonomia prus manna, si nono a s'indipendèntzia
natzionale de su pòpulu sardu dae s'Itàlia o calesisiat àteru istadu a manera de
arcansare, attravers'e percursos democràticos e non-violentos, su deretu a
s'autodeterminatzione.

Unu de sos fundamentos de custu movimentu benit dae unu sentidu identitàriu,
sende sa Sardigna una natzione chi tenet istòria, limbas e cultura a diversu dai
s'italiana; custa currente polìtica tenet sos fundamentos suos supra de su
printzìpiu chi sos sardos no ant a tennere mai sa soberania populare sighende a
faghere parte de su sistema istadale italianu, e afirmat chi sa polìtica
autonomista atuada finas a oje no diat garantire a sos tzitadinos sos interessos
issoro, presentendela duncas che unu faddimentu pro s'emancipatzione natzionale.
Denùntziat, difatis, su fatu chi sa Sardigna siat oje una natzione chene peruna
forma de sovranidade polìtica, economica, culturale. A s'ispissu si arresonat de
su protzessu de irrobatoriu culturale chi at reduidu sa cultura sarda (limba,
istoria...) a manifestada de folklore, de s'isfrutamentu economicu chi at
impostu modellos de isvilupu istranzos a sos interessos de s'isula, tanchende
sas jannas a sos chi nde aìan pòdidu faghere unu sostenibile e ligadu a sas
esigèntzias de sa Sardigna e faghendende bogare a pizu un'istadu de dipendèntzia
oramai totale in totus sos campos chi cherent imbestidos a die de oje, de su
militarismu chi ponet in logu una cantidade gai manna de bases militares,
pruschetotu italianas e americanas de sa NATO, chi a carculu cumpridu su 60% de
custas s'agatant in isula cajonende unu disacatu ambientale difìtzile de
istimare; sos indipendentistas tratant de su nucleare, rebusende custu seperu in
totu e pro totu pro sas resones nadas in supra, e sa rapresentàntzia in su
parlamentu europeu de s'isula, chi contat pagu e nudda pro chi, sende posta
paris cun sa Sitzilia chi tenet unu numeru majore de bividores a cunfrontu de
sos de sa Sardigna, totus sos rapresentantes sunt sitzilianos e nemos sardu.

Unos cantos narant chi su natzionalismu sardu tenzat sas raighinas suas in su
1796, cun s'abbolotu contr'a sos piemontesos de Juanne Maria Angioy, in su
movimentu de rebellia chi benzeit cunduidu o apojadu dae àteros patriotas (che a
Frantziscu Ignatziu Mannu, Frantziscu Cilocco, Gioachino Mundula, Gerolamo
Podda, Frantziscu Sanna Corda, sos autores de sa coniura de Palabanda..), e in
generale in su sentidu de resistèntzia contr'a totus sos invasores cumbatados in
su cursu de s'istoria, ma si podet afirmare chi nascat de a beru cun
s'esperientzia sardista chi bi fut a pustis de sa prima gherra mundiale,
partetzipèndebi siat un'ala indipendentista (chi si mustreit cun Bastià Pirisi e
sa Liga Sarda) e un'àtera autonomista rapresentada imbetze dae Emilio Lussu chi,
a s'imbesse, fut contr'a calesisiat idea de indipendèntzia ma a favore de unu
federalismu marcadu meda. Sos grupos chi si presenteint in isula che
indipendentistas decrarados furint Su Populu Sardu e Su Partidu Sardu
Sotzialista Libertariu. Sos partitos chi, pro como, rapresentant s'ideale
indipendentista sunt Sardigna Natzione Indipendentzia, Indipendèntzia Repùbrica
de Sardigna e su grupu chi nde est essidu de rechente cun su nùmene de ProgRes,
A Manca pro s'Indipendèntzia, Repubrica de Malu Entu e su Partidu Sardu de
Atzione chi, suta 'e s'influentzia de sos arresonos de Antoni Simon Mossa, si
decrarat tale.

A como su supportu politicu, pro cantu pertocat sos partidos, no est forte meda
ma sicund'e una chirca chi at fattu in su 2012 s'Universidade de Casteddu cun sa
cullaboratzione de cussa iscotzesa de Edimburgu, sos sardos a favore de
un'eventuale indipendentzia dian esser battor in subra de deghe.



https://sc.wikipedia.org/wiki/Santu_Marinu

Santu Marinu (in italianu: San Marino; in dialetu sanmarinesu San Marèin o San
Maroin), ufitzialmente Sa Prus Serena Repùblica de Santu Marinu (in italianu:
Serenissima Repubblica di San Marino), est unu micro-istadu enclave, inghiriadu
dae s'Itàlia e postu in sa penìsula italiana, in su chirru norte-est de sa
cadena montosa de is Apenninos. Tenet istèrrida de a penas 61,19 km² e
populatzione istimada a unos 33.000 bividores. Sa capitale est Tzitade de Santu
Marinu, sa bidda prus manna Dogana. Sa limba ufitziale est s'italianu. Santu
Marinu est su membru de su Cussìgiu Europeu cun prus pagos bividores.

Santu Marinu si bantat de èssere su prus antigu istadu soberanu cun
costitutzione republicana in su mundu, a resurtu ùrtimu de sa comunidade
monàstica fundada su 3 de cabudanni 301 dae su picapedreri Marinu de Arba.
Segundu sa legenda, Marinu fiat mòvidu de Rab - tando colònia romana de Arba -
in su 257, annu cando s'imperadore benidore Diocletzianu aiat postu decretu pro
torrare a fraigare sos muros de Rìmini, chi fiant istados isciarrocados dae sos
piratas liburnos.

Sa costitutzione de Santu Marinu (Leges Statutae Republicae Sancti Marini)
cunsistet in una sèrie de ses libros iscritos in latinu a manu de s'agabbu de su
de 16 sèculos, chi ditant su sistema polìticu de s'istadu, intre àteras
chistiones. Sunt is documentos de guvernu chi benint a èssere galu bàlidos
cunsiderados prus antigos de su mundu.



https://sc.wikipedia.org/wiki/Rep%C3%B9brica_de_s%27Irlanda

Sa Repùbrica de s'Irlanda (Poblacht na hÉireann in irlandesu; Republic of
Ireland in inglesu), uffitzialmente Irlanda (Éire in irlandesu, Ireland in
inglesu), est un istadu membru de s'Unione Europea, costituidu comente repùbrica
indipendente e soberana, chi occupat guasi tota s'omonima isola. S'unicu istadu
cunfinante est su Regnu Unidu chi mantenet sa soberania subra sa parte restante
de s'isola.

Sa capitale e tzitade pius manna est Dublinu (Baile Átha Cliath in irlandesu),
sa segunda pro importàntzia econòmica est Cork (Corcaigh). In su 2008 vivian in
Irlanda 4.422.100 persones, sa limba ufitziale est su Irlandesu, sighidu dae
s'inglesu.

S'Irlanda est populada dae pius de 9000 annos. In sa segunda meidade de su I
millenniu A.C. est istada invadìda dae pòpulos celticos, chi portaiant sa limba
e sa cultura issoro. S'Irlanda abarraiat a foras de s'Impèru Romanu, chi da
naraiat Hibernia, fintzas chi benniat cristianitzada in su sèculu V p.c.,
bennendi a essi unu tzentru de atividade culturale importantziosu meda in sos
sèculos VI e VII. Su tempus froridu de sa tzivilizadura irlandesa cumentzat a
s'arruinare cun s'arribu de pòpulos colonizadores: incursiones de sos vichingos
in su sèculu X, invasiones Normannas dae s'Inghilterra dae su sèculu XII e, de
su sèculu XIII, su domìniu ei sa colonizadura peri sa gente inglesa, aturada
fintzas a su 1921, annu chi sa parti manna de s'ìsula at otentu sa liberatzione
dae su domìniu istranzu.

Gràtzias a s'indipendèntzia, s'ìsula de Irlanda s'est potzia integrare cun sa
Comunidade Econòmica Europeana (1972) biende semper de prus unu acreschimentu
econòmicu e culturale chi da fiant unu de sos istados cun sos medos prospettivas
de s'Europa contemporànea. S'Irlanda at adelantadu in sos annos su turismu cun
sa tarea de amostare sas bellesas naturales de s'ìsula de ismeraldu e de
s'antiga cultura tzeltica.



https://sc.wikipedia.org/wiki/Nevada

Su Nevada est unu istadu federadu de sos Istados Unidos de Amèrica chi s'agatat
in sa regione de Sud-Ovest de sa natzione. Est unu de sos istados atraessadu de
sos Montes Rocosos. Sa capitale est Carson City, sa prus manna tzitade Las
Vegas.

Allàcanat in su Nord cun Oregon e Idaho, in s'Est cun su Utah, in su Sud-Est cun
s'Arizona e in s'Ovest e Sud-Ovest cun sa Califòrnia. Non tenet bessida a mare.

Sos primos isproradores europeos de sa regione sunt istados sos ispagnolos, chi
sunt fintzas sos chi dd'ant dadu nòmene de Nevada (chi cheret nàrrere niada),
pro sa nie chi ammantaiat sos montes in ierru. A cussos tempos su territòriu
fiat bìvidu de nativos americanos comente sas tribùs de Paiute, Shoshone,
Washoe.

At pois fatu parte de sa Noa Ispagna e a coa, de su 1821 de s'istadu
indipendente de Mèssicu. Sos Istados Unidos dd'aiant imbetzes balangiadu in su
1848 cun sa Gherra Messicanu-Americana e nd'aiant postu a parte de su Territòriu
de Utah in su 1850.

S'arribu mannu de emigradores est dèpidu a s'iscoberta a Comstock Lode de una
vena de prata in su 1859. Custu fatu at betidu in su 1861 a sa criatzione de su
Territòriu de Nevada, isceradu de su de su Utah.

Est istadu ammìtidu a intro de s'Unione comente istadu federadu de 36 su 31 de
santugaine 1864, segundu istadu a b'intrare durante sa Gherra Tzivile, cun sa
Virgìnia Otzidentale.

Su Nevada est su de 7 istados prus istèrridos, su de 35 prus populados e su de 9
cun prus bàscia densidade de bividores intre sos 50 chi cumponent sa
federatzione. Unu 75% de sa populatzione est cuntzentrada in sa Contea de Clark
in ue s'agatat s'area metropolitana Las Vegas-Paradise.

Su Nevada est unu istadu in manna parte desèrticu e semi-àrridu. Casi su 90% de
su territòriu est amministradu de giurisditziones federales de sos USA, siat
tziviles siat militares.

Su nomìngiu est "Silver State" (Istadu de Prata), tenende sa prata importu mannu
in s'economia. Àteros nomìngios sunt "Battle Born State" (Istadu Nàschidu de sa
Batalla), èssende su Nevada nàschidu in tempos de sa Gherra Tzivile, "Sagebrush
State" e "Sage hen State".



https://sc.wikipedia.org/wiki/Mississippi_(istadu)

Su Mississippi (/ˌmɪsɨˈsɪpi/) est unu istadu federadu de sos Istados Unidos de
America chi s'agatat in sa regione de is Istados Unidos de Sud. Sa capitale e
prus manna tzitade est Jackson, chi tenet unos 175.000 abitantes.

Su Mississippi pigat làcana a su Nord cun s'istadu federadu de Tennessee, a
s'Est cun su de Alabama, a s'Ovest e Sud-Ovest cun sa Louisiana, a s'Ovest peri
frùmene Mississippi cun s'Arkansas. In su sud tenet bessida a mare in su Gulfu
de Messicu.

Su nòmene de s'istadu benet de su frùmene Mississippi, chi bi colat in sa parte
de Ovest. Su faeddu Mississippi dependet de sa limba Ojibwe, in ue misi-ziibi
cheret nàrrere Grandu Frùmene.

Su Mississippi est s'istadu de 32 in istérrida e su de 31 pro populatzione in
sos USA. A suta de medas bisuras, comente sanidade, livellu de educatzione e
richesa produida s'agatat in fundu a sa classifica natzionale.

Fintzas a su 1930 sa majoria de is bividores in Mississippi fiat de etnia
afro-americana. In sa prima metade de su seculu XX manna parte de sa
populatzione niedda est emigrada in is istados de su Nord, in ue podiant tènnere
prus possibilidades. In die de oe su 37% de is abitantes est nieddu, ma sa
majoria de sa populatzione tenet antepassados chi fiant iscravos betidos de
s'Africa. B'at fintzas chi tenet orìgines de nativos americanos.



https://sc.wikipedia.org/wiki/Maryland

Su Maryland (/ˈmɛrɨlənd/) est unu istadu federadu de sos Istados Unidos de
Amèrica chi s'agatat in sa regione de Atlànticu Mèdiu. Sa capitale est
Annapolis, sa prus manna tzitade Baltimora.

Su nòmene ddi fiat dadu uffitzialmente in onore de sa reina Henrietta Maria, ma
segundu is istòricos diat bènnere prus a prestu de Maria, mamma de Gesus.

Allàcanat in su Sud e in s'Ovest cun Virgìnia, Virgìnia Otzidentale e Distritu
de Columbia, in su Nord cun sa Pennsylvania, in s'Est cun su Delaware. In su
Sud-Est tenet bessida in s'Ocèanu Atlanticu.

Est cunsideradu pro sos Istados Unidos su logu de nàschida de sa libertade de
religione. A primìtziu de su colonialismu difatis sos catolicos, persighidos in
Inghilterra, bi emigraiant sende chi George Calvert, I Barone de Baltimore e
mere de sa colònia de Maryland, ddis daiat acòstiu.

Sos nomìngios sunt "The Old Line State" (S'Istadu a s'Antiga), "Free State"
(Istadu Liberu), "Cheaspeake Bay State" (Istadu de sa Baia Cheaspeake).



https://sc.wikipedia.org/wiki/Mare_Nieddu

Su mare nieddu est postu intre Europa, Càucasu e Anatòlia. Largu unos 1.500 km
de s'uestu a s'estu, e unos 60 km de norte fache a sud, s'isterret subra una
subrafache de 413.000 km². S'agetivu currespondente est « pònticu », chi
dependet de su nùmene tentu in antighidade, est a ischire Pontu Eusinu.

Commùnicat in su notre cun su mare de Azov peri s'istrintu de Kerci, e in su sud
cun su mare Mediterràneu, peri su Bòsforu, su mare de Màrmara e is Dardanellos.
A cara de is costeras de uestu e de norte si sighit cun numerosos « limanos »
(lagunas navigabiles cun salinidade e abbulizadura chi bàriat cun s'istasone, e
chi serbint a is pisches pro s'inciovadura).

Su clima est mediterràneu in istadiale (bascosu, sicu e solianu), ma
cuntinentale in ierru (fridu istradu, su mare podet astragare, is niadas sunt
fitianas), cun nèbidas fitas in is istasones intermedianas. Durante is
temporadas de ierru, is undas sunt curtzas ma artas, e podent arribbare dae prus
bandas a sa borta, cun efetu de fàghere sa navigatzione incolliosa.



https://sc.wikipedia.org/wiki/Italia

S’Itàlia, tzerriada ufitzialmente sa repùblica italiana (in Italianu: Repubblica
Italiana), est una repùblica parlamentare de su sud de s’Europa. Alindat cun sa
Frantza ,s'Isvìtzera, s’Àustria e s'Islovènia addae de sas Alpes a su nord.
Atinat fintzas a totu sa penìsola italiana a su sud, in prus de sas ìsulas de
Sardigna e de Sitzìlia , sas prus mannas de su Mediterràneu. Annotamala atinat
paritzas ìsolas prus piticas . Sos istados indipendentes de San Marino e de sa
tzitade de su Vaticanu sunt enclaves a intro de s’Itàlia, inbetzes sa comuna de
‘Campione d’Itàlia’ est una esclave a intro de s'Isvìtzera.

Roma est sa capitale e sigomente fiat sa capitale de s’imperu romanu, fiat
istadu su tzentru de sa tzivilidade otzidentale pro agiomai ses sèculos. A
pustis chi s’imperu est rutu, meda popolatziones istràngias s’aposentaiant a
intro sas làcanas italianas, mescamente germanicos, ma áteros puru.

In sos sèculos imbenientes sa penìsola fiat partzidu in paritzos tzidade-istados
e istados regionales, chi fiant a s’ispissu controlladu pro istràngios governos.
A pustis de carchi sèculos s’Itàlia torrat a èssere su bratzolu de sa cultura
otzidentale a caddu de su risorgimentu in su sèculo XV. In fines s’Itàlia
arreneschet in su 1861 s’unidade a segudare, gratzias a su rennu de Sardigna,
chi aunit su rennu a suta de sa corona de Savoia, e gratzias a sa voluntade de
su pòpulu italianu a sa unidade e a nde isterisare sa dominatzione istràngias.

In su de XX séculu hat segudadu unu imperu coloniale e leat parte a sa Prima e a
sa Segunda gherra mundiale, binghende sa de unu ,ma perdende sa de duos e pro
cussu perdet a sas colònias suas. In sa segunda mitade de su séculu su paisu hat
tentu unu isvilupu econòmicu mannu. Est su de 24 paisu prus isvilupadu de su
mundu e su de 10 pro su chi atenet sa calidade de sa vida. Est unu de sos
fundatores de su chi immoe est sa Unione Europea et est in sa Euro-zona. Leat
parte a su G9, su G20 e a sa NATO. Tenet sa de tres reserva prus manna de oro ,
su de oto GDP nominale, su de deghe GDP (PPP) e sas de sas intradas (budget)
prus mannas de su mundu. Tenet unu livellu de pùblica educatzione bonu a beru et
est globalitzadu meda. S’Itàlia giogat unu ruolu meda importante pertocat
s’aspetu militare, culturale e diplomaticu in su cuntestu internatzionale.

A nord alindat cun sa Frantza, s'Isvìtzera, s'Austria, sa Islovènia. Est
inghiriada dae su Mare Mediterraneu: s'Adriaticu, su Ioniu, su Tirrenu. A
s'Italia apartennent duas isulas mannas, Sitzilia e Sardigna, e àteras minores.
A nord de s'Italia b'est sa cadena de sas Alpes, e in longaria, in sa peninsula,
sos Apenninos. Su frùmene prus mannu de s'Italia est su Po, chi naschet dae su
Monviso, e atraessat sa Pianura Padana, e si nche ghetat a mare in s'Adriaticu,
a cutzu de Venezia.

Sas Alpes ant un'isterrida de 1200 km. Calchi monte: su Monte Biancu (4800m.),
su Cervinu (4400m.), su Monte Rosa (4600m.), Su Bernina (4050m.), su Monviso
(3800m.), Adamello, Ortles, Cevedale e ateros. Sos ghiacciaios de sas Alpes
alimentant frùmenes mannos (in Italia): su Po, su Ticinu, s'Adda, s'Adige, su
Tagliamento, e àteros. E ateros in Europa: Su Renu, su Ròdanu, su Danubiu.

In Italia peninsulare bi sunt sos Apenninos, chi tenent una longaria de 1200
km., dae su passu de Cadibona a su Istritu de Messina. Sunt partzidos in tres
partes: Apenninos setentrionales, chi cumprendent sos Apenninos Ligures e
Toscanos, cun su Monte Cimone, su Monte Fumaiolo e-i su Monte Falterona. E cun
sos frùmenes: Arnu e Tevere.

A su tzentru: Lagu de Bolsena, e Lagu Trasimenu. In Sardigna bi est su lagu
artificiale prus mannu d'Europa, su Lagu Omodeo, formadu dae su Tirsu.

Sende chi bi sunt paritzas ipòtesis pro su chi atenet sa orìgine de su fueddu,
pro sa majoria de sos istoricos e de sos linguìstas est dae sos grecos ca su
nòmene benit. Aìci parret chi tzerriant sa regione e custu parret chi benit dae
sa paraula ‘’Viteliù’’ de sa limba oscana, una limba iscumpàrrida chi si
faeddaiat in su sud de sa penìsula. Su fueddu cherit nàrrere ‘sa terra de sos
annigros’ , est a nàrrere de sos traos giòvanos. Su trau fiat unu sìmbulu
sagradu pro custas popolatziones.



https://sc.wikipedia.org/wiki/Imp%C3%A8riu_bizantinu

S'impèriu bizantinu o impèriu romanu de oriente fiat unu istadu formadu subra sa
parte orientale de s'impèriu romanu, chi s'agataiat intre s'edade tàrdiu antiga
e s'Edade Mèdia. Sa limba printzipalmente faeddada fiat su gregu e sa capitale
Costantinòpoli (oe Istanbul). Siat su nùmene de impèriu bizantinu, siat su de
impèriu romanu de oriente ddi sunt istados dados in tempus afatante a sa ruta
sua: is bividores suos si cunsidaraiant tando che tzitadinos romanos a totu is
efetos.

S'impèriu fiat resissidu a subrabìvere a s'iscontzu e da ruta de s'impèriu
romanu de otzidente, acontessida in su de 5 sèculos e aiat aguatadu unos àteros
millis annos, fintzas a èssere cunchistadu in su 1453 dae is otomanos. Durante
sa prus parte de s'istòria sua, s'impèriu romanu de oriente est istada sa fortza
prus culturale, econòmica e militare prus potente de s'Europa.

Sunt medas is acontessidas chi intre su de 4 e su de 6 sèculos ant betidu a su
perìodu de transitzione in ue s'impèriu romanu si fiat ischirriadu in duos
istados. In su 285, s'imperadore Diocletzianu (durada de su rennu: 284-305 p.C.)
aiat ispartzidu amministrativamente s'impèriu in una metade orientale e una
otzidentale. Intre su 324 e su 330, s'imperadore Costantinu su Mannu (durada de
su rennu: 379-395 p.C.) aiat tramudadu sa capitale dae Roma a Bisàntziu, torrada
a nùmenare Costantinòpoli e Roman Noa.

Suta su rennu de Teodòsiu I (durada de su rennu 379-395 p.C.), su cristianèsimu
fiat fatu religione de istadu, a s'imbesse de àteros cultos chi fiant
controidos. A ùrtimu, suta su rennu de Eràcliu I (durada de su rennu 610-641
p.C.), fiat torrada a ordingiare s'aparadu militare e amministrativu e fiat
adotadu su gregu che limba uffitziale intames de su latinu. Mancari sighiret sa
traditzione de s'antigu impèriu romanu, su bizantinu teniat duncas trassas prus
de cultura grega, chi non latina e fiat caraterizadu dae fide religiosa
cristianu-ortodossa e non politeista.

Is làcanas de s'impèriu si diant evèlvere significativamente durante totu
s'istòria sua, sende custu andandu prus bortas a fatu de perìodos de incuida e
de isvilupu. Suta Giustinianu I (durada de su rennu 527-565), s'impèriu tiraiat
a s'istèrrida massima de s'istòria sua, a fatu de torrare a cunchistare manna
parte de is antigos territòrios romanos otzidentales a longu a longu de sa
costera mediterrànea (s'Àfrica de su Norti, s'Italia, is ìsulas majores).
Durante su rennu de Maurìtziu Tibèriu (durada de su rennu 582-602), fiat
ammanniada sa frontera esta e istablizadas is làcanas setentrionales. Sa
bochidura sua aiat nointames causadu sa gherra romanu-persiana de su 602-628,
chi diat ispatzare is resusras de s'impèriu e contribuere a is perta
territoriales durante is cunchistas musulmanas. In pagus annos diat perdere
duncas is provìntzias prus ricas de Egitu e Siria, tzedidas a is arabos.

Durante sa dinastia matzedona (sèculos de 10-11), s'impèriu aiat torradu a
crèschere pro totu una pariga de sèculos, fintzas a a perta de manna parte de
s'Àsia Minore, a lùcuru de is turcos.



https://sc.wikipedia.org/wiki/Guyana

Sa Guyana est una repubblica (su nomene justu est Co-operative Republic of
Guyana) (214.970 km², 697.181 abitantes, sa capitale si narat Georgetown). Este
sa pius a ovest de sas Guayanas, este una natzione de su nord de s'América de su
Sud. Est a lacana cun su Surinam, cun su Venezuela e cun su Brasile.

Abitata in origine dae tribùs de Arawaks (in it. aruachi) e caribos (in it.
caribi), s'attuale Guyana, est istada esplorada dae sos europeos dae sos primos
annos de su 1500. In su 1600 sos olandesos b'an fundadu sos primos insediamentos
istabiles, criende tres colonias: Essequibo (1616), Berbice (1627), e Demerara
(1752). Verso sa fine de su 1700 sos inglesos aian leadu controllo de su logu.
In su 1814 sos olandesos ana zedidu formalmente a sa Gran Bretagna sas tres
colonias cun sa frimma de una Conventzione de Londra. Dae su 1831 sas tres
colonias sun diventadas un unica colonia connotta cun su nomene de "Guyana
Britannica".

Custa fit s'unica colunia britannica in sa regione, diffattis si naraiat British
Guyana. Sa natzione est diventada indipendente in su 1966.

In su 1974 vicinu a Port-Kaituma est istada criada sa comunidade Jonestown dae
su padre Jim Jones, chi fit su cabu de una setta jamada su Tempiu de su Populu.
Sa noticia chi aiat fattu su giru 'e su mundu fit cussa, de su 18 novembre 1978,
de su suicidiu collettivu de 914 persones de sos cales 276 fini criaduras.

Sa Guyana est una natzione meda povera. Una de sas printzipale' risorsas de sa
natzione este sa deforestatzione de sa foresta tropicale chi coperit su 75% de
su territoriu. Ultimamente su presidente Jagdeo, pro frimmare sa deforestazione,
at propostu de dare sa foresta tropicale a pagamentu a organitzaziones publicas
e privadas, a tales chi issa restet intrea e potat servire comente frenu a
s'effetto serra, chi oramai est diventadu unu problema seriu. In pius sa foresta
podet essere utilizzada pro ecoturismo e pro istudios farmaceuticos. Una
sotziedade inglesa de Londra sa Canopy Capital at frimmadu pro mantennere
intatta Iwokrama chi est un'area de 370.000 ha. Pro custu affare in sa Guyana
ana a bintrare 60 milliones de dollaros americanos a s'annu.



https://sc.wikipedia.org/wiki/Ge%C3%B2rgia_(Istados_Unidos_de_Am%C3%A8rica)

Sa Geòrgia (/ˈdʒɔrdʒə/ jor-juh) est unu istadu federadu de sos Istados Unidos de
Amèrica, chi s'agatat in sa regione Sud-orientale de sa natzione. Pigat nòmene
de Re Giorghi II de Britànnia Manna. Sa capitale e prus manna tzitade est
Atlanta.

Sos nomìngios sunt "Peach State" (Istadu de su Pèssighe) e "Empire State of the
South" (Istadu imperiale de su Sud).

Allàcanat in su Nord cun su Tennessee e sa Carolina de Nord, in s'Ovest cun
s'Alabama, in su Sud cun sa Flòrida, in s'Est cun sa Carolina de Sud e s'Ocèanu
Atlànticu.

In sa parte setentrionale de s'istadu s'agatant sos Montes Blue Ridge, chi sunt
parte de sos Apalacos. Sa parte tzentrale est imbetzes prana e montigrosa, in
s'Est a cara de su mare e is su Sud s'agatant campuras. Su pitzu prus artu de sa
Geòrgia est su monte Brassbald (1.458 m)

Sa Geòrgia est istada s'ùrtima de sas trèighi colònias originales a èssere
costituida, in su 1732. A pustis de sa Rivolutzione Americana fiat s'istadu de
bator a ratificare sa costitutzione de sos Istados Unidos, su 2 de ghennàrgiu
1788.

In su 1861 aiat decraradu sa setzessione, diventende unu de sos sete istados
cunfederados originales. Fiat fintzas s'ùrtimu istadu a torrare in s'Unione a
s'acabu de sa Gherra tzivile, su 15 de trìulas 1870.



https://sc.wikipedia.org/wiki/Figu_morisca

Sa Figu morisca o Figuindia o Figu moru (Opuntia ficus-indica) est una matta de
sa familia Cactacee. Creschet ispontanea, e si nd'agatat meda in Sardigna.
Truncu pulposu, cun sas "palas", inue creschent sas ispinas chi sunt sas fozas.
Su frutu, cando est maduru diventat guasi ruju, e si podet mandigare. Creschet
azzumai in tottu sa Sardigna fiszas a alturas de 350/400 metros dae su mare,
andada a cumprimentu a s'agabàda de s'istadiale, a coa de su mese de capudanne e
cominzu de su mese de sant'aine, innantis de l'ingollere s'accostumada a
illimpiare sa figu morisca cun nd'un'iscova fatta de murdegu (o de atteru
linnamene chi si zappada)pro che li ogare s'ispina, pro l'ispuligare cun
discanzu, sa figu morisca es prupposa e ranulosa de semenes, saboria e
sustanziosa, sos menzus sabores si podent intendere papandodda a manzanu, daghi
est galu frisca, pro l'ingollere si manizzat una canna, in sa punta s'isperrada
e s'illascada in chimbe limbas, appustis pro fagher abbarrare apertas sas limbas
si che istichidi un biculu de ortigu, su lumene de custu atrezzu est "cànnau".



https://sc.wikipedia.org/wiki/Dublinu

Dublinu (Baile Átha Cliath in gaelicu, Dublin in inglesu) est sa capitale de
s'Irlanda, est sa tzitade prus manna non petzi de sa Repùblica ma de totu
s'ìsula de Irlanda. Su nùmene Baile Átha Cliath cheret nàrrere Tzitade de su bau
fortificadu, su nùmene Dublin derivat dae su nùmene pagu giustu Dubh Linn chi
cheret nàrrere Paule niedda. Sos abitantes sunt 505.739 (dae s'ùrtimu
tzensimentu) e si contamus fintzes sos abitantes de totu s'àrea metropolitana
arribant e superant su millione. Sa tzitade est in continu creschimentu urbanu e
econòmicu dae unos deghe annos e prus. Dublinu est istada fundada dae sos
Vichingos comente tzentru pro bèndere sos ischiavos, s'agatat in sa foghe de su
riu Liffey, a su tzentru de sa costa de oriente de s'ìsula, custa regione est
mutida Dublin Region, est istada sa capitale dae sos tempos medievales. Sa
tzitade est cumposta dae sa zona amministrada dae su Dublin City Council e dae
sos soborgos chi unu tempus fiant sa Contea de Dublinu e in die de oe sunt sas
conteas de: Dun Laoghaire-Rathdown, Fingal e South Dublin. Sa Greater Dublin
Area est cumposta dae custas conteas prus cussas de Kildare, Meath e Wicklow.



https://sc.wikipedia.org/wiki/Connecticut

Su Connecticut (kəˈnɛtɨkət, kuh-net-i-kət) est unu istadu federadu chi faghet
parte de sos Istados Unidos e chi s'agatat in su Nord-Est de sa natzione. Faghet
parte de sa regione de Noa Inghilterra in ue est s'istadu prus meridionale.

Faghet lacana cun is istados federados Rhode Island in s'Est, Massachusetts in
su Nord, New York in s'Ovest e in su Sud tenet bessida in sa foghe de su frùmene
Connecticut. Sa capitale est Hartford.

S'istadu pigat nòmene de su frùmene chi d'atraessat e ddu chìrriat in duos
cantones. Connecticut benit de unu faeddu de limba Algonchina chi cheret nàrrere
frùmene longu chi chìrriat.

Est naradu fentzamentas Istadu de sa Costitutzione e at tentu meda importu in
s'isvilupu de su guvernu federale de sa natzione.

Manna parte de su territòriu meridionale e otzidentale de su Connecticut pigat
parte a s'area metropolitana de New York.

Is primos bividores suos fiant olandesos e pro metade fiat difatis parte de su
territòriu coloniale chi teniat nòmene de Olanda Noa.

In su tempus de sa Rivolutzione Americana su Connecticut est istadu una de sas
trèighi colònias chi si sunt ribelladas.



https://sc.wikipedia.org/wiki/Campidanesu

Su Campidanesu est sa bariedadi de sa lingua Sarda fueddada in su "Cabu de
Giossu" de sa Sardìnnia; si liaus sa Gallura e is logus acanta de Tàtari, totu
is àterus sardus chistiònant su Cabesusesu, sa "limba de Cabu de susu". Podeus
pentzai ca totu is chi bivint prus a basciu de Aristanis fueddint a sa manera
campidanesa. Tòcat a narai ca, in beridadi, no est aici sentzillu a pratziri is
biddas in Cabesusesas e Campidanesas, poita ca, biddas a tipu Gadoni, Meana,
Seulu, mancai siant giai giai prus a basciu de Aristanis, fueddant dialetus
ammesturaus cun su Cabesusesu. Si scit poi ca dui at logus medas innui is
fueddus, e sa pronùntzia de-i cussus, est una ispeci de amesturu de is duas
bariedadis chi eus nau, cumenti sutzedit in calincuna bidda de s'Ollasta, a tipu
Jersu e Lanusè, o in biddas a tipu Làconi, innui nant "ogiu" po "ollu", ca
assimbillat a su Cabesusesu "ozzu", "abba" po su Campidanesu "akua" ma no nant
"chibudda", ma "cibudda". A inturu de su Campidanesu e totu, ddu-i at calincuna
diferèntzia pitichedda dai bidda ai bidda, ma custas funt seguramenti prus pagus
de is chi dui at dai Campidanesu ai Cabesusesu. Ndi podeus arremonai medas: me
in logus acanta de Casteddu, ai sa -d- ki tenit innantis e a palas una boxali,
ddi nant -r- ("meda" ddu nant "mera"); in sa Marmilla ai una -l- chi puru
tengiat innantis e a palas una boxali ddi nant -b- ("soli" ddu nant "sobi");
sempri inni', ai sa primu personi a su tempus passau de su verbu dda faint
bessiri cun -ìa o cun -à (deu "tenìa", "andà", "bufà", "scidìa"), candu me in
atrus logus bessit cun -emu (deu "tenemu", "andamu", "bufamu", "scidemu"). Ndi
at atras medas, ma seguramenti duus Campidanesus, de cali si bollat chi siant
biddas, si iant a cumprendi chentza problema perunu. Po biri unu esèmpiu de
Sardu Campidanesu, bai a su Mogoresu.



https://sc.wikipedia.org/wiki/Bulgaria

Sa Bulgaria (in búlgaru: България, Bǎlgarija, [bɐɫˈɡarijɐ]), ufitzialmente
Republica de Bulgaria, est una natzione in sos Balcanos in s'Europa
sud-orientale. Sa capitale est Sofia.

Est membru de sa NATO, de su Cussìgiu Europeu e de s'Unione Europea dae su 2007,
ma non at adotadu s'euro.

Sa Bulgaria tenet istèrrida de 110.994 km² e populatzione de unos 7.364.500
bividores. Est su de 16 istados prus mannos de su continente europeu. Allàcanat
cun chimbe natziones: in su norte cun sa Romania, in s'ovest cun Sèrbia e
Matzedònia, in su sud cun Grètzia e Turchia.

Is primas culturas organizadas in territòriu de sa Bulgaria ant incomintzadu a
s'isvilupare durante su Neolìticu. In s'istòria antiga fiat bìvida dae is
tratzes e a pustis dae is persianos, gregos e romanos. Sa costitutzione de unu
istadu bùlgaru unidu remontat a su Primu Impèriu Bùlgaru, in su 681 p.C., tempus
cando dominaiat subra sa prus parte de is Balcanos, diventende tzentru culturale
pro sos islavos durante totu s'Edade Mèdia.

Cun sa ruta de su Segundu Impèriu Bùlgaru in su 1396, is territòrios fiant
passados suta poderiu otomanu pro unos chimbe sèculos. Sa gherra russu-turca
(1877-1878) at batidu a sa costitutzione de unu istadu bùlgaru de tres. Sos
annos sighidos a s'indipendèntzia fiant caraterizados dae conflitos cun is
istados a làcana. In totu e duas sa gherras mundiales sa Bulgaria est istada
alleada de sa Germània.

In su 1946 fiant fata istadu sotzialista unipartìticu, parte de su blocu
sovièticu. Is primas eletziones multi-partìticas fiant fatas in su 1989,
cuntzèdidas dae su partidu comunista a guvernu. Sa Bulgaria s'est duncas
tramudada istadu democràticu cun economia de mercadu.

Sas atividades cummertziales e culturales printzipales de sa Bulgaria s'agatant
in sa capitale, Sofia. Is setores econòmicos prus fortes sunt s'industria grae,
ingegneria elètrica, s'agricoltura. A fatu de unu periodu de incudida manna
dèpidu a su passàgiu a una economia de mercadu, chi at batidu fintzas a unu
collassu econòmicu in su 1997, sa situatzione est torrada a si pesare cun
crèschida economica. Cheret naradu però ca prus de su 20% de is traballadores
balàngiat prus pagu de 1€ a s'ora, cun rèdditos peròmine paris a su 47% de sa
mèdia europea. Membru de s'unione europea, sa Bulgaria at abandonadu is pranos
de adotare s'euro.

Sa majoria de is bùlgaros, su 72,5%, bivent in àreas urbanas. Unu bùlgaru de ses
bivet in Sofia. Etnicamente is bùlgaros rapresentant s'84,8 de sa popultzione
totale, is turcos s'8,8% e is rom su 4,9%. Àteras minorias formant su 0,7% de sa
populatzione e su 0,8% non s'identìficant in grupu ètnicu perunu.



https://sc.wikipedia.org/wiki/Boston

Coordinatas: 42°21′28″N 71°03′42″W﻿ / ﻿42.357778°N 71.061667°W42.357778;
-71.061667

Boston (/ˈbɒstən/) est sa capitale e sa prus manna tzitade de s'istadu federadu
de Massachusetts, in sos Istados Unidos. Est fintzamentas sea de sa Contea de
Suffolk.

Boston est sa prus manna bidda de sa Noa Inghilterra cun populatzione de unos
646.000 bividores, e sa de 24prus manna in sos USA. Est pois su tzentru de una
manna àrea metropolitana sa prus manna de deghe in sa natzione, narada Greater
Boston, chi contat 4.5 milliones de bividores.

Est una de sas biddas prus antigas de sos Istados Unidos, fundada in su 1630 de
colonizadores puritanos in sa penìsula de Shawmut. Est istada a su tzentru de
paritzas acuntèssias chi ant sinniadu s'ìstòria de sos Istados Unidos, comente
sa Rivolutzione Americana, s'Istralia de Boston, su Boston Tea Party, sa Batalla
de Bunker Hill e s'Assìtiu de Boston.

Cun s'indipendèntzia de sa Gran Britànnia, sa tzitade at sighidu a mantènnere
importu comente portu e logu de manìgiu, e comente tzentru de cultura e
educatzione.

In Boston sunt istadas abertas sa prima iscola pùblica (1635) e sa prima
metropolitana (1897) de sos Istados Unidos.



https://sc.wikipedia.org/wiki/Azerbaigi%C3%A1n

Sa Repùbrica de s'Azerbaigián (in limba azera Azərbaycan Respublikası) est una
natzioni chi s'estendit in sa cadena de is mòntis de su Càucaso. Sa capitali sua
est Baku. Est arriccu mera de petròliu.

Mancai siat una repùbrica làica, sa prus parti de sa popolatzioni sighit sa
religioni de s'Islam. Est sa natzioni prus manna de su Càucasu pro popolatzioni
e mannària. S'Azerbaigián est unu de is fundadoris de sa Comunidadi de Istàdus
Indipendentis e fait parti de su Cunsillu Europeu dae su 2001.

Geograficamenti, s'Azèrbaigian s'estendit in dus terras mannas: s'Europa in sa
parti setentrionali e s'Asia in cudda meridionali, ma est considerau un istàdu
europeu.

Cunfinat a setentrioni cun sa Rùssia, a otzidenti cun sa Geòrgia e cun
s'Armènia, a meridioni cun s'Iran e a orienti cun su mari Càspiu; s'exclave de
sa Repùbrica Autònoma de su Nakhchivan cunfinat cun s'Armènia a settentrioni e
s'Iran e sa Turchia a meridioni. Tenet istèrrida de 86.600 km2.

Istoricamenti s'Azerbaigián est stètiu parti de s'Unioni Soviètica de su 1919
(candu est stètiu conchistau de s'armada arrùbia) a su 1991, candu est stètia
dichiaràda s'indipendèntzia in pàris cun is àtrus istàtos de su Càucaso.

Tocat a nàrriri ca sa popolatzioni chi si considerat azera est mera prus
numerosa de sa popolatzioni chi bivit in sa Repùbrica: sa prus parti de is
azeros bivint in Iran, àteros bivint in Turchia, custu poita istoricamenti
s'Azerbaigián est stètiu meda prus mannu de su chi est oi, ma est stètiu
conchistau e divìdiu intra a sos invasòres. Pro custa arrexoni, sa limba azèra
podit èssiri scrita in tres diferentis maneras: cun s'alfabetu latinu, cun
s'alfabetu aràbu e cun s'alfabetu cirillicu. S'iscritura cun s'alfabetu aràbu
est mera adoperara dae is azèrus iranianus e s'iscritura cirillica est stètia
adoperada in is annus de "russificatzioni" candu s'Azerbaigián faiat parti de
s'Uniòni Soviètica: oi in dì, perou, su guvernu de sa Repùbrica de s'Azerbaigián
est circhendi de promòviri s'ùmperu de s'alfeabetu latinu pro s'acostiari a
s'Otzidente e a sa Turchia, considerada una ispètzie de "sorri manna" dae
s'istadu azeru prus piticcu e nou.

In is primus annus de s'indipendèntzia c'est stètia una gherra intra
s'Azerbaigián e s'Armènia pro is logus de su Nagorno-Karabak ca funt ancora
controllaus dae is fortzas armadas de s'Armènia: est de su 1994 ca is
resolutzònis de s'ONU pro su ritiru de is fortzas de ocupatzioni Armènas no
funti arrispetadas.

Sa prus parti de is esportatzionis funt de petròliu: dae su 1997 fintzas a oi,
s'estratzioni de custu combustìbili est aumentada costantementi. Nci funt
crèscidas in s'estratzioni de ferru, sali, rame e prumu puru. Is bias de
comunicatzioni e s'indùstria de s'estratzioni, perou, funt insufitzentis. Su PIL
est aumentau de su 7,4% in su 1999, de su 11,4% in su 2000 e de su 9,9% in su
2001.



https://sc.wikipedia.org/wiki/Virg%C3%ACnia_Otzidentale

Sa Virgìnia Otzidentale (in ingresu West Virginia: /ˌwɛst vərˈdʒɪnjə/) est unu
istadu federadu de sos Istados Unidos, chi s'agatat in sa regione de is
Apalacos. A intro de sa natzione benit cunsideradu istadu de su Sud, mancari
potzat èssere cunsideradu fintzas in sa regione de Atlànticu Mèdiu, Atlànticu de
Sud e artu sud.

Tenet làcana is su Sud-Est cun s'istadu federadu de Virgìnia, in su Sud-Ovest
cun su de Kentucky, in su Nord-Ovest cun su de Ohio, in su Nord cun su de
Pennsylvania e in su Nord-Est cun su de Maryland. Sa capitale e tzitade prus
manna est Charleston.

Sa Virgìnia Otzidentale est s'istadu de sa Cunventzione de Wheeling, in tempus
de sa Gherra de Setzessione, sende chi is meres de terras chi bi biviant teniant
pagus iscravos. S'intrada in sa federatzione est de su 20 de làmpadas 1863. Fiat
su solu istadu a si formare separende·si de sa Cunfederatzione de is Istados de
Sud; est fintzas unu de is duos (s'àteru est su Nevada, chirriadu de su Utah)
nàschidos cun sa Gherra de Setzessione.



https://sc.wikipedia.org/wiki/Trinidad_e_Tobago

Trinidad e Tobago, uffitzialmente Repùblica de Trinidad e Tobago, est unu istadu
cumpostu de duas ìsulas chi s'agatant a illargu de is costeras de su Sudamèrica,
a su norti-estu de su Venezuela e a su sud de Grenada, in is Antillas Minores.

Sa capitale est Port of Spain, sa prus manna tzitade Chaguanas, sa limba
uffitziale s'inglesu.

Trinidad e Tobago est famadu pro su Carrasegare e est su logu de nàschida de su
limbo.

Generalmente cunsiderada a parte de is Caràibes, cumpartzit làcanas maritimas
cun àteras natziones comente Barbados in su norti-estu, Grenada in su
norti-uestu, Guyana in su sud-estu e Venezuela in su sud e in s'uestu.

S'ìsula de Trinidad est istada colònia ispagnola de s'arribu de Cristoforo
Colombo in su 1498, a sa capitolatzione de su guvernadore ispagnolu, DOn José
Chacón, cun sa cunchista de is britànnicos in su friàrgiu de su 1797.

Pro su chi pertocat Tobago, in paris tempus aiat cambiadu dominatziones de
ispagnolos, britànnicos, frantzesos,olandesos e curlandesos. Is duas ìsulas, chi
sunt abarradas isparigadas fintzas a su 1889, fiant tzèdidas a sa Grandu
Britànnia cun su Tratadu de Amiens de su 1802. Est imbàtidu a s'indipendèntzia
in su 1962, dende·sì ordinamentu de repùblica in su 1976.

Contrariamente a sa prus parte de is Caràibes in ue si chistioat inglesu,
s'economia de Trinidad e Tobago s'apoderat mescamente subra s'indùstria, su
petròliu e su petrolchìmicu. Est unu de is istados prus ricos de sa regione,
gràtzias a is reservas de petròliu e gas.



https://sc.wikipedia.org/wiki/Sardu_campidanesu

Su Campidanesu est sa bariedadi de sa lingua Sarda fueddada in su "Cabu de
Giossu" de sa Sardìnnia; si liaus sa Gallura e is logus acanta de Tàtari, totu
is àterus sardus chistiònant su Cabesusesu, sa "limba de Cabu de susu". Podeus
pentzai ca totu is chi bivint prus a basciu de Aristanis fueddint a sa manera
campidanesa. Tòcat a narai ca, in beridadi, no est aici sentzillu a pratziri is
biddas in Cabesusesas e Campidanesas, poita ca, biddas a tipu Gadoni, Meana,
Seulu, mancai siant giai giai prus a basciu de Aristanis, fueddant dialetus
ammesturaus cun su Cabesusesu. Si scit poi ca dui at logus medas innui is
fueddus, e sa pronùntzia de-i cussus, est una ispeci de amesturu de is duas
bariedadis chi eus nau, cumenti sutzedit in calincuna bidda de s'Ollasta, a tipu
Jersu e Lanusè, o in biddas a tipu Làconi, innui nant "ogiu" po "ollu", ca
assimbillat a su Cabesusesu "ozzu", "abba" po su Campidanesu "akua" ma no nant
"chibudda", ma "cibudda". A inturu de su Campidanesu e totu, ddu-i at calincuna
diferèntzia pitichedda dai bidda ai bidda, ma custas funt seguramenti prus pagus
de is chi dui at dai Campidanesu ai Cabesusesu. Ndi podeus arremonai medas: me
in logus acanta de Casteddu, ai sa -d- ki tenit innantis e a palas una boxali,
ddi nant -r- ("meda" ddu nant "mera"); in sa Marmilla ai una -l- chi puru
tengiat innantis e a palas una boxali ddi nant -b- ("soli" ddu nant "sobi");
sempri inni', ai sa primu personi a su tempus passau de su verbu dda faint
bessiri cun -ìa o cun -à (deu "tenìa", "andà", "bufà", "scidìa"), candu me in
atrus logus bessit cun -emu (deu "tenemu", "andamu", "bufamu", "scidemu"). Ndi
at atras medas, ma seguramenti duus Campidanesus, de cali si bollat chi siant
biddas, si iant a cumprendi chentza problema perunu. Po biri unu esèmpiu de
Sardu Campidanesu, bai a su Mogoresu.



https://sc.wikipedia.org/wiki/Rep%C3%B9blica_Federale_Tedesca

Sa Repùblica Federale Tedesca (in tedescu: Bundesrepublik Deutschland o BRD),
prus communemente narada Germània Ovest fiat unu istadu de s'Europa, esistidu de
su 1949 a su 1990, annu de aunimentu a s'àtera ex repùblica tedesca, chi beniat
a èssere sa Germània Est, o pro usare su nomine uffitziale sa Repùblica
Democràtica Tedesca.

S'istadu fiat naschidu in su territòriu tedescu chi cun s'agabu de sa II Gherra
Mundiale fiat istadu assignadu a s'ocupatzione militare de is tres natziones
binchidoras de Istados Unidos, Rènniu Aunidu e Frantza.

Sa Germània Ovest fiat meda prus manna de sa bighina Germània Est, tenende una
istérrida de 248.577 km² e una populatzione de unos 63.255.000 abitantes in su
1990.

Fiat cumposta de is territòrios de is Land de: Schleswig-Holstein, Freie
Hansestadt Bremen, Niedersachsen, Nordrhein-Westfalen, Hessen, Rheinland-Pfalz,
Saarland, Baden-Württemberg, Freistaat Bayern, Land Berlin(iscetis sa parte
ovest).

Sa Repùblica Federale Tedesca fiat costituida su 23 de maju 1949. Sa capitale
non definitiva fiat Bonn. Berlin a cussos tempos non teniat is caraterìsticas
pro ddu pòdere èssere, fiat difatis dividida in duas metades, ma prus de importu
istesiada de su restu de s'istadu e inghiriada in onni cantone de sa Germània
Est.

Mancari uffitizialmente soberana, sa Germània Ovest est abarrada ocupada de is
tropas istràngias americanas, inglesas e frantzesas (aici comente sa Germània
Est de cuddas Sovièticas), agatende·sì·nche in territòriu de opositzione in su
cuntestu de sa Gherra Frida.

Su 3 de santugaine 1990, unu annu a pustis de s'isciusciamentu de su Muru de
Berlin, is duos istados tedescos si sunt aunidos. Is territòrios de sa Germània
Est sunt istados uffitzialmente tzedidos a sa de s'Ovest e cunvèrtidos a su
sistema de s'istadu federale.



https://sc.wikipedia.org/wiki/Montana

Su Montana (/mɒnˈtænə/) est unu istadu de s'Ovest de sos Istados Unidos. Su
nòmene benit de su faeddu ispagnolu de montaña, chi cheret nàrrere monte. Sa
capitale est Helena ma sa tzitade prus manna est Billings.

Allàcanat in su Nord cun is provìntzias canadesas de (andende de s'Est a
s'Ovest) Saskatchewan, Alberta e Colùmbia Britànnica, in s'Est cun is istados
federados de Dakota de Nord e Dakota de Sud, in su Sud cun su Wyoming e in parte
cun su Dakota de Sud, in s'Ovest cun su Idaho.

Su Montana est su de 4 istados federados in istèrrida ma su de 44 in
populatzione e de 48 in densidade. Sa regione otzidentale de tres est rica de
montes chi pigant parte a sa catena de is Montes Rocosos. Bi sunt parcos
naturales comente su Glacier National Park e su Yellowstone National Park.

Su Montana tenet medas nomìngios comente "Big Sky Country" (Terra de su Chelu
Mannu) e "The Treasure State" (S'Istadu Pòsidu), e slogans comente "Land of
Shining Mountains" (Terra de is Montes Lughentes) e "The Last Best Place"
(S'Ùrtimu Megius Logu).



https://sc.wikipedia.org/wiki/Lviv

Lviv (in ucrainu: Львів, trasliteradu: L'viv; in polonesu: Lwów; in russu:
Львов, trasliteradu: L'vov; in tedescu: Lemberg; in yiddish לעמבערג,
trasliteradu Lemberik; in latinu: Leopolis [sa bidda de su lione]) est una
tzitade de unos 729,850 bividores de s'Ucraina otzidentale, cabulogu de
s'oblast' omònimu e unu de is tzentros culturales prus de importu de s'istadu.

Est pois sede de orchestra filarmònica e de su Teatru d'Òpera. su tzentru
istòricu est patrimòniu de s'UNESCO de su 1998.

Lviv est istada istoricamente bidda de majoria polonesa. In su 1919 fiat difatis
parte de sa Polònia, torrada a costituire a s'acabu de sa prima gherra mundiale.
Tando unu 50% de is bividores fiat de etnia polonesa, unu 32% fiat ebreu e petzi
unu 15% ucrainu.

A pustis de sa segunda gherra mundiale, in su 1945, is làcanas de sa Polònia
fiant mudadas e su territòriu de Lviv tzedidu a s'Unione Sovietica. Is bividores
ebreos fiant giai istados trazados de sa barbaridade de sa shoah, ma sa
populatzione polonesa fiat intames bogada e obligada a si nche retirare intro de
is làcanas noas de sa Polonia. In ie sa prus parte de issos si diat pois
tramudare a Wrocław. Lviv fiat torrada a populare cun bividores de etnia
ucraina.



https://sc.wikipedia.org/wiki/Limba_afrikaans

S'afrikaans est una limba zermàniga chi custìtuit unu de sos idiomas prus
zòvanos faeddados in su mundu a dies de oe. Fiat istadu recunnotu comente limba
ufissiale s'8 de maju de 1925 e rapresentat duncas sa de tres limbas zermànigas
prus zòvana pro su chi pertocat s'ufissialidade, antetzèdida dae su faroigu,
recunnotu in su 1948, e su lussemburghesu, chi est devènnidu ufissiale in su
1984.

S'afrikaans est una de sas ùndighi limbas ufissiales de s'Àfriga de su Suddu e
zogat unu rolu importante in Namìbia. Est impreadu de prima limba dae unas
6.590.000 pessones in s'Àfriga de su Suddu (est a narrer, su 13,5% de sa
pobuladura totale) e dae s'11% de sa pobuladura namibiana. S'afrikaans s'est
isvilupadu moende dae s'olandesu de su de 17 sègulos e prus de su 95% de su
faeddàriu suo est de orìzine olandesa. Una cantidade minore de paraulas est
istada imprestada dae limbas che su malesu, su portughesu, su frantzesu,
s'ingresu e àteros idiomas afriganos. S'afrikaans, zai dae sa nàschida sua, at
infruentziadu meda s'ingresu sudduafriganu e sas limbas logales, e paritzas
paraulas afrikaans sunt intradas a àteros idiomas.

A inghìriu de unu millione de sos ses milliones e mesu de locudores de afrikaans
sunt bilimbes cun s'ingresu. In foras de s'Àfriga de su suddu e sa Namìbia, b'at
comunidades de faeddadores de Afrikaans in su Rennu Aunidu (unos 100.000), Noa
Tzelanda (21.000), Botswana (20.000), IAA (19.000), Austràlia (13.000) e Cànada
(2.400).



https://sc.wikipedia.org/wiki/K%C3%B2ssovu

Su Kosovo (in albanesu : Kosova o Kosovë, in serbu Kosovo, Косово), in forma
longa Repùblica de Kosovo (in albanesu : Republika e Kosovës, in serbu :
Republika Kosovo, Република Косово), fintzas narada ufftitizalmente dae is
autoridades serbas Kosovo e Métohija (in serbu: Kosovo i Metohija, Косово и
Метохија) est una repùblica reconnota dae una parte de sa comunidade
internatzionale, posta in s'Europa sud-orientale, pretzisamente in sa penìsula
Balcànica a intro de su territòriu de s'ex-Jugoslàvia. Decraradu indipendente
dae su 2008, tenet a capitale Pristina.

Su guvernu de Kosovo àplicat de facto su pòdere subra sa majoria de su
territòriu. Isceti cu chirru setentrionale, chi rapresentat unu 15% de sa
regione, bìvidu de populatzione a manna majoria serba, s'agataiat fintzas a
pegus tempus faghet suta autoridade de s'auto-proclamada Assemblea de Kosovo e
Metohija, chi fiat rapresentada isceti dae serbos e chi refudaiat sa
decraratzione de indipendèntzia de su 2008 de is albanesos kosovaros, reclamende
su mantenimentu in sinu a sa Sèrbia. Unu cambiapare territoriale cun sa Badde de
Preševo/Preshevë, bìvida dae una majoria albanesa, est regularmente evocada a su
fine de assentare su cunflitu.

Su Kosovo tenet istèrrida de 10 908 km2 e populatzione de 1.820.600 bividores de
chi unu 88% de etnia albanesa e unu 7% serbu. Allacanat in su norti e norti-estu
cun sa Sèrbia, in s'uestu cun su Montenegro, in su sud-uestu cun s'Albania e in
su sud-estu cun sa Repùblica de Matzedònia. Non tenet bessida a mare.

Su Kosovo est apartentu in s'istòria a istados diferentes. Cunchistadu dae sa
Serbia a s'impèriu romanu d'oriente in su 1170, fiat pois ocupadu dae is
otomanos in su 1459 e torradu a sa Serbia in su 1913 a fatu de su tratadu de
Bucarest, ponende fine a sa segunda gherra balcànica. A fatu de sa segunda
gherra mundiale su Kosovo fiat fatu provìntzia autònoma de sa Serbia, chi fiat
parte de sa Jugoslàvia. Su 10 de làmpadas de su 1999, segundu sa resolutzione de
is Natziones Aunidas 1244, fiat postu suta amministratzione de s'ONU, a sighidu
de cunflitos violentos chi is autoridades serbas aiant opostu a is
indipendentistas albanesos a sa fine de is annos 90. Is negotziados subras
s'istatutu de su Kosovo intres autoridades serbas e kosovaras sunt abarrada pro
meda tempus firmas in posiduras diferentes, cun is primos chistionende de una
autonomia meda manna in sinu a sa Serbia, is segundos de indipendentzia ebbia.

Su Kosovo tenet una de is economias prus pagu isvilupadas de Europa e fintzas in
tempus de sa Jugoslàvia sotzialista fiat sa regione prus pobera de s'istadu. A
custu fatu si sunt azuntas in is annos 90 is gherras e is santziones
internatzionales. Atualmente su depidu pùblicu internatzionale est enormu. Sa
moneda uffitziale est s'euro, chi at pigadu su logu de su marcu tedescu in su
2002.



https://sc.wikipedia.org/wiki/Interlingua

Interlingua est una limba artifitziale chi usat parolas chi sunt trovadas in sa
majoridade de sas limbas de s'Europa occidentale. Issa at devenida inventada dae
s'IALA - unu grupu de pessones (su prus connoschidu essente Alexander Gode) chi
laboravat supra su prozetu suo a pustis de ultra 20 annos. Issos finivana e
publicavana su prime ditionariu in 1951. Interlingua at devenida creada supra su
fundamentu de su vocabulariu de sas limbas sequente: inglesa, frantzesa,
ispagnola, portughesa, e italiana

Su nòmine de sa limba est componidu dae 2 partes: inter sinnificat "intre";
lingua sinnificat "limba". Sos isvilupatores isseperavana su nòmine
"interlingua" pro chi issos volevana chi sa limba siat apricada pro facilitare
sa comunicatzione intre pessones de logos differente. Pro chi interlingua at
devenida creada artificialmente pro esser una limba facile, issa est prus facile
de apigare chi limbas naturale.

At a esser 2 àteras limbas artifitziales in su mundu cun ultra 1000 faeddatores
- esperanto e ido. Issas 2 ant devenidas creadas pre interlingua. Alicunas
pessones pensana chi esperanto e ido sient prus facile a apigare pro chi custas
limbas non ant "exceptziones" (parolas chi diat contraìgher sas regulas), ma
àteras pessones pensana chi interlingua siat prus facile pro chi sos
isvilupatores isseperavana totu sas parolas in modu chi siat facile a
compiganare pro pessones chie connoschiena inglesa, frantzesa, ispagnola,
portughesa, o italiana, ma at a esser limbas comente occitana e romanian, totu
limbas chi venina de latina, sa limba usada in Roma ante longe tempus.



https://sc.wikipedia.org/wiki/Grammatica_de_su_sardu

Su sardu est una limba chi appartènet a su grùstiu noulatìnu de sas limbas
indoeuropèas, faveddàda in Sardigna. Istudiosos medas la tènen in cussìderu
comente sa limba romantza, de s'ala de Ponente, chi prus mantènet rapportos chin
su latinu anticu. Cada sardofonu la chistiònat ind una variedade dialettale sua;
b'at una tradissione chi addùrat dae unos treschèntos annos (a cumintzàre dae su
piemontesu Cetti), dae parte de istudiòsos medas, de ischirriàre su sardu in
duos zassos limbìsticos printzipales, cussos de su tzentru de sùsu logudoresu e
cussos de su tzentru de zòsso campidanesu. Mancàri chi sos favèddos de orìzine
latina sìan sa prus parte, su sardu galu mantènet a libèllu de substratu sas
limbas chi si chistionàban in àntis de sa bènnia de sos romanos, tantu chi in
parìtzos vocàbulos bi sun ètimos de radìchina sardiana (o "protosarda") e
punica.

Sicomènte de su nugoresu s'atzàpat nudda o bèlle nudda, apo isseperàu custu
limbazu: a dòntzi modu, prima de bos pònner a lègher, chèrjo isbentiàre su
cliché classicu chi bìet su sardu tantu malunìu, chi sos sardòfonos etòttu non
si cumprèndan a pàre! Su sardu, mancàri chi diffèrjat dae su puntu de bìsta
foneticu, non tenet custas differèntzias gai mannas chi nde dìan impedire sa
cumprensibilidàde. Chèrjo fìntzas ammentàre a tottus chi, comènte su sardu mùdat
dae bidda a bidda, cada limba in su mundu càmbiat a libellu zeogràficu
particulare o diatòpicu.

Su manuale l'apo iscrìttu pètzi dego ma, sicomènte non si podet lòmper a sa
perfessione, cada acòntzu est bene atzettàu: bàstat chi tènzat sentìdu e non
siat fattu pro vandalismu ebbìa (comènte imbètzes càpitat meda, mascamènte in
prozettos open-source chi làssan manu libera a tottus, bona zente o
malintragnàda).

Pro su chi pertòccat su campidanesu, chi imbètzes differit unu pacu dae su
nugoresu, bòche pònzo s'aggàntzu a custa (ottima e professionale) grammatica.
Ispèro chi custas pazinas bos fàcan prus curiosos e istimàre de prus custa bella
limba chi, in calesisìat dialettu si la chistionet, tènet su lùmen de sardu
ebbìa.

Sa grafìa unitaria de su sardu, impreàda a libellu istitussionale, l'atzapàes
inoche pro nd'ischire de prus.



https://sc.wikipedia.org/wiki/Gherra_de_Sas_Ses_Dies

Sa Gherra de Sas Ses Dies, cunnota finas comente sa Gherra de Làmpadas, sa
Gherra Àrabu-Israeliana de su 1967 o Sa de Tres Gherras Àrabu-Israelianas, fiat
istada cumbàtida intre su 5 e su 10 de làmpadas de 1967 intre Israele e sos
Istados probianos de s'Ezitu (cunnotu a sos tempos comente Repùbriga Àraba
Aunida), sa Zordània e sa Sìria. Sa gherra fiat cumintzada su 5 de làmpadas cun
su lantzamentu de un'atacu abiàtigu israelianu de surpresa contra a sos campos
de bolu ezitianos.

Unu perìodu de artu tensu aiat antetzèdidu sa gherra. In resposta a sos atos de
sabotamentu aderetados contra a mèrias israelianas, Israele fiat intervènnidu a
sa Tziszordània, tando suta de su cuntrollu zordanu, e aiat printzipiadu bolos
in subra de sa Sìria chi fiant agabados cun tzocos abiàtigos in subra de su
territòriu sirianu e atacos sirianos de artilleria contra a assentadorzos
tziviles israelianos a probe de sa làcana, sighidos dae sa reassione israeliana
contra a impostadorzos sirianos in sas Artàrias de su Golan e allacanamentos
onzi bia prus frechentes a intro de sa zona demilitarizada a longu de sa
frontera siriana, tenende de cùcuru sa brocada dae bandas de s'Ezitu de
s'Astrintorzu de Tiran, cun ischerriamentu de fortzas ezitianas a curtzu de sa
làcana cun Israele e sa dimanda de evacuadura de sas fortzas tumbone de s'ONA
dae sa Mesìsula de su Sinai. In intro de ses dies, Israele aiat bintu sa gherra
de terra detzisiva. Sas fortzas suas aiant leadu cuntrollu de sa Fasca de Gaza e
de sa Mesìsula de su Sinai dae s'Ezitu, sa Tziszordània e Zerusalemme Estu dae
sa Zordània, e sas Artàrias de su Golan dae sa Sìria.



https://sc.wikipedia.org/wiki/Gesuitas

Is Gesuitas funt un'ordine religiosu catolicu fundadu dae Ignatziu de Loyola. Su
nòmene ufitziale est Compagnia de Gesus.

Ignatziu de Loyola, ispagnolu bascu, in gioventude est istadu òmine de corte e
de armas. A 30 annos at tentu unu cambiamentu profundu, una cunversione
religiosa. At fatu un' esperientzia de vida eremitica e de penitentzia
(1522-1523), e a poi est andadu a Parigi a istudiare a sa Sorbona, famada
Universitade de su tempu. Inoghe resessit a conchistare 6 cumpagnos chi cherene
condividere unu progettu de vida sou. Andana a Roma e otenint s'approvatzione de
s'Ordine nou Cumpagnia de Gesus dae su paba Pàulu III (27 trìulas 1540).
S'Ordine creschet in presse e a poi de pagos annos bi sunu Gesuitas in divescios
logos in Europa e fora de Europa. Aberini Collegios po s'istrutzione de sos
giovanos.

Una novidade est chi s'iscola est gratis, ma unu principe, unu piscamu, una
tzitade devene approntare sos locales e frunire su mediu po vivere a sos
insegnantes. Sos Gesuitas ana tentu unu numeru mannu de missionarios: de custos,
Frantziscu Saveriu in Ìndia e Giappone, Matteo Ricci in Tzina, Eusebio Chini in
Mèssicu e Califòrnia, e àteros meda in Ìndia, Giappone, Àfrica, in Amèrica. In
America meridionale ana avviadu una impresa manna, nodida comente Sas
Ridutziones de su Paraguay, durada 150 annos: ana regoltu in comunidades sos
indigenos Guaranì, e ana isviluppadu sa vida sotziale, economica e culturale de
cussas popolatziones. ( cfr The Mission, unu film subra sa vida in Sas
Ridutziones. Regia, Roland Joffé. Cast: Robert De Niro,Jeremy Irons e ateros.
Musicas de E. Morricone. 1986). Su chi sos Gesuitas faghiant at provocadu una
forte oppositzione de ministros e guvernos Illuministas, de varios istados
Europeos ispetzialmente de Portugallu e de Ispagna. Custos ana fattu pressione
subra su paba Clemente XIV chi in su 1773 ada suppressu s'Ordine. Calchi cosa de
sos Gesuitas però est restada in vida in Russia, ca sa Czarina Caterina II no
ada atzetadu de si brivare de sos Gesuitas chi funi in sos Collegios po sa
gioventude. Pio VII in su 1814 ada de nou recostituidu s'Ordine de sos Gesuitas,
chi sunu torrados a sas atividades issoro. Sos Gesuitas ant tentu òmines
eminentes in varios campos: teologicu, filosoficu, astronomicu.



https://sc.wikipedia.org/wiki/George_Washington

George Washington (22/02/1.732-14/12/1.799) est istadu unu de sos babos
fundadores de sos Istados Aunidos, isvilupende su rolu de cumandadore cabu de
s’armada continentale in tempus de sa gherra rebolussionària amerigana. Aiat
finas presìdidu subra de su cumbèniu chi aiat redatadu su custituimentu, su cale
aiat sustituìdu s’istatutu de sa cunfederadura. Su custituimentu aiat istabilidu
sa funtzione de presidente de sa repùbriga, chi Washington fiat istadu su primu
mantenende-la.

Washington fiat istadu elèghidu presidente a issèberu unànime de sos 69
eleghidores in su 1.788, e aiat cumpretadu duos mandatos. Aiat presìdidu subra
de sa formadura de una gubernu nassionale forte e finantziadu bene, chi
mantènneret sa neutralidade in sas gherras pilisende in Europa, suprìmeret sa
rebellia e lograrat atzetadura intre sos ameriganos de onzi casta. S’istilu suo
de lìderu aiat apostivigadu medas formas e rituales gubernamentales impreados
dae tando, che su sistema de gubernu e su pronuntziamentu de s’arresonu
inagurale. In prus de custu, sa transidura paghiosa dae sa presidèntzia sua a sa
de John Adams aiat istabilidu una tradissione galu como in esistèntzia.
Istorigamente, Washington est cussideradu ampramente comente su babu de sos
Istados Aunidos.



https://sc.wikipedia.org/wiki/Galicia

Galicia o Galitzia (galic.: Galiza o Galicia, offiz.Comunidade Autónoma de
Galicia) esti una Comunidade Autònoma de si Ispagna dae su 28 abrile 1981 in su
nordeovest de s'Ispanja. Issa tennidi batoro Provintzias :A Coruña, Lugo,
Ourense et Pontevedra. 2.771.341 (2007) personas bivinti in Galicia . Su pranu
de Galica esti mannu 29.574 Km² Sa kapitali esti Santiago de Compostela, sas
limbas offitziales funti Galegu et Ispanjolu. Su Presidenti de sa Xunta de
Galicia esti Alberto Núñez Feijoo (Partido Popular de Galicia (PPdeG))

Sa Galicia esti sittuada in su Nordeovest de s'Ispanja et sos grados 9°W42°N et
7°W44°N.. In su Norde allacana cun su Mari Kantabru et in su Ovest cun su Ozeanu
Atlantiku.In sud allacana cun su Portugallu et in est cun sas Rejones autonomas
de Kastillia-Lioni et Austuria.

Prus de sa medade de su pranu tennidi prus de 400 m de artura. Su Monti prus
mannu esti kussu de Pena Trevinca 2.127 m. Meda bella esti sa Kosta de Galicia
longa 1.659 km,800km Kostas codinatzas et 300km de prajas.(unu tertzu de sas
kostas Ispanjolas)



https://sc.wikipedia.org/wiki/Domu

Naraus domu unu calisisiat fraigau imperau de is òminis po ddu istai e tenni
aprigu. In d-una domu nci podint essi un'o prus famìllias e a bortas animalis.

In su sèculu IV a.C. cumintzant a si spainai domus cuncordadas po famìllias chi
bivint a contu pròpriu. Fintzas de s'edadi de mesu agataus domu a unu locali
sceti: monolocali. Po su prus ddas agataus arrimadas s'una a s'àtera. Si imponit
unu modellu de domu chi si spainat meda: de sa Mesopotamia a s'Egittu, de Creta
a sa Grècia antiga.

Assentendisì a is mudàntzias de sa sociedadi e de su clima, sa domu mesopotamica
si ndi pesat a giru de una pratza, o cortilla a parti de aìnturu, de innui si
podiat intrai a is aposentus. A su pianu paris terra istaiant is òminis a su
pianu de susu is feminas e is tzaracus.

In s'Egittu antigu teniant domus a cumoni assentadas a fileras un'asusu de
s'àtera fatas de matonis de terra e palla chi a bortas fadiant bixinaus mannus.

Sa domu de is romanus, chi ndi beniat in deretura de sa domu grega e de cussa
etrusca, fiat fraigada a giru de duas cortillas (atrium e peristilium) e si
dividiat in aposentus privaus e àterus abertus a sa vida publica.

Cun s'Edadi de mesu torrat sa domu po una famìllia sceti, po bivi e po
traballai, cun magasinus e butegas a pianu paris terra.

Po tenni amparu e po bivi impari in comunidadi bessint a campu, in su comintzu
de s'edadi de mesu, is monastèrius fatus ponendi imparis is domus (is cellas de
is paras a giru de s'inclàustru) po passai impari sa vida, su pregai, su papai,
su traballai. Acanta de is monastèrius si ndi pesant biddas mannas e piticas.

In su Rinascimento, sighendi sa curtura de s'epoca, is domus funt a sa moda de
sa domu romana, cun cortillas fatas a cuadru o a retàngulu; po una famìllia
sceti, po bivi e po traballu.

Sa prima citadi anca, in su sèculu XIX (Millieotuxentu), si fràigat unu tipu de
domu proletària est London, cun cussus chi funt numenaus slums: tristus e mali
famaus po is cunditzionis igienicas non fiant àteru chi monolocalis pòberus e a
unu pianu solu chi serbiant po dormiri sceti.

Sa gruta est sa prima domu aprigada, in arrocas stuvonadas de s'arroidura de su
mari, de is frùminis o de is àstragus o de àtera natura.

Sa tenda fut sa cumpangia de s'omini chi arrolliàt po su mundu chena de si
firmai meda in nisciunu logu, ndi faint imoi puru de tanti arratzas e mannarias.

Sa barraca, chi si cumintzat a biri in su Neolìticu, amostat unu progetu di
architetura primitiva; sa prus simpli est un aprigu cun brancus pinnicaus, cun
is càbudus cravaus in terra, amuntaus de scoma: est a tipu abiàrgiu. Su tipu a
bòvida, chi est su prus malu a fai, est imperau finas oindii de meda
populatzionis cun materialis chi funt diferentis a segunda de su clima e de sa
curtura.

Sa palafita e is domus asusu de is arburis benint sèmpiri de su Neolìticu, is
palafitas funt domus de linna asusu de unu sostri incravau in palus fichius in
s'acua po si podi difendi de nemigus e logus malisanus. S'imperu de linna po is
domus est pròpriu de cuddu logus de padentis mannus in su nord e in su càbudu de
s'orienti de su mundu, candu su matoni ddu agataus in is logus a sud e a
orienti.



https://sc.wikipedia.org/wiki/Delaware

Su Delaware (/ˈdɛləwɛr/) est unu istadu federadu de sos Istados Unidos de
Amèrica, chi s'agatat in sa regione de Atlànticu Mèdiu. Sa capitale est Dover,
sa prus manna tzitade Wilmington.

Allàcanat in su Nord cun sa Pennsylvania, in su Nord-Est cun su New Jersey, in
su Sud e Ovest cun su Maryland. In s'Est tenet bessida in s'Ocèanu Atlànticu.

Su Delaware s'agatat in sa parte de Nord-Est de sa penisula de Delmarva. Est su
segundu istadu prus pitiu, su de 6 prus pagu populados e su de 6 cun prus arta
densidade de bividores de sos 50 Istados Unidos. Benit partzidu in tres conteas
chi de Nord a Sud sunt New Castle, Kent e Sussex. Sas duas conteas de giassu
tenent istoricamente economia basada subra sa massaria, sa de New Castle est
prus industrializada.

Sos primos colonizadores sunt istados sos olandesos, in su 1631. Fiat a coa una
de sas trèighi colònias chi si fiant ribelladas in sa Rivolutzione Americana e
su 7 de nadale 1787 su primu istadu a ratificare sa costitutzione de sos Istados
Unidos.



https://sc.wikipedia.org/wiki/Creja

Creja, cun custa paraula chi derivada dae su gregu ἐκκλησία (ekklēsía), e dae su
latinu ecclesĭa, si intendet indicare sa comunidade. In su grecu classicu si
intendiada sa comunidade tzivile. In su Nou Testamentu si intendet sa comunidade
de fide, reunida po tzelebrare sos ritos religiosos o su cultu, po iscultare sa
paraula de sos profetas o de Cristos, chi beniat annuntziada a su populu. Cun
custa paraula s'intendet puru su fraigu inue sos cristianos si reuniant e si
reunint. In sos primos tempos sos cristianos no aiant crejas.

Si reuniant in sas domos, o in sas catacumbas in tempu de persecutzione. A poi
de s'Edittu de Costantinu imperadore (Edittu de Milanu, 313) chi daiat libertade
a sa creja cristiana, s'est incomintzadu a fraigare crejas mannas e minores.

Como presentamos una creja manna comente bi nd'aiant in Roma, Costantinopoli e
in ateros logos. A denanti de sa creja bi fut su vestibulu, dae su vestibulu si
intraiat in su chiostro, e in su tzentru bi fut una funtana; s' intraiat in
sacreja, in sa navada (ca fut allongada comente una nave); sa navada podiat
essere unica o divisa dae colunnas. In fundu a sa navada bi fut presbiteriu, su
logu riservadu a sos preideros.



https://sc.wikipedia.org/wiki/Costantinu

Flavius Valerius Aurelius Constantinus (Naisso, 27 de frealzu de su 274 ca. - 22
de maiu 337) fit fizu de Costanzu Cloro e de Elena, fit istadu proclamadu
imperadore dae sos soldados, poi de sa morte de su babbu Costantzu. Massentziu e
Massiminu Daia, duos Cesares cherene occupare sa parte de sos ateros duos
Cesares, Costantinu e Liciniu. Costantinu movede s'esercitu sou po s'Italia e
arrivada a Roma. Ponede su campu a denanti de Ponte Milvio, no lontanu dae su
Tevere. Una legenda narada chi prima de s'iscontru,Costantinu ada idu una rughe
formada dae sa lughe de su sole e una iscrita: In hoc signo vinces, cun custu
signu asa a binchere. Incomintzada sa battaglia e Massentziu e-i sos suos sunu
ispintos intro su Tevere. Massentziu moridi, e Costantinu intrat in Roma.
Costantinu est istadu unu imperadore favorevole a sos cristianos: in su 313 ada
fattu s'Edittu de Milanu, chi daiada a sos cristianos libertade de cultu.
Retzìdi su batijimu guasi a sa fine de sa vida. In Sardigna Costantinu (Antine,
Bantine, Gantine) est veneradu che santu in divescios logos: Sedilo,
Puthumajore, Cossoine, Flussio e ateros. A Sedilo e Puthumajore si currede
s'Ardia (su 6 de triulas) po ammentu de sa vittoria de Costantinu a Ponte
Milvio.



https://sc.wikipedia.org/wiki/Classificatzione_sient%C3%ACfica

Ne is sièntzias biologicas sa classificatzione est una manera cun su cale is
biòlogos amuntonant, assestant e classìficant diferèntes ispètzias de organismos
biventes o fòssiles. Sa classificatzione biològica est una forma de tassonomia
sientìfica.

Su primu a chircare de atrumare is ispètzias segundu caraterìsticas morfològicas
similares est istadu Carolus Linnaeus chi aiat creadu unu sistema de
classificatzione pubricadu in su 1753 cun su nòmene Systema naturae. Custa est
istada riesaminada e rimanegiada de sighidu fintzas a sa nàscita de sa teoria
evolutzionista de Charles Darwin. Sa classificatzione sientìfica est
s'arresultadu de is sièntzas evolutzionistas e derivat meda dae sa tassonomia e
sa sistematica a prus chi totus is istùdios e is chircas fatas a pitzu de is
biventes, siat dae sa biologia siat dae is àteras sièntzias.

Classificatziones imperadas de sòlitu pro s'amostamentu de tres ispètzias: su
muschitu de sa fruta (imperadu meda in is traballadorios de genètica), s'òmine e
sa Magnolia virginiana.

Cunsiderende cust'ùrtimu esèmpiu bidemus chi medas de is taxon tenent su nòmene
de sa gènia Magnolia (Magnoliophyta, Magnoliales etc.). Sa Magnolia virginiana
est istada sa prima ispètzia de-i custa gènia nomenada e rapresentada, a prus
chi sa ispètzia tìpica de custa gènia.

Is taxon subra sa gènia tenent de sòlitu unu nòmene chi benit dae sa gènia
etotu. Is sufissos imperadus pro formare custos nòmenes benent dae su rennu, e,
in unos casos fintzas dae su phylum e dae sa classe, a sa manera de sighidu:



https://sc.wikipedia.org/wiki/Carolina_de_Nord

Sa Carolina de Nord (in ingresu North Carolina [/ˌnɔrθ kærəˈlaɪnə/]) est unu
istadu de sos Istados Unidos de Amèrica chi s'agatat in sa regione de Sud-Est.
Sa capitale est Raleigh, tzitade majore Charlotte.

Su nomìngiu est "Tar Heel State" (Istadu Tar Heel) e "Old North State" (Betzu
Istadu de Nord). Tar Heel est unu faeddu impreadu pro inditare Carolina de Nord
e bividores suos, significadu e etimologia non sunt connotos.

Allàcanat in su Sud cun Carolina de Sud e Geòrgia, in s'Ovest cun su Tennessee,
in su Nord cun sa Virgìnia e in s'Est cun s'Ocèanu Atlànticu.

Sos primos europeos a si nche istabilire sunt istados sos colonizadores
ispagnolos in su 1567, ghiados de Joan Pardo. Sos ispagnolos aiant pesadu unu
forte, chi at tentu però vida meda curtza: 18 meses a pustis de su fraigu sa
comunidade nativa de sa zona, sos Joara, nde aiat bochidu totus sos 120
bividores, francu unu.

Su territòriu fiat a coa fatu colònia de sa Rennu Unidu. A primìtziu e fintzas a
su 1729 Carolina de Nord e Carolina de Sud sunt istadas aunidas in sa Provìntzia
de Carolina.

Fiat una de sas trèighi colònias a si ribellare in sa RIvolutzione Americana e
duncas unu de sos trèighi istados originales de sa natzione.

Su 20 de maju 1861 fiat s'ùrtimu istadu a decrarare sa bessida de s'Unione. A
pustis de de sa Gherra Tzivile sa Carolina de Nord fiat logu de brigas intre
biancos e nieddos.

Sos biancos, chi ant pòdidu cumandare e gubernare fintzas gràtzias a sa
violèntzia de su Ku Klux Klan, sunt resissidos a controire su deretu de votu a
sos afro-americanos fintzas a su 1965.



https://sc.wikipedia.org/wiki/Brit%C3%A0nnia_Manna

Sa Britànnia Manna (in inglesu Great Britain) est un'ìsula de s'Atlànticu chi
s'agatat pagu a illargu de sa costera europea norte-otzidentale. Cun istèrrida
de 209,331 km2 est s'ìsula prus manna de su cuntinente e sa de noe de su mundu.
Contat populatzione de unos 61 milliones de pessones, chi nde faghent fintzas sa
de tres ìsulas prus populadas de su mundu, a fatu de Giava (in Indonèsia), e
Honshu (in Giapone).

Sa Britànnia Manna est parte de s'archipèlagu de is ìsulas Britànnicas, cumpostu
de prus de milli ìsulas intre chi fintzas s'Irlanda.

Atualmente rapresentat sa prus parte de su territòriu de su Rennu Aunidu de
Britànnia Manna e Irlanda de su Norte e s'agatat ispartzida in is natziones
costitutivas de Galles, Inghilterra e Iscòtzia.

S'unimentu in unu rennu solu torrat a su 1707, cun sa fundidura impare de
Iscòtzia e Inghilterra (chi giai contaiat is atuales natziones de Inghilterra e
Galles). Prus de una chentina de annos in antis, in su 1603, Jacu VI, re de
Iscòtzia, aiat eredadu su tìtulu de re de Inghilterra, ma isceti in su 1707 is
parlamentos de is duos istados aiant cuncordadu de si aunire. Su sèculu a
pustis, in su 1801, a su rennu de Britànnia Manna fiat azuntu su Rennu de
Irlanda, de chi diat nàschere su Rennu Aunidu de Britànnia Manna e Irlanda. In
su 1922, totu parte tzentru-meridionale de s'Irlanda s'est rèndida indipendente
e s'istadu fiat mudadu nùmene a su de oe, chi benit a èssere Rennu Aunidu de
Britànnia Manna e Irlanda de su Norte.



https://sc.wikipedia.org/wiki/Antigua_e_Barbuda

Antigua e Barbuda (in inglesu: Antigua and Barbuda [ænˈtiːɡə ænd bɑrˈbjuːdə]; in
ispagnolu tenet signìficu de "antigu" e "brabudu") est unu istadu cumpostu de
duas ìsulas copiolas chi s'agatat intre mare Caraìbicu e otzèanu Atlànticu.
Impare a is duas ìsuals majores de Antigua e Barbuda, nde faghent parte unu pore
de isuleddas minores (intre chi Great Bird, Green, Guinea, Long, Maiden, ìsulas
York e prus a sud Redonda). Sa capitale e bidda majore est Saint John's, sa
limba uffitziale s'inglesu.

S'istèrrida est de 440 km² e sa populatzione residente de unos 81.800 bividores.
Is ìsulas de Antigua e Barbuda s'agatant istesiadas de pagus mìglias nàuticas e
faghent parte de is Antillas minores.

Su nòmingiu de s'istadu est "Land of 365 Beaches" (Sa Terra de is 365 Prajas),
chi dependet de is prajas numerosas chi ddu caraterizant. Sa cultura suas est
istada influentzada meda de is [Rennu Auniadu|britànnicos]], su territòriu fiat
difatis colònia de su Rènniu Aunidu fintzas a su 1 de onniasantu 1981.



https://sc.wikipedia.org/wiki/Territ%C3%B2rios_de_su_Norti-Uestu

Is Territòrios de su Norti-Uestu (in inglesu Northwest Territories [NWT], in
frantzesu les Territoires du Nord-Ouest [TNO]) sunt unu territòriu chi s'agatat
in su norti de su Cànada. Sa capitale est Yellowknife.

Allàcanant in s'estu cun su territòriu de Nunavut, in su sud cun is provìntzias
de Manitoba, Saskatchewan, Alberta e Colùmbia Britànnica, in s'uestu cun su
Yukon e in su norti tenet bessida in su mare àrticu.

Is Territòrios de Norti-Uestu tenent istèrrida de unos 1,1 milliones de km² e
contant populatzione de 41.464 residentes, chi pro su 55% sunt nativos
americanos, prus a totu de etnias Dene, Métis, Inuit.

Tzèdidu a su Cànada in su làmpadas 1870 su territòriu fiat in orìgine meda prus
istèrridu. Nde faghiant parte totu is terras chi s'isterrent de sa penìsula de
su Labrador a su Patzìficu, ma manna parte de custas ddi sunt istadas
ischirriadas cun s'ordinamentu fatufatu de is bàrias provìntzias. Sa prima fiat
sa de Manitoba, in su triulas 1870, ammanniada pois in su 1881.

Sighiat su 20 de triulas 1871 sa Colùmbia Britànnica e in su 1882 Regina e su
distretu de Assiniboia.

In su matessi annu Ontàrio fiat ammanniadu. In su 1898 medas terras fiant
tzèdidas a su Québec e su territòriu de Yukon ischirriadu.

In su 1905 fiant fundadas is provìntzias de Alberta e Saskatchewan (de chi
Regina diat èssere cabulogu).

Fintzas a su 1999 is Territòrios teniant noantamas galu istèrrida prus manna de
s'Ìndia. Su 1 de abrile de cuss'annu però is 3/5 sunt istados ischirriados pro
costituire su territòriu nou de Nunavut.



https://sc.wikipedia.org/wiki/Terremotu

In sa zeofìsiga, sos terremotos (dae su latinu “terrae motus”, est a narrer
“moimentu de sa terra”), narados finas sismos o trèmidas tellùrigas (dae su
latinu “Tellus”, diosa romana de sa Terra), sunt bivraduras o ossilladuras
repentes, lestras e prus o mancu poderosas, de sa crosta terrenca, provocadas
dae s’iscostiamentu repente de una massa rocosa in su sutasolu.

S’iscostiamentu naradu est zeneradu dae sas fortzas de creze tetòniga, chi
assionant in manera costante in intro de sa crosta terrenca provochende
s’ispossiamentu de enerzia in unu puntu internu de sa Terra naradu ipotzentru;
moende dae sa fratura chi s’est formada, una filera de undas elàstigas,
numenadas “undas sìsmigas”, si propagant a totu sas dereturas dae s’ipotzentru,
zenerende su fenòmenu chi si notat in sa superfìtzie; su logu de sa superfìtzie
terrenca postu in sa bertigale de s’ipotzentru si narat epitzentru e, in modo
zenerale, est su prus pertocadu dae su fenòmenu. S’arrampu de sa zeofìsiga
ch’istùdiat custos fenòmenos est sa sismolozia.



https://sc.wikipedia.org/wiki/Sardu

Su sardu est una de is limbas romanzas, faeddada mescamente in su logu de
orìgine, sa Sardigna, e dae is disterrados.

Su sardu est atesu meda dae su latinu e dae sas àteras limbas neolatinas,
mescamente pro su chi pertocat sa gramàtica. Sa limba sarda si agatat in s'ala
otzidentale de sa latinidade, paris cun su catalanu, su frantzesu, s'otzitanu,
s'ispagnolu, su portughesu e àteras minores. Custu cheret nàrrere chi tenet
comente caraterìstica su prurale in -s. In intro de sas limbas latinas, si
sinnalat chi nde at pigadu s'artìculu ("su"/"sa") dae su latinu ipse, cando
imbetzes totu sas àteras limbas l'ant leadu dae ille (francu su cadelanu in sas
Isulas Baleares chi at bogadu s'artìculu es/sa dae su latinu ipse), in prus est
s'unica chi fraighet su tempus benidore ponende su verbu de agiudu "àere" in
antis de su disfinidu (p.e.: apo a cantare dae "habeo ad cantare") e no a pustis
(p.e.: it. canterò, dae "cantare habeo").

Su sardu cumenti limba chi ndi benit de su latinu cumèntzat a naschere in su 238
adenanti de Cristu, candu sa Sardìnia fudi provìncia de Roma. Su latinu de sos
soldados romanos, chi no fiat cussu istudiadu in sos lìbros ma fiat diferente
meda intru de sas arregionis chi ndi beniant, at cumentzadu a s’amesturai
illuegus cun sa lìmba chi sos sardos faeddaiant; a dolu mannu no scieus meda de
sa lìngua chi chistionamus in Sardìnnia a su tempus, ca no si funt abarraus
dogumentus scritus e duncas totu su chi scieus est gràtzias a fueddus (prus chi
totu arrelataus a su sartu, bestiàmini, matas) chi no ndi benint de su latinu ma
chi ndi benint de su “paleusardu”, cumenti a làcana, mara… Sos Romanos pero no
ant agatau su “paleusardu”, difatis tòcat a no si ndi scaresci de totu is
tzitadis pùnigas in is costeras, chi amarolla ant intrau fueddus pùnicus intru
de is sardus puru; oindi’ is fueddus pùnicus chi ancoras imperaus fatu fatu funt
unus cantu, est a nai mitza, tzìpiri, chemu, tzichiria, tzingorra (in italianu,
sorgente, rosmarino, una manciata, aneto, piccola anguilla). A contu fatu duncas
su sardu est una lìmba romanza cumenti a su frantzesu, su ispanniolu, su
cadelanu, su portughesu, s’italianu, su ladinu; totu lìmbas chi funt nàschidas
de su latinu de is soldados romanos cun sa lìmba chi sa zente de su logu
faeddaiant ja.

Cumentzendi is sègulus cuatru e cincu agoa de Cristu in s’imperu romanu ddoi
ìntrant is Bàrbarus. Sa Sardìnnia puru no abàrrat a foras de custas intradas, e
difatis intru de su 450 e su 530, lompint is Vàndalus, chi a su tempus iant
cunchistau giai s’Àfrica arromana. Sigumenti in Sardìnnia ddoi funt abarraus
otanta annus sceti, no ant lassau arrastus in sa lìngua nosta.In su 534 sa
Sardìnnia tòrrat a intrai in s’Imperu Arromanu, chi perou imoi sa capitali no
est prus Arroma ma Costantinòpoli. Medas funt is fueddus chi ndi funt bènnius de
custu atòbiu cun is bizantinus, chi depeus amentai, sa curtura insoru est
intrada in totu is partis de sa vida de is sardus de su tempus; is fueddus
bizantinus prus connotus funt lepa, cundaxi/cundaghes (arregorta de àutus
giurìdicus), nòminis de personi cumenti a Miali, Aleni, Giorgi, Stèvini.

Bisàntziu si ndi stèsiat de Sardìnnia po mori de sos maumas, duncas s’Ìsula
abàrrat a sola fintzas a s’annu milli, candu cun s’annu milli Pisa e Gènova
cumèntzant a intrai prus chi totu in Cabu de Susu e in su Giuixau de Casteddu, e
ant lassau sa tzitadi de Tàtari a is Genovesus. Po medas annus calincunu
linguista at portau a innantis s’idea chi is pisanus apant mudau meda sa
bariedadi campidanesa, in sa pronùntzia e in s’evolutzioni de sa lìngua, narendi
chi su campidanesu "lìngua", "silìcua", "anguidda", "ègua", "cena", funt
pròdusius de sa colonisadura pisana e chi is fueddus sardus diaderus siant
"limba", "siliba", "ambidda", "eba", "chena", chi ancora fait a ddus intendi in
Cabu de Susu. Is ùrtimus stùdius intamis ant amostau de manera crara chi, sendi
chi is pisanus funt abarraus sessanta annus sceti in Cabu de Giossu, sendi chi
no si funt mai bòfius amesturai a is sardus, est craru chi no ant pòtziu mudai
una bariedadi chi partit de susu de Aristanis e chi pìgat prus de una perra de
Sardìnnia. E prus pagu ancoras in cussus annus, chi no esistiat sa scola cumenti
a oi, no ddoi fiat s’arràdiu, is giorronalis, sa telebisioni. Is fueddus e is
fenòmenus chi a is linguìstas stràngius che Max Leopold Wagner funt partus
stravanaus e acanta de su pisanu antigu e diferentis de su sardu de Cabu de
Susu, funt nàscius simprementi ca est diferenti sa stòria de cumenti su latinu
est intrau e de cumenti est andau a innantis in Cabu de Susu e in Cabu de
Giossu. Duncas, a contu fatu, siat "lìngua" chi "limba" (e totu is atrus fueddus
chi eus arremonau) funt sardus a su 100%, unu perou fait parti de is bariedadis
campidanesas e s’atra de is bariedadis logudoresas. Comuncas, craru est chi
calincunu fueddu est intrau in sardu de su pisanu, is prus connotus funt
"bèciu"-"(b)etzu", "brigùngia"-"(b)irgonza".

Su Cadelanu bessit lìngua ufitziali de Sardìnnia in su 1479, centu annus agoa
chi is cadelanus fiant intraus cun is sordaus in s’ìsula. Chena duda peruna su
cadelanu est sa lìngua stràngia chi prus est intrada in su sardu, oindi’ puru
meda fueddus chi imperaus tenint arrexini cadelana, est a nai ferreri,
pichepedreri, sabateri, mìgia, buciaca, cadira, bratzolu e aici nendi. Custa
lìngua fiat aici forti in sa sotziedadi puru chi esistiat unu dìciu in Casteddu
“no connoscit su cadelanu” chi ddu imperànt po nai de unu fulanu chi fiat
innioranti meda. Su Castillianu est intrau meda a su propriu pero prus a tardi,
a s'accabada de su 1500 candu già ci fianta stettius 100 annus de influentzia de
su cadelanu. Medas, notàrius dd’ant imperau fintzas a s’acabu de su 1700, e in
calincunu logu po fintzas in is primus annus de su 1800, su sardu ad arriciu una
sienda de fueddus de su castillianu pero bisongiat a ddu nai ca medas si funt
perdius e po cussu paridi ca is fueddus cadelanus prevalessinti occannu. Ci funt
meda fueddus castillianus in su sardu campidanesu e prus puru in su logudoresu,
in su primu podeus agattai: aposentu, brincai, callentai, dengosu, fardetta,
gana, intregai, lei (legge in itallianu), menguai, nascimentu, obra, prenda,
resfriai, sintzillu, tacca, ventana. Toccat a nai ca is verbus in castillianu
prevalessint in su sardu a cunfrontu de cussus de su cadelanu mentras su
cadelanu prevalessit in meda atras cosas.

In su 1718 sa Sardìnnia bessit parti de su chi iat a essi stètiu s’Arrennu de
Itàlia. Fintzas a cussu annu perunu dominadori at tentu s’idea de burrai sa
lìngua sarda po imponni sa lìngua sua, ma sa polìtiga savojarda teniat sa tenta,
de fai binci prus de totu is atras sa lìngua italiana.Sigumenti su sardu fiat
forti meda cumenti a lìngua e cun is mesus de cussus tempus no fiat a fai una
furriada linguìstiga de pressi, s’arruga prus simpri po italinisai sa Sardìnnia
fiat a italianisai su sardu. Est prus simpri meda a passai de unu sardu
italianisau a s’italianu chi no de unu sardu sintzillu a s’italianu. Po fai
custu su primu passu fiat a bogai de sa conca de is sardus is fueddus chi fiant
atesu meda de s’italianu e a ddus arremprasai cun fueddus italianus “cun sa –u a
s’acabu” (sardu proceddinu), po fintzas is fueddàrius e is gramàtigas de su
tempus (s’otuxentu) teniant custa tenta, imparai s’italianu a is sardus passendi
de unu sardu totu amesturau. Ma s’italianu at cumentzau a si spainai diaderus
cun sa scola po totus in su noixentu, cun su serbìtziu de sordau, cun is
giorronalis. S’allestrada manna de s’italianu in Sardìnnia dd’eus tenta cun sa
telebisioni, chi at betiu sa lìngua de su Stadu in totu is domus sardas.In is
ùrtimus cincuanta annus su sardu at arrenconau, unu muntoni de fueddus,
arremprasaus de italianismus e custu est acadèssiu in totu s’ìsula, no ddoi funt
logus e biddas a nca custu fenòmenu no siat acadèssiu. S’enna est bessia sa
porta, s’ajaju est bessiu su nonnu, su fradili est bessiu su cuginu e aici
nendi.

In s’acabu de is annus Sessanta e in su cumentzu de is annus Setanta de su
Millinoixentu in totu s’Europa nc’est stètia una furriada curturali in totu is
logus a nca ddoi fiat una lìngua de minoria. Po nai, in Spànnia, morendisi’
Franco su ditadori, is minorias linguìsticas bascas e cadalanas ant cumentzau a
traballai meda po torrai a fai nasci is lìnguas insoru, in su Galles in
s’Arrennu Uniu is gallesus ant cumentzau sa batalla insoru po fai arreconnosci
sa lìngua gallesa e su pròpiu ant inghitzau a fai is brètonus, is ladinus, is
furlanus e totu is atras minorias europeas.In Sardìnnia puru su movimentu po sa
lìngua sarda si fiat fatu forti meda, in s’universidadi, in sa scola, in sa
sotziedadi a chistionai de lìngua sarda no fiat prus unu spantu. Is studiosus
che Antoni Lèpori su professori fiant cumentzendi a scriri fueddàrius modernus,
a studiai sistemas ortogràfigus po scriri su sardu de manera coerenti. Totu
custas batallas, atòbius e stùdius ant fatu nasci in su 1997 sa lei sarda nùmuru
26, chi est sa primu lei chi nàrat de manera crara chi su sardu est una lìngua
chi fait a dda imperai in dònnia logu imparis a s’italianu. Nàrat puru ca
sigumenti est una sienda, unu scrusoxu mannu po sa terra e su pòpulu nostu,
tòcat a dda amparai cumenti si spètat, in sa scola, in sa sotziedadi e in sa
vida de dònnia di’. Agoa de duus annus est bessia sa lei 482 de su Stadu, chi
agoa de giai giai sesanta annus de demogratzia cumprit s’artìgulu ses de sa
Carta de su Stadu. Cun custa lei su Stadu arreconnoscit doxi minorias
linguìstigas a intru de is làcanas italianas, est a nai sa sarda, chi est sa
minoria prus manna, sa furlana, sa tedesca, sa srovena, sa arbanesa, sa
grecània, sa frantzesa, sa ladina, sa croata, sa franco-proventzali, sa cadalana
e s’otzitana.Is partis prus de importu de custa lei funt chi totu custas lìnguas
de minorias fait a nci ddas intrai in sa scola (de is elementaris fintzas a is
mèdias). No cumenti a unus cantu de oras a sa cida, cumenti a una lìngua
stràngia, ma chi fait a ddas imperai po imparai is imparus che sa matemàtica, sa
stòria, sa giografia e aici nendi. Custa est una furriada diaderus ca sa lìngua
de minoria bessit lìngua mesu de imparu. Atra parti de importu mannu de custa
lei est chi arreconnoscit s’importàntzia de sa lìngua de minoria in
s’aministratzioni pùbriga e duncas permitit de dda imparai acanta de s’italianu,
mancai s’italianu sceti donghit efetus de lei.

Si carculat chi la faeddant o la cumprendent, nessi pro carchi fràsia, unos
1.200.000 pessonas de Sardigna prus sos disterrados chi no bi istant. Sos chi la
cumprendent e impreant de mèngius manera sunt prus pagos, ma no b'at carchi
cherta ispetzialìstiga chi nde tratet; paret peroe, comente pro totu sas limbas
de minoria, chi la faeddent mèngius sos betzos, mancari bi sient giòvanos chi
l'istùdient e l'impreent meda e bene. Sicund'e un'istùdiu reghente de sa
regione, su sardu lu diant connòschere unos 1.495.000 pessones e faeddare unos
1.000.000, a fronte de su 3% ebbia chi naraiat de no lu connòschere, de no lu
cumprender e de no lu cherrer imparare. Ant sinnaladu chi, peroe, b'at s'arriscu
chi su sardu diat poder andare intre pagu tempus ind unu protzessu de
estintzione, si no si ponet remèdiu, ca no b'est galu su bilinguismu, bistu chi
b'at unu stigma assotziadu a custa limba e in sos ufìtzios pùblicos no s'impreat
a favore, oje, de s'italianu ebbia. Custa situatzione letza si depet a s'istadu
de diglossia, a livellu sotziològicu, ch'at tentu e galu tenet su sardu dae
s'època moderna in susu, ca sos invasores semper ant impostu che ufitziale sa
limba issoro (si depet tènner in contu chi in s'ùrtimu perìodu de dominatzione,
sa piemontesa, sos Savoias cheriant aunire puru linguisticamente su dominiu
issoro); sa cosa si ch'est galu prus imbrutada in sos annos '50 e '60 de su
sèculu coladu, cando sos mèdios de comunicatzione e s'istrutzione ufitziale ant
fatu a manera chi sos sardos aiant intesu s'italianu che "limba de cultura e
zente ischida", detzidende de non imparare a sos fizzos issoro su sardu. In
custu perìodu, benit a pizu puru su dualismu tra tzitade e bidda, chi galu sa
limba mama cunservat. Pustis de una pelea longa incumintzada dae sos annos '70,
si podet nàrrer chi carchi cosa siet cambiada ma solu in su 1997, pro more de
una lege regionale chi su sardu l'at postu che limba ufitziale de sa Sardigna
impari a s'italianu. Como b'at duas iscolas de pensu: a una banda, chie pensat
chi s'irraighinamentu de su sardu dae sa sotziedade siet a unu puntu tale chi si
creet oramai bell'iscumpartu e duncas estintu, a un'àtera chie imbetze cheret
torrare sa limba a sos sardos chircande de sighire s'esèmpiu dadu dae àteras
limbas de minoria, comente su catalanu. B'at una tzerta atividade pro unificare
su sardu, partzidu ind una cantidade manna de dialetos (unos 350) chi intra
issos si podent cumprèndere, ma pro como est suzeta a crìtica o polèmica
(comente at sutzessu pro sa Limba Sarda Unificada e sa Limba Sarda Comuna).

Sos limbistas partzint su sardu in duas bariedades fundamentales: su
logudoresu-nugoresu e su campidanesu. Su galluresu (cossu), s'aligheresu
(catalanu) e su tabarchinu (ligurinu) no sunt dialetos sardos. Pro su tatharesu
(o turritanu) sa chistione est prus difitzile ca mancari siet de gramàtiga
cossa, tenet meda de su lessicu logudoresu (80% a parrer de medas).

Su logudoresu lu chistionant dae su Màrghine e dae su Montiferru in susu,
fintzas a su monte Limbara. No est presente in Gaddura (francu po sas biddas de
Terranoa e Luras), ma medas lu faeddant finas in Tàthari e S'Alighèra, mancari
custas cussòrgias tèngiant dialetos issoro, e est bistada sa limba de
referèntzia po sèculos po sos poetas sardos e de sa litteradura sarda. Su
nugoresu, chi est sa matessi bariedade de su logudoresu, sinò po sa mancàntzia
de sa lenitzione, est chistionadu in sa provìntzia de Nùgoro, boghende·nche a
parte su tretu asuta de Sòrgono (limba de Mesanìa ) e de su Màrghine
(logudoresu). Est custu su faeddu prus biu e oe puru sos pitzinnos lu
chistionant dae apenas nàschidos. Su campidanesu est sa bariedade prus
ispainada, cun unos 700.000 faeddadores. Si podet nàrrere chi, bogados sos
Tabarchinos (Calasedda e Carloforte), totu sa Sardigna suta de unu raju ideale
chi partit dae Cabras e lompet a Lotzorai chistionat campidanesu, mancari in
frommas diferentes.

Finas a oe, mancari bi siant istados medas traballos e bideas, no s'agatat
ancora unu istandard de iscritura de sa limba sarda. S'ùnicu puntu chi acomunat
sos istudiosos est sa modalidade de atzentadura: s'atzentu cheret postu in sa
sìllaba de tres (partende dae sa fine de sa paràula) o in s'ùrtima. Lassende a
parte sas grafias no issientìficas, sighidas dae sos iscritores e dae sos poetas
in tantos sèculos, oe bi sunt bàtor propostas printzipales pro iscrìere su
sardu:

Su sardu est istadu sa limba ufitziale de sos zudicados in s'Edade de Mesu. Sa
limba iscritta presentaiat meda latinismos chi como no s'intendent prus e una
grafia chi sufferiat s'influentzia de sos assentadores (toscanos, genovesos o
catalanos a s'ispissu). Dante Alighieri allegat de su sardu in De vulgari
eloquentia e nche bogat sos sardos dae s'orbita italica, pro chi a parrere suo
no teniant unu volgare chi si depiat tenner a contu e sighiant a imitare su
latinu ("domus nova" e "dominus meus" narant infatis):

Si podet bider carchi elementu de su sardu ja in su 1063, ma si depet aisetare
una bintina de annos a pustis pro bider sos primos documentos in sardu anticu,
comente sa Carta Volgare (in campidanesu) e su chi si narat Privilegio
logudorese, oje cunservadu in Pisa:

Attu tra Bernardu, su piscamu de Civita (oje narada Terranoa), e Beneittu,
aministradore de s'Opera 'e sa Sea in Pisa (1173, logudoresu):

Sa segunda Carta in campidanesu, cunservada in Frantza, chi risalit a su
1190-1206:

In su chimbichentos e seschentos, su sardu diat aer appidu faeddos medas chi
beniant dae su catalanu e ispagnolu, pro more de sa dominadura.

Inoghe si podet ghettare un'ograda a carchi vocabolu a manera de lu ponner a
cunfrontu in sas limbas romanzas.



https://sc.wikipedia.org/wiki/Oradea

Coordinatas: 47°04′20″N 21°55′16″E﻿ / ﻿47.072222°N 21.921111°E47.072222;
21.921111

Oradea, una die narada Oradea Mare (in ungaresu Nagyvárad), est una tzitade
rumena, cabitale de su distritu de Bihor, situada in s'uestu de sa Rumania, in
s'oru de su riu Crisul Repede, in sas imediaturas de sa làcana cun s'Ungaria.

Oradea est aguarmente sa leada prus importante de sa rezione istòriga Crisana.
In su retzensimentu de 2002, sa comuna teniat 206.614 abitadores, chi su 68.2%
fiant rumenos, su 28,7% fiant ungaresos e s'abarru de àteras etnias. In
s'intregherras, su 20.6% de sa pobuladura fiat formada dae zudeos, e bi
s'agataiant finas comunidades de alemannos, isrovagos, ucrainesos, eac.

Sas istassiones termales de Baile Felix e Baile 1 mai sunt postas a 8 e 4 km
respetivamente dae sa bidda. In prus de sas abas termales recunnotas in su
livellu internassionale pro sos efetos terapèutigos issoro, s'agatat una
formadura carsiana ispetagulosa, cuncretamente una sima cun profundidade de 86
metros, narada in sa zona “Su cràtere de Betfia”, gasi etotu che su traìnu Peta,
cun unu matedu tropigale ùnigu in s'Europa.

Zai dae sègulos, Oradea rapresentat unu puntu importante de referèntzia pro sa
zona, sende sa leada curturale si cumertziale de sinnìfigu prus mannu. In
s'Edade Mèdia, esistiat un'osservadorzu astronòmigu e sos astrònomos chi
traballaiant in ie impreaiant su meridianu de Oradea comente meridianu de 0°.



https://sc.wikipedia.org/wiki/Olleras

Is olleras, peri ullieras, ispichitos, occhiales o occhialis, funt unu tipu de
protesi comunas meda cumpostas de una montadura e de duas lentis adattas a
currexiri imperfessionis a sa bista po mori de fìssius de desviadura (est a nai
bistacurtza e astigmatismu) o a insufficenzias in sa funzionalidadi de s'ogru.

Is olleras chi tenint sa lenti impobonada (connotta comenti "filtru"), ddi nanta
"olleras po su soli". Is chi bendint in s'Italia, e tandu in Sardigna, depint
tènniri a mariolla su marchiu CE in fattu nci depit èssiri s'indittadura de sa
categoria de amaparu (chi andat de zeru a cuattru, mancai podit èssiri indittada
cun stellixeddas) ca indittat su livellu de redusimentu de sa luxi indusiu de su
filtru in su campu de su visìbili. Is filtrus de categoria 4 no andànt beni po
guidai. Sa naradura "UV 400" bolit nai ca sa trasmittanza de is arrajus UVA e
UVB respettant sa normativa in vigori.

Esistint in cummérciu pariccius casus de strocidura de is marchius de garanzia,
e iat a cumbènniri a si subènniri ca olleras po su soli de calidadi bascia,
specia chi impreaus in cundissionis estremas (pon'esempiu ghiacciajus o in cuota
arta), podint generai scalabrus mannus a sa rétina o acàbai a su surpìmini po
unu pagu de ora.

Calincuna ollera portat lentis specialis (coloradas in manera diversa o
polarizadas, o puru a "LCD shutter") ca permitint una bisura tridimensionali de
imàginis bidimensionalis (stereoscopia).

Chi is olleras no funt lìmpias comenti si spèttat, si podint formai a pagu a
pagu depositus ca faint de logu de manixu ideali, po sa crèscia de colonias de
microrganismus patogenus, comenti cardulinus e batterus, ca si multiplicant a
lestru e tandu podint sissiligai infettamentus a is ogrus.

Esistit una flora batterica de cardulinus e batterius ca normalmenti bivint in
s'ogru sanu. Is microrganismus patogenus, ca crescint in s'ollera o in sa lenti
a contattu brutta, si spainant grassias a s'aria e podint lòmpiri a toccai su
biancu de s'ogru, e podint peri sissiligai una cheratiti.



https://sc.wikipedia.org/wiki/Nugoresu

Su nugoresu est su limbazu de sa limba sarda chi si faveddat in sa bidda de
Nùgoro. Ischirriande su sardu in duas macrovariantes su nugoresu diat resurtare
unu limbazu logudoresu, mancari chi b'apat fenòmenos morfolòzicos e fonèticos
chi l'acùrtzian fintzas a su campidanesu, e in su lèssicu nugoresu b'at
paràgulas medas chi bi sun in campidanesu puru. Mancari chi Nùgoro siat in
Barbàgia, su nugoresu no est unu limbazu barbaritzinu, comente sun imbetzes sos
limbazos de sas biddas chi sun a làcana a Sud: su mamujadinu, s' uljanesu e s'
orgolesu.

Sos limbazos chi s'assimizan de prus sun sos de sas biddas chi bi sun a Ponente:
Oroteddi, Onjeri, Orane e Sarule, sas diferèntzias de pronùntzia chin custos
limbazos sun pacas. In sas biddas chi bi sun a Nord-Ovest, Benetuti, Nule e gai
sichinde si faveddat su costerinu, chi est a midade tra su nugoresu e su
logudoresu. A nord b'est Orune chi tenet unu limbazu suo chin una pronùntzia
diversa dae sas àteras biddas chi tenet a curtzu, ma b'at cosas chi s'assimizan
a su nugoresu, a su costerinu e a su bitichesu.

Sas àteras biddas chi bi sun a nord e a nord-est tenen limbazos chi s'assimizan
intro de issos: su bitichesu, su luvulesu, s' onaniesu, su "ludinu" e poi sos
limbazos baroniesos.

A oriente b'est su durgalesu chi tenet cosas chi s'assimizan a su baroniesu, a
su nugoresu e a su barbaritzinu.

EST + cunsonante* (francu sas serradas surdas C, P, T; e francu sa S) = ER; es:
est bellu ( si leghet er bellu)

EST ( prima de una pausa, o acabbande un'arrèjonu)= ESTE; es: issu est, ( si
leghet issu este)

In sas paràgulas chi acabban chin R, cando a pustis atzapan una de sas
cunsonantes P, T, C, S, sa R si leghet S: (es. narrer cosa si leghet narres
cosa; cando a pustis b'at una paràgula chi comintzat chind un'àtera cunsonante o
chind una vocale sa R abbarrat R.

In sos ateros limbazos sardos, campidanesos e logudoresos, cando una cunsonante
serrada surda addòbiat una vocale, mudat ind una cunsonante aprossimante sonora.
In custa manera: C>G; T>D P>B. es. in campidanesu su pani si narat su bani ( ma
abbarrat uguale a pustis de cunsonante es. is panisi). es. in logudoresu su cane
si nat su gane ( ma abbarrat uguale a pustis de cunsonante es. sos canese) es in
campidanesu e in logudoresu sa terra si leghet sa derra ( ma abbarrat uguale a
pustis de cunsonante es. sas terrasa o is terrasa) es. in logudoresu "cras
torrat" si leghet "cras torrada".



https://sc.wikipedia.org/wiki/Nou_M%C3%A8ssicu

Su Nou Mèssicu (Ingresu: New Mexico [nuːˈmɛksɨkoʊ]; Ispagnolu: Nuevo México
[ˈnweβo ˈmexiko]; Navajo: Yootó Hahoodzo [jo:tó haho:dzo]) est unu istadu
federadu de sos Istados Unidos de Amèrica chi s'agatat in sa regione de de
Sud-Ovest e Ovest de sa natzione. Est cunsideradu unu de is istados de montes,
riferende·sì nche cun montes a sa catena de is Montes Rocosos. Sa capitale est
Santa Fe e sa prus manna tzitade Albuquerque.

Allàcanat in s'Ovest cun s'istadu federadu de Arizona, in su Nord-Ovest cun su
de Utah, in su Nord cun su Colorado, in su Nord-Est cun s'Oklahoma, in s'Est cun
su Texas e in su Sud cun su Mèssicu. Non tenet bessida a s'ocèanu.

Su nòmene de Nou Mèssicu non benit comente si pentzat de su Mèssicu, ma est unu
nòmene dadu de is isproradores ispagnolos in su 1563, chi pentzaiant chi in sa
regione bi èsseret una cultura Indiana de importu comente sa de s'Imperiu de
Mexica (is Aztecos). Su Mèssicu si naraiat tando Noa Ispagna e at mudadu nòmene
isceti in su 1821 cun s'indipendèntzia.

In antis de s'arribu de is europeos su territòriu fiat bìvidu de populos
nativos. Fiat cunchistadu a coa de is ispagnolos chi nd'aiant fatu parte de
s'Impèriu Coloniale de Noa Ispagna, prus a tradu fiat diventadu parte de su
Mèssicu e a ùrtimu territòriu de sos Istados Unidos, ma non luegus istadu
federadu.

Su Nou Mèssicu est su de 3 produidores de petròliu e gas naturale in sos Usa.
S'economia s'apoderat subra s'allevamentu e sa produtzione de casu, in manna
parte est pois acapiada a is ispesas militares de su guvernu, chi tenet
propiedades de laboratòrios nucleares e àreas pro is tests de mìssiles
ispatziales. Francas custas atividades su Nou Mèssicu est unu istadu poburu,
fintzas de prus in is zonas a tesu de is tzitades, in ue bivent mascamente
nativos americanos e pessones de origine ispagnola. De 50 istados federados est
a su postu de 43 pro richesa, cun disimpreu de 7,2% e 18,4% de sa populatzione a
suta de sa sinna de poberesa.

Mancari su Nou Mèssicu tengiat majoria de populatzione de orìgine ispagnola, sa
limba faeddada in manera fitania est s'inglesu. S'istadu non tenet una limba
uffitziale, ma is leges e documentos uffitziales sunt iscritos siat in inglesu
siat in ispagnolu.

Sa costitutzione de su 1912 narat chi s'istadu s'impìnniat a protegere sas
culturas e sas limbas suas, ma in sos fatos s'usu de s'ispagnolu in sos mèdios
de informatzione e in sas iscolas est istadu discoidadu pro manna parte de su
sèculu XX. In antis de su 1967 sos bandos de eletziones istatales depiant èssere
publicados in inglesu, in ispagnolu podiant èssere imprentados. Petzi in su 1973
fiat firmadu su Bilingual Multicultural Act, una decraratzione de apògiu a s'usu
e a s'imparu de s'ispagnolu in sas iscolas.

Su Nou Mèssico est s'istadu federadu cun prus artu peschentu de ispanicos,
pighende siat pessones de pesada de colonizadores ispagnolos, siat emigrados de
s'Amèrica Latina. S'istadu contat fintzas su prus artu peschentu de nativos
americanos a fatu de Alaska e su prus artu nùmuru totale a fatu de Califòrnia,
Oklahoma e Arizona. Is tribùs de s'istadu sunt mascamente de populos Navajo,
Pueblo e Apache.

Is orìgines ètnicas de custu istadu tenent efetu fintzas in sa cultura, a
esempru sa bandera, ruja e groga, pigat is colores de sa bandera de Ispagna e su
sole est s'antigu sìmbulu de ”Zia”, in acàpiu cun sa cultura Pueblo.



https://sc.wikipedia.org/wiki/Noa_Inghilterra

Coordinatas: 44°12′20″N 70°18′23.13″W﻿ / ﻿44.205556°N 70.306425°W44.205556;
-70.306425

Sa Noa Inghilterra (in inglesu New England) est una regione de sos Istados
Unidos de Amèrica chi s'agatat a cara de s'Ocèanu Atlànticu.

Cun sa regione de Atlànticu Mèdiu format s'area Nord-Est de sa natzione. Sa prus
manna tzitade est Boston, chi est fintzas tzentru econòmicu e de cultura
printzipale.

Su faeddu inglesu pro inditare unu bividore de sa Noa Inghilterra est New
Englander, o su nomìngiu Yankee.

In origine sa Noa Inghilterra fiat bivida de populatziones amerindas, ma de su
sèculu XVII est istada a manu a manu colonizada de sos Babbos Pilligrinos chi,
persighidos pro chistiones religiosas in Europa, fiant emigrende de su Renniu
Aunidu.

Est sa regione chi at progetadu sa rivolutzione contra sos britànnicos chi at
pois tentu a resurtadu s'indipendèntzia de sa corona. Annos a pustis si fiat
imbetzes oponida a sa gherra de su 1812 contra su Rennu Aunidu.

In su sèculu XIX at tentu rolu de prima lìnia in s'abolitzione de s'iscravidade,
s'isvilupu de sa literadura e sa filosofia e no a ùrtimu de
s'industrializatzione.



https://sc.wikipedia.org/wiki/Nauru

Nauru, uffitzialemente Repùblica de Nauru (in inglesu Republic of Nauru; in
nauruanu Ripublik Naoero), est un'ìsula de sa Micronèsia, in su Patzìficu
meridionale. Is limbas uffitziales sunt s'inglesu e su nauruanu.

S'istadu est su solu in su mundu chi non tengiat capitale, mancari sa bidda de
Yaren, chi est sa prus manna de s'ìsula bengiat fatfatu cunsiderada de ddu
èssere.

Cun istèrrida de 21 km² e populatzione de unos 9.500 bividores, Nauru est
s'istadu minore de su Patzìficu de Sud e su prus pagu populadu a fatu de Tzitade
de su Vaticanu. Sa terra prus a curtzu, s'ìsula de Banaba in Kiribati, dd'istat
300 km a estu.

Populada de gentes micronesianas e polinesianas, in su sèculu de 19 Nauru fiat
colònia de s'impèriu de Germània. A pustis de sa Prima Gherra Mundiale fiat
assignada de sa Sotziedade de is Natziones a s'amministratzione de s'Austràlia,
Noa Zelanda e Rennu Aunidu.

Ocupada de is tropas giaponesas in sa Segunda Gherra Mundiale, fiat pois torrada
a amministratzione fidutziària fintzas a s'indipendèntzia in su 1968.

Nauru est duncas diventadu unu paradisu fiscale e tzentru de ritziclàgiu de
dinare illegale. Tames de su 2001 a su 2008, e una àtera borta de su 2012 at
atzetadu agiudu econòmicu de s'Austràlia in cambiapare de tzentros de acasàgiu
pro is clandestinos chi lòmpent in Austràlia illegalmente.

Su presidente de Nauru ghiat unu parlamentu unicamerale de 19 mermos. S'istadu
est mermu de is Natziones Unidas, de su Commonwealth de is Natziones, de sa
Banca de Isvilupu Asiàtica e de su Forum de is Ìsulas de su Patzìficu, pigat
parte fintzas a is giogos olìmpicos.

De tempus reghente Nauru est istadu mermu de s'Agentzia Internatzionale de is
Energias Rennoàbiles.



https://sc.wikipedia.org/wiki/Muru_de_Berlino

Su muru de Berilinu fiat una barrera fraigada moende cun su 13 de austu de su
1961, chi aiat partzidu sa tzitade de Berilinu in Alemània in duas tzitades
distintas cun su numene estu e uestu.

Sa barrera incruiat turres de bàrdia cullocadas a longu de muros mannos de
betone, chi furriaiant a inghìriu de un’arzola ampra (cunnota posteriormente
comente sa fasca de sa morte), sa cale cunteniat trintzeramentos contrabeìculos,
letos de fachiru e àteras defesas.

Su Brocu Orientale aiat atrogadu chi su muru fiat istadu pesadu pro protegher sa
pobuladura sua dae elementos fassistas chi cunspiraiant pro impeigher a sa
"boluntade de su pòbulos” de fraigare un’Istadu sotzialista in s’Alemània de
s’Estu. In sa pràtiga, su muru serviat a impeigher sas fuas massivas chi aiant
marcadu sa RDA e sos àteros paìsos de su brocu orientale comunista in tempus de
sa segunda pustisgherra.

Su muru de Berilinu fiat mutidu ufissiarmente su “baluarte de proteghidura
contrafassista” dae sas autoridades de sa RDA, sas cales representaiant chi
s’Alemània de s’Uestu probianu no èsseret istada galu denatzifigada
cumpretamente. Su cussizu comunale de Berilinu Uestu, dae bandas suas, lu
definiat su “muru de sa birgonza” e cundennaiat sas restringhiduras a sa
liberdade de moimentu pratigadas in s’estu. Paris cun sa làcana interna
interalemanna meda prus longa, chi demarcaiat sa frontera intre s’Alemània de
s’Uestu e sa de s’Estu, nche fiat cròmpidu a simbolizare su “telone de ferru”
chi aiat separadu s’Europa de s’Uestu e su brocu orientale in tempus de sa
gherra frita.

In antis de sa fraigadura de su muru de Berilinu, tres milliones e mesu de
alemannos orientales aiant istransidu sas restringhiduras a s’emigradura e aiant
dassadu sa RDA, medas de issos rugrende sa làcana dae Berilinu Estu e Berilinu
Uestu, dae ue podiant sighire biazu chirru a s’abarru de s’Alemània de s’Uestu e
àteros paìsos de s’Europa ponentesa. Intre su 1961 e su 1989, su muru aiat
impeìdu belle dessintotu s’emigradura narada. In su barigare de cussu tempus,
unas 5.000 pessones aiant proadu a si nche fuìre addae de su muru, e unas 600 de
issas fiant perèssidas in su tentativu.

In su 1989, una filera de mudamentos polìtigos raighinales fiat acontèssida in
su brocu orientale, assotziada a sa liberalizadura de sos sistemas totalidàrios
de su brocu naradu e s’erosione de su podere polìtigu in sos gubernos
pro-sobiètigos de sa Polònia e de s’Ungheria probianas.

A pustis de diferentes chidas de subuzu tzivile, su gubernu alemannu-orientale
aiant annuntziadu, su 9 de santandria de 1989, chi totu sos nassionales RDA
podiant bisitare Berilinu Uestu e s’Alemània Otzidentale. Turmas de
alemannos-orientales aiant rugradu su muru e si fiant apiligados a subra suo,
imitados dae alemannos-otzidentales a s’àtera ala in un’atmosfera festadora. In
tempus de sas chidas posterores, unu pùbrigu eufòrigu e cassadores de
amentighetes aiant dogadu partes de su muru; prus a tardu, su gubernu aiat
impreadu echipamentu industriale cun laser pro remoer su prus de s’abarru.

Su muru fìsigu in sese fiat istadu destruìdu belle a sa cumpreta in su 1990. Sa
ruta de su muru de Berilinu aiat isbagantadu su caminu a sa reunifigadura
alemanna, chi aiat tentu logu in manera ufissiale su 3 de santugaìne de 1990.



https://sc.wikipedia.org/wiki/Missa

Sa Santa Missa est sa celebratzione Eucarìstica impreada in sa Crèsia Catòlica,
sa Crèsia Ortodossa, s'Anglicanèsimu e in su Luteranèsimu. Su nòmene "Missa"
benit dae su latinu missa.

V/ /In nomen de su Babbu e de su Fizu e de s’Ispìridu Santu. R/ Amen. V/ Sa
gràtzia de su Segnore nostru Gesu Cristu, s’amore de Deus e sa comunione de
s’Ispìridu Santu siat cun totu bois. R/ E siat cun tegus puru. V/ Frades e
sorres, reconnoschemus sos peccados nostros, pro esser dignos de celebrare sos
santos mistèrios. R/ Cunfesso a Deus onnipotente e a bois, frades e sorres, chi
apo peccadu meda in pensamentos, paràulas, òberas e omissiones: culpa mia, culpa
mia, culpa manna mia. E sùpplico a Santa Maria semper Vìrgine, a totu sos
ànghelos e santos e a bois, frades e sorres, de pregare pro me a su Segnore Deus
nostru. V/ Deus onnipotente tenzat piedade de nois, perdonet sos peccados
nostros e nos giutat a sa vida eterna. R/ Amen. V/ Glòria a Deus in altu! Glòria
in sos chelos! E paghe in terra a totus: Deus bos istimat. R/ Nois ti laudamus,
ti beneighimus, ti adoramus, ti glorificamus, ti torramus gràtzias pro sa glòria
tua manna, Segnore Deus, Re Soberanu, Deus Babbu nostru onnipotente. Segnore,
Fizu Unigènitu, Gesu Cristu, Segnore Deus, Anzone dae Deus, Fizu de s’eternu
Babbu: tue chi nde leas sos peccados de su mundu, tene piedade de nois; tue chi
nde leas sos peccados de su mundu, asculta sa sùpplica nostra; tue ch’istas in
glòria resuscitadu, tene piedade de nois. Tue solu su Santu, tue solu Segnore,
tue solu Soberanu, Gesu-Cristu, cun s’Ispìridu Santu in sa glòria de Deus eternu
Babbu. Amen.

V/ Paràula de Deus. R/ Torremus gràtzias a Deus. V/ Su Segnore siat cun bois. R/
E siat cun tegus puru. V/ Dae su santu Evangèliu segundu N.. R/ Gloria a tie,
Segnore. ……….. V/ Paràula de su Segnore. R/ Làude a tie, Cristos. V/ Creo in unu
solu Deus, R/ Babbu onnipotente, chi at fattu chelu e terra, e totu sas cosas
visìbiles e invisìbiles. Creo in unu solu Segnore, Gesu Cristu, Fizu de Deus
Unigènitu, nàschidu dae su Babbu innantis de dogni tempus: Deus dae Deus, Lughe
dae Lughe, Deus veru dae Deus veru, non creadu, ma generadu, de sa matessi
sustàntzia de su Babbu; per mesu sou totu sas cosas sunt fattas. Pro more nostru
e pro sa salvesa nostra dae sos chelos s’est abbassadu fin’a nois; E s’est
incarnadu pro òpera de s’Ispìridu Santu in sas intràgnas de sa Vìrgine Maria, e
s’est fatu òmine. Postu in sa rughe pro nois, guvernende Pòntziu Pilatu, at
patidu sa passione e est istadu sepultadu. A sas tres dies est resuscitadu,
segundu sas Iscrituras, est altziadu a sos chelos, ue istat a sa destra de su
Babbu. E at a torrare bestidu de glòria, a giudicare bios e mortos, e de su
regnu sou no b’at a aer fine. Creo in s’Ispìridu Santu, Segnore e donadore de
vida: isse protzedit dae su Babbu e dae su Fizu. Cun su Babbu e cun su Fizu
umpare est adoradu e glorificadu, e at faeddadu per mesu de sos profetas. Creo
sa Crèsia, una, santa, cattòlica e apostòlica. Professo unu batìsimu ebbia a
perdonu de sos peccados. E isto in s’isettu de sa resurretzione e de sa vida de
su tempus benidore. Amen.

V/ Beneittu ses tue, Segnore, Deus de s’universu; dae sa bonidade tua amus
retzidu su pane chi t’ offerimus, fruttu de sa terra e de su trabagliu nostru;
dae custu nos at a benner su pane chi nos dat sa vida. R/ Beneittu semper siat
su Deus Segnore nostru. V/ Beneittu ses tue, Segnore, Deus de s’universu; dae sa
bonidade tua amus retzidu su binu chi t’ offerimus, fruttu de sa bide e de su
trabagliu nostru; dae custu at a benner pro nois bevida ispirituale. R/ Beneittu
semper siat su Deus Segnore nostru. V/ Pregade, frades e sorres, pro chi su
sacrifìtziu meu e bostru siat aggradéssidu a Deus, Babbu nostru onnipotente. R/
Retzat su Segnore custu sacrifìtziu dae manus tuas, a laude e glòria de su nomen
sou, pro su bene nostru e de totu sa Crèsia sua santa.

V. Su Segnore siat cun bois. R. Et siat cun tegus puru. V. A Deus sos coros
nostros! R. Sos coros nostros a su Segnore. V. Torremus gràtzias a su Segnore
Deus nostru. R. Est cosa bona e giusta. ……. R. Santu, Santu, Santu su Segnore,
Deus de s’universu. Chelos e terra bundant de sa glòria tua. Osanna in altu!
Osanna in sos chelos! Beneittu chie benit in nomen de su Segnore! Osanna in
altu! Osanna in sos chelos! …………….. V/ Mannu est su mistèriu de sa fide nostra.
3. Tue nos as redimidu cun sa rughe e sa resurretzione tua: salva nos, Salvadore
de su mundu.

V/ Ammentèndenos de sas paràulas de su Salvadore, e pesados a s’iscola sua, nos
atrivimus a narrer: R/ Babbu nostru, ch’istas in sos chelos, santificadu siat su
nomen tou, benzat a nois su regnu tou, fatta siat sa voluntade tua, comente in
su chelu gai in sa terra. Su pane nostru de dogni die dona nos oe, e perdona a
nois sos peccados nostros comente nois perdonamus a sos inimigos nostros, e no
nos lasses rùere in tentatzione, ma lìbera nos dae male. V/ Lìbera nos, ti
pregamus, Segnore, dae dogni male, cuntzedi paghe in vida nostra, e si nos
agiuat sa miserigòrdia tua, amus a biver semper lìberos dae su peccadue seguros
dae dogni timoria, in s’isettu de s’isperàntzia santa,chi torret su Salvadore
nostru Gesu-Cristu. R/ A tie su regnu, s’onnipotèntzia e sa glòria in eternu. V/
Segnore Gesu-Cristu, chi as naradu a sos apòstulos tuos: Bos lasso sa paghe, bos
do sa paghe mia, no abbàides a sos peccados nostros, ma a sa fide de sa Crèsia
tua e dali paghe e unidade segundu sa voluntade tua. V/ Tue chi vives e regnas
como e pro semper. R/ Amen. V/ Sa paghe de su Segnore abarret cun bois. R/ E
abarret cun tegus puru. V/ Dàdebos sa paghe. R/ Anzone donadu dae Deus, chi nde
leas sos peccados de su mundu, tene piedade de nois. Anzone donadu dae Deus, chi
nde leas sos peccados de su mundu, tene piedade de nois. Anzone donadu dae Deus,
chi nde leas sos peccados de su mundu, donanos sa paghe. V/ Custu est s’Anzone
chi Deus nos at donadu. Isse nde leat sos peccados de su mundu. Pretziados sos
chi Deus jamat a sa chena de su Segnore. R/ Segnore, non so dignu chi intres in
domo mia, ma nara una paràula ebbia e at a esser sana s’anima mia. V/ Corpus de
Cristos. R/ Amin-Gèsus.

V/ Su Segnore siat cun bois. R/ E siat cun tegus puru. V/ Bos beneigat su Deus
onnipotente, Babbu, e Fizu + e Ispìridu Santu. R/ AMEN. V/ Andade in paghe. Est
sa missa. R/ Torremus gràtzias a Deus.



https://sc.wikipedia.org/wiki/Limba_danesa

Su danesu est una limba chi pertènet a sas limbas germanicas de su nord (est a
nàrrer, iscandinavas) e sa familia prus manna de sas limbas indo-europeas.

Est sa limba uffitziale in Danimarca e secunda limba uffitziale in Groenlandia,
affacch'e a su kalaallisut, e in sas Isulas Fær Øer, paris chin sa limba
faroesa. Abbàrrat galu limba uffitziale in Islanda pro sa colonitzassione. Est
imbètzes limba de minorìa in su Land tedescu de su Schleswig-Holstein (in danesu
Slesvig-Holsten), in ube la chistiònan unas 50.000 pessònes.

Est a ammentàre chi su danesu est commo iscumpàrtu in sas Isulas Vìrghines
istado-unidènsas, colùnia danesa fìntzas a su 1916.

Fìntzas sa variedade norvegesa Bokmål est, dae su puntu de bìsta limbìsticu, una
forma de danesu fattu norvegesu, mancàri chi s'isvilùpu istoricu-curturale fàcat
a manèra chi non si la cunsìderet goi commo.

Una variedade particulare de su danesu si chistiònat in s'isula Bornholm: su
bornholmesu mantènet trastos imbènnios oje in dìe in sa limba islandesa.



https://sc.wikipedia.org/wiki/L%C3%A0cana_(frontera,_tr%C3%A8mene)

Sa làcana (chi si podet narrer finas frontera cando separat duos Istados, e
finas trèmene, cando separat àtera cosa) est una curva immateriale, lìmite de sa
superfìtzie cuntrollada dae unu suzetu, chi podet esser una pessone in su casu
de propiedade privada o autoridades logales e de Istadu in àteros casos, e chi
duncas la partzit dae sas cuntrolladas dae àteras entidades.

In su deretu internassionale, in particulare, su suzetu est s'Istadu
individuale, chi la podet finas cuntrollare dae su puntu de bista materiale e
militare: un'isempru de custa casta fiat su Muru de Berilinu, e un'àteru est sa
làcana intre sas duas Coreas, chi presentat una zona tupone demilitarizada. In
su bonu de sos casos, sa trassadura est acontèssida istorigamente cunforme a
caraterìstigas zeogràfigas ispetzìfigas de sos logos e, pro narrer intre sos
Istados chi ant sinzadu sos acordos de Schengen, como abarrant prus chi nudda
inditamentos polìtigos sena partziduras fìsigas. In sos logos in ue sas arzolas
de làcana, chi pro acordu podent finas cuintzider cun sos logos de moida e
arribada de mercantzias e pessones che portos e abioportos, sunt galu como
pessonaladas, b'at organismos probidos pro s'efetu chi s'òcupant de su cuntrollu
de sas coladas de pessones (Polima de làcana) e mercantzias (duana). Una làcana
cuintzidet fitianu cun una lìnia de partzidura de abas intre duos territòrios o
cun su cursu de unu riu.

Sa làcana sighida prus longa de su mundu est cussa intre sa Rùssia e su
Casachistanu, chi medit 6.846 km., cun in su de duos logos sa prus longa de sas
duas partes in sas cales est partzida sa frontera intre sos Istados Aunidos e su
Canada, aguale a 6.416 chilòmetros (s'àtera parte est cussa cun s'Alasca, chi
medit 2.477 km.). In sa de tres posissiones, b'agatamus sa làcana intre
s'Arzentina e su Tzile, longa 5.150 chilòmetros, e in sa de bator cussa intre sa
Tzina e sa Mongòlia, chi medit 4.677 km.



https://sc.wikipedia.org/wiki/Kansas

Su Kansas (/ˈkænzəs/ kan-zəs) est unu istadu de is Istados Unidos de Amèrica chi
s'agatat in sa regione de Midwest. Sa capitale est Topeka, sa tiztade prus manna
Wichita.

Pigat nòmine de sa tribù nativa de Kansa chi bi biviat unu tempus. Su faeddu
originale (pronuntziadu kką:ze) est fitaniamente traduidu gentes de su bentu de
sud, ma est dàbile chi non siat custu su significadu beru.

Su nomìngiu est "The Sunflower State" (S'Istadu de is Girasoles). Est fintzas
naradu "The Wheat State" (S'Istadu de su Trigu).

Allàcanat in su norte cun Nebraska, in s'estu cun Missouri, in su sud cun
Oklahoma e in s'uestu cun Colorado.

Is primos europeos aiant imcomintzadu a dd'ocupare in is is annos 30 de su
sèculu 19 e fiant crèschidos in nùmeru de is annos 50 de su sèculu matessi,
intre tensiones polìticas semper prus graes in chistione de iscravidade.

Cando fiat autorizada uffitzialmente s'ocupatzione, in su 1854, bi fiant
lompidas trumas de colonizadores siat de sa Noa Inghilterra chi fiant
abolitzionistas, siat de su Missouri, chi dd'istaiat in sa làcana de estu e chi
fiant antimas a favore de s'iscravidade. Nde fiat cunsighidos disòrdines e
violèntzias, chi aiant tentu agabbu isceti su 29 de ghennàrgiu 1861, cun
prevalessa de is abolitzionistas e intrada in s'Unione. A pustis de sa gherra
tzivile, sa populatzione est crèschida meda in presse.



https://sc.wikipedia.org/wiki/Illinois

S'Illinois (ˌɪlɨˈn�"ɪ/ il-i-noy) est un'istadu chi faghet parte de sos Istados
Unidos de Amèrica. Est postu in sa regione de otzidente mèdiu. Sa capitale est
Springfield, sa prus manna tzitade Chicago.

Tres presidentes de is Istados Unidos benint de s'Illinois: Abraham Lincoln,
Ulysses S. Grant e Barack Obama. Ronald Reagan aiat sighidu carriera polìtica in
Califòrnia, ma est istadu su solu presidente nàschidu e crèschidu in Illinois.
S'Illinois tenet luminada de signaladore de s'andeju in chistiones sotziales,
culturales e polìticas.

Is nomìngios sunt "Land of Lincoln" (Terra de Lincoln) e "Prairie State" (Istadu
de sa Prateria). Est su de 5 prus mannos istados e su de 25 prus populados de
sos 50 istados aunidos.

Allàcanat in su norte cun su Wisconsin, in su norte-estu bessit in su lagu
Michigan, in s'estu tenet làcana cun s'Indiana, in sud-est cun su Kentucky, in
su sud-uestu e uestu cun su Missouri, in su norte-uestu cun s'Iowa.

Mancari oe sa manna parte de sos bividores istent a giru de Chicago, in su
norte, sa prima zona de s'Illinois chi est istada ocupada de europeos est sa de
s'uestu e de sud fache a norte. Is primas cussòrgias de colonizadores, chi
beniant mescamente de Kentucky, torrant a coa in is primos annos de su sèculu de
19. Fiat fatu istadu in su 1818. In is deghinas de annos chi fiant sighidos sa
populatzione est crèschida meda gràtzias a s'arribu de emigrantes tedescos e
isvedesos.

S'Illinois tenet economia disvariada, ma est prus isvilupada in s'àmbitu de is
trasportos. Su portu de Chicago, in su norte connetet s'istadu a àteros portos
de importu chi bessent in sos lagos mannos, cun s'ocèanu Atlànticu peri su
frùmene Santu Larentzu e peri su frùmene Illinois cun su Mississippi.
S'aeroportu internatzionale de sa tzitade est unu de is prus trafigados de su
mundu. In sa parte tzentrale e meridionale de s'istadu s'agatant tzitades
industriales pitias, ma susetotus coltivos. Medas fintzas is risursas naturales,
comente carbone, linnàmene, petròliu.



https://sc.wikipedia.org/wiki/Europa_orientale

S'Europa orientale est sa parte de su cuntinente europeu chi s'agatat in su
chirru estu. Is tremenes de cust'àrea geogràfica non sunt allindados, sende chi
su faeddu est impitadu mescamente pro inditare una regione cun carateres
geoplìticos, culturales e sòtziu-econòmicos pretzisos.

A fatu de sa segunda gherra mundiale, cun s'iscomentzu de sa gherra frida, cun
Europa orientale, si inditaiat totu sa parte de su cuntinente chi s'agataiat
suta s'influèntzia dereta o indiereta de s'Unione Soviètica, in oponidura a
s'Europa otzidentale, chi contaiat cuddos istados chi fiant suta influèntzia de
is Istados Aunidos de Amèrica. Cun s'iscontzu de s'Unione Soviètica, is
echilìbrios polìticos e is àreas de influèntzia ant tentu però mudàntzias de
importu e custa partzidura at pèrdidu bàlida.

A custos sunt carchi borta atzuntos Geòrgia, Armènia, Azerbaigian e su
Kazakhstan chi, mancari culturalmente acapiados a s'Europa, geograficamente si
nd'agatant in parte o totalmente in foras.

Sa Romania est fatuvatu cunsiderada parte de s'Europa orientale, ma podet
fintzas èssere tenta in cunsideru che parte de s'Europa tzentrale (a su mancu
pro su chi pertocat sa regione otzidentale de sa Transilvània) e fintzas de
s'Europa Balcànica.

Atualmente, istados comente Polònia, Repùblica Ceca, Islovàchia, Repùblicas
Bàlticas e Ungheria, chi in antis faghiant parte de su blocu orientale, sunt
cunsideradas, impare a Germània, Àustria, Isvìtzera, partes de s'Europa
tzentrale.

Is istados formados dae s'iscontzu de sa Jugoslàvia, s'Albania e sa Bulgaria,
sunt cunsiderados oe parte de s'Europa Balcànica o sud orientale, impare a sa
Grèghia. Islovènia e Croàtzia sunt però fintzas insertadas in s'Europa
tzentrale.



https://sc.wikipedia.org/wiki/Elisabetta_Canalis

Elisabetta Canalis est nàschida in Tàtari su 12 de Cabidanni de su 1978. Est una
showgirl, attrice e modella italiana.

Pustis sa maturidade clàssica, leada in su Litzeu "D.A. Azuni" de Tàtari, andat
a istare in Milano ue s'iscriet in Limbas e Literaduras Istràngias in
S'Università Statale. Pigat parte a unos cantos casting, finas su pro su film Il
pesce innamorato de Leonardo Pieraccioni. In su 1999, addia de presentziare
comente valletta a sos Telegatti e fàghere unu spot pro sas caramèglias M&M's,
dda issèberant comente velina pro sa trasmissione Striscia la notizia. Faghet
custu triballu finas a su 2002, impare a Maddalena Corvaglia, chi si faghet
amiga sua de coro.

A pustis de su sutzessu ispantosu de su calendàriu 2003 pro sa rivista Max,
pigat parte a sa condutzione de duas editziones de su programa isportivu
Controcampo, in unda in Italia 1. Est atora in sa de tres e in sa de bàtoro
sèries de sa fiction Carabinieri.

In su 2003, impare cun Federica Fontana, pigat parte a su programa de rìere Ciro
presenta Visitors e unu annu a pustis a su sequel Super Ciro, sèmpere in Italia
1.

In su 2004 est sa protagonista de su videoclip de sa cantzone de Biagio
Antonacci, Convivendo. In su 2005 est protagonista, impare cun Fabio De Luigi,
de sa de duas sèrias de sa sit-com Love Bugs, dereta de Marco Limberti.

A pustis, si nde andat a sos Istados Unidos pro pigare parte a cursos pro atores
e de limba inglesa. Aparet finas in duos film: Deuce Bigalow - Puttano in saldo
(2005), de Mike Bigelow, cun Rob Schneider, e Decamerone (2007), de David
Leland, ma ambaduas sas bortas faghet pagus prus de unu cameo.

In su 2005 conduit, pro una chida, Striscia la Notizia paris a s'ex collega
Maddalena Corvaglia. In su 2006 leat parte a su cine-panetone Natale a New York,
de Neri Parenti, ue est sa fìgia de Christian De Sica. In s' ispetantu, est
paris cun issu in televisione in tzertas unas reclamizaduras de sa Tim e nde
diventat testimonial.

Torrat a costàgiu de Sandro Piccinini in Controcampo Ultimo Minuto a
s'incomintzu de s' istagione 2006/2007. In su 2007 presèntziat fissa in su
programa de sa Gialappa's band Mai dire Martedì, agiudende in sa condutzione su
Mago Forest. Conduit fintzas su Festivalbar paris a Giulio Golia e Enrico
Silvestrin. In su matessi annu leat parte comente ospite a surpresa in Buona la
prima, trasmissione de Ale e Franz de improvisatzione, in unda in Italia Uno.

Elisabetta Canalis est una piricocca isportiva, praticat su kickboxing e narat
de èssere tifosa de su 'Inter.

Narat fintzas de èssere una fan de su rapper Eminem e s' at fatu tatuare su
nòmene suo in su bratzu ca narat chi l' apet fatu cumpangia cun is cantzones
suas in sas dies tristas (mancari imoe su tatuàgiu siat istadu tramudadu in una
canaca de rosas).

At tentu relatziones cun tzelebridades nòdidas, che a su fubaleri Christian
Vieri e a su diretore cinematogràficu Gabriele Muccino.

In su 2008 s' est nadu chi esseret istada fastigiende cun fubaleris de Serie A
in atividade , che a su romanu Manuele Blasi (chi giogat in sa Napoli) e su
brasilesu Reginaldo Ferreira da Silva (de su Parma). Innantis si fiat finamentas
faeddadu de aventuras, semper negadas, cun su fubaleri Didier Drogba, su
campione de mototziclismu Valentino Rossi e s'imobiliarista Niccolò Minardi.



https://sc.wikipedia.org/wiki/Crosadas

Is crosadas de s'Edade Mèdia sunt istados pellengrinàgios armados, promòvidos
dae su paba, autoridade ispirituale de s'otzidente cristianu.

Inghitzadas cun s'intentu de torrare a abèrrere su caminu a is logos de
pellegrinàgiu cristianos in Terra Santa, chi fiant istados autorizados dae is
àrabos Abbassidos, ma controidos dae is turcos selgiuchidos in su 1071, a fatu
de àere conchistadu Gerusalemme dae is àrabos. Sa prima crosada fiat comintzada
in su 1095, in risposta a sa pregunta de s'imperadore bizantinu, apensamentadu
dae s'atitùdine de is turcos. Is bizantinos faeddaiant gregu e fiant cristianos,
mancari in perrica cun Roma dae su 1054 (essende issos ortodossos). Is
conchistas territoriales fatas peri is crosadas non fiant istadas de durada
longa, sende chi si nde fiat disinteressados una borta chi Saladinu aiat torradu
a istabilire su passàgiu a is pellegrinàgios, foras pro is chi si fiant
istabilidos in ie. Cheret fintzas naradu ca is crosadas, prus chi non agiudare
is bizantinos aiant tentu resurtu de ddos indebilitare.

Segundu sa definitzione traditzionale, su perìodu de is crosadas tirat dae su
1095 a su 1291, chi di cunsìderant isceti is ispeditziones a manu de Terra
Santa. Segundu una bisura prus ampra, si podet arribbare fintzas a sa batalla de
Lèpanto, in su 1571, includende sa Reconquista ispagnola e totu is gherras
contra infideles e erèticos promòvidas dae su paba, fatas cun sa promissa de
cumpensos ispirituales e de indulgèntzias.

Sa prima crosada fiat fata in su 1096 pro torrare a ocupare una parte de is
terra pèrdidas a fatu de s'espansione àraba de su de 9 sèculos e torrare a
aberrere a is pellegrinos su passàgiu a manu de Gerusalemme. Aiant batidu a sa
fundadura de is Istados crosados, sa defensa de is cales aiat giustificadu is
àteras sete crosadas printzipales, dae su 1147 a su 1291, annu de sa pèrdida de
is ùrtimos territòrios. A partire dae sa de bator crosadas, fiant organizadas
ispeditziones fintzas contra is oponidores cristianos de su paba (Albigesos,
Hohenstaufen, Aragona e Hussitas), o contra paganos (baltos), perdende duncas su
mantenimentu de Gerusalemme che obietivu.



https://sc.wikipedia.org/wiki/Corea_de_su_Norte

Sa Corea de su Norte, uffitzialmente Repùblica Democratica Populare de Corea (
Hangul: 조선민주주의인민공화국; Hanja: 朝鮮民主主義人民共和國; Chosŏn Minjujuŭi Inmin Konghwaguk), est
unu istadu de s'Àsia orientale postu in su chirru setentrionale de sa penìsula
coreana. Sa capitale e tzitade majore est Pyongyang.

Sa Corea de su Norte tenet istèrrida de 120,540 km2 e contat unos 24.900.000
bividores. Allàcanat in su norte e norte-uestu cun sa Tzina, atraessu sos
frùmenes Amonk e Tumen, una parte minore de su cursu de su Tumen faghet fintzas
de làcana cun sa Rùssia. Sa làcana meridionale passende a longu de su de 38
parallelos, dda seberat dae sa Corea de su Sud, in sa zona demilitarizada de
Corea. Sa legitimidade de custu tremene no est atzetadu ne dae s'unu ne dae
s'àteru istadu, sende chi amboduos pretendent de èssere legìtimados a su guvernu
de sa penìsula intrena.

S'impèriu de su Giapone s'aiat annessionadu sa Korea in su 1910. A pustis de su
rendimentu de su Giapòne in su 1945, chi at signadu s'acabu de sa segunda gherra
mundiale, sa Corea fiat partzida in suas zonas dae Istados Unidos de Amèrica e
Unione Soviètica, cun su norte ocupados dae is sovièticos e su sud dae is
americanos. Is negotziados de re-aunimentu fiant fallidos e in su 1948 fiant
formados duos guvernos ischirriados: sa Repùblica Democràtica Populare de Corea
e sa Repùblica de Corea. Is pretesas de soberania subra s'àteru istadu ant
betidu a sa gherra de Corea, iscopiada in su 1950. S'acòrdiu de armistìtziu fiat
agatadu in su 1953, afiantzende su tzessade-su-fogu, ma peruna paghe est mai
istada firmada. Ambaduos is istados sunt istados atzetados in is Natziones
Unidas in su 1991.

Sa Corea de su Norte si narat uffitzialmente istadu sotzialista autosuffitzente
e organizat eletziones, ma est ispartamente cunsiderada una ditadura descrita
che totalitària e stalinista, caraterizada dae unu elaboradu cultu de sa
personalidade de Kim Il-sung e de sa famìlia sua. Organizatziones
internatzionales ant valutadu violatziones de is deretos umanos chentza
cumparàntzias in su mundu cuntemporàneu. Su partidu de is traballadores de
Corea, dirigidu dae unu membru de sa famìlia a cumandu, tenet pòdere subra
s'istadu e ghiat su Fronte Democràticu pro su Re-aunimentu de sa Pàtria, de chi
a totu is uffitziales polìticos est pedidu de èssere membros.

A manu a manu sa Corea de su Norte s'est gradualmente istesiada dae su mundu
comunista. Su Juche, ideologia de autosuffitzèntzia natzionale, est istadu
intradu in sa costitutzione che una "aprigu creativu de su Marxismu-Leninismu"
in su 1972. In su 2009, sa costitutzione est istada torrada a emendare,
fulliende su referimentu curtzu a su comunismu.

Sa Corea de su Notre sighit su Songun, chi benit a èssere una polìtica chi ponet
a in antis de totu is chistiones de interèssiu militare. Est sa sotziedade prus
militarizada a su mundu, cun unu totale de 9.495.000 intre reservas e personale
paramilitare ativos. S'esèrtzitu de 1,21 milliones de militares est su de 4 prus
mannu in su mundu a fatu de su de Tzina, Istados Unidos de Amèrica e Ìndia.
Tenet fintzas armas nucleares.



https://sc.wikipedia.org/wiki/Alabama

S'Alabama (/ˌæləˈbæmə/) est unu istadu federadu chi s'agatat in sa regione de
Sud-Est de sos Istados Unidos de Amèrica. Sa capitale est Montgomery, sa prus
manna tzitade Birmingham.

Su nomìngiu de s'Alabama est "Yellowhammer State" (Istadu de su Cincirri Grogu).
Su cincirri est difatis su pugione chi rapresentat s'istadu. Àteros nomìngios
sunt "Cotton State" (Istadu de su Cotone) e "Heart of Dixie" (Su coro de Dixie).
Dixie est unu paranùmene usadu a inditu de sos bividores de su Sud de sos
Istados Unidos.

Allàcanat in su Nord cun su Tennessee, in s'Est cun sa Geòrgia, in s'Ovest cun
su Mississippi, in su Sud-Est cun sa Flòrida e in su Sud tenet bessida a mare in
su Gulfu de Mèssicu.

Sos primos isproradores europeos de s'Alabama sunt istados ispagnolos in su
sèculu XVI. Prus de 160 annos a pustis sos frantzesos nde aiant fundadu sa prus
antiga tzitade: Mobile.

Cun sa derrota de sa Frantza in sa gherra de sos sete annos fiat tzèdidu a su
Renniu Aunidu. Passadu a èssere territòriu de sos Istados Unidos, s'Alabama fiat
aprovadu a istadu federadu de 22 in su 1819. S'economia in s'800 fiat crèschida
gràtzias a sos cultibos de cotone, ma fiat basada mascamente subra su traballu
de sos iscravos nieddos.

S'11 de ghennàrgiu 1861 s'Alabama aiat decraradu sa bessida de s'Unione. Fiat
abarradu indipendente una pariga de dies e a coa si fiat aunidu a sos Istados
Cunfederados. De s'acabu de sa Gherra Tzivile, at connotu pagu isvilupu e
economicamente est abarradu acapiadu a sa massaria. Fintzas a sos annos '60 de
su sèculu XX s'Alabama at antamas bidu sos interèssios de sas classes ricas
biancas prevalèssire subra cussos de sos poburos. Sos afro-americanos fiant sos
prus agrabiados, fintzas a tando ant bividu discriminados e chentza deretos.

A pustis de sa II Gherra Mundiale s'economia de s'istadu est passada de
s'apoderare mascamente de massaria a si disvariare, fintzas gràtzias a
imbestimentos de sas fortzas armadas de sos Istados Unidos.



https://sc.wikipedia.org/wiki/Yukon

Su Yukon est unu territòriu de su Cànada de norti-uestu. Sa capitale est
Whitehorse.

Cun isterrida de unos 480.000 km2, est su minore intre is territòrios canadesos.
Cun populatzione de unos 34.000 residentes, benit a èssere su logu prus pagu
populadu de s'istadu a fatu de su Nunavut.

Allàcanat in s'estu cun is Territòrios de Norti-Uestu, in su sud cun sa Colùmbia
Britànnica, in s'uestu cun s'istadu federadu USA de Alaska e in su norti tenet
bessida in su Mare Àrticu.

S'istitutzione de su Yukon a territòriu torrat a coa in su 1898,
ischirriende·ddu de is Territòrios de Norti-Uestu. In cuddos annos at tentu logu
sa cursa a s'oru de su Kolondike e sa populatzione fiat duncas crèschida.
Fintzas a su 1953 sa capitale fiat Dawson City.

Su clima est in manna parte de su territòriu sub-àrticu, cun ierros longos e
fridos e istades curtzas a caentes. In su 1947, in is intòrinos de sa bidda de
Beaver Creek, pagu a tesu de s'Alaska, est istada mesurada sa temperadura de
-63°, sa prus bàscia connota in s'Amèrica de Norti.



https://sc.wikipedia.org/wiki/Virg%C3%ACnia

Sa Virgìnia (/vərˈdʒɪnjə/), uffitzialmente Commonwealth of Virginia, est unu
istadu de is Istados Unidos de Amèrica chi s'agatat in sa regione de
Sud-Atlànticu. Sa capitale est Richmond, sa tzitade prus manna Virgìnia Beach.
Sa contea cun prus residentes sa de Fairfax.

Allàcanat in su norti norti-estu cun Maryland e Washington D.C., in s'estu cun
s'ocèanu Atlànticu, in su sud cun sa Carolina de Nord, in s'uestu cun su
Kentucky e in su norti-uestu cun sa Virgìnia Otzidentale. Est su de 35 prus
istèrridos istados e tenet populatzione de unos 8,2 milliones de bividores.

Su territòriu de Virgìnia at bidu sa presèntzia de medas grupos indìgenos. Sa
prima ocupatzione inglesa torrat a coa in su 1607. Sa Virgìnia est istada sa
prima colònia inglesa de Mundu Nou. S'Assemblea Generale de Virgìnia est su prus
antigu corpus-legislativu de is Amèricas.

S'isvilupu de sa regione at dipèndidu de su traballu de iscravos e s'ispròpiu de
terras a is nativos, chi beniant a manu a manu bogados. Est istada una de is
trèighi colònias chi si sunt ribelladas in sa Rivolutzione Americana e unu de is
istados chi in sa gherra tzivile si sunt aunidos in sa Cunfederatzione. Est
acuntèssidu in tempus de sa gherra chi is territòrios de norti-uestu de si sunt
ischirriados fundende s'istadu de Virgìnia Otzidentale.

S'economia de sa Virgìnia s'apoderat subra medas setores: massaria, agentzias
federales, intre chi is uffìtzios de su Dipartimentu de sa defensa e de sa CIA e
servìtzios militares.

Is nomìngios sunt "Old Dominion" (Dominion Betzu), sende chi cabudianamente est
istadu dominion de sa corona britànnica, e "Mamma de is Presidentes" sigomente
sa prus parte de is presidentes de is Istados Unidos bisunt nàschidos.



https://sc.wikipedia.org/wiki/Rijeka

Coordinatas: 45°19′47″N 14°25′56″E﻿ / ﻿45.329722°N 14.432222°E45.329722;
14.432222

Rijeka (pronuntziadu [rijɛ̌ːka]; in italianu: Fiume; ungheresu: Fiume, in
tedescu: Pflaum) est una tzitade de unos 128.600 bividores de sa Croàtzia in ue
est bidda de tres a populatzione (a fatu de Zagreb e Split). Su portu est su
prus importante de s'istadu.

Istoricamente, sa posidura istratègica de sa bidda at fatuvatu betidu a perricas
intre Itàlia, Ungheria e Croàtzia, cun efetu de mudare poderios e demografia
medas bortas in su cursu de is sèculos.

In die de oe s'82,52% de is bividores suos sunt de etnia croata, sighidos de
minorias serbas, bosnìacas e italianas.

Foras de su croatu, si carculat chi unos 20.000 bividores faeddent su dialetu
locale de su vènetu, su fiuman, chi in passadu est serbidu che limba franca pro
is medas etnias chi abitaiant sa bidda.

Sa bidda fiat ocupada de Gabriele d'Annunzio in su 1920, pro ite a pustis de sa
prima gherra mundiale, Fiume, comente ddi naraiant tando, non fiat istada
tzedida a s'Itàlia impare a s'Ìstria. A su tempus difatis sa majoria de is
bividores fiant de etnia italiana (prus de su 65%). Gràtzias a su tratadu de
Rapallo intre Jugoslàvia e Itàlia, Fiume fiat pois tzèdida a su Rennu de Itàlia
impare a Zadar (tando narada Zara).

A fatu de sa segunda gherra mundiale però, comente istabilidu in su tratadu de
paghe de Parigi, sa tzitade e totu s'Ìstria fiant dadas a sa Jugoslàvia
sotzialista e is bividores de etnia italiana custrintos a movere (unos 650
bochidos luegus, a s'acabu de sa gherra). Una parte sola de tres de sa
populatzione originale fiat abarrada in ie, e mescamente sa parte de etnia
croata.



https://sc.wikipedia.org/wiki/Rep%C3%B9blica_Democr%C3%A0tica_Tedesca

Sa Repùblica Democràtica Tedesca (RDT)(in tedescu Deutsche Demokratische
Republik, DDR), narada prus simpremente Germània Est, fiat unu istadu esistidu
de su 1949 a su 1990 in sa zona de chi oe est Germània chi cun s'agabu de sa II
Gherra Mundiale fiat assignadu a s'ocupatzione militare de is tropas Sovièticas.

Su territòriu de s'istadu cumprendiat cussos de is atuales Land de: (de nord a
sud) Mecklenburg Vorpommern, Brandenburg, sa parte est de su Stadtstaat de
Berlin, Sachsen-Anhalt e Freistaat Sachsen.

Allacanaiat a Est cun sa Polònia, a Sud cun sa Tzecoslovàchia, a Ovest cun sa
Repùbrica Federale Tedesca e a su Nord teniat bessida in su mare Balticu.

Sa proclamatzione de sa Repùblica Democràtica Tedesca acuntessiat su 7 de
santugaine 1949, comente resposta a sa proclamatzione unilaterale de sa
Repùblica Federale Tedesca (RFT) (prus nodia comente Germània Ovest) in is zonas
de ocupatzione militare de is tropas de Istados Unidos, Renniu Aunidu e Frantza.

Addiliat a su Patu de Warszawa in su 1957. Impare a sa RFT, beniat ammitida in
s'ONU isceti su 18 de capudanni 1973.

S'acostamentu cun sa Germania Ovest fiat incomintzadu cun s'eletzione a
presidente de Willy Brandt in sa RFT in su 1969 chi sighiat una polìtica
definida Ostpolitik (polìtica de s'est), e fiat sighida cun s'eletzione de Erich
Honecker in su 1976 a Est.

S'istadu at agabadu de esìstere a sa fine de su 1989. Difatis a primu, s'11 de
cabudanne 1989 s'Ungheria aiat abertu is fronteras cun s'Àustria, fatu chi
permitiat a is tedescos de s'Est de si·nche andare a s'Ovest, e pagus meses a
pustis, su 9 de onniasantu nde fiat isciarrocadu su Muru de Berlin, simbulu de
sa Gherra Frida.

In s'annu chi fiat sighidu is duas repùblicas tedescas si fiant aunidas e fiat
nàschida sa Germània de oe.

Is abitantes de sa Repùbrica Democràtica Tedesca fiant meda prus pagos de sos de
sa Repùbrica Federale, ma de su restu sa mannària de su territòriu fiat minore.
Is tzitades printzipales fiant Berlin-Est, Dresden e Leipzig. Àteras tzitades
fiant Halle, Jena, Rostock, Karl-Marx-Stadt.

Pro su chi pertocat sa religione, is tedescos de s'Est sunt a majoria
protestante luterana, ma s'istadu essende de ideologia communista professaiat
s'Ateismu. Is creidores non beniant persighidos ma teniat lìmites mannos in sa
possibilidade de carriera in su traballu.



https://sc.wikipedia.org/wiki/Porto_(Portugallu)

Porto, nòdida fintzas comente Oporto (pronùntzia in portughesu: [ˈpoɾtu]) est
una tzitade de unos 237.600 bividores de su Portugallu, cabulogu de su distretu
omònimu e segunda bidda de s'istadu.

Sa bidda s'agatat a in s'oru setentrionale de su frùmene Douro, a curtzu de sa
buca in s'otzèanu Atlànticu. S'àrea metropolitana contat unos 1.700.000
residentes e nde faghet parte fintzas sa tzitade de Vila Nova de Gaia (chi cun
unos 300.000 bividores est sa segunda bidda prus manna de Portugallu a segus de
Lisbona).

Porto est unu de is distretos prus industrializados de sa natzione, fati chi ddi
balet su nòmingiu de A capital do norte (sa capitade de su norti). De su restu
est de issa chi benit su nùmene de su Portugallu, e fentzamentas su de su binu
famadu su porto, chi de sa segunda metade de su sèculu de 17 est produidu cun is
aghinas de sa badde de su Douro. At ppois pigadu su nùmene de sa bidda sende chi
manna parte de sa produtzione fiat isportada via mare de su portu suo.

Porto est a bortas narada fintzas la cidade invicta (sa tzitade mai bìnchida),
pro ite fiat resissida a rebusare siat is àrabos in s'Edade de Mesu, siat is
tropas napoleònicas in su sèculu de 19. Porto no est mai istada derrotada
militarmente de sa fundatzione in tempis de s'impèriu romanu.

Mancari is santos patronos de Porto siant Nostra Sennora de Vandoma e Pantaleone
de Nicomèdia, sa festa de sa bidda est fata su 24 de làmpadas, in sa die de
Giuanne Batista.



https://sc.wikipedia.org/wiki/Patada

Patada est unu comune de 3.364 abitantes de sa Provintzia 'e Tathari (Regione
Agraria n.1: Montes de sa Costera e de Elà), in su Montacutu. Chin un'altària
chi andat dae 794 a 828 metros s.l.m. est sa bidda pius arta de sa Provintzia 'e
Tathari.

Posta suta 'e sas arturas de Pattada, colende in sa carrera chi andat a Oscheri,
b'est sa 'iddighedda de 'Antina (chi est suzeta a Pattada).

Pattada est connota e mentovada meda pro sos mastros frailarzos chi produint sas
"Resolzas", leppas chin sa maniga de corru 'e murone e-i sa fiama de atarzu a
fromma 'e foza de murta. Connota fiamentra pro sos violinos, su casu 'onu e-i
sos durches.

Dae Pattada a Bantina b'at naschidu maigantos poetes connotos in sas ateras
leadas e in tota sa Sardigna chi sunt: Padre Luca Cubeddu, Pesutzu, "Limbudu"
(improveru de Juanne Asara). Ateros poetes mentovados sunt: Sini Ogana, Coccera,
Cambone e Palitta Su cantu de su suore. De sos poetes bios no si podet no
mentovare a Monzita, poete chi at una capatzidade de descrier sa campagna, sos
logos, sos tribaglios, in manera unica.



https://sc.wikipedia.org/wiki/Palermo

Palermu est una tzitade de 660.832 abitantes, cabu-de-logu de provìntzia e de sa
Regione Sitzìlia. Su territoriu inghiriu est connottu comente “La conca d'oro”
po sa coltivatzione de arantzos e limones. Fundada dae sos Fenicios, est istada
a poi grega, e romana. Conchistada dae sos barbaros Bandalos e Ostrogotos. A poi
po tres seculos sutta sos Bizantinos e apoi sutta sos Arabos. Conchistada dae
Ruggero d'Altavilla, Normannu, su 1071 a poi de unu assediu. Passat poi sutta
sos Angioinos. Su 1442 Palermo e sa Sizilia intrea passat sutta sos Aragonesos.
Su 1504 sutta sos Ispagnolos, e apoi sutta sos Borbones e sos Savoias. Sos
Normannos ant fraigadu monumentos importantes: sa Cattedrale de santu Giuanne de
sos eremidas : incomintzada comente basilica, a poi mudada in moschea dae sos
Arabos; tòrrat a essere creja cristiana (1184) Monumentu imponente e de bellesa
manna. Su Palattu reale, fraigadu dae sos Normannos. Restauradu in su 1555 est
istadu s'abìtu de sos res ispagnolos, de sos res borbonicos, e de sos Savoias..
Sa Cappella Palatina, unu gioiellu architettonicu, cun colunnas, e mosaicos
chena fine, e cun su Cristos Pantocrator in sa gupula. Ateras crejas chi
meritant un ammentu: San Giuseppe ai Teatini – Santa Caderina e Alessandria – Sa
creja de su Gesù a Casa Professa (Gesuitas), creja meravigliosa, rinascimentale
e prebarocca - Sa creja gotico catalana Santa Maria de sa cadena. Affaca a
Palermo su Duomo de Monreale, fraigadu sutta sos Normannos dae mastroa Arabos o
de iscola araba ( XII-XIII sec.) Un ispantu! Riccu de mosaicos. Attaccadu a su
Duomo unu chiostro in istile arabu.



https://sc.wikipedia.org/wiki/Paella

Si narat paella (paraula balentziana chi sinnìfigat “sartaine”) una retzeta de
coghina cun base de rosu còghidu, naturale de sa tzitade ispannola de Balèntzia,
e chi podet echibaler a unu mandigare intreu.

Est chistione de unu pratu de orìzine ùmile cun tradissione e istòria manna in
sa Comunidade Balentziana. Sa pobularidade de custu pratu at fatu ch'in
s'atualidade si siat ispansu cun cantidade manna de bariantes adatadas in sos
ingredientes a sas reziones bariadas de sa coghina ispannola. Sa paella est
basigamente unu rosu servidu in Balèntzia chi s'est mudadu in su sìmbolu
coghinale ispannolu, peroe sa richesa de sos produtos ortencos de sa zona de
Balèntzia at permìtidu chi sa gastronomia sua siat meda prus bariada e chi li si
devant recunnoscher àteros pratos in prus de sa paella.

In Ispanna, fitianu e no semper, sa paella est amaniada pro unu mìnimu de duas
pessones in sos restorantes. In sos restorantes sardos e continentales, sa
paella fiat unu pratu belle iscunnotu finas a binti annos a como; in sos ùrtimos
binti annos, custu pratu s'est ispainadu bastante inche nois, siat in
restorantes ispannolos cun onzi règula (chi, belle gasi, sunt règhidos de
frechente dae italianos), siat in restorantes italianos, in ue est cumbidada
fitianu comente pratu ispetziale, chi s'amaniat petzi in dies determinadas. In
prus de custu, in sos supermercados sardos e continentales, s'agatat cun
fazilidade a dies de oe sa paella astragada, chi belle gasi resurtat in zenerale
de calidade prus bassa a petus de cussa cumbidada dae sos restorantes.



https://sc.wikipedia.org/wiki/Ohio

S'Ohio (/oʊˈhaɪ.oʊ/) est unu istadu de sos Istados Unidos de Amèrica chi
s'agatat in sa regione otzidentale mèdia. sa capitale est Columbus, s'àrea
metropolitana prus de importu est sa de Cleveland.

Allàcanat in s'Est cun sa Pennsylvania, in su Sud-Est cun sa Virgìnia
Otzidentale, in su Sud cun su Kentucky, in s'Ovest cun s'Indiana, in su
Nord-Ovest cun su Michigan e in su Nord-Est cun sa provìntzia canadesa de
Ontàrio.

S'Ohio depet su nòmene de su frùmene omònimu chi iscerat sa làcana meridionale.
Su faeddu dependet de sa limba Irochesa, cheret nàrrere grandu frùmene o fintzas
riu ladu.

Sa regione in ue s'agatat s'istadu fiat pro meda tempus perricada de frantzesos
e inglesos. In su 1763 fiant sos segundos a ddu balangiare. In su 1774 fadiat
parte de su Canada e a coa, de su 1787 de su Territòriu de Nord-Ovest, ammìtidu
pois in s'Unione comente istadu de 17 su 1 de martzu 1803.

Su nòmingiu est "Buckeye State" (Istadu de sa Mata de Castàngia Americana). Sos
bividores de s'Ohio benint fintzas inditados comente buckeyes.



https://sc.wikipedia.org/wiki/Matzed%C3%B2nia

Sa Repùbrica de Matzedònia (in limba matzèdone "Република Македониjа", Republika
Makedonija) est unu istadu de sa penìsula de is Balcànus. Cunfinat a setentrioni
cun sa Sèrbia e su Kosovo, a orienti cun sa Bulgaria a meridioni cun sa Grèghia
e a otzidenti cun s'Albania. Sa capitali est Skopje.

Fintzas a su 1993 faiat parti de sa Federatzioni de Iugoslàvia: fiat s'istadu
prus meridionali e mancai prus pòburu de sa federatzioni.

Sa Repùbrica de Matzedònia est arreconnota dae sa prus parti de is istàdus de su
mundu, ma in tempus coladus at tentu problemas pro su nòmini chi aiat sçobedau.
Matzedònia defati est su nòmini de una regioni de sa Grèghia puru, chi at
protestau in s'ONU poita no boliat chi sa Repùbrica noa teniat cuddu matessi
nòmini. Ufitzialmenti oi in di su nòmini est "Repùbrica ex-Iugoslava de
Matzedònia" e at dèpiu puru cambiai sa bandera: sa chi teniat a su momentu de
s'indipendèntzia teniat unu Soli de Verghina, sìmbolu de sempri cullegau a
s'antigu Imperu Matzèdone, mescamenti a su rei Filippu, babbu de Alessandru su
Mannu. Pustis de is protèstas de sa Grèghia, sa bandera noa tenit unu soli
giallu in campu arrùbiu chi regòrdat su Soli de Verghina, ma no porit essi
cuntestàu de nisçunus.

Sa limba matzèdone assimilla a su bùlgaru ma tenit influèntzias de su serbu
puru, e sa sigunda limba foeddara in Matzedònia est s'albanesu.

Retzentementi nci funt stètius disòrdines in sa popolatzioni de etnia albanesa
chi pustis de sa gherra in Kosovo est aumentara de nùmeru (imoi funt su 43% de
sa popolatzioni totali poita ca ddui funt medas afitianaus) e bolit prus
autonomia. In is pròssimus annus est possìbili chi sa Repùbrica de Matzedònia
potzat intrai in s'Uniòni Europea.



https://sc.wikipedia.org/wiki/Limba_georgiana

Sa limba georgiana (in georgianu: ქართული ენა; kartuli ena) est unu
rapresentante de su grupu linguìsticu sud-caucàsicu (cartvèlicu), de chi est
fintzas limba franca e sola limba cun traditzione leterària propia. Su grupu non
tenet arèntzias dimostradas cun àteras famìllias linguìsticas, mancari siat
dàbile unu cuntatu cun is limbas indoeuropeas. Àteras limbas cartvèlicas sunt su
svan, su mingrelianu e su laz.

Su georgianu est faeddadu dae unos 4 milliones de pessones in Geòrgia (s'83% de
is bividores), in ue est limba uffitziale. Unos àteros 3,5 milliones de
faeddadores s'agantant ispartos intre Turchia, Rùssia, Istados Unidos de
Amèrica, Europa. Si podent agatare fintzas comunidades minores in Iran e
Azerbaigian.

In su tempus su georgianu est istadu iscritu in tres alfabetos diferentes.
S'atuale alfabetu contat 33 literas (ma originariamente, in su de 19 sèculos
fiant 38). Is primos iscritos in sa limba sunt datados intre su primu e su de
tres sèculos, ma segundu funtes istòricas paret chi s'iscriidura èsseret istada
intrada giai de su de 3 sèculos a. C. Is primos manuscritos sunt datados a su de
5 sèculos, su primu lìburu imprentadu torrat a su de 17 sèculos.

Sunt medas is foeddos imprestados dae limbas de a curtzu, comente s'àrabu, su
[[limba persiana|persianu], su turcu. Is imprèstidos dae limbas europeas, francu
pro is de orìgine grega, sunt meda reghentes e depidos a u cuntatu cun su russu.



https://sc.wikipedia.org/wiki/Limba_gallesa

Sa Limba Gallesa (nòmene nativu Cymraeg o Gymraeg), faede parte de su gruppu
britonicu de is limbas celticasa. Esti fuedhadu me sa natzione occidentale de sa
Bretagna Manna, connota cummente Galles (Cymru) e in sa valle de sa Provintzia
de Chubot, una colonia gallesa aintru de sa Patagonia Argentina. Doi funti
fintzes personas ca fuedhant gallesu in meda atrus logus puru, prus ca totu in
su arrestu de sa Bretagna Manna, is Istados Unidos De America e s'Australia.

S’antigu gallesu (Hem Gymraeg) est su nomene donadu a sa limba gallesa me su
tempus ca si est sviluppada de su britonicu e ca benit agatau de su VI/VII a sos
cummentzos de su XII seculu, candu si sviluppada me su gallesu de mesanìa.

Su Gallesu de mesanìa (Cymraeg Canol) est su nomini donadu a su gallesu de sos
XII\XIII seculos, dae sa calle abarrant meda prus iscritos de su Gallesu antigu
dae sa calle si fiat sviluppadu. Custa est sa limba, o asumancu si accostat a
cussa in su Mabinogion, mancai is istorias contadas siant prus antigas. Su
gallesu de mesanìa est puru sa limba de sa mellus parti de sos iscritos de sa
legislatzione gallesa.



https://sc.wikipedia.org/wiki/Limba_dalmatica

Su dalmàticu o dàlmata fit una limba romanza chi unu tempus si chistionabat peri
sas costas de sa Dalmatzia. Fit una de sas limbas romanzas balcanicas. Sa
documentassione istorica chi tenimus faveddat de duas macro-variedades
printzipales:

Su dalmaticu raguseu siche fit estìntu in s'acabbu de su Battoschentos. Pro
s'umanista raguseu Elio Lampridio Cerva (1460 - 1520) su dalmaticu fit una limba
belle irmenticada, un'ammentu de pitzinnìa. In carchi trettu isolau, comente sas
isulas de Quarnero e fortzis Lissa, su dalmaticu bi l'aìat fatta a supravvìvere
chin tottu probabilidade finas a s'artziada de Napolione che limba chistionada
dae comunidades de numeru mannu. S'urtimu a chistionare su limbazu de su nord,
Tuone Udaina, siche fit mortu in Veglia pro s'iscoppiu de una mina de terra in
su 1898; ma, prima de siche morrere, su glottologu Matteo Bartoli li aìat fattu
un'intervista, prubicande prima in italianu (versione pèrdia e torrada a bortare
pètzi dae pacu) e poi in tedescu unu saggiu in supra de su dalmaticu (Das
Dalmatische: altromanische Sprachreste von Veglia bis Ragusa und ihre Stellung
in der apennino-balkanischen Romania), galu un'opera de importu pro cumprender e
istudiare custa limba antica.

Edduncas, su dalmaticu che limba nou-latina est oje iscumpartu de su tottu. Chin
"dalmaticu" oje si nat su limbazu croatu narau čakavo-ikavo, chi faveddan sos
croatos de Dalmatzia e chi at picau medas faveddos italianos e venetos e si bi
poden galu bìer in intro medas elementos lessicales de probabile orizine
dalmatica. Pro cantu pertoccat sas populassiones de limba veneta e italiana de
sa Dalmatzia, sun como pacas e ispartas.



https://sc.wikipedia.org/wiki/Limba_ceca

Sa limba ceca (čeština) est una limba islava otzidentale faeddada de prus de 10
milliones de pessones. Est limba uffitziale de sa Repùblica Ceca (in ue est
cuntzentrada sa prus parte de is faeddadores), e est limba de minoria in
Islovàchia.

Sa limba prus costrinta a su cecu est s'islovacu, sunt difatis intelligibiles
parebare. Simbillàntzia manna dda tenet fintzas cun su polonesu, chi est àtera
limba islava otzidentale. Is àteras limbas comente russu o is limbas islavas
meridionales sunt intames meda prus istesiadas.

Sa limba at mantentu pro meda tempus rolu minore, sende chi in s'àrea de sa
Boèmia, in ue est faeddadu, fiat su tedescu sa limba de is istudiados. At
torradu a cunchistare importu in su sèculu de 18.

In die de oe est limba mama de su 98% de is cecos e sa limba istrangia impitada
prus fitianamente in Islovàchia. Is chimbe istados in ue b'at s'usu majore de sa
limba sunt sa Repùblica Ceca (98.77%), s'Islovàchia (24.86%), su Portugallu
(1.93%), Polònia (0.98%) e sa Germània (0.47%).



https://sc.wikipedia.org/wiki/Iscravidade

S'iscravidade est sa cunditzione de su chi est privadu de sa libertade, chi est
fatu propiedade - e duncas isfrutàbile e bendìbile che unu bene materiale - de
un'àteru.

Definìbile che una aina animada de Aristòtele (Ética Nicomachea, VI, cap.
VIII-XIII), s'iscravu s'iscerat de su tzeracu, de su presoneri o de su fortzadu
(totu cunditziones a curtzu de s'isfrutu) e de s'animale de traballu, dae unu
istatutu pròpiu, determinadu dae règulas (costumenes, leges etz...) chi balent
in su paisu e s'època cunsiderada. Sunt règulas chi apostivigant sas
cunditziones chi betint a s'iscravidade e sas chi faghent a modu chi bi si
istorret, sos tremenes impostos a su mere, sos de libertade e amparu chi
s'iscravu sighit a tènnere, fintzas ite cunsìderu de umanidade (s'ànima segundu
bisura religiosa) li si reconnoschet. S'afrancadura de un'iscravu (dada dae su
mere o dae s'autoridade chi l'istat subra) nde faghet unu afrancadu, chi tenet
istatus simbillante a unu ordinàriu.

Sos negùscios negrieros transatlànticos e orientales sunt sos esempros prus
emblemàticos de pratichesas de cummèrtzios de iscravos, dadu dae su fatu chi
apant tentu durada de paritzos sèculos e chi apant tiradu a mesu deghinas de
milliones de pessones, cun effetos istòricos chi pertocant mescamente s'Àfrica
sub-sahariana, sos Istados Unidos de Amèrica, sos istados caraìbicos e de
s'Amèrica meridionale.

In Sardigna, durante s'època giudigale sa de s'iscravidade fiat chistione chi si
pòdet nàrrere èsseret sentida, cosa chi aiat permitidu chi in su tempus de
Elianora de Arbarea, casi totu sos tzitadinos de su giudicadu esserent
totalmente lìberos.



https://sc.wikipedia.org/wiki/Immanuel_Kant

Immanuel Kant (Königsberg, 22 abrì 1724 – Königsberg, 12 friaxu 1804) est
istètiu unu filòsofu tedescu.

Est unu de is prus esponentis de importu de s'illuminismu tedescu, e
antitzipadori - in sa fasi ùrtima de su pensamentu suu - de is elementus
fundadoris de sa filosofia idealistica.

Unu de is prus cuntributus mannus de sa dotrina kantiana est su de ai superau sa
metafìsica dogmàtica oberendi una arrevolutzioni filosòfica gràtzias a una
crìtica de s'arrexoni ca ponit is cunditzionis e is làcanas de is capatzidadis
connoscidoras de s'òmini in su campu teorèticu, pràticu e estèticu.

Sa Crìtica de s'arraxoni pura, pubricada in su 1781, definit su metodu de su
filosofai chi Kant at umperai sèmpiri, finas in is duas òberas chi sighint
(Crìtica de s'arraxoni pràtica e Crìtica de su giudìtziu), comenti puru in
àteras òberas fatas a pustis. S'atividadi sua de pensadori pertocat po sa prus
parti manna sa gnoseologia, s'ètica e s'arti, ma a giòvunu at tentu puru
interessus scentìficus.

S'ipòtesi cosmogònica de sa nebulosa primidia, esposta in su 1755 in s' Istòria
universali de sa natura e teoria de su celu (chi issu iat derivau de Buffon),
iat tentu fortuna manna e dd'iat fatu connosci puru in su campu de s'astronomia.
In su 1796 in Esponidura de su sistema de su mundu Laplace a pustis de càncuna
arrevisioni torrat a enuntziai s'ipòtesi.

Kant est nàsciu in su 1724 a Königsberg (Kaliningrad in dii de oi), su de cuatru
de noi fillus; sceti cincu de custus lompint a sa pitzinnia. At bìviu sa vida
intrea in sa tzitadi innui est nàsciu, insaras capitali de sa Prussia Orientali,
chentza de andai mai prus atesu de 150 km de Königsberg. Su babbu, Johann Georg
Kant (1682-1746), fiat unu maistu de seddas nadiu de Memel, insaras sa tzitadi
prussiana prus cabesusesa (Klaipėda in dii de oi, in Lituania); sa mama, Anna
Regina Reuter (1697-1737), fiat una devota de su lastimismu. S'annestru chi at
arriciu Kant est siguramenti cunditzionada de is cumbintzionis arreligiosas de
sa mama e s'iscritzioni a su Collegium Fridericianum est una cunsighèntzia (su
diretori fiat Franz Albert Schultz, unu de is prus esponentis importantis de
cussa currenti religiosa). A su collègiu Kant at istudiau meda su latinu, pagu
s' aregu antigu (limitau a sa Bibbia) e giai nudda is matèrias scentìficas. In
su 1740, Kant ndi bessit de su collègiu po cumintzai is istùdius filosòficus, de
teologia e de matemàtica a s'Universidadi de Königsberg, innui est istètiu
scienti de Martin Knutzen, maistu de matemàtica e fìsica newtoniana. S'interessu
suu po Newton, ma finas po is scèntzias in generali, s'at a acrarai sceti in
custu perìodu in s'iscritu "Pensamentus a susu de sa valutatzioni bera de is
fortzas bias", aundi Kant s'interessat de su problema de su càrculu de s'energia
cinètica de is corpus. Custa est una òbera de sabori illuminìsticu: a intru suu
podeus agatai is primus arreferimentus a su dìciu "sapere aude". De su 1747 a su
1754 at tentu esperièntzias comenti pretzetori privau; custus funt is prus annus
difitzilis de sa vida sua, innui est custrintu a triballai meda po si guadangiai
de bivi. In su 1755 scrufit sa lissèntzia de magister, incàrrigu chi tenit po
bìndighi annus. Ancora però no tenit unu stipèndiu fissu (ddu pagant inderetura
is istudiantis), e custu fatu ddu òbrigat a triballai meda; preparat cun còidu
meda is letzionis suas, amostendi•sii unu maistu bravu e praxerosu a dd'ascutai.
In su 1770 at triballau comenti visu-bibliotecàriu in sa Biblioteca Reali, iat
pubricau sa Dissertatzioni; unu libru chi ddi at permìtiu de scrufiri sa càtedra
de metafìsica e logica a s'Universidadi de Königsberg, innui at triballau
fintzas a sa morti lòmpia in su 1804, discinendi cun scrupolosidadi is òbrigus
acadèmicus chi teniat puru candu po debilesa dèpia a s'edadi incumintzant a essi
tropu grais. Est in custus annus chi preparat e iscrit is òberas suas prus
mannas: sa Critica de sa arraxoni pura, sa Critica de sa arraxoni pratica e sa
Critica de su giudìtziu. Sa vida de Kant est istètia totu intregada a is
atividadis intelletivas, e s'istilu de vida sua est sèmpiri istètiu arregulari e
prenu de abitùdinis. Sa dii sua cumintzàt a is cincu de a mengianu, e comenti si
ndi pesàt si poniat luegus a triballai, a pustis de ai ismurzau si faiat una
passillada e a is dexi torràt a domu po si pausai. No at lassau mai sa tzitadi
sua innui est nàsciu, nimancu a pustis de ddu ai tzerriau s'universidadi de
Halle chi ddi donàt unu stipèndiu prus artu, unu nùmeru prus mannu de
istudiantis e de cunsighèntzia prus importàntzia puru. Cumbintu fiat ca
Königsberg fessit su logu ideali po is istùdius suus. S'unicu fatu ca ddu at
fatu cumportai in manera diferenti de su costuma de una vida dessintotu donada a
is istùdius, fut istetia sa briga tenta cun su guvernu prussianu a pustis de sa
sigunda editzioni, pubricada in su 1794, de Religioni me is lacanas de sa simpli
arraxoni, ma cun s'incoronadura de Federicu Guglielmu III sa libertadi de stampa
benit torrada a ponniri e Kant iscrit a favori de sa libertadi de pentzamentu in
sa "Gherra de is facultadis", de su 1798.

Est mortu in su 1804, corpiu de su morbu de Alzheimer, mumutendi «Es ist gut»
(Andat beni).

Is operas fundamentalis de Kant funt, in su periodu chi narant "criticu" (dae su
1771 a su 1790): sa Critica de sa arraxoni pura (1781), sa Critica de sa
arraxoni pratica (1788) e sa Critica de su Giuditziu (1790).



https://sc.wikipedia.org/wiki/Dharma

Dharma est unu fueddu sanscritu ca me is filosofias orientalis bolit nai medas
cosas. Podit essiri tradusiu commenti Lei, Lei cosmica, Lei Naturali, o chi no
commenti sa manera in sa cali istant is cosas.

Bivendi de acordiu cun custa lei, est possibili no intendiri prus su sunfrimentu
depidu a su ciclu de is nascimentus e de is mortis (Saṃsāra) imbatendi aici a sa
liberatzioni (Moksha). De su momentu chi totu is atzionis (Karma) produsint
frutus (bellus o malus a sigunda de s'atzioni), s'unica manera po scrufiri sa
Liberatzioni est su fai referimentu a s'Ordini Universali e biviri in armonia
cun issu atotu, chentza de provai apicigamentu po is frutus bellus de is
atzionis virtuosas fatas, de manera chi custas si potzant condusiri a pagu a
pagu a sa liberatzioni.

Su fueddu Dharma (in sanscritu: "धर्म"), o Dhamma in limba Pali, est usada in sa
parti majori de is filosofias o religionis de origini indiana, is Religionis
dharmicas: Induismu (Sanatana Dharma), Buddhismu, Jainismu e Sikhismu. In sa
forma sua prus antiga, dharman, su fueddu si bit po sa prima borta me is Veda.

Difitzili est giai una definitzioni sintetica e cumpleta po "Dharma"; custu
fueddu tenit una istoria longa i articulada meda e tenit puru unu muntoni de
interpretatzionis esignificaus. Medas, siat Ocidentalis ca Orientalis, dd'ant
interpretau in diversas maneras, commenti giustitzia po esempiu o commenti
religioni; fueddus, ca a onnia modu, tenint una basi morali ca no esprimit
cumpletamenti su significau metafisicu. Cun su fueddu dharma si indicat puru sa
religioni, ma non si esauriscit a custa; issu indicat una ispètzia de "lei de sa
natura", lei eterna i "ordini" siat de su cosmu che de sa vida individuali e
sotziali de is esseris umanus.

Duncas si podint individuai duas dimensionis in su cuntzetu de Dharma: una chi
pertocat s'usu e sa conchista leitima de is benis de custa vida, e s'atra, de
tipu escatologicu, ca interessat su fini urtimu de onnia anima, sa liberatzioni
finali de su Saṃsāra.

"Dharma" derivat de sa arrexina dhri, ca bolit nai apompiai, apoderai. Su fueddu
depit essiri a innantis cumprendiu in s'originali contestu metafisicu suu, su de
essiri "cunformaus" a su Printzipiu Divinu Creativu chi operat de a intru de
s'individuu. Rapresentat sa "lei interiori" de s'individuu, Lei a sa cali tocat
prestai obbedièntzia, chi si bolit ponniri de acordiu sa vida propia cun sa
Voluntadi Divina. Custu est su chi is induistas (o is atras traditzionis
metafisicas) cunsiderant su printzipali fini de sa vida. Sighendi a chistionai
de custa chistioni, est interessanti meda notai ca sa traditzioni indù
individuat cuatru iscopus printzipalis de sa vida de s'omini (Purushartha);
s'urtimu est Moksha, sa liberatzioni definitiva de s'anima. Derivantis de custu
iscopu, si ndi connoscint atrus duus: Artha, su beni istai (s'omini tenit
bisongiu de is beni materialis po arrannèsciri a biviri); Kama, su disigiu, su
praxeri (s'omini tenit bisongiu de essiri prexau e gosai de is cosas bonas e de
is praxeris de su mundu). Custus duus cuntzetus depint essiri castiaus in
funtzioni de su fini urtimu, e custu bolit nai ca depint essiri ghiàus e
regulaus a sigunda de is printzipius moralis e de is valoris religiosus, o
Dharma, po podiri efetivamenti ghiài a sa Liberatzioni.

In "Dharma", agataus su printzipiu fundanti de su sistema de is castas - est a
nai cussas categorias de personas innui is individuus ca ddui faint parti
abarrant fidèlis a unu "decrétu interiori" ca no cunsiderat sa possibilidadi de
si furriai.

In su Buddhismu, Dharma indicat is imparamentus de su Buddha a susu de s'origini
de su dukkha (su sunfrimentu) o a susu de sa pratica de custus imparamentus, e
de cunsighèntzia a susu de su Buddhismu atotu. Su Dharma est una lei universali
ca regulat su funtzionamentu de su mundu, e su Buddhismu s'impignat a ddu
trasmitiri e spiegai, giai de sa prima allegàda pubblica de su Buddha (
Dharmaçakrapravartana). Su Dharma est simbolegiau de una arroda, su dharmacakra.
Est una de is Tres prèndas.

S'allegàda de Dharma est una allegàda pubblica fata de unu maistu buddhista, a
susu de is imparamentus de su buddhismu atotu. Is maistus buddhistas tenint
regularmenti allegàdas de Dharma. In sa retza de allegàdas si nd'agatant medas,
suta forma de testu, registratzioni audiu in formau mp3, o registratzioni videu,
po su prus in inglesu (Dharma talks).

Su fueddu dharma, sempri in su Buddhismu, candu benit iscritu cun sa prima
litera minuscola, indicat puru is diversus fenomenus ca si podint esaminai, est
a nai: totus is ogetus connoscibilis, cussus de sa menti, is ogetus materialis,
is regulas e is traditzionis religiosas e is cumportamentus virtuosus.



https://sc.wikipedia.org/wiki/Calend%C3%A0riu

Unu calendàriu est una manera de calculare sas dies, sas chidas, sos meses, sas
festas chi capitant in s'annu.

Esistint varios calendarios, pro es. su calendariu cinesu, su calendariu
musulmanu e ateros.

Nominamos su calendariu romanu, ca at apidu importantzia pro nois otzidentales.
Sos Romanos aiant unu calendariu chi s'est mustradu imperfetu. In su calendariu
romanu si faeddaiat de calendas, sas primas dies de su mese, e de “idi”, idas
chi indicaiant sa medade de su mese (su 15 in tzertos meses, su 13 in ateros).
Giuliu Cesare l'at cherfidu riformare. S'est leadu comente puntu de riferimentu
s'equinotziu de beranu fissendelu a su 25 de martzu, e s'annu fut de 365 dies e
6 oras. Su contu s'est mustradu isbagliadu, ca ognia annu si depiat bogare 11
minutos e 12 segundos. Passende sos annos e sos sèculos custu isbagliu
aumentaiat. In sos seculos prus bortas s'est presentada s'intentzione de lu
cambiare, spetzialmente dae parte de sos Pabas, chi s'agataiant su problema de
fissare sa data de tzertas festas. Su problema fut tocadu puru dae carchi
Conciliu. Su Conciliu de su Lateranu 1518 e su Conciliu de Trento (1545-1563)
chi at impostu sa riforma de su calendariu). Su Paba Gregoriu XIII (Ugo
Boncompagni, elegidu in su 1572) s'est impignadu pro riformare su calendariu.
Pro 10 annos sunt esaminadas varias propostas. Una pariat rispondere bene a su
bisonzu. Fut fata connoschere a sos res, principes, Universidades. Sa decisione
fut chi in su mese de santuaine de s'annu 1582 in su calendariu nou si saltaiant
10 dies, e a su 4 de santuaine sighiat su 15 de santuaine. S'equinotziu de
beranu depiat essere su 21 de martzu, e no si nche depiat allontanare meda, e
pro custu s'est introdusidu s'annu bisestile. Ligada a su calendariu est sa
chistione de su contu de sos annos in Otzidente. Su monacu Dionisi su Minore,
chi est bividu in su sèculu V-VI at fissadu su contu de sos annos dae sa
naschida de Gesu Cristu, ponindela in su 753 dae sa fundatzione de Roma, ma
paret chi epat fatu un'errore, e custa data si depet antitzipare de 4-7 annos.



https://sc.wikipedia.org/wiki/Autismu

Su autìsmu, connòttu in sa comunidade issientìfica fìntzas chin su lùmen de
sindrome de Kanner, est unu istròbu neuro-psichiatricu chi còrfet sa funtzione
de su cherbèddu; sa pessòne chi sùffrit de custa patologia tènet unu
cumportamentu tale de marcàre una cumpromissione in su campu de sa
comunicassione e de sos rapportos sotziales. S'etziologia est misconnòtta, ma si
pèssat chi che pòdan intràre cajònes de carattere neurobiologicu e/o
psicoambientale.

Sa comunidade issientìfica crèdet chi, tènende contu de sa variedade manna de
sintomos chi mùdan dae pessone a pessone e, dùncas, de sa difficurtade a dàre
una definissione clinica coerente, non si pòdat faveddàre tantu de autismu ma de
istròbos de s'ispettru autisticu (DSA o, pro li nàrrer a s'inglesa, Autistic
Spectrum Disorders). Custu pònet a pare una sèrie de patologias chi tènen a
communu su matessi cumportamentu, mancari chi si èsprichet a parìtzos grados.

A libellu de classificassione nosografica, in su DSM-IV s'autismu b'est in sa
categoria clinica de sos istròbos pervasivos de s'isvilùpu, chi li pertènen
fìntzas sa sindrome de Asperger, sa sindrome de Rett e s'istròbu disintegrativu
de pitzinnìa.



https://sc.wikipedia.org/wiki/%C3%8Csulas_Baleares

Is ìsulas Baleares (nùmene uffitziale in catalanu Illes Balears; in ispagnolu
Islas Baleares) sunt unu artzipèlagu de su mare Mediterràneu otzidentale, chi
format una comunidade autònoma de s'Ispagna. Su cabulogu est Palma de Majorca.
Sa comunidade est cumposta de una provìntzia sola.

Is limbas uffitziales sunt su catalanu e s'ispagnolu, ma su nùmene catalanu,
illes Balears, est su chi su guvernu ispagnolu impitat cunventzionalmente.

Is ìsulas majores sunt Majorca, Minorca, Ibiza e Formentera, totus famados logos
de su turismu internatzionale.

Intre is ìsulas minores bi sunt Cabrera, in ue s'agatat su Parcu Natzionale de
s'Artzipèlagu de Cabrera, Conejera, Dragonera, Es Vedrà, Espalmador, Espardell,
Tagomago.

Su dialetu catalanu faeddadu in is Baleares portat una caraterìstica comuna cun
su sardu, sende chi s'artìculu determinativu dependet in totu is duas limbas de
su latinu ipse/ipsu in logu de ille/illu, duncas su narat es/sa/so (in sardu
su/sa) e es/ses/sos (in sardu is/sas/sos).



https://sc.wikipedia.org/wiki/%C3%80frica_de_su_Norti

S'Àfrica de su Norti o Nordàfrica est sa regione prus setentrionale de su
cuntinente africanu. Segundu sa definitzione de is Natziones Unidas nde faghent
parte ses istados:

Algeria, Maroco, Tunisia, Lìbia e fatuvatu sa Mauritania e su Sahara Otzidentale
cumponent su Maghreb, intames Egitu e Sudan cumponent sa Badde de su Nilu (chi
pigat nùmene de su frùmene omònimu).

S'Egitu est unu istadu transcuntinentale, sende chi sa penìsula de su Sìnai
geograficamente est posta in Àsia. S'Àfrica de su Norti contat fintzas is
possidèntzias ispagnolas de Ceuta, Melilla, duas exclaves chi s'agatant a cara
de sa costera de su Maroco. Is ìsulas Canàrias, chi faghent parte de s'Ispagna e
is ìsulas de Madeira, chi sunt portughesas, a illargu de sa costera
norti-otzidentale de s'Àfrica, sunt carchi bortas cunsideradas a partes de sa
regione.

Culturalmente su Nordàfrica s'iscerat de su restu de su cuntinente africanu, pro
ite su desertu de su Sahara at fatu de barriera limitende is cuntatos cun is
àteros populos chi bivent in a sud de su desertu. S'Àfrica de su norti est
duncas istoricamente e antropologicamente prus custrinta a s'Oriente Mèdiu, in
Àsia e a s'Europa. S'influèntzia islamica in s'àrea, nde faghet fintzas una
parte significativa de su mundu àrabu.



https://sc.wikipedia.org/wiki/Seattle

Seattle est una tzitade posta in s’Istadu de Washington in sos Istados Unidos,
cuncretamente in su contadu de King County, e custituit unu portu de mare
importante in s’oru de s’Otzèanu Pacificu. Cun una populazione de 620.778
abitantes in su 2011, Seattle est sa tzitade prus manna in sa rezione
norduamerigana de su Pacific Northwest, gasi etotu che sa tzitade prus manna de
sa costera otzidentale a su nordu de Santu Frantziscu. S’arzola metropolitana de
Seattle de unos bator milliones de abitadores est sa de 15 arzolas
metropolitanas prus istèrrida de sos Istados Aunidos. Sa tzidade est situada in
un’istmu astrintu intre Puget Sound (un’insenada de s’Otzèanu Paghiosu) e Lake
Washington, a unos 160 km. dae sa làcana cun su Cànada. Zanna de importu de su
cumèrtziu cun s’Àsia, Seattle est su de otu portos prus mannu de sos IAA in
tèrmines de zestione de cunteneris.

Seattle tenet un’istòria musigale de sinnìfigu. Dae su 1.918 a su 1.951, b’aiat
prus de binti clubes de jazz a longu de Jackson Street, dae su Chinatown
International District atuale a su Central District. In s’issena de su jazz si
fiant isvilupadas a su cumintzu sas carreras de Ray Charles, Quincy Jones,
Ernestine Anderson e àteros. Seattle est finas su logu de nàschida de Jimi
Hendrix sa paristòria de su rock e de s’istile musigale rock cunnotu comente
“grunge”, pobularizadu dae grupos logales che Melvins, Nirvana, Soundgarden,
Alice in Chains e Pearl Jam.



https://sc.wikipedia.org/wiki/Ravenna

Ravenna (Ravêna in romagnolu) est una tzitade de s'Emilia-Romagna de unos
160.000 abitantes, capoluogo de sa provintzia omonima, sa pius manna e pius
importante de sa Romagna. A 7 km. dae su mare. In tempos istoricos est istada
occupada dae sos etruscos: su nomene, cun su suffissu "enna", parede unu sinnu.
A sa fine de su III sec. diventat una civitas foederata de Roma. In su I sec.
ottenidi sa cittadintzia romana. Augustu la faghede base de una flotta de 250
naves e isviluppada su portu. Sa tzitde benidi inghiriada de muros, e suta
Traiano benidi fraigadu s'acquedotto. In Ravenna moridi Dante Alighieri (13/14
de cabidanni de su 1321) e inoghe est sepultadu. In s'istoria Ravenna est istada
tres boltas capitale: - de s'Impero Romano de Occidente (402 - 476) (in custu
casu si dia devere faeddare de "sede uffitziale de sa corte imperiale" e duncas
de capitale de facto de s'Imperu, ca formalmente sa capitale fit ancora Roma)

- de su Rennu de sos Ostrogotos (493 - 553) - de s'Esarcadu bizantinu (568 -
751)

Otto monumentos de Ravenna sunu cunsiderados Patrimonios de s'Umanidade dae
s'UNESCO:



https://sc.wikipedia.org/wiki/Paolo_di_Tarso

Su nomene sou fut Saulo. Est naschidu a Tarso, in Cilicia, in sa Turchia de oe,
discipulu de Gamaliele, e fut unu rabbinu de su gruppu de sos Fariseos. At
connottu sos cristianos e los at cumbattidos comente ebreos arrennegados.
Andende a Damasco, càpitat unu incontru cun Gesu Cristu, chi cambiat sa vida de
custu persecutore de sos cristianos. Retzit su batijimu, e divèntat cristianu, e
preigadore de sa fide cristiana. Paulu at lassadu una istiga manna in sa fide
cristiana. Si consìderat unu apostolu, mandadu a preigare e a cunvertire a sa
fide in Gesu Cristu prima sos ebreos e a poi sos paganos, dedichendesi propiu a
custos: “apostolu de sos gentiles” est a narrere de sos paganos. Custa est
istada una decisione fundamentale po sa creja cristiana. A Paulu si devet chi no
esserat obbligatoria sa circoncisione po diventare cristianu. Omine attivu,
faghet tres viaggios missionarios e fundat comunidades cristianas in Greghia, e
in Asia Minore, sa Turchia de oe, chi poi sighit iscrinde Litteras, importantes
po sa connoschentzia de Paulu e de sa fide cristiana, e po sa ricchesa de
contenutos. At iscrittu 13 Litteras. Importantes sa Littera a sos Romanos, sa
Prima e-i sa Segunda a sos Corintzios, sa Littera a sos Gàlatas, a sos Efesinos,
sa Prima e-i sa Segunda a sos cristianos de Tessalonica e ateras. Arrestadu a
Gerusalemme, e accusadu dae sos ebreos de eresia, sigomente fut tzittadinu
romanu, est giuttu a Roma po essere giudicadu, e poi de unu viaggiu avventurosu,
cun naufragiu a Malta, arrivat a Roma. Inoghe podet incontrare personas e
faeddare de Gesù Cristu, e paret chi epada fundadu o contribuidu a fundare una
comunidade de cristianos, e a custa imbiat sa Littera a sos Romanos. Morit a
Roma decapitadu su 67 ca. Sa festa su 29 de lampadas. Sa fregura e-i sa vida de
Paulu at ispiradu sos artistas, pintores e iscultores ( po esempiu Caravaggio).



https://sc.wikipedia.org/wiki/Oklahoma

S'Oklahoma [/ˌoʊkləˈhoʊmə/] (in limba Cherokee: ᎣᎦᎳᎰᎹ [òɡàlàhoma]; in limba
Pawnee: Uukuhuúwa, in limba Cayuga: Gahnawiyoˀgeh) est un'istadu de is Istados
Unidos de Amèrica chi s'agatat in sa regione otzidentale de Tzentru-Sud. Sa
capitale e tzitade majore est Oklahoma City.

Allàcanat in su norti cun su Kansas, in su norti-estu cun su Missouri, in s'estu
cun Arkansas, in su sud-uestu cun su Texas, in su norti-uestu cun Nou Mèssicu e
Colorado.

Su nòmine de Oklahoma dependet de is faeddos de limba Choctaw okla e humma, chi
cherent nàrrere gente ruja. In antis de èssere fatu istadu fiat partzidu in
Territòriu de Oklahoma e Territòriu Indianu, chi a coa est istadu incorporadu.
Est intradu in sa federatzione comente su de 46 istados su 16 de santandria
1907.

Sa populatzione est susetotus de pesada inglesa, tedesca, iscotzesa, irlandesa,
ma fintzas nativa americana.

S'istadu est produtore mannu de gas naturale, petròliu, prodotos de massaria.
S'apoderat subra s'aeronàutica, s'energia, is telecommunicatziones e is
biotecnologias. In sa natzione si iscerat pro una dis economias in crèschida
prus lestra, e pro redditu mèdiu peròmine de is prus artos. Is tzentros
printzipales de affàrios sunt sa capitale, Oklahoma City e Tulsa. Duos bividores
de Oklahoma de tres bivent in is àreas metropolitanas issoro.

Su nòmingiu est "The Sooner State" (S'Istadu Chitzanu), in fentomu de su fatu
chi is colonizadores biancos dd'apant incomintzadu a ocupare in antis chi ddis
esseret permitidu uffitzialmente. Is bividores sunt narados Oakies.



https://sc.wikipedia.org/wiki/Odessa

Coordinatas: 46°29′08.6″N 30°44′36.4″E﻿ / ﻿46.485722°N 30.743444°E46.485722;
30.743444

Odessa (in ucrainu: Одеса [oˈdɛsɐ]; in russu: Одесса [ɐˈdʲesə]) est sa de tres
tzitades majores de s'Ucraina, cun pius de 1.003.000 abitantes. Non pius, est su
portu printzipale subra su Mare Nieddu. Est fintzas tzentru amministrativu de
s'oblast omònimu.

Posta in su chirru nord-otzidentale de su mare Nieddu, sa bidda est nàschia
subra una cussolza tàtara minore e fiat fundada de Haci I Giray, khan de Crimea,
in su 1440, cun nòmene de Hacibey. A pustis de unu perìodu de cuntrollu lituanu,
in su 1529 fiat passada suta pòdere otomanu, fintzas a su 1792, annu de sa
derrota de sos otomanos in sa gherra russo-turca.

In su 1794 fiat fundada sa tzitade peri unu decretu de imperadora Cadalina sa
Manna. Dae su 1819 a su 1858 Odessa fiat unu portu francu. Pro totu su de 19
sèculos est istadu sa de bator tzidades de sa Rùssia imperiale a fatu de Mosca,
Santu Pedruburgu e Varsàvia. Durante su perìodu sovièticu fiat su portu de
cummèrtzios pius importante de s'Unione Soviètica e una base navale. Su 1 de
bennàrzu 2000 su portu de Odessa est istadu declaradu portu francu de
cummèrtzios pro unu perìodu de 25 annos.

S'architetura de Odessa at unu istile pius pròssimu a su mediterràneu chi non a
su russu, est difatis istada influentziada de sos istiles italianu e frantzesu.
Unos cantos fàbricos sunt fraigados cun unu ammesturu de istiles diferentes,
comente art nouveau, renaschimentale o neoclàssicu.

Sos ucrainos rapresentant sa majoria de sos bividores de Odessa (unu 68%),
sighidos de russos (unu 25%). Sa limba pius impitada est nointamas su russu,
faeddadu dae su 78% de sos bividores, contra petzi su 6% de sos chi faeddant
ucrainu.

Grupos de minoria sunt rapresentados dae albanesos, armenos, azeros, crimeanos,
tàtaros, bulgaros, georgianos, grecos, ebreos, polonesos, romunos, turcos e
àteros. Fintzas a sa segunda gherra mundiale sa minoria ebrea fiat meda
cunsistente e dae sos annos '70, sa prus parte de sos chi bi s'agataiant galu,
sunt emigrados a Israele o àteros istados. In su de 19 sèculos sa tzitade fiat
populada mescamente de russos, ma sos ebreos rapresentaiant su segundu grupu
prus numerosu.



https://sc.wikipedia.org/wiki/Monti

Monti (Monte in sardu, Mònti in gadduresu) est una bidda in su nord-est de sa
Sardigna, posta a lacana de su Logudoro cun sa Gallura in sa regione de su
Montacuto e chi faghet parte de sa noa provintzia de Olbia-Tempio. Est abitada
dae 2500 animas, contende puru sas fratziones de Su Canale [1] Sos Rueddos,
Cuccuruedre, Stazione, Chirialza. A s'ala nord agatamus sa bidda de Telti, a est
una parte de su logu de Olbia (o Terranoa), a sud Alà dei Sardi e a ovest
Berchidda. Su logu montinu presentat cuccuros in totue e una paia de flumineddos
chi current fintzas a su lagu de su Coghinas. Dae su belvedere si podet mirare
totu su meravizosu ambiente chi ingiriat sa bidda, fatu de binzas e furestas de
chercos e suelzos. In s'alciada chi che leat a Alà si passat pro Sa pineta e
s'arrivit a Monte Pinu, terrinos imbuschidos, parte de sos cales impitada che
"zona campeggio" e parte lassada a sa natura, chi b'at postu leperes, chervos,
groddes, porcrabos, astores e cantu b'at. Paret chi sa bidda appat origines
medioevales, cando faghiat parte prima de su Juigadu de Torres e posca, dae su
XIII sec., de su "Logu de Arborea", fintzas a s'invasione e s'ocupadura de sos
catalanos-aragonesos e, pius a tardu, de sos piemontesos. Propriu in su 1300,
suta a sa dominatzione "turresa" est istada fraigada sa cheja de Santu Paulu cun
su santuariu omonimu. Incuddae, donzi annu s'isvoligaiat sa prutzissione de
S.Paulu chi bidiat arrivire zente dae tota sa bidda e fintzas dae sas biddas
acultzu chi, a pes, pigaiant e falaiant pro sos nessi 10 chilometros de
andadolzas chi giughent a sa cheja. Ancora oe b'at zente chi s'intendet de
faghere custu isfoltzu e si tuccat. Atera festa importante est sa de su patronu
de Monte, Santu Gainu, chi si isvoligat propriu ìn su mese de Santi Gaini cun
musicas, ballos e cantos; fintzas a pagos annos faghet b'aiat puru sa "gara dei
poeti improvvisatori", chi como però, s'est perdida. S'economia montina est tota
intzentrada subra a sas binzas e a su turismu. Sende sa bidda acultzu meda a
s'ala turistica pius famada de sa Sardigna, sa Gallura, e a sos incantevoles
paesagios suos chi donzi annu retzint turistas a millaja, sos montinos ant
puntadu meda subra a su setore agroalimentare, abelzende agriturismos e
tratorias de alta calidade, famados fintzas in continente. B'at pois su setore
printzipale de s'economia montina: sas binzas. In Monte si narat chi "fintzas
chie no tenet binza est binzateri" dae cantu sa cultura de s'ua est irraighinada
in sa mentalidade montina; sas binnennas diventant gasie unu momentu de aunione
e de festa pro tota sa comunidade. Connotos in meda istados europeos sunt sa
Cantina Del Vermentino e sos licchitos binos suos rujos, rosados e biancos, dae
s'Abbaia ae su Thaora, passende pro su Galana e su Funtanaliras, apretziados
fintzas a s'estèriu. Sa chentina, d'onzi annu, ammanizat sa "sagra del
vermentno", ue si podent assazare sos produidos tipicos de sa bidda. S'acciapant
puru atividades artejanales chi tribagliant sa linna e su oltiju. A livellu
limbistigu su sardu montinu, logudoresu a s'incumintzu, leat medas influentzias
dae su Galluresu. Tantas paraulas sunt in comunu o bortadas in logudoresu. Pro
fagher s'esempiu "su mezoradu" (su gioddu), "su coltzu" (s'iscuru); sa moda de
impreare, ancora de pius de sas biddas acultzu, sa "L" imbetzes chi sa "R" in
medas paraulas, comente "sos Saldos", "s'alveschida".



https://sc.wikipedia.org/wiki/Martin_Lutero

Martin Luther (Eisleben, 10 de sant'andria 1483 – 18 de martu 1546) est istadu
unu teologo tedescu. Naskidu in Sassonia dae Hans Luder, unu minadore, e dae
Margarethe Lindemann, ind'una familia modesta, religiosa e meda severa in
s'educatzione de sos fizos. Diventadu unu padre agostinianu a seguitu de sa
proclamatzione de sa bulla pontificia edd'est istadu s'ispiradore de sa Riforma
protestante, chi at jambadu su cursu de sa ziviltade occidentale. Comente e
preideru e professore de teologia in su 1517 issu aiat cuntestadu cun sas 95
tesis (in Latinu: Disputatio pro declaratione virtutis indulgentiarum) su
cummerciu de sas indulgentzias. Lutero aiat cuntrastadu cun tottu sas forzas su
cunzettu chi cun su inari si podiat comporare su perdonu de Deus. Su refiutu de
ritrattare sos iscrittos suos, comente l'aiat preguntadu su paba Leone X in su
1520,e Carlo V imperadore se su Sacru Romanu Imperu in sa Dieta de Worms in su
1521 aiat prodottu s'iscomuniga dae parte de su paba e sa cundenna de
s'imperadore l'aiant resu unu fuorilegge.

Lutero aiat traduidu su Vangelu in tedescu e l'aiat publicadu in su 1522, e cun
sos collaboradores suos aiat cumpletadu sa tradutzione de sa Bibbia in su 1534,
annu in cui fit istada pubblicada sa Bibbia intrea. Issu aiat continuadu a
trabagliare pro mezorare sa tradutzione finas a sa die 'e sa morte. In sa
tradutzione Lutero aiat usadu una variante de su tedescu faeddadu in sa
cancelleria de sa Sassonia, ca la podian cumprendere sia in su nord comente in
su sud de sa Germània. Traduende issu aiat usadu unu limbazu chi lu podian
cumprendere totu cantos chena impedimentos o difficultade. Sa versione
pubblicada dae Lutero aiat appidu una grande diffusione in totu sas
populatziones de limba tedesca, e pro cussu at finas dadu unu contributu mannu a
s'isviluppu de sa limba e de sa literadura matessi. Sa Bibbia 'e Lutero aiad
influentzadu ateras tradutziones vernacolares comente sa versione in inglesu de
William Tyndale, unu precursore de sa versione autorizada de su Re Giacomo.



https://sc.wikipedia.org/wiki/Limba_ungheresa

Sa limba ungheresa pertenet a su grupu de sas limbas ugrofìnnigas, chi a dies de
oe incruet, in prus de su mazaru, petzi su finlandesu e s’estonianu, bastante
assimizadores intre sese, peroe diferentes meda dae s’ungheresu. Est faeddada
dae unos 15 milliones de pessones in totale: 11 in sa Repùbriga Ungheresa, 2 in
sos paìsos probianos (Rumania, Ucraìna, Isrovàchia, Sèrbia, Croàtzia e, meda
pagu, Àustria), in sas reziones istorigamente ungheresas, e sos 2 abarradores
ispartzinados peri su mundu, cun comunidades importantes in sos IAA, su Cànada e
s’Austràlia. S’ungheresu est una limba gasi narada agrutinadora, su chi cheret
narrer chi una paraula ebia podet cuntenner diferentes partes de s’allega a
mèdiu de s’impreu de prefissos e sufissos (is.: “városomban” = “in sa tzidade
mea”). Su tèrmine “agrutinadore” si referet a unu tipu de limbas, no a una
famìlia o a unu grupu. Sunt agrutinadores, pro narrer, finas su bascu e su
turcu, chi non tenent peruna relassione limbìstiga cun s’ungheresu. In
realidade, unos cantos limbistas no iscruent chi sos idiomas agrutinadores
podant aer tentu un’orìzine comuna: peroe si gasi est istadu, est acontèssidu
tempus gasi in palas, chi a dies de oe est impossìbile a demustrare custa
orìzine.



https://sc.wikipedia.org/wiki/Limba_%C3%A8stone

S'èstone (in limba èstone: eesti keel) est una limba uràlica chi faghet parte de
su brancu fìnnicu. Faeddada massimamente dae 1 millione de persones in Estònia,
agatat però àteros faeddadores ispainados in Rùssia (is de pesada de èstones
cussorgiados aterue in su territòriu de s'impèriu Russu durante su de 19
sèculos), Isvètzia, Cànada, Istados Unidos de Amèrica e Austràlia.

S'apartenèntzia a su grupu de is limbas uràlicas nde faghet una de is pagos
limbas no indoeuropeas faeddadas in Europa. S'èstone est però meda simigiante a
su finlandesu cun chi tenet una bona mùtua intelligibilidade. Est imparentadu
fintzas cun is limbas sami e prus de a tesu cun s'ungheresu.

S'èstone at retzidu influèntzias mannas de limbas disvariadas comente, isvedesu,
tedescu (su bassu tedescu mèdiu fiat giai istadu limba franca de sa Liga
Anseàtica faeddada in tempos antigos in s'atuale territòriu de s'Estònia dae una
comunidade numerosa de tedescos bàlticos, ma in tempus afatante fintzas su
tedescu istandard at influentzadu s'èstone) e su russu, mancari niuna de custas
limbas nde siat imparentada.

A pustis de s'indipendèntzia de s'Estònia, balangiada in su 1919, s'èstone fiat
fatu limba ufitziale de s'istadu e fintzas a sa pèrdida de s'indipendèntzia, in
su 1945, su 97.5% de is bividores suos si decraraiat de etnia èstone e nde
faeddaiat sa limba.

Cun sa surbidura in s'Unione Soviètica, acontèssida a s'agabbu de sa segunda
gherra mundiale, a s'èstone fiat assotziadu su russu che limba ufitziale. In su
tentativu de nd'ispèrdere sa limba e s'identidade che pòpulu, fiant incoragiadas
is tramudàntzias in su territòriu suo de medas persones de etnia russa e lètone.
Essende su russu tentu a contu in sa federatzione soviètica che limba de
s'amistade, a partire de is annos '70, mancari semper limba ufitziale, s'imparu
de s'èstone in is iscolas fiat meda discoidadu, a lucru de su russu chi is
pipios fiant antimes imbitzados a chistionare giai de s'asìliu.

A sa torrada a s'indipendèntzia in su 1991, petzi su 61% de is bividores de
s'Estònia faeddaiat galu s'èstone. Oe, gràtzias fintzas a is polìticas subra sa
limba, est limba mama de unu 70% de is èstones.



https://sc.wikipedia.org/wiki/Irlanda_de_su_Norte

S'Irlanda de su Norte (in inglesu: Notrhern Ireland, in irlandesu: Tuaisceart
Éireann, in scots de Ulster: Norlin Airlann) est una de sas bator natziones
costitutivas de su Rènniu Unidu. Est cumposta de ses de sas noe conteas chi
formant sa provìntzia irlandesa de s'Ulster, chi s'agatat in su norti-estu de
s'ìsula de Irlanda. Sa capitale e bidda prus manna est Belfast.

In sos giogos olìmpicos sos bividores de Irlanda de su Norte podent compètere
siat pro su Rennu Unidu, siat pro sa Repùblica de Irlanda.

Tenet istèrrida de 14.139 km² (unu 5% de su territòriu de Rènniu Unidu e unu 15%
de su de s'Irlanda) e contat populatzione de unos 1.811.000 bividores (unos 3%
de sos tzitadinos de Rènniu Unidu e unu 30% de s'ìsula). Allàcanat un s'uestu e
in su sud cun sa Repùblica de Irlanda, in su norti si ghetat in s'Otzèanu
Atlànticu e in s'estu in su mare de Irlanda.

S'Irlanda de su Norte est istada criada in su 1921 dae su parlamentu britànnicu,
cando s'Irlanda fiat istada partzida in Irlanda de su Sud, e de su Norti, cun
s'aprigu de su Government of Irlendad Act. In su 1922 sa parte meridionale diat
diventare gosi Istadu lìberu de Irlanda, contra sa parte setentrionale chi diat
abarrare parte de su Rènniu Unidu: sa majoria de sa populatzione - in ue
s'agataiant siat unionistas siat lealistas - cheriat abarrare in intro de su
Rènniu Unidu. Sa prus parte de issos fiant protestantes de pesada de
colonizadores britànnicos; una minoria manna, costituida mescamente de catòlicos
irlandesos, fiant natzionalistas o republicanos chi cheriant una Irlanda aunida
e indipendente dae sa poderiu britànnicu. Galu oe, sos unos si bient che
britànnicos e sos àteros che irlandesos; àteros de ambas sas comunidades si
cunsiderant irlandesos de su norti.

S'istòria de s'Irlanda de su Norte est istada signada dae discriminatziones e
disamistades intre custas duas comunidades, iscasciadas a manu de sa fine de sos
annos 60 de su de 20 sèculos, in violèntzias chi diant tènnere durada de tres
deghinas de annos, nodios oe cun nùmene de The Troubles (sos istorbos). Sos
Troubles, tirende·nche a mesu sas fortzas de istadu, ant tentu resurtu in prus
de 3.000 mortos e prus de 50.000 vìtimas. S'acòrdiu agatadu in su 1998 cun su
Good Friday Agreement (Acòrdiu de sa Chenabura Santa), est istadu unu passu de
importu mannu pro su protzessu de paghe, mancari setarismu e segregatzione
religiosa abarrant galu unu problema sotziale grae in ie.

S'Irlanda de su Norte est istoricamente sa regione prus industrializada de
Irlanda. A pustis de atraessare perìodu de crise causadu de sos'isciumbullos
sotziales e polìticos de sos Troubles, s'economia at torradu a crèschere dae sos
ùrtimos annos '90. Cust dependet in parte de sa paghe e in parte dae sos
cummèrtzios cun sa Repùblica de Irlanda, de sas mòvidas prus simpres dae unu
logu a s'àteru, dae s'iscontzu de sos apostamentos de cuntrollu ordingiados dae
s'esèrtzitu britànnicu e dae sa minimadura de avertidas pertocantes sa seguresa.
Su turismu est crèschidu, comente fintzas sos imbestimentos e sos affàrios cun
comunàrgios èsteros. Su disimpreu, chi in s'Irlanda de su Norti est imbàtidu a
perchentos màssimos in su 1986, cun su 17,2%, est torradu a su 6,1% e galu s'est
amenguadu de unu àteru 1,2% in su cursu de s'annu 2014, cun balores simigiantes
a sos de su restu de su Rènniu Unidu..

In su tzensimentu de su 2011 sos interbistados ant respostu subra s'identidade
natzionale segundu comente sighit.



https://sc.wikipedia.org/wiki/Igr%C3%A8sias

Igrèsias esti una cittàdi de 27.773 abitàntis de sa Sardìnia sud-occidentàli, in
su Sùlcis-Igresiènti. Esti capoluògu in pari cun Carbònia de sa provincia de
Carbònia-Igresias e sedi vescovìli (Diocesi de Igresias).

Sa storia de Igresias esti decisamenti meda antìga risalènti interamenti a
tràccias preistòricas installàdasa in su territòriu: i tracciàs prus antìgas de
su insediamentu umànu risàlinti a sa Cultura Neolitica de Santu Micheli de
Ozieri, cun tùmbas a fossa, i famòsas Domus de Janas, in sa parti montuosa de
Santu Benedettu. Sìghinti àtras traccias de frequentaziònis nuràgicas (ascantu
Nuràghis i moi sciùsciàusu funti presèntis in su tèrritoriu), e no màncanta
rèstus archeologicus de ceramicas feniciu-pùnicas. In s’epoca Romana ci vìanta
meda frequentaziònis, specialmènti po cantu riguardàda i minièras de Argentu in
su Territòriu. Fòntis nanta de Metalla una bella cittadi pèrdia, fròzisi in su
confini tra Igresias e Fluminimaggiore, logu principali de estrazioni mineraria
in su Tèrritoriu.

In s’Artu Medioevu si funti pèrdias is tràccias urbànas, in sa prima mètadi. De
VIII Seculu d.C. funti torràras a si bi tràccias cun sa Crèsia Bizantina de
Santu Sàrbaroi, restauràda e recuperàda pagu tempu fàidi, esti una testimonianza
de sa presenza de s’esercitu de Bisanzio. In su bàsciu Medioevu: prima Villa di
Chiesa (in latinu Villa Ecclesiae) in su domìniu pisànu e poi Iglesias cun sa
dominazioni de is Aragonesus in su VIV sèculu, sa cittadi incumenzàra a teni una
certa importanza de su XIII seculu asutta sa dominazioni de Pisa gràzias a
s’estrazioni de su carboni, da sa blenda (minerali de su zincu) e de sa galena
minerali de prumbu e de ascàntus quantiràris de argentu.

Sa famiglia pisana de sa Gherardesca ha fattu unu castellu (cambiàu e restauràu
cun i sèculus) e finanziendi po sa costruzioni de ascàntu crèsias, sa prima
vìada sa crèsia de Nostra Signora de Valverdi in su 1200; mèras àtras crèsias
vìanta fàttas annus seguèntis, tanti de determinài su nòmini de sa cittadi. Su
prus importanti de sa cittadi esti su Breve di Villa di Chiesa su Codici prus
antìgu de lèis de sa cittadi, esistenti in scetti una coppia de su 1327,
perfettamenti allogàra e custodìra in s’Archìviu Storicu Comunali.

Mera suggestìvus funti i rìtus de sa xira de Pasca organizzàus de
s’Arcicunfraternita de su Santu Monti. Sa Cunfraternita esti in vida de cincu
sèculusu cumenti nanta is cronacas de su ‘600, si liggi ca su 16/06/1616
arribbàra s’elevaziòni de su rangu de s’Arcicunfraternita.

Sa cittàdi esti rappresentàda in su campionàu italianu de baseball in sa serie
C1 Nazionali (dopu essi bìnciu su campionàu de serie C2 regionàli in su 2008) de
su Igresias Baseball e in su campionàu italiànu de softball de is Màscus, de su
Igresias Softball ca giògàda in Serie A in su gironi A. Po cantu riguàrdada sa
pallavolo de is Màscus esti rappresentada de saComer Volley Igresias ca mìlitada
in su campionau de B2 de is Màscus esti in sa serie D, e de sa Volley Futura
Igresias in 1° Divisioni. In serie C de is Fèmminas inveci de sa Tecnochem
Volley Igresias e in serie D Volley Futira Igresias. Po cantu riguardada su
calciu sa Monteponi Igresias



https://sc.wikipedia.org/wiki/Honduras

S'Honduras (/onˈduɾas/), uffitzialmente Repùblica de Honduras (in ispagnolu:
República de Honduras [reˈpuβlika ðe onˈduɾas]), est una repùblica de s'Amèrica
Tzentrale.

Sa capitale est Tegucigalpa, sa limba uffitziale s'ispagnolu, mancari siant
reconnotas regionalmente fintzas is limbas garifuna, miskito.

S'istadu est fatuvatu inditadu fintzas cun nùmene de Honduras ispagnolu, pro
dd'iscerare de s'Honduras britànnicu, chi benit a èssere s'istadu modernu de
Belize.

S'Honduras tenet istèrrida de 112,492 km2 e populatzione de unos 8.250.000
bividores. Allàcanat in s'uestu cun su Guatemala, in su sud-uestu cun s'El
Salvador, in su sud-estu cun Nicaràgua, in su sud in ue s'agatat su gulfu de
Fonseca tenet bessida a s'ocèanu Patzìficu e in su norti peri su gulfu de
Honduras tenet bessida in su mare de is Caràibes.

S'Honduras est istadu logu de origine de pearitzas culturas mesoamericanas, de
chi is prus nodias sunt is Maya, in antis de sa cunchista de s'Ispagna in su
sèculu de 16. S'Ispagna at intradu sa religione catòlica e sa chi in die de oe
est limba de majoria, s'ispagnolu, impare a àteros usos chi si sunt a pagu a
pagu ammesturados cun sa cultura locale.



https://sc.wikipedia.org/wiki/Genotz%C3%ACdiu_armenu

Su genotzìdiu armenu (in armenu: Հայոց Ցեղասպանություն, trasliteradu: Hayots
Tseghaspanoutyoun; in turcu: Ermeni Soykırımı) fintzas naradu olocàustu armenu o
Մեծ Եղեռն (Medz Yeghern, "Grandu Crìmene") est istada una deportatzione fortzosa
de unu nùmeru non determinadu de tziviles armenos, aprossimadamente intre unu e
duos millions de pessones (segundu unoc cantas chircas 1,2 milliones), pro òpera
de su guvernu de su 1915 a su 1923 de is in s'impèriu otomanu. Su fatu est
cunsideradu su primu genotzìdiu de totu su de 20 sèculos.

Duas partes de tres de totu is armenos chi biviat in territòriu de s'atuale
Turchia sunt istados isterminados in logos de deportatziones e degollos. Su
cumbènidu fiat pranificadu de su partidu in carriga de s'època, su comidadu
Unione e Progerssu, prus connotu che « Giòvanos-Turcos », impinnadu in sa prima
gherra mundiale a costadu de is Impèrios tzentrales.

Ordingiados de su guvernu de Costantinòpoli, tando capitale de s'impèriu, is
deportatziones e degollos fiant postos in atu in iscala locale de is
responsàbiles de is distritos disvariados e provìntzias incarrigadas de
agrustare is tzitadinos armenos. Is sordados otomanos ddos iscortaiant fintzas a
su desertu, faghende·ddos caminare pro chentinas de kilòmetros chentza de ddis
dare a buffare o a papare e duncas lassende·ddos mòrrere a passione.

In àteros casos issos etotu faghiant esecutziones, o lassaiant cursu lìberu a sa
violèntzia de grupos de bandidos armados (mescamente kurdos, chi fiant in
cuncurrèntzia seculare cun is armenos in su sud-est de Anatòlia), o crimenales
liberados de is autoridades pro afortiare is rangos de is fortzas cumbatentes
otomanas e agrupadas in su chi at a èssere connotu che « Organizatzione
ispetziale ».

Su reconnòschimentu polìticu de s'acontèssida est galu resone de cuntierras e
perricas in su mundu, a causa de su dennegu de parte de sa Turchia (sutzessora
de s'Impèriu otomanu, chi mancari ammitat su fatu chi degollos siant istados
fatos, àrguit chi is mortes no siant istadas resurtadu de perunu pranu de
istermìniu massivu, sistemàticu o premeditadu dispostu de su guvernu otomanu.



https://sc.wikipedia.org/wiki/Gautama_Siddhartha

Gautama Siddhartha o Gautama Buddha, nominau Shakyamuni (su sabiu de sa tribù
Shakya)(sanscrito: सिद्धार्थ गौतम) est istadu unu filosofu indianu. Sa filosofia
sua ada originadu una traditzione culturale, su buddhismu, fundado a susu de is
«Cuatru Nobilis Beridaris».

At biviu me s'India de su Nord a intru de su 563 a.C. e su 483 a.C. (is urtimus
istudius, a pustis de is annus noranta, proponint commenti datas de nascimentu e
mòrti de su Buddha is annus 480 a.C. e 400 a.C.). Buddha, est a nai «su chi est
scidu», est nasciu duranti su biagiu ca depiat potai s'arreina Maya, pobidda de
su nobili gherradori Suddhodana, a iscendiai su primu fillu in sa dommu de su
babbu. Ma sa traditzioni narat ca sa giovana no arrannescendi a lompiri in sa
dommu aiat depiu iscendiai in unu boschixeddu (a Lumbini in su sud de su Nepal),
ponendi a su mundu su chi at a bessiri su Buddha. A innantis de cummintzai sa
cica sua spirituali, issu biviat in s'arrichesa e in sa comodidadi, in su
palatziu de su babbu. Candu fiat acanta de fai trint'annus bessit de su palatziu
e in cuatru ocasionis diferentis bit unu pipieddu, unu mobadiu, unu omini beciu,
e un'interru. Custas esperièntzias ca po issu fiant noas dd'ant a fai arraxonai
a susu de sa vida cummintzendi a elaborai su chi at a essìri su fundamentu de su
pentzamentu buddista: arrisolviri is cuatru "sunfrimentus" fondamentalis de sa
vida: nascimentu, mobadia, beciesa, mòrti.



https://sc.wikipedia.org/wiki/Gaddhuresu

Su gadduresu (gaddhuresu) est una limba faeddada in sa regione istòrica de sa
Gaddura (Gaddhura), in sa banda nord-orientale de sa Sardigna. Est unu limbàgiu
meda pròssimu a cussu faeddadu in sa Còrsica meridionale, pretzisamente in sos
distretos de Sartène e de s'Alta Rocca. Sa documentatzione literària prus antiga
risalit a sa prima metade de su setighentos. In su galluresu si podent notare
sas istigas de su sardu, ca su 20% de su ditzionàriu est de orìgine sarda, ma sa
pronùntzia, sa sintassi e sa grammàtica sunt de tipu corsicanu. Impare a su
tataresu apartenit a su grupu de sas limbas sardu-corsicanas e est connotu dae
sos linguìstas cun su nùmene de corsu gadduresu.

Su gadduresu est ispartu in sa parte manna de sa Provìntzia de Terranoa-Tèmpiu e
in carchi comuna de sa Provìntzia de Tàtari: Tèmpiu, Sa Madalena, Altzaghena,
Calanzanos, Azos, Bortigiadas, Lungone, Logusantu, Su Palau, Santu Frantziscu de
S'Allientu, Trinidade de Agultu e Binzola, Teltis, Fìgari, Santa Maria Coghinas
(SS), Badesi, Vidda Betza (SS), Sant'Antoni de Gaddura, Lòeri - Poltu Santu
Pàulu, Santu Deadoru e Èrula (SS). Est puru faeddadu, in minoria, in sa comuna
de Codarruina (SS), Pèrfugas (SS), Belchidda, Monte, Òschiri, Padru e Budune.

In sa tzitade de Terranoa e in sas biddas de Luras e Padru est prus faeddadu su
sardu, in sa variante settentrionale de su logudoresu. Sos dialetos faeddados in
Casteddu Sardu (SS) e in su nord de s'Angrona, in Sèdine (SS) e Sa Mudditza de
Codarruina (SS) sunt dialetos de transitzione prus influentzados da su tataresu;
solu carchi paràula est gadduresa. In Casteddu Sardu però bi sunt formas
diversas pro nàrrere una paràula, una tataresa (prus impitada) s'àtera gadduresa
(pagu impitada). Seguramente in casteddanu sa majoria de paràulas sunt de
orìgine sarda, comente su tataresu, sende unu dialetu prus tataresu chi
gadduresu.

In sa segunda manera de coniugare e in tzertas biddas su sonu -ggji- si
pronuntziat fintzas -i- (andaggjíami -> andaíami).

Números: unu, dui, trè, cattru, cincu, sei, setti, ottu, noi, deci, úndici,
dódici, trédici, cattòldici, chíndici, sédici, diciassetti, diciottu, diciannoi,
vinti, vintunu, vintidui, vintitré, vinticattru, vinticincu, vintisei,
vintisetti, vintottu, vintinoi, trinta, [...] coranta, cincanta, sessanta,
settanta, ottanta, noranta, centu, centu (e) unu, [...] centu (e) deci, [...]
duicentu, [...] middi, duimília, [...] un milioni, un milialdu;

Meses: gjinnaggju, friaggju, malzu, abbrili, maggju, làmpata, algjola, austu,
capidannu, santigaini, santandria, natali.

Colores: biancu/canu/albu, nieddu, ruju/russu, grogu/giallu, biaittu/blu,
tulchinu/tulchesu, veldi, grísgiu/canu/murru, biaittògnu/pulpurinu,
arànciu/aranciò/arancioni, marrò/castagnu.

La pi'''''ú''''' bedda di Gaddura (Nostra Singjora di Locusantu, Regina di
Gaddhura) di Ciccheddhu Mannoni: (dae su situ de sa "Accademia di la Linga
Gaddhuresa")



https://sc.wikipedia.org/wiki/Futei

Futei (nùmene ufitziale in sardu) o Furtei est unu comunu de unos 1.700
bividores de sa Meria de su Campidanu de Mesu.

Furtei s'agatat in su Campidanu de Mesu e a pretzisu in sa Valentza-Marmilla, da
atraessat su Frùmini Mannu e est in is pees de unu montigheddu carcàreu.
Istesiat unos 45 km. de Casteddu, est sa gianna de sa Marmilla e de sa Trexenta
pro chine benit de su Campidanu. Est fàtzile arribare a Furtei passende pro sa
SS 197 pustis 4 km de s'ingrugiada de Biddasanta (SS.131 km.40), in deretura de
Barùmini.

Acanta a su sartu de Furtei tocat a regordare a su mancu chimbe nuraghes -
mancari oe isrocados - in cussòrgia Cumossàriu, Sos Bagnos, Sa Conca Manna,
Nuraghiais e Su Bruncu de su Sentzu. A pagos km dae sa bidda nche fiat sa
biddighedda Nuraghe, chi esistiat ancora in su XVII sèculu. Sa crèsia retorile
fiat intregada a Santu Brai e esistit oe puru. S'orìgine de Furtei si ponet in
su 1290 mentres su nòmine, capatzi de orìgine prelatina, est atestadu in su 1340
(ecclesie de Frutey calaritane diocesis), ma su chi bolet nàrrere est dudosu.
Pagas sunt sas testimonias de sos Pùnigos (cussòrgia Santu Brai), meda prus
pagos sos rastos romanos: abarrat feti unu ponte de pedras acanta a sa bidda.
Unos cantos de nodas istòricas narant chi Furtei est istada una bidda medievale
de una cancu importàntzia. In su 1358 Furtei est istada donada in fèudu a
Guglielmo Bertrando de Torrente.

In su mentres de su perìodu de sa dominatzione aragonesa Furtei fiat parte de sa
Curadoria de Nuràminis. Candu, in su XIV sèculu, sos aragonesos aiant tzerriadu
in Casteddu su primu stamentu, Furtei, chi giai gosaiat de franchìgias, ddui
aiat imbiadu sos representantes suos. In su 1414 Furtei est essida baronia e est
istada donada a is Sanjust. Su 8 de freàrgiu de su 1421 su rei Alfonsu V de
Aragona aiat donadu sa bidda a Donnu Dalmàtziu Sanjust, pro sa balentia chi issu
aiat amostadu in sa gherra de Còrsica.

Sa concedidura dd'ant cunfirmada su 10 de abrile de su 1426. Mortu Donnu
Dalmàtziu chena de fedu, sa bidda est passada, segundu su pregone de su 19 de
freàrgiu de su 1456, a su frade Antoni Alibertu, chi at donadu cumentzu a is
contes de Santu Larentu. Sa bidda est abarrada a is Sanjust finas a su 1839,
cando l'ant luida. Su 1561 est s'annu de s'inghitzu de una sèria de àutus
filigresialis, chi si cunserbant in s'archivu arcobispale de Casteddu. Sa
filigrèsia avedale est dedicada a Santa Bàrbara, ma in sos àutos de sa vìsita
pastorale de su arcobispu Melano in su 1777 resurtat chi Santa Bàrbara fiat
s'abogada, mentris Santu Antiogu fiat su titolare de sa crèsia. Oe Furtei est
connota pro sas mineras de oro.

Ant agatadu tretos de muros e pomentos de trinta domos de s'edade de su ferru e
de s'edade antiga. In su Cùcuru de Santu Brai sos Cartaginesos ant tramudadu una
primu fortilesa nuràgica segundu sa fòrmula de s'architetura militare insoro. Su
montigheddu anca fiat su nuraghe dd'ant afortiadu cun unu muru o una barandilla
de pedras, e l'ant pratzidu in duas partes ponende parte de su nuraghe aintro de
una turre tzentrale de forma cuadra. A sa turre s'arribat de nord traessende
un'intrada afortiada a forma de ghidu. Un'atra lìnea afortiada prus in foras
paret èssere esìstia a unos 10 m. dae sa prima. Sa manera de fraigare su nuraghe
assimbìgiat a cussas amparadas pro is biddigheddas de Monti Nari, Pani Lòriga, e
Monti Sirai in su VI e V sèculu a.c., e serbiat pro castiare una posidura
istratègica, posta acanta a su Frùmini Mannu e a unu istrintu chi acàpiat su
Campidanu a sa Marmidda.

Sa filigrèsia de Santa Bàrbara mantenet unu cuadru de importu, pintadu a ògiu de
Antiogu Mainas (XVI seculu) chi afigurat su cravamentu e una “Dormitio Virginis”
de interessu de su setighentus cun sa pannamenta de bistiris de brocadu,
sàndalus e corona de prata.



https://sc.wikipedia.org/wiki/Frantziscu_de_Assisi

Frantziscu de Assisi (Assisi, 26 de cabidanni 1181 – Assisi, 3 de santuaine
1226) est istadu unu religiosu e mistigu italianu.

Frantziscu de Assisi (naskidu Giovanni di Pietro Bernardone), fizu de
Bernardone, ricu mercante de Assisi. Dae giòvanu s'est divertidu e at
partetzipadu a sa vida de su tempus sou e puru a carchi impresa militare. Su
1206 si cunvertit a una vida pòbera, renuntziende a sos benes de famìlia, po
vìvere che pòberu comente cumandat su Vangelu, sighidu dae cumpagnos. Su paba
Onòriu III aprovat sa règula de Frantziscu po unu òrdine religiosu nou, Sos
Frades Minores, chi devian vìvere de elemòsina (Ordine Mendicante). Si agiunghet
unu Òrdine frantziscanu de fèminas (Sas Clarissas) e un Òrdine de làicos, su
Tertz'Òrdine. Frantziscu faghet unu viàgiu in Egitu e Palestina, po bi preigare
su vangelu. Famadu su Cànticu de sas creaduras. Sa tumba de Frantziscu in
Assisi, cun duas basìlicas de bellesa manna, est tzentru de pellegrinàgios dae
totu su mundu. Umpare cun santa Caderina de Siena est patronu de Itàlia. Sa
festa su 4 de santuaine.



https://sc.wikipedia.org/wiki/Europa_setentrionale

S'Europa setentrionale est sa parte de su continente europeu chi s'agatat in su
chirru prus seterntrionale. Segundu sa definitzione is Natziones Unidas incluet
deghe istados:

Fatu-fatu s'Europa setentrionale est inditada cun istados iscandìnavos,
cumprendende però petzi unos cantos istados de sa regione geogràfica, sende chi
custu faeddu incluet istrintamente Isvètzia, Norvègia, Finlàndia, is ìsulas
Åland, is ìsulas Føroyar, is ìsulas Svalbard e is territòrios russos de Carèlia
e de sa penìsula de Kola. S'Iscandinàvia podet fintzas contare s'Islanda e sa
Danimarca.

Sas ìsulas Britànnicas (contende s'ìsula de Man e is ìsulas de su Canale) sunt
antimes tentos a contu che partes de s'Europa otzidentale. Sos istados bàlticos,
cumprendentes Estònia, Letònia e Lituània sunt cunsiderados fatu-fatu parte de
s'Europa orientale, a causa de denominatziones chi remontant a sa Gherra Frida,
essende totu istados post-sovèticos.

Carchi borta àteros istados chi tenent essida in su mare Bàlticu comente sa
Rùssia norte-otzidentale, sa Polònia, sa Germània e fintzas is istados de su
Benelux sunt incluidos in su cuntzetu de Europa setentrionale.



https://sc.wikipedia.org/wiki/DDT

Su para-dicrorodifeniltricroruetanu o DDT est unu sòlidu incolore artamente
idrofòbigu, cun unu fragu lizeru a cumpostu aromàtigu croridadu; est belle
insolùbile in s’aba, peroe tenet bona solubilidade in su prus de sos
issorvidores orgànigos, in sa rassura e in sos ozos. Su nùmene IUPAC esatu est
1,1,1-tricroru-2,2-bis(p-crorufenil)etanu, abreviadu in
Dicroru-Difenil-Tricroruetanu, dae ue s’acrònimu DDT.

Fiat istadu su primu contrababautzos modernu e est sempermai su prus cunnotu;
fiat istadu impreadu dae su 1939, mescamente pro bincher sa malària. In Itàlia,
s’amentat in particulare s’impreu suo cun custa finalidade in Sardinna, in ue sa
maladia fiat endèmiga, chi aiat permìtidu de l’israighinare. S’iscoberta sua
comente contrababautzos fiat istada de Paul Hermann Muller su chìmigu isvìtzeru,
in sa busca de unu produtu eficassu contra a sos priogos, peroe sa nàschida sua
remontat a Othmar Zeidler su chìmigu austrìagu, chi l’aiat sintetizadu in su
1873.

Fiat istadu isseberadu comente produtu pro gherrare contra a sa tzìntzula
anofele, responsàbile de s’ispainadura de sa malària, ca si creiat chi, mancari
essende artamente tòssigu pro sos babautzos, èsseret inofensivu pro s’òmine. A
sos cumintzos, fiat istadu impreadu cun èsitu pro cumbater s’ispainadura de sa
malaria e de su tifu, siat in sa pobuladura tzivile ch’in sa militare. Paul
Hermann Muller su chìmigu isvìtzeru fiat istadu galardonadu in su 1948 cun su
Prèmiu Nobel in Fisiolozia e Meighina “pro s’iscoberta de s’eficàssia manna de
su DDT comente benenu de cuntatu contra a medas artropodos”.

In su 1950, sa Food and Drug Administration decrarat chi “cun onzi
probabilidade, sos arriscos potentziales de su DDT fiant istadu suta-abaliados”.
In su 1972, su DDT fiat istadu proibidu in sos Istados Aunidos, e in 1978 finas
in Itàlia.

In su 1962, un’ativista ambientalista amerigana, Rachel Carson, aiat pubrigadu
su libru “Beranu mudu”, chi denuntziaiat su DDT comente causa de su cancru e
dannosu in sa reproduidura de sos puzones, chi nde minimaiat sa grussària de su
cogozu de sos oos. Su libru aiat causadu istrèpitu in s’opinione pùbriga; su
resurtadu fiat istadu ch’in su 1972 su DDT fiat istadu proibidu pro s’impreu
agrìculu in sos IAA e aiat bidu naschende su moimentu ambientalista. Su debate
est galu allutu pro su chi pertocat s’impreu suo in su gherronzu de sa malària,
in unos cantos paìsos de s’Àfriga e de s’Ìndia, in ue sa malària est endèmiga,
s’arriscu de tumore dèvidu a su DDT si podet fagher segundàriu a petus de su
minimonzu de s’inchirinu elevadu de mortalidade dèvidu a sa malària. In su
barigare de su 2006, s’Organizadura Mundiale de sa Salude (OMS) at decraradu chi
su DDT, si est impreadu in manera curreta, non diat cunzugher arriscos pro sa
salude umana e chi su pestitzida diat dever cumparrer a faca de sas tzintzuleras
e de sos meighinales comente istrumentu de pelea contra a sa malària.



https://sc.wikipedia.org/wiki/Caseria

Sa caseria est siat su trasformadorzu siat s’impresa de produidura de su casu,
de su butiru e de àteros derivados de su late, pro narrer su regotu. Mancari
essende custa indùstria sa prus antiga de su mundu, e difatis no nde fartant
referèntzias in sa Bìbia, petzi in s’Edade Mèdia cumintzat s’isvilupu de sa
caseria bera e autèntiga e si devet isetare finas a s’introduimentu de
s’ispizadora tzentrifugale (1877) e de àteras machinarias destinadas a sa
traballadura de sos sutaprodutos de su late pro chi s’ispainent sas caserias
industriales.

In zenerale, su trasformadorzu incruet totu sos echipamentos pro sa casizadura
de su late. Intre sas operaduras chi si realizant in ie, una de sas prus
importantes est sa pastorizadura, a sa cale oe s’annanghet su tratamentu.

Su late animale, isseberadu dae sos creschidores e trasportadu pro sa
traballadura in càmios cuba, est intradu a sa gasi narada càmara de su late,
cuntenende sas bartzas de decantadura e rupimentu, in ue est sutapostu
un’antistratamentu de selessione, rafinadura e firtramentu. Si nde separant
s’aba e sos cumponidores orgànigos (pro isempru, su soru) e lu si separat pro
sos diferentes tratamentos chi s’ant a realizare in sa gasi narada càmara caente
e in su salidorzu.

In prus de custu, una caseria disponet a s’avesu de tretos afatentes pro
s’istajonadura. Dimandat cantidades cussideràbiles de aba bufàbile e produit
cantidades mannas de abas de refudu, chi netzessitant de unu dissipamentu
adeguadu.



https://sc.wikipedia.org/wiki/Camb%C3%B2gia

Sa Cambògia, prus pretzisamente Rènniu de Cambògia, in khmer Kâmpŭchea e
ព្រះរាជាណាចក្រកម្ពុជា, Preăh Réachéanachâkr Kâmpŭchea, narada fintzas Srok
Khmer, ស្រុកខ្មែរ, literalemente « Paisu de sos Khmers », est unu istadu de
s'Àsia sud orientale. Sa capitale est Phnom Penh.

Sos tzitadinos de Cambògia sunt narados cambogianos, o khmers chi si faghet
riferimentu a s'etnia. Sa majoria de issos est de religione buddhista theravāda
(unu 96%) chi est religione de istadu, unu 2% est musulmanu e unu 1% cristianu.

Tenet istèrrida de 181 035 km² e populatzione de unos 14.700.000 bividores.
Allàcanat in s'uestu e norti-uestu cun Thailàndia, in su norti cun su Laos, in
s'estu cun su Vietnam e in su sud si ghetat in su mare de su golfu de
Thailàndia.

Su nùmene antigu de sa Cambògia fiat "Kambùgia" (in sànscritu: कंबुज), s'antigu
impèriu Khmer, chi tenet orìgines chi torrant a su 802 p.C., cando Jayavarman II
si fiat decraradu soberanu de unu rènniu chi diat pois dominare subra totu
s'Indocina fintzas a su de 14 sèculos. Suta influentzia de s'Ìndia fiant pesados
templos monumentales, intre chi s'Angkor Wat, oe patrimòniu de s'umanidade
amparadu de s'UNESCO, e aiat agatadu ispainamentu in antis s'induismu a coa su
buddhismu. De su de 15 sèculos sa Cambògia sighiat a s'agatare che vassallu
intre de sos istados bighinos.

In su 1863 sa Cambògia fiat fata protetoradu de sa Frantza, pro torrare a èssere
indipendente in su 1953. Durante sa gherra de su Vietnam, sos cumbatimentos si
fiant ispartos fintzas a in ie, diventende causa de una instabilidade polìtica
chi diat permitere s'artziada a cumandu de su partidu maoista de sos Khmer rujos
in su 1975. Sunt issos sos responsàbiles de su genotzìdiu cambogianu chi at
tentu logu intre su 1975 e su 1979, pro unos 2 milliones de mortos, e firmadu
isceti de s'intrusida de sos vietnamesos chi los aiant bogados.

A pustis de su regìmene de sos Khmer rujos fiat decrarada sa Repùblica populare
de Kampuchea, trazada luegus in una gherra contra su Vietnam. Su cunflitu at
tenu durada de su 1979 a su 1991, annu cando sunt istados firmados sos acòrdios
de paghe de Parigi. S'istadu est duncas istadu ghiadu de sas Natzions Unidas
fintzas a sas eletziones lìberas de su 1993, in ue at partetzipadu unu 90% de
sos chi teniant deretu de votu.

In su 1997 su partidu populare cambogianu a fatu unu corpu de istadu at pigadu
su cumandu de sa natzione, de chi est galu solu partidu in càrriga.

Sa massaria est in die de oe sa faina econòmica printzipale, chi òcupat unu
57,6% de sos traballadores e produit unu 33,5% de sa richesa de s'istadu. Sas
indùstrias printzipales sunt sa de su tessìngiu e su turismu. In su 2005 sunt
istadas iscobertas reservas de petròliu e de gasu in sas abbas territoriales.

Mancari meda pobera, sa Cambògia godit de isvilupu econòmicu meda lestru a
partire de sos annos 90 de su de 20 sèculos gràtzias susetotus a imbestidores
internatzionales. Sa richesa produida intre 2004 e 2007 at registradu una
crèschida de su 10% pro annu, su rèdditu peròmine abarrat però meda bàsciu, de
petzi 773 dòllaros, meda prus pagu de sa mèdia regionale, a matessi livellu de
Àfrica sub-sahariana.



https://sc.wikipedia.org/wiki/Bide

Bide, (Vitis vinifera) de sa Familia Vitacee. Arbustu rampicante, linna debile e
torta, cun fozas largas e comente prammadas; sos fiores sunt minores de colore
biancu e birde.

Sos fundos de sa 'ide in Sardigna funt tentos bascios po su 'entu e po su
calore; como si piantana bides a perguladu, chi benint puntelladas e-i sa pianta
est alta. Su frutu de sa ide est sa ua, budrones de ua, chi podet essere bianca
o niedda, po mandigare o po fagher binu. Binos famados de Sardigna sunu:
cannonau, vermentinu, monica; malvasia, vernaccia, muscadellu. S'Italia est
famada po sos binos de varias regiones , ispetzialmente Sicilia, Puglia,
Toscana, Veneto, Piemonte. Operatzione importante po sa ide est sa pudadura. Sa
binnenera si faghet in cabidanni.

Unu tipu de ide est sa ide americana chi faghet sa ua fragola. In su 1800 unu
parassita, sa fillossera, at distrutu sa bides europeas, chi sunu istadas
innestadas in bidighinzos noos. In atunzu sas fozas de 'ide diventant grogas e
rujitas, e poi nde ruene.



https://sc.wikipedia.org/wiki/Bassu_tedescu

Su bassu tedescu o limba bassu-sassone (Plattdüütsch, tedescu istandard:
Plattdeutsch o Niederdeutsch, olandesu: Nedersaksisch) est una limba chistionàda
in su nord de sa Germania e appartènet a su grùstiu bassu-tedescu de sas limbas
germanicas otzidentales.

Oje in dìe est una limba a puntu de sìche mòrrer, sènde galu in sa bucca de una
minorìa semper de prus imminorigàda in sas regiones a làcana chin su Mare de su
Nord; pacu, de su bassu sassone, bi nd'abbàrrat in s'allega regionale tedesca.
Fìntzas Hannover, su capu de locu de su bassu tedescu, at atzettàu de impreàre
s'istandard de s'artu tedescu (Hochdeutsch), limba uffitziale de sa Germania.

Sas tzittàdes prus mannas in ube sa limba bassu-tedsca si chistiònat sun
Amburgu, Dortmund, Essen, Brema, Hannover, Bochum, Bielefeld, Wuppertal,
Magdeburgu, Münster, Gelsenkirchen (in westfalicu Gelsenkiärken) e Braunschweig.
Pèri minorìas de atteros istàdos, comente sa Danimarca e su Paraguay, favèddan
su bassu tedescu e calicunu limbazu si atzàpat in Brasile e in sos Istados
Unidos.



https://sc.wikipedia.org/wiki/Amsterdam

Amsterdam (/ˌɑmstər'dɑm/)est sa capitale e sa tzitade prus manna de sos Paisos
Bascios e s'agatat in sa Provìntzia de Olanda Setentrionale. Su comune de
Amsterdam contat unos 820.000 abitantes e prus de 170 natzionalidades e cun
s'area metropolitana arribat a unos 2.300.000 bividores.

Su tzentru de Amsterdam, inghiriadu de canales de su seculu XII, est patrimoniu
de s'UNESCO.

Sa tzitade est amministrada de su sìndigu e de su cunsìgiu comunale tzentrale,
ma est fintzas partzida in sete allacanaduras, naradas stadsdeel, chi tenent
cunsìgios issoros (Stadsdeelraad). Totus is detzisiones chi pertocant su
stadsdeel sunt pigadas de su cunsìgu de s'allacanadura, is detzisiones prus de
importu e chi pertocant is infrastruturas tocant a s'amministratzione
prìntzipale.

Amsterdam portat unu de is prus mannos tzentros rinaschimentales de Europa.
Medas sunt is fàbbricos chi benent de is seculos XVI-XVII, chi istant in s'oru
de canales semi-tzirculares. Is canales inghìriant su portu betzu, chi in antis
si ghetaiat in su Zuiderzee e chi oe est istesiadu du su mare biu.

Amsterdam est famada pro s'apentdìtziu a lughes rujias, De Wallen, is
coffee-shops chi bendint marijuana e derivados de sa cannabis.

Su mòtto uffitziiale de Amsterdam est "Heldhaftig, Vastberaden, Barmhartig"
(Balente, Subrassìda, Misericordiosa). Is tres rughes de Sant'Andria in sa
bandera sunt in acapiu cun custos faeddos, mancari bi èsserent giai in antis de
su mòtto.



https://sc.wikipedia.org/wiki/Abc%C3%A0sia

S'Abcàsia (limba abcasa: Аҧсны/Aphsny, georgianu: აფხაზეთი / Apkhazeti, russu:
Абха́зия / Abchazija) est unu territòriu caucasicu chi faghet parte de sa
Geòrgia, de facto indipendente e cun carchi reconnoschimentos a livellu
internatzionale.

Sa capitale est Sukhumi (Suchum in limba abcasa), is limbas uffitziales su russu
e s'abcasu.

Allàcanat in su norti cun sa Rùssia, in su sud e sud-estu cun sa Geòrgia e in
s'uestu e sud-uestu tenet bessida in su Mare Nieddu.

In su 1990, a curtzu de s'iscontzu de s'Unione Soviètica s'Abcasia contaiat
populatzione de unos 500.000 bividores, de chi unu 48% georgianu, contra petzi
su 17% abcasu.

S'istadu at decraradu indipendèntzia su 23 de trìulas 1992 e una gherra chi at
tentu logu in su 1993 at custrintu is bividores georgianos (unos 250.000 chi
biviant in totu sa zona orientale) a si nche fuire, in cussa chi at pois pigadu
nòmine de limpiadura etnica de is georgianos de Abcasia.

A cussighidu de custos fatos sa populatzione atuale de s'Abcasia esty formada
pro su 45% de abcasos, sighint armenos, russos, gregos e ebreos. Is bividores
georgianos abarrados rapresentant unu 0,7%.



https://sc.wikipedia.org/wiki/%C3%8Csulas_V%C3%ACrgines_Americanas

Is Ìsulas Vìrgines Americanas (in inglesu:United States Virgin Islands) ,
ufitzialmente Ìsulas Vìrgines de Istados Unidos, sunt unu grupu de ìsulas de is
Caràibes, chi nde cumponent un'àrea insulare. Geograficamente sunt parte de
s'artzipèlagu de is Ìsulas Vìrgines, in is Antillas Minores. Sa capitale est
Charlotte Amalie.

Is ìsulas printzipales sunt Saint Croix, Saint John e Saint Thomas (in ue
s'agatat sa capitale), impare a unas àtera dosina de ìsulas minores a inghiriu
issoro. Su territòriu totale ammuntat 346,4 km²,cun populatzione de unos 106.500
bividores, in majoria afro-caraìbicos.

Sa faina prus importante de s'artzipèlagu est rapresentada dae su turismu, ma bi
s'agatat fintzas unu setore de manifatura bastantemente isvilupadu. Sa massaria
est antimes praticada in iscala minimada in s'ìsula de Saint Croix.

In tempos andados is ìsulas faghiant parte de is Indias Otzidentales Danesas,
parte de s'impèriu coloniale de su rennu de Danimarca e Norvègia. Fiant bèndidas
a is Istados Unidos dae sa Danimarca cun su Tratadu de is Indias Otzidentales
Danesas de su 1916.

Classificadas dae is Natziones Unidas Territòriu non autònomu, sunt
currentemente unu territòriu organizadu no incorporadu de is Istados Unidos.



https://sc.wikipedia.org/wiki/Wrestling

Su Wrestling, pius prezisamente su professional wrestling, est una disciplina
naschida in sos Istados Unidos a sa fine de s'Ottoghentu. Naschidi da s'isporte
de sa lotta libera (in inglesu, amateur wrestling), galu che pare a s'istrumpa
sarda, comente una liga profescionale de lotta organizzada prezisa a sa boxe,
cun titulos fattos de chintolzas chi sos campiones gighiana (e gighene finza
como) in onzi incontru. In su Noeghentu su wrestling est divennidu fintu, pru
itte sos chi organizzaìana sos incontros si sun abbizzados chi a differentzia de
sa boxe, onzi incontru de wrestling podìa essere meda noiosu. Gai ana dezzisu de
pre-determinare sos chi devìana binchere, s'istoria de onzi incontru e carchi
ozza finza onzi mossa, fattende naschere unu de sos ispettacolos pius sighidu in
tottu su Noeghentu.

In sas dies nostras, su wrestling est praticadu in meda federatziones in tottu
su mundu. Sas pius importantes sun sa World Wrestling Entertainment (WWE) in
particolare, sa Total Non-Stop Action (TNA) e sa Ring of Honor (ROH). Sas primas
duas ana coberitura televisiva in tottu su mundu. Onzi una de custas
federatziones gighet stoas proprias chintolzas e onzi una giama su propriu
campione su "campione e su mundu" e custu arrejonu valede finza pro galu tottas
sas atteras federatziones minores chi bi sunu in tottu su mundu (chi sun
giamadas "indies"). Atteras federatziones importantes chi como sun istadas
comporadas dae sa WWE fini sa World Championship Wrestling (WCW) e sa Extreme
Championship Wrestilng (ECW);

Su primu campione de cussa noa disciplina (chi giamaìana free-style-wrestling)
vidi Tom Jenkins in su 1899. Duos annos pois, su Russu George Hackenschmidt, est
diventidi su primu World Heavyweight Champion (campione mondiale de sos pisos
massimos) dae chi hat binchidu torneos in totta s'Europa. Hackenschmidt s'annu
pois est diventadu finza campione de greco-romana. Cussu pruitte pro como su
wrestling est leadu comente una greco-romana unu pagu divescia.

Pianu pianu s'intelligentia de su wrestling s'est abbizzende chi custu isporte
chere pre-determinadu pro essere sighidu de abberu (chere de divennere work) e
in sa segunda midade de sos annos deghe cominzada a divennere comente est como.
Fintzione spettacolare!



https://sc.wikipedia.org/wiki/Varese

Varese (lombardu: Varès) est unu comunu de sa Lombardia de 81.990 bividoris,
capidali de sa omonima provintzia. Finas a su 1927 su comunu dipendìat da sa
provintzia de Còmu. Sa tzitadi apartènnit a s'Arregioni Agraria n° 4 - Collinas
de Varese, de su Parcu Arregionali Campu de is Froris e pagu atesu s'agatat su
lagu omonimu: Lagu de Varese. Sa genti da tzèrriat fintzas Tzitadi Giardìnu
sigumenti du at boscus, forestas e giardinus de villas in totu su territoriu de
su comunu. S'hinterland de sa tzitadi est tzerriau Varesotu.

Is primus trassas de insediamentus chi funt stetias agatadas in su territoriu
tocant sa Preistoria, difatis comenti proant meda arrepertus espostus intr' 'e
su musèu de Villa Mirabello e is trassas de insediamentus palafitìgulus in su
isolino Virginia si podit nài chi su territoriu fiat populau giai in su 3500
a.c. Is primus noas a pitz' 'e sa tzitadi funt de sa trada epoca imperiali
arromana, candu sa bidda aundi biviant pòbulus de originis cèrtigas, cumentzaiat
a pigai importu sempri prus mannu sigumenti chi s'agataiat in-d'unu logu cun
camìnus stratègigus: acanta de Varese doi fiat unu camìnu chi passendi po sa
Valganna e Ponte Tresa ligaiat sa Svitzera cun Milanu, e tenniat importu mannu
siat militari chi econòmigu.

Sèmpri in su Mediuèvu Varese cumentzaiat a fai parti de su contàdu de su Sèpriu,
aundi iat a nci abarrai finas a s'annessioni a su Ducau de Milanu. Funt de
cuddus tempus (pustis de s'annu 1000) is turris difensivas chi s'agatant in su
territoriu de sa tzitadi (doi ant ancoras oi sa turri de Masnago, sa turri
Mozza, e sa de prus importu: sa turri de Velate tutelada da su Fundu po
s'Ambienti Italianu FAI). Atru giassu difensivu de importu mannu est su Casteddu
de Belforte, aundi si frimaiat in su 1164 e in su 1175 s'Imperadori Federìgu
Brabarrubia candu calaiat da s'Allemannia contras de Milanu. Bollit narau puru
chi in su 1168 is varesinus pigaiant parti issus etotu a sa Liga Lombarda aundi
fiant tzerriaus "is de Belforte".

S'importantzia sempri prus manna de sa tzitadi pigat che testimoniantzia
s'eligidura de Guidu de Velate (territoriu chi s'agatat a is lacanas a nordu de
sa borgada) che arcivèscuvu de Milanu in su 1045. Guidu fiat fideli a
s'Imperadori Errìgu III de su Sàcru Arromanu Impèru, e cun issu si ponniat
contras de su Pàpa e de is Patarus, moimentu erètigu difundiu in s'Italia àrta.
In-d'is gherras intr' 'e is Visconti de Milanu contras de is Torriani de Còmu,
sa tzitadi, alliada de is milanesus, fiat pigada da is comascus chi arrogaiant
is presidius difensivus (intre-i cuddus sa turri de Velate) e atrus
insediamentus.

In su 1237 Varese gherraiat alliau de Milanu contras s'Imperadori Federigu II de
Svèvia, nepodi de su Brabarrubia.

De importu est su periodu de Càrlu Borromeo artzivèscuvu de Milanu chi ponniat
modificas a s'istitutzioni ecresiastiga de Varese consolidendi s'importantzia de
su munisteru de Santa Maria de su Munti chi oberriat una fraiga de arti de is de
prus importu de totu sa Lombardia. Gratzias a s'agiudu de su pàra Babu Aguggiari
(chi arrennesciat a agatai 1 milioni de francus mannus imperialis) fiat fraigau
unu caminu chi artziaiat in pitzus de su Sacru Monti de Varese arribendi a su
santuariu. Su caminu sacru fiat acabau in su 1680, cun s'agiudu de artistas de
importu comenti il Morazzone e il Cerano suta sa diretzioni de s'architetu
Giusepi Bernascone. Cust'opera trasfrumaiat Varese in-d'unu baluardu de su
catolitzèsimu contras is amenatzas de su protestantèsimu.

Est in su 1752 chi sa tzitadi dibenniat po unu momentu unu tzèntru de sa
polìtiga internatzionali: doi fiat in Varese su cungrèssu po disinnai is làcanas
de sa Sbìtzera. Sa tzivilidadi de is villas chi caraterisaiat po totu su sègulu
s'urbanistiga e s'àrti de sa tzitadi, agataiat in Frantziscu III d'Este (chi in
su 1766 pigaiat in fèudu su bòrgu) s'apogèu cosa sua.

In su 1797 Varese dibènniat capidàli de su dipartimentu arrebolutzionariu
frantzesu de su Verbànu, e duus annus a pustis su pòbulu varesinu festaiat su
generali Napoleone Bonaparte chi bisitaiat sa tzitadi acumpangiau da Giusepina
Beauharnais e Murat.

Torrau a s'Austria su bòrgu dibenniat ofitzialmenti "tzitadi" suta s'imperadori
Ferdinandu I de Austria. In su 1830 in sa tzitadi fiat aluta sa pùbriga
illuminatzioni cun su gàsu, in su 1857 Varese fiat "tzitadi règia" e s'annu a
pustis cumentzaiant is traballus po fraigai su caminu ferrau intr' 'e Varese e
Gallarate (chi benniat oberta su 9 de aùstu 1865 candu su primu trènu de su
caminu ferrau Porto Ceresio-Gallarate bintraiat in sa tzitadi).

Fiat su 23 mayu 1859 chi is Cassadoris de is Alpis cumandaus da Garibaldi
ocupaiant sa tzitadi in sa segunda gherra de indipendentzia italiana. Is
garibaldinus difendiant bincendi sa tzitadi candu is austriagus torraiant a da
atacai su 26 mayu de su matessi annu, in sa chi est stetia tzerriada sa Batalla
de Varese. Su 28 mayu sa provintzia de Còmu, chi cumprendiat fintzas Varese,
fiat annetzada a s'Urrenniu de Sardigna, ma feti pagus disi, candu is
garibaldinus suta s'amenatza austriaga s'arretiraiant in Laveno. Candu is
austriagus cumandaus da su generali Karl von Urban arretorraiant in sa tzitadi
bolliant unu tributu mannu meda, chi is varesinus no podiant pagai.
S'arrapresalla austriaga tandus fiat unu bombardamentu chi lassat sinnus fintzas
oidì in su campanili de sa Basilica de Santu Vitòri e domus stòrigas meda
comenti Villa de is Biumi. Is austriagus abarraiant ancoras pagus tempus in
Varese: cun sa Batalla de Magenta contras de is esertzidus de Fràntza e Urrenniu
de Sardigna s'Austria pigaiat una sconfita manna.

S'Unidadi Natzionali Italiana depiat essi unu input mannu po su svilupu
econòmigu e sotziali de Varese: sempri prus industrias nasciant ingunis
alimentadas da traballadoris de s'Italia Bàscia. Finas a sa Prima Gherra
Mundiali benniant fraigadas cartieras, carrotzerias, acontzerias,
caltzaturifitzius, cotonifitzius, sedifitzius, tessiduras e tzeràmigas, cun una
crèscida urbanìstiga ordinada chi, gràtzias a su fraigamentu de asumancu centu
villas mannas e milla villixeddas segundarias, portaiat sa tzitadi a essi
tzerriada "tzitadi giardinu".

Cun su fascismu, in su 1927, nasciat sa nòa provintzia de Varese cun Varese
scioberrada da Mussolini comenti capidali (Busto Arsizio fiat s'atra candidada).
In cudd'annus doi iat atru svilupu econòmigu e turìstigu de su territòriu, cun
meda òperas urbanistigas de Architetura Fascista.

Su nòmini Varese tennit orìginis cèrtigas: var bollit nài àcua, poita s'agatat
acanta de unu lagu chi tènnit su propiu nòmini (su Lagu de Varese).

Sa tzitadi de Varese s'agatat a is pèis de su Sacru Monti de Varese (chi fait
parti de sa muntangia Campu de is Froris), e est banniada da su Lagu de Varese.
Sigumenti sa provintzia de Varese abarrat suta de is Alpis, muntangias e
collinas funt su 32% e su 46% de su territoriu cosa sua; de importu funt fintzas
is frùminis (is de importu prus mannu funt su Ticino e s'Olona) e is sèti lagus:
tres mannus (Lagu Mayori, Lagu de Luganu, e Lagu de Varese), e cuatru prus
pitìcus (Lagu de Comabbio, Lagu de Monate, [Lagu de Ghirla]], e Lagu de Ganna).
Sa parti bàscia de sa provintzia est ocupada da unu arrògu de Pranu Padanu.

Varese est srebia siat da is Ferrovias de su Stàdu (FS) chi da is Ferrovias
Nordu Milanu (LeNord) chi cun frecuèntzia arta meda ligant sa tzitadi cun
Milanu. Doi at fintzas una arretza de bus siat aintru de sa tzitadi chi po si
movi in sa provintzia. S'autostrada A8 (Autostrada de is Lagus) portat da Varese
a Milanu, e da su 2008 funt cumentzaus is traballus (chi ant a acabai in su
2013) po fraigai s'autostrada nòa Pedemontana (Varese-Còmu-Bergamu) e sa
Tangentziali de Varese. In sa provintzia doi at s'Aeroportu Internatzionali de
Malpensa.

Sa tzitadi est conòta in su mundu gratzias a su Sacru Monti de Varese, logu de
pelegrinaxu includiu in-d'is Patrimònius de s'UNESCO



https://sc.wikipedia.org/wiki/Tzecoslov%C3%A0chia

Sa Tzecoslovachia o Cecoslovàchia (in cecu Československo; in islovàcu
Česko-Slovensko; in tedescu Tschechoslowakei; in ungheresu Csehszlovákia) fiat
unu istadu europeu esistidu intre 1918 e 1939 e torradu a costituire cun sa fine
de sa II Gherra Mundiale de su 1945 a su 1992, cando s'est divìdidu
definitivamente in sos duos istados indipendentes de Repùblica Tzeca e
Islovàchia. S'ischirriadura est acuntèssida in manera paghiosa a sighidu de una
rebellia populare chi at pigadu pois nùmene de rivolutzione de velludu.

Lacanaiat in s'Ovest cun sa Germània e fintzas a su 1990 siat cun sa Repùblica
Federale Tedesca, siat cun sa Repùblica Democràtica Tedesca, in su Nord cun sa
Polònia, in s'est fintzas a su 1948 cun sa Romania, sighida s'Unione Soviètica
fintzas a su 1991 e a ùrtima s'Ucraina indipendente, in su Sud-Est cun
s'Ungheria e a su sud-ovest cun s'Àustria.

Sa Tzecoslovàchia fiat fintzas a sa II gherra mundiale unu istadu cun medas
ètnias, in ue Ebreos, Tedescos, Ungheresos, Polacos, Ucraninos, Russos, Romunos
cumponiant un 35% de sa populatzione totale. Sas tzitades printzipales fiant:
Praga, Brno, Ostrava, Bratislava e Užhorod (custa de su 1948 in territòriu de
s'Unione Soviètica, oe Ucraina).



https://sc.wikipedia.org/wiki/Tonara

Tonara est una bidda de sa Provìntzia de Nùgoro in sa Barbàgia de Brevìee de su
Mandrolisai, s'agatat a 950 metros subra su mare e jughet 2.397 bividores. In
Tonara est naschidu su poeta Peppinu Mereu e s'avvocau e rivoluzionariu in
Casteddu in su 1732 Vicenzo Cabras. Es connotta po sa produtzione de su turrone
e de sos sonaggios.

Su dialettu de sa limba sarda faeddada in Tonara assimigiat a su de sas biddas
lacanantes comente Dèsulu, Aritzu, Brevìe

Tonara est famada pro sa produtzione de su turrone e de sos sonaggios. Mancari
chi sa bidda siat inghirada dae arbures de castagnas e de nitzolas, custos non
sunt isfrutados a iscopu economico.

Su numene Tonara est antigu meda e forsis benit dae su gorropu de carcare de su
Toni, o forsis dae una peraula accadica chi inditat sas funtanas (chi sunt medas
in Tonara). In su sartu s'agattant sa domo de janas de Is Forreddos(3200-3000
a.C.) e sa losa in sa ruta de Pitzu 'e Toni. In Tonara s'aggattant sas ruinas de
una antiga bidda de su periodu nuragicu in Idda intr'Errios, Tracullau, Trocheri
e Gonnalè.



https://sc.wikipedia.org/wiki/Tennessee

Su Tennessee (/tɛnɨˈsiː/) (in Limba Cherokee: ᏔᎾᏏ, Tanasi) est unu istadu
federadu de sos Istados Unidos de Amèrica chi est postu in sa regione
Sud-orientale de sa natzione. Sa capitale est Nashville, sa prus manna tzitade
Memphis.

Allàcanat in su Nord cun Kentucky e Virgìnia, in s'Est cun sa Carolina de Nord,
sa Geòrgia, s'Alabama e su Mississippi in su Sud, in s'Ovest cun Arkansas e
Missouri.

A su chirru Est de s'istadu s'agatant sos Montes Apalacos, sa làcana de Ovest
est dada de su frùmene Mississippi.

Su territòriu chi oe est Tennessee fiat unu tempus parte de sa Carolina de Nord
e a coa parte de su Territòriu de Sud-Ovest. Fiat ammìtidu comente istadu de 16
su 1 de làmpadas 1796.

A s'iscòpiu de sa Gherra Tzivile, su Tennesse fiat s'istadu chi a ùrtimu aiat
lassadu s'Unione pro s'aunire a sos Istados Cunfederados de Amèrica. Est fintzas
istadu su primu a torrare a b'intrare cun s'acabu de sos cumbatimentos.

In su sèculu XX su Tennessee est passadu de una economia mascamente basada subra
sa massaria, a una prus disvariada, gràtzias fintzas a sos agiudos de
imbestimentos federales, cun sa Tennesse Valley Authority, e s'istabilida de sa
sede de su Progetu Manhattan in sa tzitade de Oak Ridge.

In s'istòria de sa cultura americana su Tennesse at giogadu unu rolu de importu
prus a totu pro su chi pertocat sa mùsica, duncas su rock and roll, su blues, su
country e su rockabilly.



https://sc.wikipedia.org/wiki/Santu_Antiogu

Santu Antiogu esti unu comunu de 11.730 abitantisi de sa Meria o Provìncia de
Carbònia-Igrèsias postu in s'insula de Santu Antiogu. Sant’Antiogu esti unu
comunu sardu de 11.811 abitantis de sa Meria de Carbonia-Iglesias, in su
Sulcis-Iglesienti, in Sardinia.

In s’isula de Sant’Antiogu s’agàtada sa cittàdi omonima, esti sa prus manna de
tòttus is isulas sardas e cun is 109 km² esti sa cuarta de s’Italia po estensura
a pustis de sa Sicilia, sa Sardinia e s’Isula d’Elba, sa de setti de su
mediterraneu po estensura de prus o mancu 12.000 abitantis. Est attesu de
Casteddu prus o mancu 84 km i est accappiada a s’isula manna cun un’arrastu
artificiali. Su territoriu de s’isula esti sparzìu de su comunu de Sant’Antiogu,
su prus popolosu e s’agàttada aundi ci fìada s’antiga cittàdi feniciu-punica de
Sulci, e su de Calasera, sa segunda bidda de prus importu de s’isula. Ci funt
aterus centrus bivius turisticus de Maladroxia ca fàidi parti de su comunu de
Sant’Antiogu, e cussu de Cussorgia me su giassu de Stann’e Cirdu, de su comunu
de Calasetta. Prus in basciu de s’isula s’agàtant dus isulas pitticas, su Toru e
sa Bacca e in pari cun custa c’est su Vitellu. S’isula tènidi logus medas bellus
de biri, arroccas a picu in su mari de sa parti occidentali e prajas in sa parti
orientali. Meda bona est sa coxina a basi de pisci, molluscus (còcciua e
vongolas) e crostacius (alegusta). In s’isula est tambeni traditzioni sa
navigadura a vela latina, Sant’Antiogu est intra is pagus comunus italianus
aùndi s'agàtàda sa tradizioni de is maistrus de segudi po sa fabricadura de
bàrcas me is pittìcas aziendas familiaris.

Quindixi dis a pustis de sa Pasca si svòlgidi sa Sagra de Sant’Antiogu,
protetori de s’isula e santu patronu de sa Sardinnia. De tota s’isula arrìbant
meda trumas folcloristicas e isfìlanta me is istradas de sa bidda apalàs de su
simulacru de su Santu. Su Sàbudu prima de sa festa si svòlgidi s' isfilada de Is
Coccòis. Po s’ocasioni is fèminas prus espertas de sa bidda in sa produssidura
de su pani prepàrant paninèddus piticus ispecialis de arbu e levitàus ke si
nanta Coccòis de su Santu, alichidìus a tipu fròris e pillonèddus. Is cocòis
fùnt portàus de is trumas de fidèlis in sa Cresia e po ascàntus cìras fùnt
acànta de su simulacru po ornamentu de is relicuas. Custas funt allogàdas in sa
cresia de Santu Antiogu e puru cùssas fùnt portàdas in processioni. Aculliaus
asuta de unu relicuariu doràu est allogàda in cresia sa conca (ossamentas) de su
Santu in pari cun ascàntu òssus de su femori e de su ghinzu. Sa Sagra de
Sant’Antiogu est sa prus antìga festa religiosa documentàda in Sardinnia. In unu
documentu de su 1520 (millicincuxentubinti) a firma de su Giudixi de Castèddu ca
s’agatàda me cùssus tèmpus, Sant’Antiogu bènidi atestàu comenti santu patronu de
sa Sardinnia. S’orìgini de sa sagra de oi in dii est datàda a su 1615
(millisexentukìndixi), s’annu aùndi s’est agatàu de cussàs ki si crèidi is
relicuas de su santu me is catacùmbas in basciu de sa cresia. Su primu de Austu
si nàdada un’atera editzioni de sa sagra in onori de su santu, no est prus pagu
bella de cussa beranili, in custa puru cun processioni religiosas e parada de
trumas in bestimenta sarda. Su 13 (trexi) de donniasantu si cèlebrada sa
ricorrentzia religiosa cun processioni a medì. Is bividoris de Sant’Antiogu
festìgiànt su santu meda cun coru e sentimentu prus forti de sa religioni A su
Santu est afìdada sa protetzioni de sa famillia e in Issu is Antiokèsus agàtanta
cunfortu in tempus de dificoltadi o maladìa. Sa protzessioni in bestimenta, a
kini no dda conòscidi podi parri allìrga, meda e arruidosa e disarrimàda, ma
apàlas de su folklori si aculliad unu sentimentu de afetu e devotzioni po su
Santu.

Si singiolant prus che àteru su Museu Archeològicu Ferruccio Barreca, sa
Basìlica de Santu Antiogu, su forti sabaudu "Forte Su Pisu", su Museu
etnogràficu, is ipogeos pùnicus adataus a domus ("S'arruga e is gruttas"), su
Tophet, sa Necròpoli, is insediamentus nuràgicus.

Est sa ciitadi de orìgini de su senadori Antonello Cabras, segretàriu regionali
sardu de su Partidu Democràticu.



https://sc.wikipedia.org/wiki/S%27Aligh%C3%A8ra

S'Alighèra (in saligheresu L'Alguer, in tàtaresu L'Aliera, in italianu Alghero)
est una tzitade situada in sa Provìntzia de Tàthari in sa Sardigna
nord-otzidentale. B'at 40.461 tzitadinos.

S'Alighera, tzitade in su nord ovest de sa Sardigna. S'Alighera est istada
fundada e suta de sos genovesos de sa famìlia de sos Doria (cun su numene
Alghero), imparentada cun familias de su Rennu de Torres. Est istada disputada
tra sos Genovesos, sos Pisanos e su Rennu de Arborea. In su 1354 est istada
conchistada dae Pedru IV de Aragona, tando sa populatzione originària sardòfona
ed in partis italianofona nd'est istada bogada e cambiada cun colonos arribende
dae sos Paisos cadalanos.

No si ischit inue sa populatzione originale siat finida, aderetura si narat in
Dèsulu. Dae carchi documentu agatadu dae pagu, paret imbece ind unu logu no
tropu acanta, né tropu atesu, ind una bidda noa (Biddanoa Monteleone?).

Oe puru s'aligheresu, resistente in sa boghe de sos mannos e pagu faeddadu dae
sos giovanos e pitzinnos, est de origine cadalana. S'aligheresu no s'est
isviluppadu sighinde s'evolutzione de su cadalanu de Catalogna, est finidu po
diventare unu cadalanu cun unu isviluppu sou, po su fatu de restare prus pagu
isoladu dae su restu, e cun influssos de su sardu e de s'italianu.

In s'Alighera esistint duas iscolas de pénsu: chie cheret cullegare s'aligheresu
a su cadelanu de Catalogna, ispinghinde a atzetare cambiamentos po lu fàghere
diventare su cadelanu de oe, e chie invece cheret cunservare s'aligheresu
comente est e si ch'est evolutu, preoccupadu prus de lu tènnere biu in sa
faeddada e iscritúra. Sa duas tendentzias però cherent favorire sos
cullegamentos culturales, turìsticos et economicos puru (gemellagios) cun
Barcellona e-i sa Catalogna.

In sa tzitade betza, si podet legere su nomene de sas carrelas in catalanu
(carrer, carrerò) e in italianu. In s'Alighera s'intendet puru faeddare in
sardu: sos chi dae sa biddas sunt andados a bivere in s'Alighera, puru a poi de
medas annos cun sos amigos o in domo sighint a lu faeddare.

Sa bìa nada "de sos duos mares" collegat sa tzidade cadalana cun Portu Turre. In
medas dae s'Alighera andaìant e andant a trabagliare a Portu Turre in su
petrolchimicu.

Caraterìsticos sunu sos burgos (Borgate) in sas campagnas de s'Alighera: Santa
Maria la Palma, Guardia Grande, Loretella, Sa Segada, Maristella. Fertilia, est
fundada in periodu fascista e abitada dae su 1948 dae istrianos.



https://sc.wikipedia.org/wiki/Russia

Sa Federatzioni Russa (rus. Российская Федерация, Rossijskaja Federacija,
/rʌs'sijskəjə fʲɪdʲɪ'raʦijə/, tzerriada puru Россия, Rossija, /rʌs'sijə/) est
unu stadu chi si sprundit intre s'Europa e s'Asia. Sa capitale sua est Mosca.

Cun una tirada de 17.075.200 chilòmetrus cuadraus est sa prus natzioni manna de
su mundu. Est lacananti cun Norvegia, Finlandia, Estònia, Lettonia, Bielorussia,
Lituània, Polonia, Ucraina, Georgia, Azerbaigian, Kazakistan, Cina, Mongolia e
Corea de su Nord. Est sfusta a su nord ovest de su Mari Balticu, a su Nord de su
Mari Glatzali Articu, in s'est de s'Oceanu Pacificu e a su sud de su Mari Nieddu
e de su Mari Caspiu.

Sigumenti est su prus stadu de importu chi benit de s'Unioni Sovietica, sa
Rùssia est oindii una natzioni cun d-una fortza polìtiga manna, po su prus
aintru de sa CSI, chi abratzat totu is natzionis de sa ex Unioni Sovietica
bogadas is tres repùbricas bàlticas - Letònia, Estònia e Lituània - e sa
Geòrgia.



https://sc.wikipedia.org/wiki/Rep%C3%B9blica_de_Nagorno-Karabakh

Su Nagorno-Karabakh, uffitzialmente Repùblica de Nagorno-Karabakh (in
armenu: Լեռնային Ղարաբաղի Հանրապետություն Lernayin Gharabaghi Hanrapetut'yun), o
Repùblica d'Artsakh est una repùblica autoproclamada·si indipendente de
s'Azerbaigian, chi s'agatat in su Càucasu meridionale. Sa capitale est
Step'anakert, sa limba uffitziale s'armenu.

Unos cantos territòrios in su norti-estu (sa regione de Šahowmyan e is làcanas
orientales de is regiones de Martowni e Martakert) s'agatant a suta de su
cuntrollu de s'Azerbaigian, mancari pretesos de s'Armènia a partes de su
territòriu suo.

Allàcanat in s'uestu cun s'Armènia, in su norti e estu cun s'Azerbaigian e in su
sud cun s'Iran.

Sa majoria de sa regione est guvernada de sa repùblica de Nagorno-Karabakh,
istadu de facto indipendente ma non reconnòschidu, chi benit a èssere su chi
cabudianamente fiat unu Oblast autònomu a intro de sa Repùblica Sotzialista
Soviètica de Azerbaigian a su tempus de s'Unione Soviètica.

Sa decraratzione de indipendèntzia, chi torrat a coa a su 2 de cabudanne 1991,
no at mai agatadu reconnòschimentu internatzionale de perunu istadu rapresentadu
in s'ONU.



https://sc.wikipedia.org/wiki/Rennu_de_It%C3%A0lia

Su Rennu de Itàlia (in italianu: Regno d'Italia) fiat unu istadu fundadu su 17
de martzu de su 1861, cando su re de Sardigna Vitòriu Emanuele II nde fiat
proclamadu soberanu. S'istadu si podet considerare sighidore legale de su Rennu
de Sardigna, suta sa ghia de chi s'at pòdidu formare. Su rennu at tentu che
prima capitale Torino, a chi fiat sighida Firentze (1865-1871) e a ùrtimu, in su
1871 Roma (1871-1946).

A su momentu de sa costitutzione faghiant parte de su rennu de Itàlia is duas
ìsulas majores de Sardigna e Sitzìlia, e manna parte de su territòriu de sa
penìsula italiana, francos sa prus parte de s'atuale regione de Làtziu, su
Vènetu, su Trentinu-Südtirol e su Friuli-Venètzia Giulia.

Durante s'istòria sua su rennu at cunchistadu a manu a manu totu is territòrios
chi cumponent sa s'àrea geogràfica italiana, foras pro sa Còrsica e Malta,
imbatende a istèrrida massima de 310 190 km² a pustis de sa prima gherra
mundiale, a chi fiant sa azunghere is territòrios coloniales africanos de Lìbia
e de su corru de Àfrica, pretzisamente is atuales Eritrea, Etiòpia e manna parte
de sa Somàlia, prus àreas de is Balcanos, in particulare s'Albania e sa
Dalmàtzia (custos ocupados durante sa segunda gherra mundiale).

Bessidu binchidore dae sa prima gherra mundiale in ue aiat cumbàtidu impare
alliadu a is fortzas de s'Intesa Tripla, su rennu aiat bidu durante su
pusti-gherra s'artziada a su pòdere de su fascìsmu, a chi si depet s'alliàntzia
cun sa Germània nazista e s'intrada in sa segunda gherra mundiale in su 1940. In
su 1943 fiat firmadu s'armistìtziu cun is potèntzias alliadas, a cunsighidu de
s'ocupatzione de is territòrios tzentru-meridionales dae is tropas
anglo-americanas. Fiant sighidos àteros duos annos de cumbatimentos pro liberare
su tzentru-norte de s'istadu, galu suta guvernu fascista.

A s'acabu de sa gherra, fiat intre is istados perdentes e aiat dèpidu parare a
sa perta de totu is territòrios de Ìstria e de sa prus parte de Venètzia-Giùlia,
tzèdidos a sa Jugoslàvia, e fintzas de territòrios minores tzèdidos a sa
Frantza.

Su referendum de su 1946, sinniat sa fine de su rennu de Itàlia, sighidu dae sa
Repùblica Italiana.



https://sc.wikipedia.org/wiki/Rennu_Auniadu

Su Rennu Unidu de Britànnia Manna e Irlanda de su Nord o Rennu Unidu (in
inglesu: United Kingdom of Great Britain and Northern Ireland), mera bortas
nomenau sballiendi cun sa sineddoche Inghilterra, esti unu istadu de s'Europa
Occidentali. Sa capitale est Londra.

Esti stettiu formau de meras Attus de Unioni ki aunianta custas natzionis
costitutivas: Inghilterra, Galles, Scotzia e Irlanda de su Nord. sa parti prus
manna de s'Irlanda sinci bogaara a foras in su 1922 criendi di aicci sa
Repùbrica de s'Irlanda), sa parti chi nun si fiara bogara esti immoi parti de su
Rennu Unidu e esti narara Irlanda de su Nord e benit a essi sa manna parti de sa
regioni de s'Ulster.

Primu stadu a s'industrializai in su mundu, s'est dotadu de costitutzioni giai
in su de 18 sèculus , diventendi modellu po is sistèmas democràticus chi fiant
nàscius pagus a pustis in totu is stadus ocidentalis de s'Europa.

Po totu sa durada de su de 19 sèculus, su Rennu Unidu s'est impostu in su mundu
che sa potèntzia prus manna, solu istadu intra de is atras cosas a rennesci a
non si fai invadi ni de is tropas napoeònicas a primìtziu de s'800, ni de is
tropas nazistas in sa Segunda Gherra Mundiale. Is ispesas poderadas pro cumbati
is duas gherras mundialis, impari a su scònciu de s'impèriu coloniali, nd'ant
menguadu s'influèntzia in su mundu.

Cun tantu custu fatu, est in dii de oi sa de cincu potèntzias econòmicas
mundialis a fatu de Istadus Unius, Cina, Giaponi e Germània; est duncas su
segundu stadu prus potenti de Europa ( a fatu de sa Germània). Tenit fintzas unu
de is inditus de isvilupu prus artus de su mundu.

Est membru fundadori de s'ONU e de sa NATO, de su G8 e de su G7. Membru de
s'Unioni Europea dae su 1973, nd'est bessida a pustis de su 23 de làmpadas 2016,
data de su referendum in ui su pòpulu britànnicu at scioberau de nci bessiri dae
s'Unioni. Fintzas in sinu a s'Unione Europea, su Rennu Unidu, comenti chi siat,
fiat foras s'unioni econòmica monedària,e duncas at sempiri sighiu a impreai sa
sterlina in logu de s'euro.



https://sc.wikipedia.org/wiki/Nuraghe

Sos nuraghes o runaghes (in logudoresu, in campidanesu si naran nuraxis) sun
fraigos de fromma conica fattos de pedra, chi s'agatan petzi in sa Sardigna, de
unu fonte prestu de 8000 (ma medas sun istados dirrutos, massimu in su periodu
de dominatzione piemontesa, e s'agatan solu istigas de sos fundamentos). Sos
prus mannos e imponentes furent costruidos appresu de su 1500 a.c. e poden
tennèr un altesa fintzas a 19m - ma est casi tzertu ca de printzipiu furent
calincunu metros prus mannos.

Sos nuraghes curriponden a una tipologia costruttiva, ma bi nd'at de divescias
frommas e mesuras, a segunda de s'impleu chi si nde faghiat. Difattis b'at
nuraghes monoturre, bilobados, cumplessos cun tres turres o battor, cun
bastiones, bi nd'at de tipu allongadu, ellissoidales, e gai sighinde.

Sun istrutturas chi calchi istoricu narat "megalitica", fattas cun roccas e
pedras mannas chi fintzas oe no ischimus cun cale tecnica pretzisa che las
altziaìant fintzas a su cuccuru de su fraigu. S'istruttura printzipale est
pretzisa in dogni nuraghe: sun torres (fintzas pius de una) cun bovida a falsa
cupola, cheret narrère chi intro sa bovida tenet una fromma de cupola, chi però
no si podet biere dae fora. Sa fromma esterna est a truncu de cono e si pensat
chi in sos nuraghes pius mannos giughian a subra una terrazza pro sa vedetta chi
s'acceraìat cun un'ispessia de ispassizzu de mesu metro bonu a fora de su corpus
de sa torre, mentre sos pius minores giughiant solu sa terrazza chi restaìat in
d'unu perimetru currispundente a cussu de sa torre.

Sa bovida de intro no fit una cupola comente la podimus pensare oe, cund un'arcu
a tottu sestu, ma fit de una fromma particulare: est infatti a sestu acutu e sas
forzas de su pesu de sas pedras no sunt isgarrigadas a terra cun particulares
cuntraffortes o istutturas gasi, ma faghen un'istruttura chi podimus pensare
casi chi si rezzat rizza a sa sola: sunt difattis tantos aneddos de pedra unu
subra a s'atteru e onzi aneddu no ruet a intro gratzias a fortzas chi si faghet
isse matessi: sas pedra no sun proriu de fromma regulare, ma las devimus pensare
unu pagu comente una pezza de casu segada a raggera e chena tzentru: sas forzas
chi nche tiran sas pedras a giosso e a centru sun cumpensadas dae sas fortzas
laterales de sas chi li sun attaccadas. Est custa particulare istruttura chi at
permissu a sos nuraghes de arrivire gasi bene cunservados fintzas a sos tempos
nostros e chi ancora oe nos faghen restare a bucca abelta.

No s'ischit ancora (mancari che sian colados casi 3500 annos dae tando) a itte
bisonzaìan: b'at chie narat chi fin istrutturas de difesa, chie narat chi fin
comasinos pro su trigu e su mandigu, chie narat chi fin sos casteddos in ue
istaìan sos res. Sa tesi chi paret pius giusta fintzas a como est cussa chi sos
pius mannos faghian de palattu reale e de casteddu pro sa difesa, mentre sos
pius minores chi sun fraigados a manera de los poder biere dae su nuraghe a
cultzu fin impittados comente istrumentu de avvistamentu de sos inimigos.

S'etimologia de sa paràula est intzerta, ma sa prus segura est dae nurra ca
cherìat narrer "muntone de pedras". Totus sos nuraghes giughen una janna ca est
semper orientada a sa matessi diretzione, ca meda bortas est a sud/oest. In
origine fian fattos po si nche abbadiare unu cun àteros tres, comente de agiudu
contraa sos inimigos.



https://sc.wikipedia.org/wiki/Natzionalismu_sardu

Su sardismu o natzionalismu sardu est una currente sotziale, culturale e
politica chi pùnnat a una autonomia prus manna, si nono a s'indipendèntzia
natzionale de su pòpulu sardu dae s'Itàlia o calesisiat àteru istadu a manera de
arcansare, attravers'e percursos democràticos e non-violentos, su deretu a
s'autodeterminatzione.

Unu de sos fundamentos de custu movimentu benit dae unu sentidu identitàriu,
sende sa Sardigna una natzione chi tenet istòria, limbas e cultura a diversu dai
s'italiana; custa currente polìtica tenet sos fundamentos suos supra de su
printzìpiu chi sos sardos no ant a tennere mai sa soberania populare sighende a
faghere parte de su sistema istadale italianu, e afirmat chi sa polìtica
autonomista atuada finas a oje no diat garantire a sos tzitadinos sos interessos
issoro, presentendela duncas che unu faddimentu pro s'emancipatzione natzionale.
Denùntziat, difatis, su fatu chi sa Sardigna siat oje una natzione chene peruna
forma de sovranidade polìtica, economica, culturale. A s'ispissu si arresonat de
su protzessu de irrobatoriu culturale chi at reduidu sa cultura sarda (limba,
istoria...) a manifestada de folklore, de s'isfrutamentu economicu chi at
impostu modellos de isvilupu istranzos a sos interessos de s'isula, tanchende
sas jannas a sos chi nde aìan pòdidu faghere unu sostenibile e ligadu a sas
esigèntzias de sa Sardigna e faghendende bogare a pizu un'istadu de dipendèntzia
oramai totale in totus sos campos chi cherent imbestidos a die de oje, de su
militarismu chi ponet in logu una cantidade gai manna de bases militares,
pruschetotu italianas e americanas de sa NATO, chi a carculu cumpridu su 60% de
custas s'agatant in isula cajonende unu disacatu ambientale difìtzile de
istimare; sos indipendentistas tratant de su nucleare, rebusende custu seperu in
totu e pro totu pro sas resones nadas in supra, e sa rapresentàntzia in su
parlamentu europeu de s'isula, chi contat pagu e nudda pro chi, sende posta
paris cun sa Sitzilia chi tenet unu numeru majore de bividores a cunfrontu de
sos de sa Sardigna, totus sos rapresentantes sunt sitzilianos e nemos sardu.

Unos cantos narant chi su natzionalismu sardu tenzat sas raighinas suas in su
1796, cun s'abbolotu contr'a sos piemontesos de Juanne Maria Angioy, in su
movimentu de rebellia chi benzeit cunduidu o apojadu dae àteros patriotas (che a
Frantziscu Ignatziu Mannu, Frantziscu Cilocco, Gioachino Mundula, Gerolamo
Podda, Frantziscu Sanna Corda, sos autores de sa coniura de Palabanda..), e in
generale in su sentidu de resistèntzia contr'a totus sos invasores cumbatados in
su cursu de s'istoria, ma si podet afirmare chi nascat de a beru cun
s'esperientzia sardista chi bi fut a pustis de sa prima gherra mundiale,
partetzipèndebi siat un'ala indipendentista (chi si mustreit cun Bastià Pirisi e
sa Liga Sarda) e un'àtera autonomista rapresentada imbetze dae Emilio Lussu chi,
a s'imbesse, fut contr'a calesisiat idea de indipendèntzia ma a favore de unu
federalismu marcadu meda. Sos grupos chi si presenteint in isula che
indipendentistas decrarados furint Su Populu Sardu e Su Partidu Sardu
Sotzialista Libertariu. Sos partitos chi, pro como, rapresentant s'ideale
indipendentista sunt Sardigna Natzione Indipendentzia, Indipendèntzia Repùbrica
de Sardigna e su grupu chi nde est essidu de rechente cun su nùmene de ProgRes,
A Manca pro s'Indipendèntzia, Repubrica de Malu Entu e su Partidu Sardu de
Atzione chi, suta 'e s'influentzia de sos arresonos de Antoni Simon Mossa, si
decrarat tale.

A como su supportu politicu, pro cantu pertocat sos partidos, no est forte meda
ma sicund'e una chirca chi at fattu in su 2012 s'Universidade de Casteddu cun sa
cullaboratzione de cussa iscotzesa de Edimburgu, sos sardos a favore de
un'eventuale indipendentzia dian esser battor in subra de deghe.



https://sc.wikipedia.org/wiki/Michigan

Su Michigan ([ˈmɪʃɨɡən]) est unu istadu federadu de su Nord de sos Istados
Unidos chi s'agatat in sa regione de is Lagos Mannos.

Su nòmene benit de su Lagu Michigan, chi ddu pigat de unu acontzu frantzesu de
su faeddu mishigamaa, chi in limba Ojibwe cheret nàrrere "Abba Manna". Sa
capitale est Lansing e sa tzitade prus manna Detroit.

Tenet lacana in su Sud cun Ohio e Indiana. Is làcanas otzidentales passant in
manna parte in is abbas e sunt de Sud a Nord cun Illinois e Wisconsin peri su
Lagu Michigan, sighint cun una parte de terra semper cun su Wisconsin. A Nord is
làcanas torrant in s'abba, custa borta cussas de su Lagu Superiore e sunt cun
Wisconsin e Minnesota in su Nord-Ovest e sa provìntzia canadesa de Ontàrio a
Nord e Nord-Est. Sa làcana Est tirat a su Lagu Huron giai de intrenu, e finit in
su Lagu Erie in unu puntu de acosidu cun Ohio e Ontario.

S'istadu est cumpostu de duas penìsulas: sa Penisula de Giassu e sa Penisula de
Subra, collegadas de su ponte Mackinac Bridge.

Su territòriu de su Michigan fiat in passadu bìvidu de populos nativos, in antis
de èssere colonizadu in su sèculu XVII de sa Frantza pro intrare a faghere parte
de cussu chi diat pigare nòmene de Frantza Noa. Cun sa derrota in sa Gherra de
is Sete Annos (chi in America at pigadu nòmene de Gherra Frantzesa-Indiana), in
su 1762 fiat passadu a èssere territòriu Britànnicu, a coa tzedidu a is Istados
Unidos.

Fintzas a su 1800 s'area fiat parte de su prus istèrridu Territoriu de
Nord-Ovest, e a coa partzidu in is territòrios de Michigan, e in parte de
s'Indiana. Su Michigan est intradu in s'Unione su 26 ghennàrgiu 1837 e comente
istadu de 26. In pagu tempus s'est pois mudadu a tzentru industriale e
cummertziale de importu mannu, chi atiraiat s'arribu de emigrantes.

S'economia de est in die de oe meda disvariada, ma su Michigan est connotu
prusatotu pro s'indùstria automobilistica, sende chi in Detroit b'ant is sedes
de is tres prus mannas cumpangias de automobiles de sos USA.



https://sc.wikipedia.org/wiki/Malcolm_X

Malcolm X (pronuntzia /ɛks/) (naskidu Malcolm Little; Omaha 19 de Maiu 1925 –
New York, 21 Frealzu 1965), connottu puru comente El-Hajj Malik El-Shabazz (in
arabu: الحاجّ مالك الشباز ‎), fit unu Afro-Americanu de religione Mussulmana e
un'attivista pro sa difesa de dirittos umanos. Segundu sos ammiradores suos fit
un'avvocadu coraggiosu pro sos deretos de sos Afro-Americanos, pro sos
detrattores suos inveces fit unu chi alimentaiada ratzismu e violèntzia. In
d'onnia casu est istadu cussideradu comente unu de sos Afroamericanos pius
influentes e importantes de s'istoria.

Malcolm X fit naskidu in Omaha, Nebraska. Cando issu aiat 13 annos fit mortu su
babbu e issa mama fit istada reclusa in d'unu manicomiu. Poi de ae' vividu pro
diversos annos in orfanatrofios e collegios, issu at comintzadu a bintrare in
cuntatu cun su mundu de sa criminalidade in Boston e New York. In su 1945
Malcolm X est istadu cundennadu a passare dae otto a deghe annos in galera.
Mentre fit impresonadu Malcolm X es diventadu unu membru de s'organizadura
musulmana jamada Nation of Islam. In su 1952 fit ja unu de sos leader de su
movimentu e pro guasi 12 annos est istadu su personaggiu pius rapresentativu de
sa Nation of Islam. In su mese de Martu de 1964 pro tensiones cun Elijah
Muhammad lasseit s'organiazzatzione. In cussu issu est diventadu unu musulmanu
sunnita e aiat fattu unu pellegrinaggiu a sa Mecca. In pius aiat viagiadu meda
in Africa e in Medio Oriente. Gai fundeit sa Muslim Mosque, Inc., una
organizadura religiosa e sa natzionalista Organization of Afro-American Unity.
Mancu aiat fatu un annu dae cando aiat lassadu sa Nation of Islam, chi Malcolm X
est istadu assassinadu in New York in su mentris de unu comìtziu.



https://sc.wikipedia.org/wiki/Louis-Ferdinand_C%C3%A9line

Louis-Ferdinand Céline, nàschidu Louis Ferdinand Auguste Destouches
(Courbevoie,27 maju 1894 - Meudon, 1 triulas 1961), fiat unu mèigu e iscritore
frantzesu. Céline, chi est su nomìngiu chi usaiat pro firmare is òperas suas,
fiat su nòmene de s'ajaja. Est su prus traduidu e lègidu iscritore frantzesu de
su de 20 sèculos a segus de Marcel Proust.

Comente persona abarrat però pagu istimadu de medas crìticos pro sas positziones
polìticas. Difatis Céline fortzis collaboraiat cun is nazistas e b'at fintzas
carchi pamphlet chi lassat crèere chi esseret antisemita.

Nàschidu in Courbevoie, Louis Ferdinand Auguste Destouches est fìgiu solu de
Fernand Destouches (Le Havre 1865 - Parigi 1932) e de Marguerite Guillou (Parigi
1868 - Parigi 1945). Su babbu est impreadu assigurativu e a narrere de
s'iscritore de orìgines nòbiles, sa mamma mercadera de rendas.

In gioventude non tenet fortuna faghende su butegheri de oru, duncas benit
mandadu de su babbu a s'èsteru pro imparare is limbas. Bivet carchi meses in
Inghilterra e Germània. In su 1912, a degheoto annos intrat in s'esèrtzitu
frantzesu.

In su 1914 pigat parte comente volunteri a sos primos cumbatimentos de sa I
Gherra Mundiale in Bèlgiu, in ue abarrat ingotu a unu bratzu, cun una balla
infertzida in conca. Arretzit pro custu una medàllia de prata.

Benit mandadu a triballare in uffìtzios de su cunsoladu frantzesu a Londra, in
ue abbitat logu de bagassimini e connoschet sa prima mugere, Suzanne Nebout, ma
ant a abarrare impare isceti pagus meses. Sa gherra ddi lassat rastos siat
dèpidos a sas feridas, siat de mente: tenet difficultade a si dormire e intendet
frùschios a is origas. Incomintzat como a intendere su sentidu de affannu e
dibilesa pro sa vida, chi at pois a caraterizare sa pensada sua.

In su 1916 partit in Camerun cun sa Compagnie Francaise Shanga Oubangui, pro
abbaidare a unu prantementu de cacao. Noe meses a pustis torrat in Frantza
maladiadu de malaghera.

Agabada sa gherra andat a bìvere a Rennes e cògiat Édith Follet, fìgia de unu
diretore de iscola de meighina, e si làureat in meighina in su 1924. Sa tesi,
subra su traballu de su mèigu ungheresu Ignàc Fülöp Semmelweis, podet èssere
cunsiderada sa prima opera sua de literadura.

De su 1924 a su 1928 traballende pro sa Sotziedade de Natziones viàgiat meda
siat in Inghilterra, siat in Isvìtzera e Àfrica e in Amèrica. Torradu in Frantza
andat a bìvere in Montmarte in ue s'òcupat gasi a gratis de attèndere comente
mèigu sos pòboros e comintzat a iscriere su romanzu 'Voyage au bout de la Nuit',
s'òpera sua prus famada.

In tempus de su regime de Vichy, Cèline non si decrarat mai fascista e sa
pensada sua est tropu pessimista e nichilista pro pòdere torrare ùtile a sos
gerarcas. Prus a prestu, abarrant iscritos e affirmatziones subra sas ratzas e
is ebreos chi lassant dudosos e pro chi in is annos a sighire s'iscritore s'at a
dèpere giustificare medas bortas. No ant a mancare fintzas acusas de
negatzionismu.

B'est de nàrrere chi in su 1934 circhende s'amada Elizabeth Craig in sos Istados
Unidos, dd'aiat agatada cojada cun unu òmine ebreu e chi sa de is losingas de
òmines ebreos a fèminas arianas est chistione chi torrat in sos pamphlets
incrimenados.

Acabada sa Segunda Gherra Mundiale benit cundannadu a s'esìliu e si nche fuet in
Danimarca, in ue bivet in clandestinidade impare cun sa mugere. Cassados su 17
de nadale 1945, benint arrestados e cundannados a batòrdighi meses de presone.
In su 1951 a pustis de maladias e àteras cundennas de su tribbunale de Parigi,
torrat a Frantza, un ue però non tenet vida fàtzile, sende chi est inditadu che
nazista de totus is iscritores de manca, chi nde cherent iscantzellare sa
memòria (francu Albert Camus, mancari issu etotu apat fintzas cumbàtidu che
partisanu).

De fatu Céline at a èssere discoidadu non isceti in Frantza ma in totus is
natziones de Europa.

Torradu de su disterru si trasferit a bivere a Meudon, tzitade pagu a tesu de sa
capitale in ue faghet vida retirada, traballende siat comente iscritore, siat
comente mèigu, mancari siant pagus meda is chi galu si cherent fàghere curare de
issu. Morit sa prima die de trìulas in su 1961 a sighidu de una emorragia a su
cherbeddu. S'acuntèssida benit pagu cunsiderada de s'imprenta, prus pagu cando
s'incrasa morit unu àteru grandu e meda prus istimadu iscritore: Ernest
Hemingway.

Est cumbintu fintzas a sa morte chi at a èssere interradu in su campu santu de
Père Lachaise, ma sa mugere ischiende ca s'opinione pùblica non diat èssere de
acòrdiu, du faghet interrare in Meudon.

Cunsideradu unu de is prus importantes iscritores esistentzialistas, sos
iscritos suos sunt caraterizados de pessimismu e nichilismu. Su chi prus nde
faghet manna s'opera est su limbàgiu chi usat: chircat difatis de cuncordare unu
istile literàriu cun sa fortza espressiva de su chistionadu. Pro su chi pretocat
is temas, si podet agatare una forte cumponente autobiogràfica, contende cun
sarcasmu arrabiadu dibilesas, bascesas e tonterias siat in sa sotziedadi siat in
is pessones, niunu esclùdidu. Sa leghidura si donat fatuvatu a su risu, ma est
unu rìere grae de assatzu. Céline ponet a unu oru sos idealismos e chentza
piedade bogat a pitzu is bisuras prus pudrigadas de sa realidade.



https://sc.wikipedia.org/wiki/Limba_Sarda_Unificada

Sa Limba Sarda Unificada (LSU) est una proposta de norma iscrita pro sa limba
sarda. Sas normas sunt istadas publicadas in su 2001 dae sa Rezione Autònoma de
sa Sardinna (RAS), Assessoradu de sa Cultura, cun su tìtulu LIMBA SARDA
UNIFICADA / Sìntesi de sas Normas de base: ortografia, fonètica, morfolozia,
lèssicu. Sa LSU est su resurtadu de su traballu de una Cumissione de espertos de
limba sarda incarrigados dae sa RAS: Eduardo Blasco Ferrer, Roberto Bolognesi,
Diego Salvatore Corraine, Ignazio Delogu, Antonietta Dettori, Giulio Paulis,
Massimo Pittau, Antoninu Rubattu, Leonardo Sole, Heinz Jürgen Wolf, e Matteo
Porru (su segretàriu).

Su primu incàrrigu a sos membros de sa Cumissione est istadu atribuidu cun una
prima Cunventzione n. 59/117 de su 29 de nadale de su 1998 (Zunta de
tzentru-manca cun Assessore de sa Cultura Ballero) e cunfirmadu cun una segunda
Cunventzione n. 52/105 de su 28 de nadale de su 1999 (Zunta de tzentru-destra
cun Assessore de sa Cultura Onida). Sa Cumissione at traballadu finas a su 28 de
frearzu de su 2001. In totu custu tempus ant traballadu pro 21 riuniones.

Comente resurtat in sa Premissa de su libreddu "Sa norma istandard unificada
deliberada dae sa cumissione cheret mediare intro de sas variedades
tzentru-orientales, prus cunservativas e sas meridionales de s'ìsula, prus
innovativas, e est rapresentativa de sas variedades prus a curtzu a sas orìzines
istòricu-evolutivas de sa limba sarda, prus pagu esposta a interferèntzias
esternas, meda documentadas in testos literàrios, e in foras de sa Sardinna prus
insinnadas e rapresentadas in sas sedes universitàrias e in su mundu
sientìficu."

E, comente ponet sa Presentada: "Sa norma elaborada podet esser impreada
liberamente dae chie si siat, mescamente dae sas aministratziones pùblicas e
privadas, ma finas dae sas impresas de onzi casta, dae sos sòtzios, dae sos
òrganos de informatzione, etc."



https://sc.wikipedia.org/wiki/Kilt

Su kilt est una bestimenta traditzionale, tipica de s'omine in Iscotzia, chi est
unu pannu de istoffa fattu cordulare peri su chintu e postu indossu, a manera
femenina. In anticorju, su kilt (o, nessi, babbu suo) fit una manta de istoffa
longa bastante pro si la ponner a palas, a pustis de la aer cordulada peri su
chintu.

Su kilt, comente si connoschet commo, est unu imbentu de Thomas Rawlinson, unu
imprendidore inglesu de su '700 chi, disterrande in sas Highlands e imparande sa
curtura de cussa terra, aìat promòghiu una assione cummertziale manna imbentande
una traditzione. In sos primos annos de su Settichentos (tra su 1727 e su 1734),
pompiande a sos obreris chi nde fachian rugher sos arbures pro dare linna a sa
furrache sua de Inverness, aìat pessau de facher prus simpre sa bistimenta, pro
chi seret prus pacu imbarratzadora. Sa zente prus povera tenìat difattis una
manta longa de istoffa, comporada a istraccu barattu, chi coperìat tottu sa
carena e chi bolìat istrinta a chintu, fachende gòi un'ispetzia de fardetta. Fit
tando chi Rawlinson imbentéit sa fardetta tipica iscotzesa: pro custa resone, su
kilt si depet tenner in cussideru comente una bistimenta fatta de pac'ora, chi
su movimentu romanticu at impostu comente sìnzu berdaderu de anticorja gaelica.
Fit in imprèu fintzas pro distingher una familia dae un'attera.

Mancari chi, oje in die, in su mundu otzidentale sa fardetta siat bistimenta
femenina, in passau non fit goi, assumancu dae sos anticos romanos.

Su kilt si assotziat oje a sa bistimenta traditzionale de sas Highlands
iscotzesas, in ube si fachet in tartan e si ponet impare a unu sporran, est a
narrer una bertula de corju impreada pro bi tenner dinare. Si impreat comente
bistimenta tzerimoniale.



https://sc.wikipedia.org/wiki/Isp%C3%A8ndulas_de_su_Niagara

Sas Ispèndulas de su Niagara sunt tres rutas de aba chi s’agatant a caddu de sa
làcana intre sa provìntzia canadesa de s’Ontario e s’Istadu federale ameriganu
de Noa Iorcu. Issas formant s’istremidade meriesa de su Gurule de su Niagara.

Dae sa prus manna a sa prus minora, sas tres ispèndulas sunt sas Horseshoe
Falls, sas American Falls e sas Bridal Veil Falls. Sas Horseshoe Falls sunt
postas a s’ala canadesa e sas American Falls a s’ala amerigana, separadas dae
Goat Island. Sas Bridal Veil Falls, prus minoras, sunt ubigadas aguarmente a
s’ala istadunidesa, separadas dae sas àteras ispèndulas dae Luna Island. Sa
lìnia de làcana fiat orizinarmente trassada peri sas Horseshoe Falls in su 1819,
peroe sa frontera est zai dae tempus in cuntierra pro more de s’erosione
naturale e de su fraigamentu.

Situadas in su Riu Niagara, emissàriu de su Lagu Erie e immissàriu de su Lagu
Ontario, sas ispèndulas cumbinadas tenent sa prochentale de frussu prus arta
intre totu sas rutas de aba de su mundu, cun una falada bertigale de unos 50 m.
Sas Horseshoe Falls sunt sas ispèndulas prus poderosas de s’Amèriga de su Nordu,
medende pro artària bertigale e finas pro prochentale de frussu. Sas ispèndulas
s’agant 27 km. a su nordu-uestu de Buffalo, in s’Istadu de Noa Iorcu, e 121 km.
a su suddu-estu de Torontu, intre sas tzitades cròbinas de Niagara Falls,
Ontario, e Niagara Falls, New York.

Sas ispèndulas de su Niagara si fiant formadas addaghi sos astrarzos fiant
incuìdos a s’agabu de s’astradura de su Wisconsin (s’ùrtima edade de s’astra) e
s’aba de sos Lagos Mannos, chi si fiant in pessu formados, aiat trassadu
un’andera peri su Palone de su Niagara, in su caminu de s’Otzèanu Atràntigu.
Mancari non siant artas in manera istraordinària, sas Ispèndulas de su Niagara
sunt meda ladas. 168.000 mc. de aba nche ruent a subra de sa lìnia de crista
onzi minutu cun frussu artu, e belle 110.000 mc. in mèdia.



https://sc.wikipedia.org/wiki/Imp%C3%A8riu_tedescu

Cun Impèriu tedescu o fintzamentas Segundu Reich (in tedescu: Deutches Reich,
segundu unos cantos istòricos Kaiselich Deutsches Reich o prus simpremente
Kaiserreich) s'inditat su tretu de istòria de sa Germània chi andat de
s'aunimentu e sa proclamatzione de Guglielmu I che imperadore, su 18 de
ghennàrgiu 1871, a su 1918, annu cando, pèrdida sa prima gherra mundiale,
s'imperadore Guglielmu II aiat abdicadu e fiat proclamada sa repùblica.

Sa capitale fiat Berlin, sa limba uffitziale su tedescu. S'impèriu teniat
subrafache de 540.766 km² e a s'iscomintzu de sa prima gherra mundiale in su
1914 contaiat unos 67.200.000 bividores. A custu si depiant azunghere is
colònias de Àfrica e de Otzeània.

S'istrutura de s'istadu fiat sa de una monarchia costitutzionale, cun istrutura
federale istabilida segundu is làcanas de is bàrias entidades de chi fiat
formadu. In antis de s'aunimentu difatis, su territòriu tedescu fiat ispartzidu
in 26 istados costituentes. Custos cunsistiant in rènnios, grandos ducados,
ducados, printzipados e tzitades anseàticas lìberas. Su rènniu de Prùssia fiat
su majore de is istados, ammuntende a solu prus de su 60% de su territòriu de
totu s'impèriu.

Sa populatzione de s'istadu fiat de majoria tedesca e unu 92,5% teniat su
tedescu che limba mama. Sa minoria prus significativa fiat sa polonesa, chi
rapresentaiat unu 5,5% de sa populatzione totale de s'impèriu, ma b'aiant
fintzas minorias danesas, frantzesas, lituanas e sorabas.

Comente chi siat s'impèriu tedescu fiat unu de is istados mannos de su tempus
cun populatzione prus omogènea, susetotus cumparadu cun àteros comente
Àustria-Ungheria, Frantza, Rènniu Aunidu o Rùssia.

Durante sa Repùblica de Weimar, fiat mantenta uffitziale sa denominatzione de
Deutsches Reich, comente fintzas a pustis de s'artziada a su pòdere de su
nazismu. Su nùmene fiat mudadu isceti in su 1943, cun Großdeutsches Reich
(«Grandu Impèriu Tedescu»).



https://sc.wikipedia.org/wiki/I_Gufi

I Gufi sun istados unu grupu mùsicale, naskidu in su 1964 e isoltu in su 1969,
chi cantaiana in su dialetto milanesu e faghiana unu repertoriu cabarettistigu.

Su grupu aiat comintzadu a si frommare in su 1964. Nanni Svampa aiat appenas
incisu su primu discu Nanni Svampa canta Brassens. Frequentende s'ambiente
musicale milanesu aiat connottu su jazzista Lino Patruno e subitu fin diventados
amigos e aian comintzadu a trabagliare umpare. S'idea issoro fit de creare
ispettaculos de cabaret concerto. S'idea la realizzana poi de aer connottu
Roberto Brivio e Gianni Magni e fundadu ana su grupu "I Gufi".

Su primu album de I Gufi fit intitoladu Milano canta. Svampa est istadu
determinante in custu discu pruite fit unu connoschidore e istudiosu de sa
mùsica milanesa. Lino Patruno daiat su tonu sou cun sos arrangiamentos de tipu
jazzistigu, Gianni Magni, fit unu mimu cun d'una oghe particulare e Roberto
Brivio, appassionadu de Operetta fit s'autore de sos testos originales. In cussu
tempus bisontzat de s'ammentare chi in Milano s'ambiente culturale fit meda iu:
bastet de pensare chi fini attivos Dario Fo, Enzo Jannacci e Giorgio Gaber.

Funeral show / Il Tavola Calda / Per quelli vizi / Gli impiccati / Vicolo cieco
/ Evviva il Natale / La Santa Caterina / Capinera / La lucumutivi / Stellette /
Stamattina si va all'assalto / La guerra

La storia che tra poco / Tarantella / Io sono un generale / E tu Ninetta /
Marinar / Io sono un generale / Non creder che sia l'abito / Tempo di berceuse /
Qui siamo sepolti per sempre / La ballata del milite ignoto / Autoradiomanovre
di primavera / Era Natale / La piccola vedetta lombarda / Non spingete scappiamo
anche noi / Alla mattina quando sorge il sole / Cento e cento soldatini / C'è a
chi piace far l'amore / La mia battaglia è al sabato sera / Ave Maria /
Contadini dell'Estremo Oriente / Canzone della libertà / Risotto militare: Olio
minerale / Nella notte / E dopo nove mesi / Fucile / Con i missili sulle colline
/ Santi protettori / Carro armato / Ho imparato a far da solo / Fratelli soldati
/ La mia battaglia è al sabato sera

Giù le mani dal grano / Pazzesco / Maria Lamberta / La ciucca / Coccodì coccodà
/ Ma chi se ne fre' / Che bello andare a scuola / Zikipaki, Zikipu /
Sudameritalia / Sant'Antonio allu desertu



https://sc.wikipedia.org/wiki/Heinrich_B%C3%B6ll

Heinrich Theodor Böll (21 nadale 1917 Colònia; 16 Triulas 1985 Kreuzau) est
istadu unu iscritore e traduidore tedescu. Est cunsideradu unu de is prus
importantes is iscritores tedescos a pustis de sa II Gherra Mundiale.

Böll est su fìgiu de otu de unu maistru de linna de Colònia. Pesadu in unu
ambiènte catòlicu, s'oponit a su nazismu e in is annos '30 refudat de si
inscrìere a sa Giuventude Hitleriana.

Si diplomat in unu liceu umanìsticu e traballat in una libraria de Bonn fintzas
a su 1938 candu lassat pro comintzare a iscrìere. S'annu a segus si inscrìet a
s'universidade in sa facultade de lìteras e filologia crassica de s'universidade
de Colònia.

De in cue a pagu, cun s'iscomintzu de sa gherra intrat in s'esèrtzitu e andat a
cumbàtere in Frantza, Romania, Ungheria e Rùssia. In su 1942 cògiat Annemarie
Čech. Torrat a istudiare in s'universidade in su 1946 e de su 1947 incomintzat
sa carriera de iscritore cun sa pubricatzione de sos primos contos in carchi
giornales.

In su 1951 binchet unu prèmiu pro su contu de sàtira Die schwarzen Schafe (Is
berbeghes nieddas). A custu ant a sighire numerosos romanzos, pro sa prus parte
cuncordados in sa Germània pustis-gherra. Böll faghet parte de cussos iscritores
tedescos chi si cumparàntziant cun is arrores, sa birgùngia e sa neghe de su
nazismu e sa shoah.

In su 1967 arretzit su prèmiu Georg Büchner pro totu s'operadu suo e in su 1972
su Prèmiu Nobel pro sa literadura, unu annu a pustis de sa bessida de su romanzu
Gruppenbild mit Dame. Essende iscritore de satira est ativu fintzas
politicamente e si pesat siat contra sa Gherra Frida che contra sa cresia
catolica, atirendesi·nche sa disamistade de s'opinione de dereta. Benit difatis
fatuvatu pintadu comente comunista (mancari creidore) e amigu de is terroristas
de sa Rote Armee Fraktion (RAF), chi in cussos annos fiant assustende sa
natzione cun atentados.

In is metessis annos arretzit in domu sua s'iscritore sovièticu Aleksandr
Solženicyn, cando benit bogadu de s'Unione Soviètica. In sos annos a sighire
s'ocupat fintzas de is chistiones politicas chi pertocant is istados de s'Est
Europa, is cunflitos in su Sud Amèrica e puru de sa gherra de Vietnam.

Bivet cun sa mugere in Colònia e in ateras partes de su Land de
Nordrhein-Westfalen fintzas a sa morte in su 1985.

S'òpera literària de Böll benit definida in tedescu Trümmerliteratur (literadura
de is rogos), in riferimentu a is rogos de sas domos isciarrocadas de is bombas
de sa gherra.

Is temas chi afrontat ponent a cumparàntzia sa sotziedade de sa Germània nazista
cun cussa a pustis de sa gherra, critichende·nche is istitutziones politicas,
religiosas e econòmicas.

Craramente is acuntèssias si ispòddiant in Germània, mascamente in sa regione de
Colònia e contant de gente assolada in una sotziedade chi chircat de si lassare
in pressi su pesu de gherra a palas.



https://sc.wikipedia.org/wiki/Galluresu

Su gadduresu (gaddhuresu) est una limba faeddada in sa regione istòrica de sa
Gaddura (Gaddhura), in sa banda nord-orientale de sa Sardigna. Est unu limbàgiu
meda pròssimu a cussu faeddadu in sa Còrsica meridionale, pretzisamente in sos
distretos de Sartène e de s'Alta Rocca. Sa documentatzione literària prus antiga
risalit a sa prima metade de su setighentos. In su galluresu si podent notare
sas istigas de su sardu, ca su 20% de su ditzionàriu est de orìgine sarda, ma sa
pronùntzia, sa sintassi e sa grammàtica sunt de tipu corsicanu. Impare a su
tataresu apartenit a su grupu de sas limbas sardu-corsicanas e est connotu dae
sos linguìstas cun su nùmene de corsu gadduresu.

Su gadduresu est ispartu in sa parte manna de sa Provìntzia de Terranoa-Tèmpiu e
in carchi comuna de sa Provìntzia de Tàtari: Tèmpiu, Sa Madalena, Altzaghena,
Calanzanos, Azos, Bortigiadas, Lungone, Logusantu, Su Palau, Santu Frantziscu de
S'Allientu, Trinidade de Agultu e Binzola, Teltis, Fìgari, Santa Maria Coghinas
(SS), Badesi, Vidda Betza (SS), Sant'Antoni de Gaddura, Lòeri - Poltu Santu
Pàulu, Santu Deadoru e Èrula (SS). Est puru faeddadu, in minoria, in sa comuna
de Codarruina (SS), Pèrfugas (SS), Belchidda, Monte, Òschiri, Padru e Budune.

In sa tzitade de Terranoa e in sas biddas de Luras e Padru est prus faeddadu su
sardu, in sa variante settentrionale de su logudoresu. Sos dialetos faeddados in
Casteddu Sardu (SS) e in su nord de s'Angrona, in Sèdine (SS) e Sa Mudditza de
Codarruina (SS) sunt dialetos de transitzione prus influentzados da su tataresu;
solu carchi paràula est gadduresa. In Casteddu Sardu però bi sunt formas
diversas pro nàrrere una paràula, una tataresa (prus impitada) s'àtera gadduresa
(pagu impitada). Seguramente in casteddanu sa majoria de paràulas sunt de
orìgine sarda, comente su tataresu, sende unu dialetu prus tataresu chi
gadduresu.

In sa segunda manera de coniugare e in tzertas biddas su sonu -ggji- si
pronuntziat fintzas -i- (andaggjíami -> andaíami).

Números: unu, dui, trè, cattru, cincu, sei, setti, ottu, noi, deci, úndici,
dódici, trédici, cattòldici, chíndici, sédici, diciassetti, diciottu, diciannoi,
vinti, vintunu, vintidui, vintitré, vinticattru, vinticincu, vintisei,
vintisetti, vintottu, vintinoi, trinta, [...] coranta, cincanta, sessanta,
settanta, ottanta, noranta, centu, centu (e) unu, [...] centu (e) deci, [...]
duicentu, [...] middi, duimília, [...] un milioni, un milialdu;

Meses: gjinnaggju, friaggju, malzu, abbrili, maggju, làmpata, algjola, austu,
capidannu, santigaini, santandria, natali.

Colores: biancu/canu/albu, nieddu, ruju/russu, grogu/giallu, biaittu/blu,
tulchinu/tulchesu, veldi, grísgiu/canu/murru, biaittògnu/pulpurinu,
arànciu/aranciò/arancioni, marrò/castagnu.

La pi'''''ú''''' bedda di Gaddura (Nostra Singjora di Locusantu, Regina di
Gaddhura) di Ciccheddhu Mannoni: (dae su situ de sa "Accademia di la Linga
Gaddhuresa")



https://sc.wikipedia.org/wiki/Gaelicu_Irlandesu

S'Irlandesu o Gaelicu Irlandesu (Gaeilge in Irlandesu) est una limba tzèltica,
ofitziale in sa Repubrica de Irlanda. Sa connoschentzia de custa limba si fit
perdende pro more de su domìniu de s'inglesu (chi est una limba germanica) in
s'isula.

S'Irlandesu, in pare a s'Iscotzesu e a su Gaelicu de Man, faghet parte de su
rampu Goidelicu de is limbas tzelticas, e tenet sa literadura prus antiga de
s'Europa a pustis de s'Aregu e de su Latinu.

In totu s'isula, bi sunt unas 100.000 persones petzi, chi faeddant su gaelicu
comente limba mama, e s'agatant prus de totu in cussas terras nomenadas
Gaeltachtaí. In prus de 4 miliones de bividores, 1.600.000 ischint faeddare sa
limba, su rastu podet petzi cumprendere pagas cosas o tenet petzi una
connoschentzia generale de sa limba.

S'Irlandesu est obrigatoriu in is iscolas pubricas e bi l'ant dedicadu fintzas
unu canale de telebisura, TG4.

Comente totus is limbas, fintzas s'Irlandiesu tenet dialetos populares, su de
susu (Ulaidh o Dun na Ngall) su tzentrale (Connachta) e su de josso (An
Mhumhain).



https://sc.wikipedia.org/wiki/Eugenio_di_Savoia

Eugeniu de Savoia, Printzipe de Soisson. Fizu de E.Mauritziu de
Savoia-Carignano.

Naschidu in Frantza, a Parigi su 1663. E fizu de Olimpia Mancini netta de su
Card. Mazzarino. Omine religiosu,e meditativu. A vinti annos lassat sa Frantza e
si offridi a s'imperadore de Austria, Leopoldo. Destinadu a unu reggimentu de
Dragones partitzipat cun valore a sa liberatzione de Vienna (1683). In su 1690
diventat generale e unu de sos mannos: in su 1693 est cumandante de s'esercitu
imperiale. Cumbattidi vittoriosamente contra sos Turcos a Zenta (1697)
costringhinde su Sultanu a frimmare sa paghe de Carlowits. Si 1715 sos Turcos
minettant s'occidente cristianu.

Su 1715 sos Turcos assediant Petervaradino affacca a su Danubiu. Su 15 de austu
1715 Eugeniu attaccat battaglia e isbaragliat su nemigu in una battaglia
campale. Belgrado (1717). Sa tzitade est in manu a sos Turcos, difesa dae 30.000
soldados isceltos, e 200.000 omines sunt arrivende in agiudu. S'esercitu
imperiale assediat sa tzittade, e cando s'esecitu turcu arrivat su 31 de
triulas, si accampat a palas de sos assediantes, chi diventant assediados.

Principe Eugeniu cun una ispettaculare manovra a de notte, a s'avreschida
attaccat de fronte s'esercutu Turcu e ottenit un'atera increibile vittoria e sa
resa de sa tzittade de Belgrado. At cumbattidu puru contra sos Frantzesos,
otteninde una vittoria detzisiva po sa liberatzione de Torinu (1706). Est istadu
puru unu diplomaticu, e amantiosu de sa cultura. In palattos chi s'est fattu
fraigare ada regoltu medas oberas d'arte: pinturas, isculturas, aratzos,
liberos. Ispantosos sos giardinos de su Palattu Belvedere a Vienna po sas
piantas raras, esoticas, fiores, e funtanas.



https://sc.wikipedia.org/wiki/Edade_de_Mesu

S'Edade Mèdia est unu perìodu longu de istòria de s'Europa chi s'agatat cumpresu
intre s'Edade Clàssica e s'Edade Moderna. Pro cumbènidu benit fatu comintzare a
s'arruta de s'Impèriu Romanu de Otzidente, in su 476 p.C., cun sa depositzione
de s'ùrtimu re Ròmulu Augùstulu, e benit fatu agabare cun s'iscoberta de
s'Amèrica gràtzias a Cristolu Columbu in su 1492.

In beridade sas datas de comintzu e de fine bariant segundu sas istòrias de sos
istados e de sas teorias de sos istòricos, aici chi benint cunsiderados fintzas
su 410 (sachìgiu de Roma) a comintzu, e a agabos su 1453 (arruta de s'Impèriu
Romanu de Oriente) o su 1517 (sas norantachimbe tesis de Martin Luther) o
fintzas su 1492 matessi, cunsideradu imbetzes pro sa recunchista ispagnola de
Granada.

Mancari siant fitànias is bortas chi benit pintada che perìodu iscuru e de
immudabilidade, a s'Edade Mèdia tocat a reconnòschere de aere postu sas bases de
sa sotziedade europea de oe, tando sunt istadas difatis postas sas raighinas de
sas identitades natzionales. Abaidadu cun ogru atentziosu s'iscerant pois sos
medas cuntributos culturales e iscientìficos chi custu tempus at dadu a su
nostru, a esempru si diat pòdere ammentuare sa nàschida sas limbas e literaduras
natzionales, s'istùdiu de s'anatomia umana, de sas istellas, de sa chìmica.



https://sc.wikipedia.org/wiki/ETA

S’Euskadi Ta Askatasuna (chi in limba basca cheret nàrrere “Paìsu Bascu e
Libertade”), connota cun sa sigla sua ETA, est un’organizatzione armada basca
chi si proclamat independentista, patriòtica, sotzialista e rivolutzionària. Dae
sa creatzione de sa prima ETA, sunt esìstidas organizatziones diferentes, cun su
matessi nùmene, nàschidas comente resurtadu de argunas iscissiones. In ocasiones
diferentes sunt esìstidas duas organizatziones distintas chi currispondiant a sa
matessi sigla e, a bias e pro pagu tempus, finas tres.

Fundada in su 1958, durante sa ditadura franchista, pustis de s’espulsione de
membros de sa gioventude de su Partidu Natzionalista Bascu, aiat cumpridu sa
prima atzione violenta sua in su mese de trìulas de su 1961 e, a sa prima, aiat
tentu s'apoju de una parte de sa gente, ca fiat cunsiderada un'organizatzione in
prus chi s’oponiat a su regìmene franchista. A pustis de su protzessu
democratizadore cumintzadu in su 1977, non cumpartzidu dae ETA, aiat cumintzadu
a pèrdere sustentu pùblicu, e sos atos suos fiant cundennados e cunsiderados
comente terroristas dae sa majoria istremenada de sas fortzas polìticas e
sotziales, dae s’aprovatzione de s’Istatutu de Guernica in su 1979 finas a
s’atualidade, in ue sa cunditzione sua terrorista est ammìntida in totu dae
Istados e organizatziones internatzionales medas, comente Ispagna, Frantza,
Rennu Unidu, Istados Unidos, Canada, Venezuela, su Cussìgiu de Europa, s’Unione
Europea, s’Organizatzione de Istados Iberoamericanos, sas Natziones Unidas o
s’Europol.

Amnistia Internatzionale at cundennadu prus de una bia sas atziones de s’ETA,
cunsiderende·las comente crìmines o abusos graes contra a sos deretos umanos, su
chi non l’at impeigadu de criticare sa polìtiga antiterrorista de su guvernu
ispagnolu, in particulare su regìmene de incomunicatzione chi diat cunsentire su
malu tratu o sa tortura de sos presoneris, cunforma a custa ONG.

Dae su 2002, sos partidos polìticos Batasuna, Atzione Natzionalista Basca e
Partidu Comunista de sas Terras Bascas sunt istados illegalizados dae su
Tribunale Supremu pro sos ligàmenes issoro cun ETA, a pustis de sas riformas
legislativas adotadas dae sas Cortes Generales de proposta de su guvernu de José
Maria Aznar. Su Tribunale Costitutzionale aiat refudadu sos ricursos presentados
dae sos tres partidos e su Tribunale Europeu de sos Deretos Umanos at negadu sas
dimandas postas dae sos primos duos.

Dae su 1976, sos guvernos ispagnolos ant esploradu su caminu de su diàlogu pro
l’agabbare cun s’atividae terrorista de ETA, istabilende cuntatos cun ETA, cun
su resurtadu de trèguas e tzessatzione de su fogu. Dae sa firma de su Patu de
Estella de su 1998, b'at àpidu unos cantos patos de ETA cun diferentes fortzas
polìticas. Su 20 de santugaine de su 2011, tres dies a pustis de sa
“Cunferèntzia Internatzionale pro promòere sa risolutzione de su cunflitu in su
Paìsu Bascu” in Donostia/San Sebastian, s'organizatzione armada aiat annuntziadu
cun unu comunicadu “sa tzelada definitiva de s’atividade sua armada”.



https://sc.wikipedia.org/wiki/Crae

Sa crae est un’ozetu impreadu pro aberrer o cunzare unu serrarzu. A s’avesu,
cunsistit in una barredda sùtile de metallu, probida de gulas tacheddadas chi
formant dentes e/o rallas o mortisas minoras, chi currespondent a sa forma de su
serrarzu e de sos mecanismos internos suos, permitende in custa manera de
realizare s’abertura, normarmente a mèdiu de rodiamentu.

S’arrogu de crae tacheddadu chi s’insertat in su serrarzu est naradu atza.
S’aferradorzu, zenerarmente prus ampru pro nde fazilitare s’agarrada, e ischeadu
o coloradu pro permiter su recunnoschimentu de una crae in unu cordu, est
probidu de un’orifìtziu, tundu o retangulare, naradu colacraes, chi servit pro
l’insertare a su craeri. Su cordu est unu cumparis de craes, a s’avesu sas
impreadas abitualmente dae onzi unu pro intrare a domo, pro cunzare
s’automòbile, pro su garazu, pro s’ufìssiu e àteros serrarzos, che sos de
allarmas, zagas e cassitas de su curreu. Sa crae dentellada fiat istada
imbentada in su 1851 dae Linus Yale.



https://sc.wikipedia.org/wiki/Commonwealth_de_sas_Natziones

Su Commonwealth de sas Natziones (in inglesu: Commonwealth of Nations;
literalmente « Comunidade de sas Natziones »), prus comunemente naradu
Commonwealth, est una organizatzione interguvernativa creada su 26 de onniasantu
1926, formada de 53 istados membros indipendentes e soberanos. Totus, foras pro
su Mozambicu e su Ruanda sunt ex colònias o protetorados de s'Impèriu
Britànnicu. Su Camerun est particulare , sende chi sa corona Rènniu Aunidu at
retzidu petzi unu mandadu, dadu de sa Sotziedade de is Natziones, a coa de
s'ONU, subra una parte minore de su territòriu.

In die de oe galu, su Commonwealth est simbolicamente ghiadu de su soberanu de
su Rènniu Aunidu, mancari sa majoria de sos paisos membros tengiat istitutziones
republicanas. Sas natziones chi nde faghent parte sunt acapiadas de interèssios
communos, ma sunt indipendentes s'una de s'àtera. Non sunt ligadas de tratadu
perunu e podent mantènnere sa neutralidade in su casu chi unu o prus de sos
àteros membros s'agatent impinnados in cunflitos armados.

Si sa majoria de sas colònias britànnicas at adillidu a su Commonwealth, àteras
antigas colònias (is Istados Unidos d'Amèrica) e unos cantos protetorados o
paisos suta mandadu, nde sunt abarrados a foras, comente Egitu, Irac, Giordània,
Palestina, sa colònia e protetoradu de Aden (federatzione de sos emirados arabos
de su sud), Kuweit, Bahrein, Catar sos Emirados Arabos Aunidos e s'Oman.
Irlanda, Zimbabwe e Gàmbia, nd'ant fatu parte in tempus andadu.

Lista de sos paisos adillentes a su Commonwealth de sas natziones segundu annu
de adillida



https://sc.wikipedia.org/wiki/Celtos

Cun nùmene de Celtos sunt inditados unu grupu de pòpulos indoeuropeos chi in su
perìodu de lughidore majore (sèculos IV-III i.C), biviant un'àrea istèrrida de
s'Europa, de is ìsulas Britànnicas, a su lutone de su frùmene Danùbiu, impare a
unas cantas cussòrgias assoladas prus a sud, a manu de sa penìsula Ibèrica,
Itàlia e Anatòlia.

Culturalmente fiant acomunados de is orìgines ètnicas, de limba de matessi
brancu linguìsticu, e matessi religione, abarraiant noantamas ispartzidos
politicamente. Intre is bàrios grupos s'iscerant Britànnos, Gallos, Pannonos,
Celtiberos, Galatos, acusorgiados respetivamente in is ìsulas Britànnicas,
Frantza e Itàlia tzentru-setentrionale, penìsula Ibèrica e Anatòlia.

De su sèculu de 2 i.C. is Celtos sunt istados sugetos de perssiones polìticas,
militares e culturales de àteros duos grupos indoeuropeos: de norti is Germanos
e de sud is Romanos. Fiant abbadinados e assimilados progressivamente, e giai de
edade tàrdiu-antiga sa cultura issoro fiat in decaimentu.

S'incuida comente pobulu autònomu agatat testimonia de s'allindadura de sa limba
issoro a is ìsulas britànnicas (chi s'agataiant a sa làcana ùrtima de s'impèriu
Romanu).

Est in ie chi s'agatant is eredes issoro: is populos de Irlanda, de is
territòrios otzidentales e setentrionales de sa Grandu Britànnia e de Bretagna
sighint a faeddare limbas e a aguardare culturas chi dependent de is abos
antigos.



https://sc.wikipedia.org/wiki/Cec%C3%A8nia

Sa repùblica cecena (in russu: Чече́нская Респу́блика, Chechenskaya Respublika;
[tɕɪˈtɕɛnskəjə rʲɪˈspublʲɪkə]; in cecenu: Нохчийн Республика, Noxçiyn
Respublika), comunemente inditada che Cecènia (in russu: Чечня́; [tɕɪˈtɕnʲa]; in
cecenu: Нохчийчоь, Noxçiyçö), est un'istadu federadu de sa Rùssia. Sa capitale
est Grozny.

Posta in sa Ciscaucàsia, s'agatat in su chirru prus orientale e meridionale de
s'Europa, a tesu de unos 100 km dae su mare Càspiu. S'istadu tenet istèrrida de
17,300 km2 e segundu su tzensimentu russu de su 2010 contat populatziones de
unos 1.270.000 bividores, nùmeru nointames cuntierradu dae medas demògrafos, a
pàrrere de chie non est plausìbile una tale crèschida demogràfica a pustis de is
duas gherras medas sambenosas chi ant imbestidu s'àrea.

A fatu de s'iscontzu de s'Unione Soviètica, in su 1991, sa repùblica sotzialista
soviètica autònoma de Cecènia-Inguscètzia fiat ischirriada in duas partes: sa
Repùblica de Inguscètzia e sa Repùblica de Cecènia. Cust'ùrtima aiat proclamadu
sa Repùblica cecena de Ichkeria, chi pretendiat de balangiare indipendèntzia. A
fatu de sa prima gherra cecena cumbàtida contra sa Rùssia, sa Cecènia aiat
efetivamente conchistadu indipendèntzia de facto. Su controllu russu fiat però
torradu a istabilire durante sa segunda gherra cecena. Dae tando s'assistet a
unu sistemàticu protzessu de ri-fraigadura assentadura de s'istadu, mancari
sighent galu cumbatos in is montes e in is regiones meridionales de sa
repùblica.

Sa populatzione totale de sa Cecènia est carculada pro uno 1.269.000 bividores.
Is cecènos nde rapresentant unu 95,3%. Àteros grupos sunt russos (1,9%), cumucos
(1%), ingùscios (0,1%) e àteros grupos minores. Sa comunidade armenos, chi
contaiant unos 15.000 bividores in sa sola Grozny, s'est reduida a pagos
famìllias.

A s'agabbu de s'època soviètica, is bividores russos fiant unos 23% de sa
populatzione. Segundu funtes russas dae su 1991 a su 1994 10.000 persones de
etnia non cecena (mescamente russos, ucrainos e armenos) ant lassadu sa
repùblica a càusa de is discriminatziones retzidas e de sa limpiadura ètnicasuta
su guvernu de Dzhokhar Dudayev.

Durante da gherra, s'economia cecena at collassadu. Sa richesa produida, postu
chi si potzat diaderu carculare, est petzi una fratzione de su chi fiat
cabudianamente. In su 1994 is separatistas aiant pranificadu de intrare valuta
noa, cosa chi no at pòdidu mai acontessere una borta comintzada sa segunda
gherra cecena. S'efetu de sa gherra est istadu su de iscagiare unu 80% de su
potentziale econòmicu de sa repùblica.

Dae su 2000 sa situatzione econòmica s'est adelantada cunsiderabilmente. Is
isfortzos fatos pro torrare a pesare Grozny e progressos in is chistiones de
polìtica, segundu unos cantos funtzionàrios faghent cunsiderare de istabilire
un'indùstria turìstica. B'ant però imputos chi sustenent ca is operajos chi
traballant pro torrare a fraigare sa tzitade siant suta-pagados e
irregularmente, e ca is pòberos siant istados simpremente bogados. Su disimpreu
est comente chi siat menguende.



https://sc.wikipedia.org/wiki/Casu

Casu (dae su latinu caseus), est unu prodottu de su latte. Su casu lu faghet su
pastore cun medodu traditzionale o in su casifitziu cun metodu industriale. Unu
passazu est sa saladura e s'istajonadura. Su casu si faghet cun latte acchinu,
latte eveghinu (de arveghe), de craba o de bufala. Su casu si podet consumare
friscu o istajonadu. B'est puru su casu po rattare. Unu tipu de casu est sa
mozzarella fatta cun latte de bufala.

In Sardigna si produet casu friscu o casu chi si faghet istajonare, in formas
minores (pischeddu) o in formas mannas ( casu romanu). Unu sutaprodottu de su
latte trabagliadu po su casu est su regottu. Bi sunt varios tipos de casu. Unu
casu caretteristicu est su casizolu, de latte de 'acca, chi si lassat puru
istajonare unu pagu. Su fiore sardu, de latte de 'acca. Ateros tipos: su casu
giampagadu, o casu marzu, cun sos bermes de su casu. Su gorgonzola, unu pagu
piccante, e chi si faghet in nord Italia. Famadu est su parmigiano reggiano, e-i
su grana padanu. Un ateru casu piccante est su provolone. Calchi tipu de casu si
faghet affumare. Su istracchinu est una crema de casu. E ateros meda.



https://sc.wikipedia.org/wiki/Bol%C3%ACvia

Coordinatas: 17°03′24.73″S 64°59′28.42″W﻿ / ﻿17.05687°S 64.991229°W-17.05687;
-64.991229

Sa Bolìvia est unu istadu chentza bessida a mare chi s'agatat in su
tzentru-uestu de s'Amèrica meridionale. Sas capitales sunt Sucre e La Paz.

Sa Bolìvia tenet istèrrida de 1.098.581 km² e populatzione de unos 10.028.000.
Allàcanat in su norti cun su Brasile, in su sud-estu cun su Paraguay, in su sud
cun s'Argentina, in s'estu cun Cile e Perù.

In antighidade su territòriu de sa Bolìvia est istadu bìvidu de tzviltades
comente sos Tiwanaku, la cultura idràulica de sas Lomas sos moxos. Sos Incas ant
dominadu sa regione, sighidos in su de 16 sèculos de sos ispagnolos, de chi sa
Bolìvia at balangiadu indipendèntzia in su 1825. Durante sa dominadura ispagnola
s'àrea fiat nòdida cun nùmene de Perù Artu e amministradu de sa Corte Reale de
Charcas.

Sos primos isfortzos de otènnere indipendèntzia de Ispagna torrant a su 1809. A
pustis de unos 16 annos de gherras fiat istabilida sa repùblica, su 25 de austu
1825, e mudadu nùmene in s'atuale, in onore de Simón Bolívar. De tando sa
Bolìvia at bìvidu bàrios perìodos de instabilidade, in ue at fintzas pèrdidu
unos cantos terrìtòrios perifèricos e sos chi li daiant bessida a mare.

Sa populatzione boliviana est meda disvariada etnicamente, èssende difatis
formada de s'ammesturu de amerìndios e europeos.

Sa limba printzipale est s'ispagnolu, ma fintzas s'aymara e su quechua sunt meda
faeddados. Sa costitutzione de su 2009 reconnoschet unas 37 limbas uffitziales.

Sas fainas printzipales de sa Bolìvia sunt sa massaria, sa silvicultura, sa
pisca, produtos de maniestu e s'indùstria estrativa, essende difatis ricas de
metallos che istàngiu, prata e lìtiu.



https://sc.wikipedia.org/wiki/Austinu_de_Ippona

Austinu de Ippona (Tagaste oe Souk-Ahras, in Algeria, 13 de santandria 354 –
Ippona, 28 de austu 430) est istadu unu filosofo, piscamu e teologo romanu.

Austinu de Ippona, jamadu erroneamente Aurelius in su medioevo, est connòschidu
comente Sant'Austinu, (latinu: Augustinus Hipponensis).

Fizu de una cristiana, Mònica, e de unu paganu, Patrìtziu. De cultura latina. A
Cartàgine istùdiat retòrica. Insegnante de retorica a Tagaste, Cartagine e Roma.
In gioventude s'est avvicinadu a sa dottrina de sos manicheos, chi a poi hat
refiutada. Su 384 est a Milanu insegnante de retorica. Inoghe connoschet
Ambrosu, piscamu de Milanu. Austinu no est ancora cristianu. Sas preigas de su
piscamu e sa lettura de oberas neoplatonicas l'agiuant a si cunvertire, e retzit
su batijimu su 387 dae Ambrosu. Partit po s' Àfrica. Tzelebres sos arrejonos cun
sa mama, Monica, a Ostia, prima de partire. Diventat predi su 391 e comintzt a
preigare cun sutzessu; su 395 est cunsacradu piscamu de Ippona. Elocuente, de
cultura manna, s'est dedicadu a cumbàtere sas dotrinas erèticas de manicheos,
donatistas, pelagianos. At partetzipadu a divescios Concilios e sinodos, e
sempre est istadu unu faru de dotrina. Sos Vandalos aiant occupadu su nord
Àfrica e si funt avicinende a Ippona. Est istadu Piscamu po 35 annos. Morit a
Ippona su 28 de austu de su 430.

Sos iscrittos de Austinu sunt istados regoltos in 11 vol. in -fol., dae sos
Benedettinos de Saint Germain a Parigi in su 1700.



https://sc.wikipedia.org/wiki/Alfabetu

S'alfabetu est unu sistema de iscritura in ue sos sinnos gràficos (grafemas)
rapresentant sos sonos de sas limbas. A segunda de su sistema, unu grafema podet
rapresentare unu sonu solu, prus sonos o puru podet èssere unu sonu a èssere
iscritu chin prus grafemas.

Sa paràula alfabetu benit dae s'unione de sos nùmenes de sas primas duas lìteras
gregas, Alpha e Beta.

In s'iscritura de sa limba sarda, dae su medioevu a oe, ant impreadu totu is
lìteras de s'alfabetu latinu. Dae unu sèculu a s'àteru sunt cambiados meda is
impreos ortogràficos, mescamente pro s'influèntzia de is limbas de is natziones
dominantes. Segundu s'ortografia istandard isperimentale, impreada dae sa
Regione Sardigna dae su 2006, s'alfabetu sardu est cumpostu dae 22 lìteras de
s'alfabetu latinu:

B'at de cunsiderare chi sa X (chi in s'època ispagnola fiat impreada in totu sa
Sardigna, ma chi oe est abbarrada isceti in s'iscritura de is limbàgios
meridionales) no est previdida in s'alfabetu de sa Limba Sarda Comuna, ma est
impreada aici etotu in s'iscritura de topònimos e sambenados. In prus pro
marcare sa diferèntzia intre sa zeta surda e sa sonora, in sardu, s'impreat su
digramma TZ.

S'ùnica àtera ortografia chi at àpidu su reconnoschimentu de un'ente pùblicu est
una grafia locale, pensada pro iscrìere is limbàgios meridionales ebbia,
numenada “Arrègulas po ortografia, fonètica, morfologia e fueddàriu de sa Norma
Campidanesa de sa Lìngua Sarda”, adotada in su 2010 dae sa provìntzia de
Casteddu. Est un'ortografia chi assimìgiat bastante a sa de sa LSC, e is
diferèntzias prus mannas sunt sas matessi chi distinghent su sardu faeddadu de
su Cabu de Giosso dae su de su Cabu de Susu.

Intre sas grafias non reconnotas in manera ufitziale, sa de importu prus mannu
est sa Limba de Mesania. Custa ortografia impreat su digramma DH pro distìnghere
su sonu cacuminale dae cussu dentale, sighende un'impreu chi aiat bogadu a campu
fintzas calicunu autore de is sèculos passados comente Fabrés e Pedru Casu.

S'ortografia prus a tesu dae sa LSC est sa Grafia Sarda Autònoma, istudiada dae
Antoni Lèpori. Sa GSA impreat fintzas sa lìteras Ç (ci truncada), K (capa) e Y
(ìpsilon/i grega) e sos digrammas LLY e NNY.



https://sc.wikipedia.org/wiki/%C3%8Csulas_F%C3%B8royar

Coordinatas: 61°58′11.8″N 6°50′40.13″W﻿ / ﻿61.969944°N 6.844481°W61.969944;
-6.844481

Is ìsulas Føroyar (pronuntziadu in limba faroesa [ˈfœɹjaɹ]; in danesu: Færøerne
[ˈfæɐ̯øːˀɐnə]) sunt unu archipèlagu chi s'agatat intre su mare de Norvègia e
s'Altànticu setentrionale, a mesu caminu intre Norvègia e Islanda e 320 km a
norte-uestu dae Britànnia Manna.

S'archipèlagu tenet istèrrida aprossimada de 1.400 km2 e populatzione de 48.700
bividores. Est una regione autònoma e natzione costitutiva de su Rennu de
Danimarca. Sa capitale est Tórshavn.

Intre su 1035 e su 1814, is ìsulas Føroyar fiant parte de su Rennu de Norvègia.
Cun su tratadu de Kiel de su 1814, su cuntrollu de is ìsulas est passadu a sa
Danimarca, impare a is àteras regiones fintzas a tando norvegesas de Groenlàndia
e Islanda. Dae su 1948 sunt autònomas e in su cursu de is annos ant otentu
pòdere subra casi totu is chistiones de polìtica interna, ma non subra sa
defensa e is affàrios èsteros.



https://sc.wikipedia.org/wiki/Tr%C3%A0chia

Sa Tràchia, o Tràtzia (in bùlgaru: Тракия/Trakija; in gregu: Θράκη/Thráki; in
turcu: Trakya) est una regione de su sud-estu de s'Europa, posta in sa penìsula
Balcànica e ispartzida intre Bulgaria, Grèghia e sa parte europea de sa Turchia.

In tempus andadu, custa regione istòrica s'isterriat dae sa Matzedònia a su mare
Nieddu, dae su mare Egeu a su frùmene Danùbiu. Is tremenes ant tentu
variatziones in is perìodos diferentes de s'istòria. Is montes Rodopes seberant
sa Tràchia grega dae sa bùlgara e su frùmene Evros sa Trachia turca dae sa
grega, denomindas respetivamente «Tràchia otzidentale» e «Tràchia orientale».

Is tzitades printzipales de sa zona sunt Istanbul (in antis Costantinòpoli,
Kallipolis, Edirne (in antis Adrianòpolis), e Tekiradag, totus agatante·si in
Turchia. In sa zona grega s'iscerant is tzentros majores de Komotini, Xanthi e
Alexandròpolis.

Sa regione de sa Tràchia est essentzialmente agrìcola e bi si produent tabacu,
arrosu, trigu, cotone, seda, ògiu de olia e frutas.



https://sc.wikipedia.org/wiki/Teorema

Teorema in grecu ollit nai: cosa chi si castiat, asuba a chi si pensat; in su
pianu etimologicu su fueddu est simbili a teoria (da τίθημι).

In matemàtica po teorema, in sensu strintu, si narat una propositzioi chi benit
dimostrada aintru a una teoria formali (cumenti a onni atra propositzioi chi
benit de is assiomasa de sa teoria atressu unu manixu de dimostratzioi) e chi in
d-una espositzioi sistemàtica de sa teoria benit presentau cumenti arrisurtau
d'importantzia meda. Su rolu importanti diferentziat is teoremas de lemmas, de
is corollarius e de is fàcilis propositziois de sa teoria. Unu teorema est
insarasa una implicatzioi logica intra dus predicaus.

Onnia tanti si usada su fueddu "teorema" puru po una propositzioi po chi no si
pottada una dimostratzioi chi donada soddisfatzioi in totu e po totu, ma si
pottada scetti una prova chi ballidi po unu numeru mannu de situatzioisi ma no
po totusu o de una prova cun callincunu passàda pagu definida (su fueddu justu,
in sas teoriasa formalisi, esti una congettura).

Unu esempiu de s'usu prus tranchillu de su fueddu "teorema" esti donau de sa
propositzioi utimu teorema de Fermat usada ananti de sa fini de sa dimostratzioi
gratzias prus a totu a Andrew Wiles. Andada arragodau puru ca oi ci funti
dimostratzioisi meda mannasa e dificilisi (cummenti cudda de prus de 15000
paginasa de sa classificatzioi de is gruppusu finiusu simpli) chi ianta a
richiedi controllusu chi scetti po unu pagu funti fattusu cun s'attentzioi chi
ianta a bolli. Atrasa dimostratzioisi chi ianta bolli controllusu meda atentusu
funti cussusa chi si si pointi asuba analisi empiricasa fattasa cun su computer
(v. matematica sperimentale). Po is propositzionisi po calli ci funti
dimostratzioisi dificilisi chi teninti una fiducia manna de sa comunidadi
internatzionali precisa cummenti cussa de is matematicusu, si cunsidera licito
s'usu tranchillu de su fueddu "teorema".



https://sc.wikipedia.org/wiki/Tataresu

Su Tatarèsu (nadu puru sassaresu o turritanu) est unu limbazu, naschiu dae
s'unione linguistica de còssu, pisanu e ligurinu, chi tenet peroe meda lèssicu,
morfolozia e sintassi de su sardu (variante logudoresa). Est pro custu chi a
ponner su tataresu ind unu grupu unicu venit difitzile meda, e sos linguistas
preferin a lu mutire "limba a lacana" tra su corsicanu e su sardu. Si podet dare
chi siet unu dialetu de su sardu, cun dificurtade meda pro sa resone nada in
supra, o b'andet a formare unu grupu novu chi cumprendat tataresu, galluresu e
còssu.

Su tataresu naschit chin sa Repubrica de Tàtari in su 1200, annu chi sa tzitade
si ponet sutt'e sa custodia de Genova. Fintzas a tando, s'allegavat su sardu
logudoresu, chi poi diat abbarrare petzi che "limba de zente ischida". Difatis,
su sardu (impari a su latinu) chi si podet galu bier in sos Istatudos Tataresos,
sa zente no lu faveddavat, allegande unu dialettu toscanu chin influentzia sarda
e còssa. Max Leopold Wagner navat chi su tataresu l'an cumintzau a faveddare
pustis 'e un'apedémia tantu mala chi bi sun abarraos in tzitade solu pisanos,
còssos e genovesos.



https://sc.wikipedia.org/wiki/Tagikistan

Su Tagikistan (in tagikuТоҷикистон [tɔd͡ʒikɪsˈtɔn]), uffitzialmente Repùblica de
Tagikistan (in tagiku: Ҷумҳурии Тоҷикистон, Çumhuriji Toçikiston/Jumhuriyi
Tojikiston; in persianu: جمهوری تاجیکستان‎; in russu: Респу́блика Таджикистан,
Respublika Tadzhikistan) est una repùblica presindetziale de s'Àsia tzentrale.
Sa capitale est Dushambe, sa limba uffitzile su tagiku.

Allàcanat a sud cun s'Afghanistan, a s'uestu cun s'Usbekistan, a su norte cun su
Kyrgysistan, in s'estu cun sa Tzina. Su 90% de su territòriu est costituidu dae
montes.

Durante s'istòria, su territòriu chi oe format su Tagikistan est istadu populadu
dae medas culturas antigas. Intre custas sa tzitade de Sarazm de su Neolìticu e
Edade de su brunzu. In tempus afatante fiat colonizadu dae pòpulos disvariados
chi bi ant istabilidu sos rennos issoro, comente sa tziviltade
batrianu-margiana, sa cultura de Andronovo, Buddhismu, sa Crèsia de oriente, su
zoroastrismu e su manicheismu.

Sa regione fiat dominada dae numerosos impèrios e dinastias, comente s'impèriu
achemenide, s'impèriu eftalitu, s'impèriu samanidu, s'impèriu mongolu, s'impèriu
Timuride e s'impèriu russu. Cun sa costitutzione de s'Unione Soviètica su
Tagikistan fiat fatu repùblica soviètica e a s'iscontzu at otentu indipendèntzia
in su 1991, sighida giai luegus dae una gherra tzivile chi at tentu durada de su
1992 a su 1997.

Dae s'acabu de sa gherra su Tagikistan at agatadu istabilidade polìtica e
gratzias fintzas a giudos esteros s'economia sua est como crèschende. Atualmente
in transitzione cun unu sistema capitalista, s'economia dipendet in manna parte
de sa bogada de allumìniu e su cunòtibu de su cotone.

Sa prus parte de sos bividores suos apartenit a su grupu ètnicu tagiku e faeddat
sa limba tagika, chi est unu dialetu de su persianu. Sunt medas fintzas sos chi
ischint faeddare fintzas su russu.



https://sc.wikipedia.org/wiki/Sotziedade_de_Natziones

Sa Sotziedade de Natziones fiat una organizatzione interguvernamentale fundada
su 20 de ghennàrgiu 1920, a resurtu de sa cunferèntzia de paghe de Parigi chi
aiat postu fine a sa prima gherra mundiale. Est istada sa prima organizatzione
internatzionale chie tènneret punna primàrgia de mantènnere sa paghe in su
mundu. Obietivos suos fiant de prebènnere is gherras peri una seguràntzia
colletiva e sa negotziatzione de is perricas internatzionales. Àteras chistiones
chi ddi pertocaiant fiant is cunditziones de is traballadores, su tratamentu de
is populatziones nadias, tràfficu de umanos, de drogas e de armas, sa salude
globale, is presoneris de gherra e s'amaparu de is minorias in Europa. In su
perìodu de massima addillida, intre su 28 de cabudanne 1934 e su 23 de freàrgiu
1935, nde faghiant parte 58 membros.

A pustis de disvariados sutzessos importantes e carchi fallimentu in is primos
annos '20 de su de 20 sèculos, a s'acabu de s'istòria sua sa Sotziedade de
Natziones aiat dadu proba de non pòdere acarare o prebènnere is gherras chi
fiant aprontende in is annos '30 e istados comente Germània, Giapone, Itàlia e
Ispagna si nde fiant retirados.

Sa Sotziedade de Natziones at tentu durada de 26 annos e a s'incras de s'acabu
de sa segunda gherra mundiale fiat sutzèdida dae is Natziones Unidas, fundadas
su 20 de abrile 1946.



https://sc.wikipedia.org/wiki/Socrate

Socrate (in gregu Σωκράτης, Sōkrátēs; Atene, 469 a.C. – Atene, 399 a.C.) est
istadu unu filòsofu gregu antigu.

Socrate no s'adi lassau nudda de iscrittu, poitta creia ca sa beridadi deppiat
essi ciccada in su dialegesthai (discursu) e no podia essi iscritta, ca sinunca
ia tentu unu valori dogmaticu. Tottu cussu chi sciesu de sa bida e de sa
folosofia sua si danti nau, printzipalmenti, Platone e Senofonte chi funti
istaus alunnus suus e Aristotele. Nasciu in su 470 a.C. a Atene in Grèghia,
fillu de Sofronisco e de Fenerete, in su piseddidade ia istudiadu sa physiscun
Anassagora, e agoa, no appanadu de custu, incumenzò a istudiai s'omini, commenti
is sophisteis. Adi spendiu totu sa bida po sa filosofia, i edi mottu po issa, in
su 399 a.C. Socrate fudi una de is prus importantis figuras de sa filosofia, ca
finzasa filosufus de su '900, cummenti Nietzsche e Kierkegaard, anti pigau
ispuntu de issu.

Socrate arribada in d'unu momentu particolari po sa filosofia gréga, sa
presentzia de is Sofistas. Communti issus, Socrate, si cuncintrada in s'omini e
aintru de issu ciccada sa veridadi,



https://sc.wikipedia.org/wiki/Silanos

Silanos (Silanus in limba italiana) est unu comune italianu e est una bidda de
sa Provìntzia de Nùgoro. Naschet subra 'e una sedda a 432 metros subra 'e su
mare, in d'unu zassu de 48 kmq e faghe parte de sos montes de su Màrghine e
jughet 2.181 abitantes.

Su zassu in ube commo s'agàttat sa 'idda, resùrtada abitàda dae su tempu 'e sos
nuràghes. A tando s'antìga 'idda romana, s'agattaìada accùrzu a ube commo best
sa gava 'e sa carchìna. In antighidàde, fìnas a pàgos ànnos commo, in sa gava bi
fidi su furru 'e sa carchìna; segùndu una traditziòne si nara chi b'èppan
tribagliàdu sos presonèris chi fin condannàdos a sos tribàglis fortzàdos, invèze
sa gava est bistàda abèrta da sos padres de s'ordine Cistercense. Incùe bi
tribagliaìan sos padres, e solu dopo sa gava est bistada aberta a su restu 'e sa
zente 'e sa 'idda. In cussu zassu 'e tottu sos Cistercensos de Cabuabbas
(Sindia, han fraigàdu sa crèsia de Santu Larettu (XII sec.) In su tempus
giudicale sa 'idda 'e Silanos, a tando Sjlano, faghìat parte de sa curadoria de
su Màrghine, e appartenìada a su giudicato di Torres o de su Logudoro. Silanos
si càmpat allevànde su bestiàmene e cun s'artigianàdu tipicu: faghìnde
tappettos, durches e pane. Su terrìnu, meda 'onu, es prantàdu a orzu, fae, olìa,
bide e àrbules de frutta. Su campu est prenu de àrbules de piràstru, meda de
custas sun bistàdas innestadas a diversas calidàdes de pira.

Su territoriu est bistadu popoladu finzas dae sos tempos de sa preistoria.
Commente jai nadu in subra lu dimostran sos repertos chi s'agattan commo: Santa
Sarbana (nuraghe, puttu sacru, tumba 'e sos gigantes de Pedra Pinta), sos
bettiles de Santu Larettu e sos nuraghes Corbos, S'ulivera e Madrone. In su
tempus giudicale sa 'idda 'e Silanos, a tando Sjlano, faghìat parte de sa
curadoria de su Màrghine, e appartenìada a su giudicato di Torres o de su
Logudoro. In su 1259, morta sa giudicessa Adelasia, sa curadoria, cuntesa tra
sos Doria e sos Arborea, benit posta in su giudicato de Arborea. Sa villa passa
gai a su visconte de Narbona in su 1410, in su 1420 in mano a sos aragonesos,
che l'han dada poi a su valenzanu Bernardo Centelles commente feudo. In su 1439
benit zedida a Salvatore Cubello, intrande a faghe parte de su marchesato de
Oristanis finas a su 1478. Dae custu momentu, sa 'idda torrada a bintrare in sa
contea de Oliva, infeudadu prima a sos Centelles, diventados contes de Oliva in
su 1449, e poi a sos Borgia. Una 'orta estinta sa famiglia, sa villa benid dada
a sos Pimentel con Maria Giuseppa, s'erede de sos Borgia e muzzere de Pietro
Tellez Giron. In manu a custos ad'abbarare finzas a su 1843, cando benid
riscattadu su feudo. Segundu a commente es bistadu partidu dopo dae su guvernu
sardo-piemontese, Silanos benid assegnada a sa provincia de Cùllieri. In su 1848
benid compresa in sa divisione amministrava de Nuoro, e in su 1859 in sa
provincia de Tattari, cirdondariu de Nuoro e mandamentu de Bolotana. Una 'orta
fatta sa provincia de Nuoro in su 1927, sa 'idda 'intrada a faghe parte de custa
provincia.



https://sc.wikipedia.org/wiki/Shai_Agassi

Shai Agassi (naskidu in su 1968) este su fundadore e su Amministradore delegadu
de sa Better Place.

Diplomadu a su Technion, sa famosa universidade de Haïfa in Israele, in su 1992
at fundadu sa sotziedade TopTier Software, in cui fit direttore tecnicu e poi
Direttore Generale. Poi est diventadu Presidente de sa Products and Technology
Group (PTG) in sa SAP AG. Su 28 'e martu de su 2007 at dadu sas dimissiones dae
custa sotziedade, pro sighire sos interessos in sas energias alternativas e su
Riscaldamento Globale de sa terra. In santu aine de su 2007 at fundadu una
cumpagnia jamada Project Better Place (chi cheret narre' Progettu pro
un'ambiente mezus), ponzende s'attenzione in su campu de sa mobilidade e in su
trasportu cun macchinas elettricas in alternativa a sas macchinas a petroliu.

In bennarzu de su 2008, su guvernu israelianu at annunziadu de cherrer
partecipare, cun d'unu ajudu mannu, pro approvare s'usu de macchinas elettricas.
Pro cussu si unidi a s'iniziativa de sa joint venture tra Better Place, su
gruppu Renault e sa Nissan.



https://sc.wikipedia.org/wiki/Saskatchewan

Su Saskatchewan est una provìntzia de su Cànada otzidentale. Su cabulogu est
Regina, sa tzitade prus manna Saskatoon.

Tenet istèrrida de 651.900 km² e populatzione de unos 1.034.000 bividores e
allàcanat in su norti cun is Territòrios de su Norti-Uestu, in s'estu cun sa
provìntzia de Manitoba, in su sud cun is istados USA de Dakota de Norti e
Montana, in s'uestu cun sa provìntzia de Alberta. Est sa sola provìntzia
canadesa a non tènnere bessida a mare impare a s'Alberta.

In antis de s'arribu de is europeos in s'àrea biviant giai populos nativos. Su
primu europeu nodiu chi nd'apat atraessadu su territòriu, artziende·nche de su
frùmene Saskatchewan, est istadu Henry Kelsey in su 1690.

S'economia est traditzionalmente acapiada a sa massaria, ma in die de oe est
meda disvariada. Sunt fintzas isfrutadas is risursas de linnàmene e mineràrias:
sa provìntzia est unu de is produtores majores de uràniu e potàssiu in su mundu.
Fintzas s'estratzione de petròliu e gas naturale sunt fainas meda de importu.



https://sc.wikipedia.org/wiki/Samatzai

Samatzai (nòmene antigu Santu Maccari) est una bidda posta in sa Sardigna de
giossu, in su territòriu de sa Provìntzia de Casteddu, tenit 1.746 personis e
est a 30 km de sa capitali sarda, Casteddu.

Samatzai est una bidda de giai giai 1760 personis, e su logu suu est in
Sardìnnia de Giossu, in sa provìntzia de Casteddu, atesu 32 km de sa Capitali.
Est 72 km atesu de Aristanis, 156 km atesu de Nùgoro e 194 km de Tàtari. Is
cordinadas giogràfigas funt 30° 29' de latitùdini e 0° 5' de longitùdini de su
meridianu de Casteddu. Su territòriu cumunali tenit una mannària de 31,12 km² de
manera arregulari de sud-est a nord-ovest intru de sa làcana de is cùcurus de sa
Trexenta e is pranus de Campidanu. Su territòriu tenit a làcana de nord Guasila,
a est Pramentelu e Barrali, a sud Donori e Ùssana e a ovest Nuràminis -
Biddagrega e Serrenti. Samatzai est in sa làcana de su pranu mannu campidanesu
unu pagu in sa costa de su cùcuru, acanta de un’arriu. Est intru de 100 e 300
metrus apitzu de su pillu de su mari, e cun una mesana de 165 metrus. Est prus
chi totu pranu, cun calincunu cùcuru in su sartu, chi ddi nant “monti”, chi
faint parri su sartu prus de interessu acarendiddu cun is pranus campidanesus, e
dd’assimbìllat de prus cun su sartu trexentesu.

Ddoi funt logus archiològigus meda, e cosa architetòniga de importu in bidda, sa
majoria de custas cosas sa Soprintendèntzia no dd’at arregistrada e duncas no
funt amparadas. Fintzas de s’antigòriu su sartu est pratziu in duus: Sartu de
Susu e Sartu de Bàsciu. Po Sartu de Susu naraus totu su logu chi àndat a nord,
chi làcanat cun Serrenti, Guasila e Pramantellu. Po Sartu de Bàsciu sa parti chi
àndat a sud-est e làcanat cun Biddagrega-Nuràminis, Ùssana, Donori, Barali e
Pramentelu torra. Sa lìnia chi spèrrat is duas partis pàssat in mesu a is duas
arrugas chi partendi de sa bidda betint a Ortacesus (conca a nord-est) e a
Biddagrega (conca a sud-ovest). Scedas apitzu de su cumunu de Samatzai pigadas
de "Sa storia nostra" de Antonio Leoni (Editzionis Nuove Grafiche Puddu)

Sa Sardìnnia fiat posta mali meda in su cumentzu de su noixentus, arremonaus is
avolotus de Bugerru de su 1904, candu sa genti fiant manifestendi po una vida
mellus e is sordaus ddus ant sparaus. Samatzai puru at pigau parti a is gherras,
mandendi is fillus suus a Lìbia, teneus testimonias de sa furriada a domu de
Vincenzo Leoni, e a sa Primu Gherra. Is samatzesus partius a sa gherra fiant 124
ma 38 no funt prus furriaus a domu. Arribau su fascismu, Samatzai puru at biu sa
Domu de su Fàsciu, chi fiat in bia de Santa Maria e su segretàriu de su partidu
fiat po medas annus Gino Musiu su dotori. Sa currenti fiat arribada in su 1926,
ma sceti po is arrugas e is arricus, sa genti iat sighiu a no dda tenni in
domu.In su 1934-35 s’Aministratzioni Cumunali at pesau unu monumentu po
arregordai is mortus de sa Gherra Manna. In Samatzai puru ddoi est stètia una
bonìfica de is paulis, est a nai in is benatzus e in is tramatzeddus, chi ddas
ant sciutaus in su mesi de axrolas de su 1939. Cumentzada sa Segundu Gherra
medas piciocus samatzesus funt partius e 13 no funt prus furriaus a domu, e is
chi fiant abarraus in domu, ant patiu su fàmini e sa scassesa. Spaciada sa
gherra fiat cumentzada un’atra gherra, sa contras a su sèntzulu chi betiat sa
malària, gherra binta gràtzias a prus de 30.000 milla òminis e meda DDT. De is
annus sessanta fintzas a oi Samatzai at tentu una furriada manna in su sartu e
in atividadis econòmigas, in sa segundu perra de is annus cincuanta is terras
chi fiant de Battista Melis ddas ant spratzias intru de is messajus e a su
nascimentu de s’indùstria de sa cracina in su sartu acanta de sa bidda.

(pronuntziau sa Candebera in samatzesu) Custa festa arregordat s’arrituali po
purificai a sa Madonna, agoa chi at tentu a Gesùs, comenti fiat sa lei in su
tempus. Sa festa est su 2 de su mesi de friaxu, de sèmpiri. Dònnia annu
scioberant 4 fèminas, sa Priorissa (chi depit essi sa mulleri de unu Cunfrari de
sa Madonna de s’Arrosàriu), duas Priorisseddas (chi depint essi piciocas) e una
Suta-Priorissa. S’arrituali est longu e bellu meda, est abarrau su pròpiu de
s’antigòriu: innantis de sa missa manna, sa Suta-Priorissa si fait acumpangiai
de is Priorisseddas a nche sa Priorissa, anca cuncodrant is cìrius e ponint duas
trutureddas e un’ampudda de binu in d-unu cofinu, po ddu donai a su predi. Agoa
totu s’acumpangiamentu andat a s’oratòriu bèciu, anca si mudant de bistiri e si
ponint is bistiris tìpicus de sa festa; fatu custu andant a ndi pigai a su predi
po andai totus imparis a s’oratòriu anca ddoi est sa stàtua de sa Madonna, po
s’arrituali de sa beneditzioni. In sa Missa Santa, su predi beneixit is
stiàricas chi agoa ddas donant a sa genti e acabada sa Missa, totu is cumbidaus
andant anca bivit sa Priorissa po si donai is “Presentis”. Su mengianu acabat
cun d-unu pràngiu mannu. Sa dii de sa festa sighit a de noti puru, e acabat cun
sa cena manna in sa domu de sa Priorissa.



https://sc.wikipedia.org/wiki/Sa%E1%B9%83s%C4%81ra

Su fueddu Samsara (de su sanscritu "iscùrriri imparis") indicat, me is
religionis de s'India commenti s'Induismu, su Buddhismu e su Giainismu, su ciclu
de vida, moti e arrenàscida (torradura a vida) nau puru, mancai impropriamenti,
ciclu de trasmigratzioni de is animas. Est meda botas rafigurau commenti un'
arroda.

In su sensu no literàriu podit indicai puru s'oceanu de s'esistèntzia, sa vida
in terra, su mundu materiali, ca est prenu de daori e de sunfrimentu, i est,
innantis de totu, privu de sustàntzia: su mundu commenti nosu ddu bideus, e
innui bivveus, no est atru ca unu mistérimentu, una chimèra māyā. Aciufau in
custa chimèra, s'omini est afrìgiu duncas de una genia de ignoràntzia metafisica
(avidyā), est a nai de una bisioni no adeguada de sa vida in terra e de cussa a
pustis: custa ignoràntzia condusit s'omini a si movviri tratenendi•ddu aici in
su Saṃsāra. In sa vida onnia indivìduu depit netzessariamenti fai sa
esperièntzia sua, po podiri acoa lompiri a sa liberadura definitiva (Mukti o
Mokṣa: su fueddu sanscritu bolit nai, literalmenti, strobeddadura), ca est su
fini de is religionis e de is filosofias de s'India cun s'ecetzioni de is
iscollas materialistas (ca repudiant custa dotrina).

Su ciclu de is arrenàscidas, e de is motus ca si ripetint, est unu de is pagus
concetus innui cuncordant casi totugantas is iscollas de s'Induismu. Su motori
de custu ciclu est connotu in su karman (atzioni; in manera po nudda giusta, is
prus de is botas, su fueddu benit iscritu karma). Sigundu sa dotrina de su
karman, calisisiat atzioni, e calisisiat cosa chi bolit sa voluntadi, generat
commenti efetu s'ammuntonamentu de karman, chi andat cracullau in proportzioni a
totu su chi at fatu s'omini in s'esistèntzia, in su beni commenti in su mali.
Custu cumportat chi, candu morreus, s'elementu individuali siat custrintu a
torrai a nasciri una atra bota, in forma umana, divina, arimai, vegetali, o de
su dimoniu puru. In s'esistèntzia noa s'indivìduu si at a agatai in una
conditzioni mellus o peus de sa de innantis a sigundu de sa cantidadi morali de
su karman ammuntonau. Cumportendi•si in manera giusta, s'indìviduu nou s'at a
guadangiai sa possibilidadi de scrufiri una arrenàscida prus bella; in s'ipòtesi
cuntraria, at a torrai a nasciri in una conditzioni peus. Su fini urtimu est su
de estinghiri su propiu depidu karmicu fintzas a sodighiri su Mokṣa, sa
liberadura, est a nai sa definitiva bessida de su Saṃsāra.

Si abarrat duncas presoneris in su Saṃsāra po unu numeru indefiniu de botas,
fintzas a spaciai in manera cumpleta s'ammuntonamentu karmicu propiu. Is arrugas
(mārga) chi podint essiri sighias po lompiri a tali obietivu funt tres: s'arruga
de su sacrifìtziu rituali (karma-mārga), s'arruga de sa connoscèntzia
(jñāna-mārga) e s'arruga de sa deditzioni amorosa a unu Deus (bhakti-mārga). Su
Mokṣa est de costuma descritu commenti una genia de conditzioni indistinta (est
a nai unu istadu de innui no est possibili giai una definitzioni positiva) innui
no si provat prus ni prexu ni daori. Sa pati manna de is iscollas devotzionalis,
ca sighint sa currenti religiosa de sa bhakti, identificat sa liberadura
commenti su de s'aciufai po sempri in sa perfeta e biada unioni cun su Deus
amau.

Po su Buddhismu de is Nikaya est su ciclu de vida a su cali funt custrintus is
esseris chi tenint sensibilidadi po curpa de sa conditzioni indisciprinada de sa
menti insoru. Ammuntonendi karma negativu is esseris chi tenint sensibilidadi si
"cundannant" a una arrenàscida noa de sunfrimentu in unu livellu inferiori de
s'esistèntzia (es. in su "rennu arimai" o de is "ispìritus") ammaniendi aici sa
probabilidadi de essiri prus fatzilmenti vìtima de is emotzionis trumbulladoras
e nci arruiri duncas in unu livellu prus in basciu ancòra de s'esistèntzia. Puru
s'ammuntonamentu de kamma (pāli, karma, sanscritu) positivu cumportat una
arrenàscida in su ciclu, mancai siat in conditzionis prus a favori, e, de su
momentu chi est sa vida atotu ca fait sperimentai su sunfrimentu (castia Cuatru
Nobilis Beridadis), sa conditzioni prus bella est cussa de unu abbandonu de su
Samsāra (Nibbāna).

Po is iscollas de su Buddhismu Mahayana no ddui est diferèntzia a intru de
samsara e nirvana. Est in su rennu innui sa vida torrat a nasciri ca si realizat
su nirvana, tot'e duus is mundus funt sbudius (sunyata) de calisisiat
propriedadi inerenti. Sa realizatzioni de custa profunda beridadi potat a sa
liberadura cumpleta (bodhi). Aici Nagarjuna:



https://sc.wikipedia.org/wiki/S%C3%ACndrome_de_Tourette

Sa sìndrome de Gilles de la Tourette (o prus simpremente sìndrome de Tourette)
est unu cuntronu neurològicu chi si manifestat in su minoriu e chi si podet
reduire in s'adolescèntzia. Est caraterizadu de tìchios motòrios e fonatòrios
mudangiosos, a bortas de durada curtza, àteras crònicos, de graesa chi bàriat de
meda lèbia a meda imbalidante.

Medas de is patzientes bisitados in clìnicas ispetzializadas presentant fatuvatu
comorbididades pretzisas, comente sa sìndrome de dèficit de atentzione e su
disturbu ossessivu-compulsivu, disturbos chi podent pejorare sa cunditzione
patològica de sa pessone e chi abisòngiant duncas de tratamentu adecuadu.

Su nòmine de sa sìndrome benit de su neuròlogu frantzesu Georges Gilles de la
Tourette, chi dd'at illustrada in su sèculu de 19, mancari èsseret connota giai
de su sèculu de 17.

Sa prevalèntzia in sa populatzione de pipios est de s'1%, prus rara in s'Africa
Sub-sahariana e in is afro-americanos.

Meda fitàniu s'assòtziu cun depressione, disturbu de deficit de atentzione cun o
chentza iper-atividade, su disturbu ossessivu-compulsivu.

Is tìchios sunt fatufatu intriscados o intzullados de cunditziones stressògenas,
ma podet fintzas acuntèssere chentza peruna càusa emotzionale aparente. Sa
sintomatologia sighit a unu sentidu de tensione tenende efetu de dd'apaghiare
(cosa chi dda distinghit de àteras mòvidas non boluntàrias o de is mioclonias
chi caraterizant su malecaducu).

Anomalias in su cherbeddu in is tzircùitos intre cortècia frontale e nucleos
comente talamu e gànglios de sa base, diant dare atividade anòmala de sa
dopamina, neuro-trasmitidore chi tenet rolu mannu in s'inibitzione de atos e
cumportamentos.

B'ant formas acapiadas geneticamente a su disturbu ossessivu-compulsivu. Su
relatu cun su disturbu de deficit de atentzione no est istadu fintzas a como
cunfirmadu.

In s'istadu atuale b'ant curas farmacològicas chi s'apoderant subra
s'assuntamentu de aloperidolo, clonidina, clomipramina e SSRI, sigla inglesa chi
istat pro inibitores seletivos de s'assorbimentu de sa serotonina (Serotonine
Selective Reuptake Inhibitors): sa serotonina tenet difatis efetu in sa
modulatzione de sa dopamina, printzipale neuro-trasmitidore responsàbile de sa
sìndrome. Mancari tèngiant efetu minimadore siat in is sìntomos motòrios, siat
in is ossessivos, niunu intre custos tenet atzione eletiva subra sa Tourette.
Comente chi siat, medas bortas sa sìndrome isparessit perisse in edade de 18-20
annos.

Sunt in istùdiu farmacos noos comente anti-andrògenos: sa finasteride,
moduladore de sa dopamina, paret tèngiat efetu positivu subra is tìchios e is
ossessiones.

Sunt fintzas propostos tratamentos neuru-chirùrgicos cun istimulatzione
cerebrale profunda (DBS, Deep Brain Stimulation). S'interventu cunsìstit in sa
posidura permanente de elètrodos in su cherbeddu. In tempus passadu fiant
bogadas seletivamente àreas cerebrales o fiant canniadas boluntariamente, totu
mètidas oe discoidadas, sendi chi fàghiant dannos intames de dare resurtados
positivos. Sa DBS est comente chi siat unu interventu de cunsiderare a pustis de
avaloramentu atentzionosu e de allogare a casos in ue sa terapia farmacologica e
psicològica no apat tentu efetu, in patzientes majores de edade collaborantes e
in acòrdiu prenu.

In is ùrtimas deghinas de annos medas evidèntzias iscientìficas ammostant
comente sa cànnabis e is cannabinòides de sìntesi tèngiant efetu positivu subra
is sìntomos.

Fentomadu in literadura fintzas su Habit Reversal, chi peri apricu de tècnicas
cumportamentales proponet de modificare s'istrutura neuronale. Is resultados in
adolescentes e giòvanos parent èssere positivos.

Sighidos in follow-up, intre 31 mannos cun sa Tourette, totus aiant agabadu is
iscolas superiores, su 52% aiat sighidu a su mancu duos annos de college e su
71% teniat traballu o sighiat iscolas de educatzione superiore.

S'adatamentu sotziale e su rendimentu iscolàsticu podent èssere istrobados
fintzas de comorbididades comente sìndrome de deficit de atentzione o disturbu
ossessivu-compulsivu, chi sunt causa de sufferèntzia majore e cherent tratados
adecuatamente. Sunt de ajudu unu apògiu psicoteràpicu o interventos
psico-educativos.



https://sc.wikipedia.org/wiki/Rughe

Sa rughe (in logudoresu, ruche in nuoresu, gruxi in campidanesu), dae sa paraula
latina crux crucis, indicat unu istrumentu de tortura chi fut connotu in
s'antighidade. Beniant cundennados a morrere in rughe sos assassinos, sos chi si
funt machiados de delitos mannos, sos avversarios politicos e ateros.

Sa rughe fut formada dae unu palu verticale che beniat piantadu in terra e dae
uni palu orizontale. Su cundennadu beniat appiccadu a sa rughe cun giaos, postos
in sas manos e in sos pes, o ligadu a sa rughe. Subra una rughe est mortu Gesus
Cristu, cundennadu dae s'autoridade romana (Pontiu Pilatu) e de s'autoridade
ebrea. Subra sa rughe, narant sos Vangelos, Pilatu at fatu ponnere un'iscrita in
latinu: "Iesus Nazarenus Rex Iudeorum" (I.N.R.I). Sa rughe est su simbulu pius
importante de sa religione cristiana, ca ammentat sa morte de Gesu Cristu, chi
est mortu subra una rughe, innotzente, pro essere istadu fidele a sa missione
sua, chi li fut dada dae Deus, chi Gesus giamaiat "Babbu meu". Sos cristianos
catolicos incomintzana sa Missa e guasi totu sas preghieras cun si sinnu de sa
rughe, tocchende sa fronte e nende "in nomine de su Babbu", tocchende sas
pettorras e nende "de su Fizu", e tocchende sa punta de sa pala manca e dresta
nende "de s'Ispiritu Santu". In sas natziones cristianas sa rughe s'agatat in
totue: subra sos campaniles, subra sas crejas e intro sas crejas, sos
crocifissos e puru in sas domos. In medas logos de s'Italia sas rughe s'agatat
in logos panoramicos, montes ecc. Meda capolavoros de pintura ant comente sugetu
Gesu Cristu in rughe (pro es. su crucifissu de Cimabue, de Grunewald, de Guido
Reni ecc).

In architetura si faeddat de "rughe latina" (su palu verticale est pius longu de
su palu orizontale, ed est sa pius comune) e de "rughe grega" (sos bratzos de sa
rughe sunt uguales). E tando una creja podet esser "a pianta" a rughe latina o
"a pianta" a rughe grega.



https://sc.wikipedia.org/wiki/Propaganda_2

Sa Propaganda 2 (incurtziàdu in P2) est istàda una suttea massonica italiana chi
faghìat parte de su Grande Oriente d'Italia , fundàda in su 1877 cun su nùmene
de Propaganda Massonica, ma chi aìat sighìdu un'àttera àndala dae cussa chi sos
istatùtos inditaìan abìa unu modellu cospiratzionista contr'a s'ordinamèntu
zurìdicu de s'istàdu, cando s'impresàrju Licio Gelli nde aìat pigàdu su potere.
Sa P2 che la aìan bogàda dae su G.O.I. in su 26 de trìulas de su 1976; a pùstis,
sa Cumissione parlamentare aìat concruìdu sa chìrca a pìzu de sa P2 marchèndela
comènte "assòtziu criminale" e "eversivu". Una lege, sa n. 17 de su 25 de
bennàrzu de su 1982, che aìat ispèrdidu sa suttea.

A pùstis chi su fascismu fit rùttu, sas sutteas massonicas fin torràdas a bìda e
sa Propaganda Massonica, torràda a nàschere cun su nùmene de Propaganda 2 a
s'aggàbbu de su segundu pustighèrra, fit tòrra in sutta de su Gran Maestro
dell'Ordine fìntzas a cando no bi est arribàdu Licio Gelli. Custu lu aìat a su
comìntzu isseberàdu su Gran Maestro Lino Salvini pro lu rappresentare in tottus
sas funtziones de sa suttea, fràncu poi bènner issu etòttu a su tìtulu de
Maestro Venerabile, est a nàrrer chi nd'est bènnidu a ghìa.

Unu zudìssiu criticu a pìzu de sa teoria complottista chi zìrat in tundu de sa
P2 lu at dàdu Massimo Teodori, chi aìat partetzipàdu comènte deputàdu radicale a
su traballu de sa Cummissione Parlamentare de Tina Anselmi, in su lìberu sòu
Complotto! Come i politici ci ingannano (2014): "sun trinta annos chi sa P2 si
ispàcciat pro su cumplòttu mannu a pàlas de sos parìtzos mistèrios de s'Italia
Republicàna".



https://sc.wikipedia.org/wiki/Pen%C3%ACsula_italiana

Sa penìsula italiana, fintzas penìsula apennina, est una de sas tres mannas
penìsulas chi cumponent s'Europa meridionale e sa prus minore a fatu de sa
balcànica e de s'ibèrica.

Posta in su tzentru de su Mediterràneu, intre mare Tirrenu (a s'uestu), mare
Adriàticu (a s'estu) e mare Jòniu (a su sud), atremenada in su norti de sa
cadena montosa de sas Alpes. S'istrintu de Messina dda ischìrriat de sa Sitzìlia
dae chi est istesiada de unos 3 km.

Sas làcanas setentrionales prus pròpias chi dda distinghent sunt dadas de una
lìnia imaginària chi aunit sos frùmenes Magra e Marecchia, escluende duncas totu
s'àrea de sa campura padana e a pees de sa regione alpina. Sas ìsulas mannas de
Sitzìlia, Sardigna e Còssiga non sunt cunsideradas partes de sa penìsula.

Su territòriu suo est atualmente amministradu casi intregamente de sa Repùblica
italiana, foras pro su chi pertocat sos micro-istados de Tzitade de su Vaticanu
e Repùblica de Santu Marinu.

Est pretzisu iscerare sa definitzione de penìsula italiana dae sa de regione
italiana.



https://sc.wikipedia.org/wiki/Nouvelle_vague_literaria_sarda

Nouvelle vague literària sarda est unu nòmini donau medas bortas a sa literadura
de sa Sardigna de is ùrtimus tempus.

Nouvelle vague literària sarda est unu modu de narri po is òperas literàrias de
is medas autoris sardus de hoi, cumentzendi de is annus Otanta de su Noixentus.
Movimentu o atòbiu de autoris de romanzus e artrus testus (e medas bortas puru
de cinema, teatru e artras produtzionis artisticas) chi medas bortas tenint
impari temas, génerus e stilis, e inprus sa Sardigna comenti a logu de su chi
scriint.

Custa literadura sarda noa est cunsiderada de medas una de is mellus literaduras
regionalis de hoi in italianu, ma no pagu bortas est iscrita puru in artras
linguas de Sardigna, in sardu, in corsu-gadduresu-sassaresu, in
catalanu-algheresu, in genovesu-carlofortinu-tabarchinu).

Sa denominatzioni de 'beranu' opuru de 'nouvelle vague' est pruschetotu unu
parri bonu (ma no sempri) de sa calidadi, cantidadi e fama internatzionali de no
pagu dei custas òperas, tradùsias in medas linguas de su mundu.

Sa 'nouvelle vague' literària sarda est istétia cumentzada, segundu unu parri
repìtiu, de una trìadi formada de Giuliu Angioni, Sergio Atzeni e Salvatore
Mannuzzu, e pois sighida de autoris prus giòvunus: Salvatore Niffoi, Alberto
Capitta, Giorgio Todde, Michela Murgia, Flavio Soriga, Milena Agus, Francesco
Abate e medas artrus, intra is calis is iscritoris sardus po pipìus Bianca
Pitzorno, Bruno Tognolini e Alberto Melis.

Custa literadura sarda noa est puru cunsiderada unu resultadu, in Europa, de sa
literadura de personalidadis mannas che Grazia Deledda, Nobel po sa literadura
in su 1926, Emilio Lussu, Giuseppe Dessì, Gavino Ledda, Salvatore Satta e
artrus.



https://sc.wikipedia.org/wiki/Maine

Su Maine (/ˈmeɪn/; frantzesu: État du Maine) est unu istadu federadu chi
s'agatat in sa Noa Inghilterra, regione Nord-orientale de sos Istados Unidos de
Amèrica. Est s'istadu prus a Nord e a Est de sa Noa Inghilterra. Sa capitale est
Augusta e sa tzitade prus manna Portland.

Allàcanat in s'Ovest cun s'istadu federadu de New Hampshire, in su Nord-Ovest
cun sa provìntzia canadesa de Québec e in su Nord-Est cun sa de Nou Brunswick,
in s'Est e Sud si ghetat in s'Ocèanu Atlànticu.

Is bividores de su territòriu de Maine sunt istados pro migliajas de annos
populos indìgenos. A s'arribu de is europeos bi bivinat gentes de limba
algonchina.

Is primas cussòrgias de colonizadores fiant frantzesas, in su 1604, in s'ìsula
de Saint Croix, fundadas de Pierre Dugua, Sennore de Mons.

Sa prima cussòrgia inglesa, chi at tentu durada curtza, est istada sa colònia de
Popham, istabilida de sa Plymouth Company in su 1607. A custu nde fiant sighidos
medas àteros a cara de sa costera in su 1620, cun tantu ca bi èsserent
cunditziones de vida aspras e brigas cun is populos nativos. A primìtziu de su
sèculu XVIII petzi mesa dosina de cussas cussòrgias sighiat a s'agatare.

In sa Rivolutzione Americana, sa zona de s'istadu est istada perricada intre
lealistas e rivolutzionàrios, e aici puru in sa gherra de su 1812.

Fintzas a su 1820 su Maine est istadu territòriu de su Massachusetts. Su 15 de
martzu 1820 est istadu ammitidu in s'Unione comente istadu de 23.

Su Maine est famadu in sos USA pro is paisàgios bicheddados, pro sa costera de
roca, pro is montes, is padentes, is rios e sa coghina de mare, prus de totu
allegusta e còciua.

Su 94.4% de sa populatzione de su Maine est de ratza bianca e de custos unu 24%
est de orìgines frantzesas o franco-canadesas. Prus de su 5% de is bividores
tenet difatis su frantzesu a limba mamma.

Is nomìngios suos sunt "The Pine Tree State" (S'Istadu de sas Matas de Opinu), e
"Vacationland" (Terra de Ferias).



https://sc.wikipedia.org/wiki/Ku_Klux_Klan

Ku Klux Klan (KKK), est su nùmene de tres movimentos iscerados de is Istados
Unidos d'Amèrica.

Su primu giogaiat rolu rebestu contra is afro-americanos de su sud in tempus de
sa recostrutzione sighida a sa gherra de setzessione, duncas in is annos 60 de
su de 19 sèculos. Fiat iscontzadu in su 1869.

Atualmente cunsistit de grupos minores ma numerosos no acapiados s'unu a s'àteru
chi impitant nùmene de KKK. Sunt caraterizados pro segretesa e costumenes
dislindados. Sunt totus votados a sa causa de s'incresiada de sa sotziedade
americana e comunemente cunsiderados de bideas polìticas de dereta. In su 2012
si carculat chi nde fatzant parte unu nùmeru de pessones intre is 5.000 e is
8.000.

Su primu Ku Klux Klan s'est mòvidu in is Istados Unidos meridionales a partire
de sa fine de is annos 1860 fintzas a primìtziu de is 1870. Is membros faghiant
a solos costumenes, medas bortas colorados, cumpostos de una bestimenta, fachile
e capeddu a forma de conu, fatu a s'amposta pro pàrrere ispantosos, istremorosos
e craramente pro cuare s'identidade.

Su de tres s'est isvilupadu a fatu de sa segunda gherra mundiale e teniat
proponimentu de s'opònnere a is movimentos pro is deretos tziviles de is
minorias. Custu, comente su segundu KKK, faghiat riferimentu a su sambene
anglo-sàssonu chi a pàrrere issoro teniant is americanos de ratza ischeta.
Mancari gasi totu is membros si decraraiant cristianos devotos, si podet nàrrere
chi totu is organizatziones religiosas fiant contràrias a issos.



https://sc.wikipedia.org/wiki/Juanes

Juan Esteban Aristizabal Vásquez, connotu comente Juanes (Medellín, 9 austu
1972),est unu cantante e chitarrista colombianu.

In su 1999 at detzìdidu de incumentzare sa carriera sua de solista comente a
Juanes, abbreviatzione de su nùmene beru suo Juan Esteban, e in 12 annos e 5
discos est divenidu màssimu esponente de s'istòria de su Rock latinu, cun majore
credibilidade, at bèndidu  (120 milliones de discos in carriera)  est
consideradu puru in unu de is prus mannos cantantes sudamericanos de totus is
tempos.[esigit tzitassione] Est istadu puru s'artista cun prus bèndidas in su
dexènniu 2000-09, superende Eminem. Naschidu a Medellín, de piticu Juanes at
retzidu influèntzias de is vàrios tipos de mùsica latinoamericana e at imparadu
a sonare sa chiterra acùstica a 7 annos. Posca at incumentzadu a 10 annos a
sonare cantzonet prus heavy ispiradu dae is Metàllica. Sa carriera artìstica
cosa sua est incumentzada a s'edade de 15 annos a Medellín cun sa fundatzione de
una truma metal tzerriada Ekhymosis, una truma chi at a abarrare unidu pro 12
annos cun 5 albums in carriera.



https://sc.wikipedia.org/wiki/Johannes_Gutenberg

Johannes Gutenberg (seudònimu de Henne Gensfleisch, nàschidu in Maunza intre su
1394 e su 1399 e mortu in ie su 3 de frearzu de 1468) est istadu s'imbentadore
de s'imprenta.

Fizu de unu patrìtziu, aiat dèvidu dassare sa Maunza sua nadia zai in antis de
su 1430 e si tramudare a Istrasburgu, in ue aiat realizadu sos primos tentativos
de imprenta. Pustis torradu a Maunza, gràssias a un'imprèstidu de 1.600 frorinos
fiat resèssidu a zugher a cumprimentu s'iscoberta sua e, intre su 1454 e su
1455, si fiat ocupadu de s'imprenta de sas indurghèntzias pabales.

Belle gasi, intre su 1452 e su 1455, Gutenberg si fiat cunsagradu finas a
s'imprenta in 42 lìnias de sa Bìbia latina, un'imprendimentu detzididamente
dimandadore chi aiat netzessitadu de tres annos de traballu e a su nessi 20
cullaboradores califigados. S'imprenta cun lìteras mòbiles deviat esser gasi
meda contivizada a parrer iscrita a manu; pro dare s'efetu de biura tìpigu de
s'iscritura amanuesa, fiat istada bariada sa morfolozia de sas lìteras de
s'arfabetu, aumentende-las in nùmeru, peroe tenende cuidadu cun impreare semper
sas matessi abreviaduras cun sa finalidade de realizare lìnias de sa pròpia
longària.

Si fiat proadu a imprentare finas in colores, cuncretamente in ruju, peroe custa
zenia de imprenta fiat istada zuigada comente demasiadu pagu istàbile dae
Gutenberg etotu e duncas abandonada. Su resurtadu istètigu, pro gasi narrer,
fiat e est galu como istraordinàriu e zustifigaiat unu costu elevadu meda. De
sos 180 isemprales abaliados de sa Bìbia, petzi 48 sunt arribados finas a nois;
sos àteros si fiant pèrdidos in fogos e gherras o pro cunservadura inadeguada
chi nch'aiat zutu a impreos de avoreta de partes de sos ballùmenes etotu.

S'annu de pubrigadura de sa Bìbia in latinu (1455) fiat cuintzìdidu cun su
protzessu chi l'aiant moidu pro sa recuperadura de s'imprèstidu de 1.600
frorinos. Gutenberg aiat pèrdidu su pretu abarrende a merchinzia. Eventos
posteriores l'aiant bidu dassende torra sa tzitade sua (1452) e torrende a ie
suta de sa proteghidura de Adorfu de Nassau, chi nd'aiat recunnotu su talentu
mannu. E est zustu in Maunza chi Gutenberg fiat mortu in su 1468.



https://sc.wikipedia.org/wiki/Imp%C3%A8riu_%C3%80ustro-Ungheresu

S'impèriu Àustro-Ungheresu, o Àustria-Ungheria (in tedescu:
Österreichisch-Ungarische Monarchie; in ungheresu: Osztrák-Magyar Monarchia),
fiat un'unione costitutzionale de s'Impèriu de Àustria e de su Rènniu de
Ungheria, esistidu de su 1867 a su 1918, annu de s'iscontzu, sighidu a sa
derrota in sa prima gherra mundiale. S'unione fiat istada resultadu de su
Cumpromissu (Ausgleich) de su 1867. Sa capitale printzipale fiat Vienna, ma
fintzas Budapest fiat capitale.

S'Àustria-Ungheria fiat un'istadu multinatzionale e una de is potèntzias majores
de su mundu. Geograficamente fiat sa segunda natzione prus istèrrida d'Europa a
fatu de s'Impèriu russu, cun 621.538 km² e cun unos 48.600.000 bividores sa de
tres prus populada a fatu de Impèriu Russu e Impèriu Tedescu.

Ghiada de sa dinastia de is Habsburgu, fiat su resultadu ùrtimu de s'evolutzione
de sa monarchia de is Habsburgos. A fatu de is reformas de su 1867 is istados
austrìacu e ungheresu fiant fatos canteapares intro de s'impèriu. Su Cumpromissu
aiat tentu cusseguèntzias fintzas in s'organizatzione polìtica de s'impèriu,
sende chi is affàrios èsteros e militares andaiant a suta de cuntrollu aparigadu
e totu is àteras facultades guvernativas fiant intames ischirriadas pro is
respetivos istados.

S'impèriu cunsistiat de duas monarchias (Àustria e Ungheria) e una regione
autònoma suta su pòdere de sa corona ungheresa, sa Croàtzia-Slavònia, chi aiat
negotziadu su cumpromissu de cosa sua cun s'Ungheria in su 1868. A pustis de su
1878, sa Bòsnia e Ertzegòvina fiat passada a suta de su pòdere militare e
tzivile de s'impèriu fintzas a su 1908, cando fiat cumprida s'annessione,
ocasionende una crisi diplomàtica cun is àteras potèntzias. Fintzas una parte de
su su sangiacadu de Novi Pazar, provìntzia de s'impèriu Otomanu, s'agataiat a
suta de ocupatzione aparigada austro-ungheresa in cussu perìodu, ma s'esèrtzitu
si fiat depidu retirare a sighidu de s'annessione de sa Bosnia e Ertzegovina.

S'Àustria-Ungheria fiat una de is potèntzias tzentrales implicadas in sa prima
gherra mundiale, ma giai su 3 de onniasantu de su 1918, cun sa firma de
un'armistìtziu in Villa Giusti, fiat in is fatos giai isfatu. Su rènniu de
Ungheria e sa repùblica de Àustria fiant tratados che is sutzessores suos de
jure, e is potèntzias binchidoras aiant reconnotu s'indipendèntzia de is pòpulos
islavos de s'uestu e de su sud che Repùblica de Cecoslovàchia e Rènnu de
Jugoslàvia.



https://sc.wikipedia.org/wiki/Groenl%C3%A0ndia

Sa Groenlàndia (in groenlandesu: Kalaallit Nunaat), est una ìsula danesa chi
s'agatat in s'otzèanu Atlànticu, in posidura norti-esta a su Nordamèrica. Est
unu paisu costitutivu de su Rènniu de Danimarca e territòriu ultra-marinu
assotziadu a s'Unione Europea. Sa capitale est Nuuk, sa limba uffitziale su
groenlandesu, sa moneda sa corona danesa, e s'innu Nunarput utoqqarsuanngoravit.
Sa bandera est formada de duos mesu-chircos intro duas bandas rujuas e biancas.

In su 1984, sa Danimarca at firmadu unu tratadu cun s'Unione Europea pro
pretzisare sa situatzione de sa Groenlàndia. Su territòriu est istadu leadu de
is acòrdios subra su crabone es'atzàrgiu (CECA) e de is acòrdios subra s'energia
atòmica. Sunt istadas cumbènnidas fintzas dispositziones pro amparare sa pisca.

Sa Groenlàndia benefìtziant nointames de sa libera tzirculatzione de is
europeos, segundu sa cunventzione de Schengen. A fatu de sa lege subra
s'autònomia votada de su parlamentu danesu su 19 de maju 2009, sa Groenlàndia at
balangiadu unu afortiamentu de s'autònomia de chi giai godiat. Sa Danimarca
dd'at tzèdidu 32 domìnios e cumpetèntzias, comente su de sa politzia e de sa
giustìtzia. Moneda, defensa, e polìtica istrangia abarrant imbètzes suta su
cuntrollu danesu.



https://sc.wikipedia.org/wiki/Gottfried_Leibniz

Gottfried Wilhelm Leibniz (Lipsia 1 de triulas 1646 – Hanover 14 de santandria
1716) est istadu unu scientziadu e filosofu tedescu.

Issu est istadu educadu in leges e in filosofia. Adi serbìu cumente factotum pro
duas mannas domus tedescas de nobiles (una nci bessire cumente domu reale
britannica). Leibniz est istadu unu diplomaticu e politicu importante in su
tempu suu. Est istadu importante meda puru pro sa filosofia e pro sa matematica.
Adi inbentadu su calculus indipendentemente de Isaac Newton, e sa notatzione sua
est cussa chi est usada immoi puru. Adi inbentatu su sistema binariu puru, cussa
chi est sa base de sos carculadores.

In filosofia, est arrecordadu pro s'otimismu. Sa conclusione sua est chi
s'universu de nosus est su prus bellu chi Deu podia faghere. Leibnitz est istadu
unu de sas ratzionalistas prus importantes de su seculu 17. Sa filosofia sua
castiat a sa traditzione scolastica, e anticipat sa logica e s'analisi de oe.

Leibniz adi donadu puru sos prus mannos contributos pro sa fisica e pro sa
tennica, e adi postu sos bases pro s'artras materias, cumente sa biologia, sa
meighina, sa geologia, sa teoria de is probabilitades, sa psicologia e
s'informatica. Issu adi iscritu puru de politica, de lege, de etica, de
teologia, de istoria e de filologia. Adi iscritu puru poesias.



https://sc.wikipedia.org/wiki/Dubrovnik

Coordinatas: 42°38′25″N 18°06′30″E﻿ / ﻿42.640278°N 18.108333°E42.640278;
18.108333

Dubrovnik (in italianu: Ragusa) est una tzitade de unos 46.600 bividores de sa
Croàtzia, posta a manu de sa costera adriatica de sa Dalmàtzia. Sa bidda est
fintzas su cabulogu de sa regione Dubrovnik-Neretva.

Sa tzitade at basadu istoricamente s'economia sua subra sos cummèrtzios
marìtimos. A sos tempos de sa Repùblica de Ragusa, istadu dalmàticu de chi fiat
capitale, sa bidda fiat lòmpida a livellu de isvilupu meda addelantadu,
mescamente intre sos de 15 e de 16 sèculos. Dubrovnik fiat connota pro sa
richesa e s'arte de sa diplomatzia.

Dubrovnik est oe in die portu de mare e una de sas biddas prus abitadas de
turistas de totu sa costera mediterranea. Sa bidda antiga medievale est una de
sas megius cunserbadas de su mundu, e de su 1979 est patrimòniu de s'UNESCO.

Mancari demilitarizada de sos annos 70 de su sèculu andadu (pro l'amaprare de
cale chi siat cunflitu armadu), in su 1991 fiat meda addanniada de sos
bombardamentos durante sa gherra jugoslava.

Sa populatzione de Dubrovnik est formada pro unu 89% de croatos, sighint serbos
e bosnìacos.



https://sc.wikipedia.org/wiki/Cornwall

Cornwall (/ˈkɔːnwɔːl/ o /ˈkɔːnwəl/; in còrnicu: Kernow, [ˈkɛɹnɔʊ]; in gallesu:
Cernyw, [ˈkɛrnəu]) est una contea tzerimoniale inglesa, in su Rènniu Aunidu. Est
una penìsula chi faghet làcanas cun su mare cèlticu in su norti, cun su canale
de sa Màniga in su sud e cun sa contea de Devon in s'estu.

Cornwall est su territòriu prus meridionale e otzidentale de s'ìsula de
Britànnia Manna. Tenet istèrrida de 3563 km² e populatzione de unos 536.000
bividores. Su tzentru amministrativu est Truro, sa bidda majore est Saint
Austell.

Is prus antigos bividores suos torrant a su Paleolìticu e Mesolìticu. Ocupada de
pòpulos bàrios in su Neolìticu e in s'Edade de su Bronzu, de is Britànnos in
s'Edade de su Ferru, chi teniat però tretos culturales diferentes de is àteros
grupos celticos chi biviant in s'ìsula.

B'ant pagus tesitmònias subra su fatu chi su domìniu romanu subra sa regione
esseret profetosu, a s'uestu de s'Exter e difatis sunt istados agatadas pagus
rastas issoro. Sa Cornwall fiat logu de is Cornovos, tribù de is Dumnonos chi
teniant tzentru in sa chi oe est sa contea de Devon. De s'Edade de Mesu sa
cultura e sa limba fiant aparentemente cundivìdidas cun is bretonos chi
s'agataiant in is duas partes de sa Màniga.

Istoricamente s'economia de sa Cornwall s'est apoderada subra is minas de
istàngiu, chi at sighidu a crèschere impare a sa bogadura de su ràmine fintzas a
su de 19 sèculos, de in ue indùstria estrativa a pèrdidu importu, cun acabu in
su 1990. In paris tempus s'est isvilupada sa bogadura de s'arghidda.
Traditzionalmente sa pisca (mescamente de sadrinas), sa produtzione de casu e sa
massaria (mescamente birduras) fiant is àteros setores econòmicos printzipales.

Sa Cornwall est sa terra de su pòpulu còrnicu, reconnotu che una de is natziones
cèlticas, cun idenitidade culturale peculiare a s'istòria de sa regione. Un die
de oe su movimentu natzionalista est chirchende de otònnere autonomia majore de
su guvernu tzentrale, in forma de una assemblea legislativa devòlvida. Su 24 de
abrile de su 2014 est istadu decraradu chi a su pòpulu còrnicu at a èssere dadu
istatutu de minoria, suta sa cunventzione pro s'aguardu de is minorias
natzionales.



https://sc.wikipedia.org/wiki/Campania

Cunfinat cun Lazio (nord-ovest), Puglia (nord-est), Molise (nord) e Basilicata
(est). Est bagnada dae su mare Mediterràneu in su sud-ovest.

Sa Campania est situada in s'Itàlia Meridionale. Est una regione prevalentemente
collinare e montuosa, e sas pianuras no sunt mannas e s'agatant vicinu a su
mare.

Sa montagna pius alta est su monte Miletto, in su nord de sa regione. Un'àteru
monte importante est su Vesuvio, unu de sos vulcanos ativos 'e s'Itàlia.

Sos rios 'e sa Campania no sunt longos meda, e tenent un'andamentu onduladu.
Guasi totus si betant in su mare Tirrenu. Sos pius importantes sunt su Volturno,
su Sele, su Calore e su Tanagro.

Su Clima est mediterràneu, ma bi sunt zonas (subratuttu in montagna) inue c'at
unu clima continentale.

Una de sas atividades pius importantes est su turismu: sa regione est apretziada
pro tzitades de arte comente Napoli e Caserta (famosa pro sa reggia), pro su
mare (subratuttu pro sa costiera amalfitana) e pro àteras bellèsas naturales.

Tzertas industrias sunt bastante isvilupadas, comente cussa automobilistica.
S'industria alimentare est isvilupada gratzias a sas numerosas ispetzialidades:
sa pizza, sa mozzarella, sas pumatas e varios binos.

Bi sunt portos importantes, pro esempiu sos de Napoli, de Salerno e de
Castellamare di Stabia.



https://sc.wikipedia.org/wiki/Bortigale

Bortigale (510 metros) est una bidda de sa provìncia 'e Nùgoro, abitada dae
mill'e chimbighentos ànimas, posta a pes de su monte Santu Padre (1030 metros) e
chi faghet parte de sa zona de su Marghine, in s'ala "centru-ocidentale" de sa
Sardigna. Est unu centru chi podet bantare orìgines antigas meda ; b'ant boghes
chi narant chi in s'època Pùnicu-Romana sa bidda bi fit giai, e fit numenada
"Berre". Cando sa bidda de Berre est istada isfascada, paret chi si sient
salvadas solu sete famìglias, e gràtzias ai custas sa bidda est potida torrare a
nàschere: oe e totu, in Bortigale, su rione pius antigu si narat "sete
padeddas", ca bi sun sete domitas derrutas una in fila a pare cun s'àtera. In su
territòriu tot'a inghìriu de sa bidda, b'at itineràrios interessantes e ricos
meda, chi sunt bistados valorizados dae Pro Loco, Comune e setzione de zona de
su C.A.I.. In mesu de custos cheret chi s'ammentet su "Sentiero Natura", chi dae
Bortigale che leat a Mularza (sa fratzione de sa bidda), colande·che tot'in mesu
a monumentos naturales e archeològicos. Àteru tretu dignu d'esser ammentadu est
cussu chi, colande peri tancas e zassos de rara bellesa, giompet fintzas a su
monte Santu Padre, unu de sos cucuros pius altos de su Màrghine, dae inue faghet
a bier unu panorama comente pagos, chi abbratzada un ala manna meda de sa
Sardigna de bassu; in sas percas de su monte bi vivint fintzas paritzos
“benturzos”. Una de sas zonas pius caraterìsticas de sa bidda est de siguru su
centru istòricu, atraessadu dae deghinas de uturos in impedradu, adornadu dae
unu muntone de architraves iscarpeddados dae sos "picapedras" in istile
"catalanu-aragonesu". Sa carrela principale de Bortigale est su cursu Vittorio
Emanuele, ue si pesan paritzos palatos burghesos de sos primos annos de su
noighentos. Non podent mancare sas crèsias; in sa bidda si nde contant sese; sa
de Santa Maria de sos Ànghelos est sa crèsia mazore, poi bi sun sa de su
Rosàriu, sa de Santu Prameri e sa de Santa Rughe (in custas ùrtimas tres bi sunt
galu organizadas sas cunfrarias, a ùrtimu bi sunt sa de Santu Antoni e sa de
Santu Zusepe. Totu sas crèsias sunt regoltas in perfetu istadu e sunt ricas de
prendas artìsticas, comente sos cuadros de sa crèsia mazore, chi paret chi sient
bistados fatos dae s'iscola de su "Maestro di Ozieri". In su terrinu de sa bidda
b’at barantatres "nuraghes", deghe "domus de janas", duos "dolmen" e duas
"tumbas de gigantes". Po totu s'annu, in Bortigale b'at unu muntone de momentos
traditzionales, chi sunt meda sentidos dae su populadu intreu chi los mantenet
vivos a cantu podet. In bennarzu b'est sa festa de S. Antoni, ue si atidi una
"tuva" (unu truncu mannu de àrbure bòidu in mesu, chi benit segada e batida in
su mese e Santu Gaini) pro la brusiare in su "passizu"; in dies de Pasca poi bi
sunt totu sos ritos de sa "chida santa" e sas cerimònias chi nde faghent parte
sunt curadas dae sas cunfrarias; in martu b'est sa purtissione de Santu Marcu
(sos pitzinnos bi andant cun sas "cogoneddas" de pane pintadu) poi in austu
b'est "sa festa": ses dies de afestos civiles e religiosos pro sa Vèrgine
Assunta; e a ùrtimu b'est sa sagra de santa Maria de Saucu, chi at mantesu totu
sa genuinidade e sas maneras de sèculos de traditzione, comente sa purtissione a
pes e a caddu dae sa bidda a su santuàriu de Saucu, ch'istat in sa zona de
Campeda, una bindighina de chilòmetros dae sa bidda e ube sos bortigalesos
colant sas nuinas in sos muristenes, in mesu a momentos dedicados a sa religione
e àteros a su spàssiu cun mùsica e ballos, in su passizu chi atòbia zente de
cale si siat etade.



https://sc.wikipedia.org/wiki/Barrali

Barrali "Barrabi" est unu comunu de 1.076 abitantes de sa Provìntzia de
Casteddue fai parti cumente a zona de sa Trexenta,e posizionadu ais peisi de
monte Uda, ed esti finchegiadu de su riu Mannu.Is abbitantis de Barrabi si
naranta Barrabesusu, ancora prima in sa antighidadi si naranta arrabesusu.Sa
bidda de Barrabi s'agatada in unu crocivia geograficu,tra tresi zonasa
diversasa,infati fai lacana cun sa idda de Donori, chi esti in sa zona de su
Parteola,faidi lacana cun Samatzai, chi esti in su campidanu,e a sa fini fai
lacana cun sant'Andria e Frius, Ortacesus e Pramantellu, chi funti in
trexenta,cumenti esti Barrabi e tottu.Studiososo ante stabilidu,a Barrabi
esistiada gia fida de 4700 annos prima de Cristu.Su territoriu este riccu de
logos de importanzia archeologica, de differenti periudusu storicusu:nuraxi de
Monte Uda, nuraxi de su guntruxiu,sa domu de s'orcu,natabi, muridinas,s'aruta,
sa rocca de sa trinidadi,sa terra de is aurras, e aterusu logos puru.STORIA
Barrabi in su periudu mediuevali,fadiada parti de sa curatoria de Dolia, cun
sedi un Santu Pantaleu.In cusu tempusu Barrabi fiada una Bidda meda pittica.Dopu
chi is' aragonesusu invadinti sa Sardigna, a metadi de su 14° seculu,Barrabi
passada a is feudusu de sa trexenta.Su territoriu de Barrabi esti attraversadu
da nord a sud de su riu Mannu.In s'antighidadi, su riu a contribuiu a s'
economia agricola, is agricoltorisi usanta,is carropusu po acquai is
terrenusu.Barrabi esti stetiu sempri serbiu de sa ferrovia Casteddu Lanusei
Arbatax e Casteddu Sorgonu, ponendidu in una situazioni de collegamentusu meda
favorevolisi.



https://sc.wikipedia.org/wiki/Balcanos

Is Balcanos sunt una de is tres penìsulas chi cumponent s'Europa meridionale e
de custas, sa chi s'agatat in su chirru prus s'estu.

Sa regione tenet istèrrida de 666,700 km2 e contat populatzione de casi 53
milliones de pessones. Est partzida dae su restu de su cuntinente peri is montes
Balcanos in s'estu (cadena de montes de chi pigat nùmene) e dae is Alpes
Dinàricas in s'uestu. In s'uestu si ghetat a is mares Adriàticu e Jonicu, in su
sud a su mare Egeu e in s'estu a su mare de Màrmara e a su mare Nieddu. Is
istrintos de Dardanellos e de Bòsforu dda ischirriant. dae s'Asia.
Cunventzionalmente sa làcana setentrionale est dada de su cursu de sos frùmenes
Danùbiu, Sava e Kupa.

Is istados chi postos totalmente intro de is Balcanos sunt Albania, Bòsnia e
Ertzegòvina, Bulgaria, Kosovo, Matzedònia e Montenegro. Partes de is territòrios
de Croàtzia, Islovènia e Sèrbia s'agatant in s'àrea de s'Europa tzentrale. Sa
Romania est prus a totu insertada intro de s'Europa tzentrale o orientale. Sa
prus parte de Turchia e unas cantas ìsulas gregas s'agatant postas in Àsia.
S'Itàlia est mescamente insertada in s'Europa meridionale.



https://sc.wikipedia.org/wiki/Antonio_Gramsci

Antonio Gramsci (Abas, 22 de ghennàrgiu 1891 – Roma, 27 de abrile 1937) fiat unu
filosofo, iscrittore, politigu e teoricu de sa polìtiga italianu. Est istadu unu
de sos fundadores e leader de su Partito Comunista Italiano. Sos iscrittos suos
sunu meda interessados a s'analisi de sa leadership culturale e politiga e
dd'est cunsideradu comente unu pensadore altamente originale in sa traditzione
Marxista. Unu de sos contributos suos pius importantes est istadu su cunzettu de
egemonia culturale comente 'e mesu de sas classes dominantes pro imporre a sas
classes subalternas sos valores, fatendelos passare comente universales, chi
servini a mantenne' s'istadu de sa soziedade capitalista. Impresonau suta su
regime fascista de Benito Mussolini, est mortu appenas bessidu dae su carcere,
inue, tra su 1929 a su 1935, aiat iscritu subra e diversos argumentos, sos
iscrittos sun istados poi regoltos in "Quaderni del carcere".

Gramsci fit naskidu in Ales (Aristanis) e fit su quartu de sos sette fizos de
Giuseppina Marcias (1861-1932) e Franzisku (1860-1937). Su babbu nde derivaiat
dae una familia albanese chi fit relatada cun Gramsh, una tzitade albanesa.

Antonio Gramsci est oe unu de sos autores italianos pius connottos e istudiados
in su mundu. Ma, a parte in calchi raru casu, in sa sinistra e in su mundu
accademicu in Italia custu produidi indiferentzia. Beru est chi non mancana sos
omaggios e sas cerimonias istitutzionales in sos anniversarios, ma in sa
realtade s'obera de Gramsci non benit leada in cunsidèru edd'est ignoradu
s'omine e su politigu, e duncas in sos fattos non sun regoltas s'eredidade
politica e culturale suas.



https://sc.wikipedia.org/wiki/Andalusia

S'Andalusia est una de is deghessete comunidades autònomas de s'Ispagna. Su
cabulogu est Sevilla.

Sa comunidade autònoma est partzida in oto provintzias: Almeria, Cádiz, Córdoba,
Granada, Huelva, Jaén, Málaga, provìntzia de Sevilla.

Posta in su sud-uestu de s'Europa, allàcanat in s'uestu cun su Portugallu, de su
norti-uestu a s'estu cun is regiones de Extremadura, Castilla-La Mancha e Murcia
e in su sud si ghetat in su mare Mediterràneu a manu de su chirru estu e in
s'ocèanu Atlànticu a manu de su de uestu. Allàcanat fintzas cun su territòriu
britànnicu de Gibilterra.

S'àergiu geograficu est un ude is elementos chi dant particularidade a
s'Andalusia. S'iscerant tres mannas àreas ambientales, definidas de is fatores
disvariados chi cumponent s'ambiente fìsicu: sa Sierra Morena (chi est su
cumpressu montosu chi chirriat s'Andalusia de sa Meseta), sa Cordigliera Bètica
e sa Depressione Bètica, chi iscerat s'Arta Andalusia de sa Bàscia Andalusia.

S'istòria de s'Andalusia est su resurtadu de unu protzessu cumpressu chi chi
aunit in su tempus pòbulos e culturas diferentes, e fentzamentas diferentes
realidades sòtziu-econòmicas e polìticas. In su territòriu suo si sunt difatis
sutzèdidos is iberos, is cartaginesos, is romanos, is vàndalos, is visigotos e
is arabos. Paris a s'ìstoria, sa cultura andalusa s'est isvilupada de
cusseguèntzia, dende·ddi una particulare identidade.

Pro su chi pertocat sa chistione econòmica, sa regione a oe est caraterizada pro
èssere agràbiada posta in cumparàntzia cun àteras partes de Ispagna e de
s'Europa, a resurtadu de su fallimentu in ie de sa rivolutzione industriale e de
una posidura perifèrica in logu de tzircùitos de affàrios internatzionales. De
custa cunditzione est fàtzile a si nd'acatare abbaidende comente su setore
industriale tèngiat pegu pesu in s'economia de su logu, chi s'agatat basada
mascamente subra sa massaria e subra de is serbìtzios. S'economia andalusa est
noantamas sa de tres de Ispagna.

Fintzas a su 14 de martzu 1995, is biddas de Ceuta e Melilla, oe autònomas,
fiant apendìtzios amministrativos de s'Andalusia.

S'ispagnolu chistionadu in Amèrica est in manna parte dependente de su dialetu
andalusu, comente cusseguèntzia de su fatu chi Sevilla at tentu rolu de mèdiu de
comunicatzione primàrgiu cun is colònias intre de is sèculos de 16 e de 17.



https://sc.wikipedia.org/wiki/Als%C3%A0tzia

S'Alsàtzia (in frantzesu: Alsace [al.zas]; in alsatzianu: ’s Elsass [ˈɛlsɑs]; in
tedescu: Elsass o Elsaß [ˈɛlzas]); in latinu: Alsatia) est una regione de sa
Frantza orientale. Su cabulogu est Strasbourg.

Tenet istèrrida de 8.280,2 km², chi nde faghet sa de chimbe prus pitias intre de
is 27 regiones frantzesas, contat populatzione de unos 1.815.500 bividores, cun
densidade de 224 biv./km², sa de sete prus arta de sa natzione.

Allàcanat in s'estu peri su frùmene Rinu, cun su Land de Baden-Württemberg e in
su norti cun su de Renània-Palatinatu, Germània, in su sud cun s'Isvìtzera, in
su sud-uestu cun sa regione de Franca Contea e in s'uestu cun sa de Lorena.

S'Alsàtzia est linguìsticamente e culturalmente prus ligada a sa Germània, ma a
sighidu de acuntèssidas e detzisiones istòricas, a ùrtimas is duas gherras
mundiales, est in die de oe territòriu amministradu de sa Frantza.

Sa limba istòrica sua est difatis s'alsatzianu, chi est prus pretzisamente unu
dialetu de su tedescu faeddadu in ie, in una parte de sa Lorena e fintzas de
s'àteru cantone de su Rinu, in Germània. Is alsatzianos oe faeddant però
frantzesu, sola limba uffitziale de sa Frantza. Su 43% de sa populatzione adulta
est capatzu de faeddare galu s'alsatzianu, ma petzi su 3% de cuddos intre 3-17
annos ddu connoschet.

S'Alsàtzia est sea de numerosas organizatziones e istitutziones
internatzionales, cosa chi politicamente nde faghet una de is prus importantes
regiones de s'Unione Europea.



https://sc.wikipedia.org/wiki/Aba_minerale

In Itàlia, podet esser bèndida cun s'iscritura “aba minerale” petzi s'aba chi
torrat a pare cun sos critèrios legales apostivigados dae su D.L. 25/01/1.992 n.
105 (modifigadu dae su D.L. 399/99 in aprigadura de sa Deretiva 96/70/CE), chi
arresat “Sunt cussideradas abas minerales naturales sas abas chi, tenende
s'orìzine issoro dae una tiza o zaghimentu suterranu, apròghilant dae una o prus
benas naturales o pertuntas e chi tenent caraterìstigas sanidàrias particulares
e propiedades favoràbiles a sa salude”. Pro sas abas bufàbiles, sas ùrtimas duas
ispetzifigaduras (caraterìstigas sanidàrias e propiedades saludales), a su
contràriu, non sunt dimandadas.

Su mercadu de sas abas minerales in ampulla tenet importu particulare in Itàlia,
chi ghiat sa crassifigadura de sa cunsumidura mundiale per òmine, cun ballùmenes
chi si sunt triprigados dae su 1.985 (65 litros annuales per òmine) a su 2.006
(194 litros annuales). Est de sinnìfigu finas s'impatu ambientale, relassionadu
cun su trasportu de unos 6.000 milliones de ampullas e sa dissipadura issoro
posteriora.



https://sc.wikipedia.org/wiki/2014_Golpe_in_Ukraina

Su golpe filo-otzidentale in Ucraina est istadu unu càmbiu de regime,
acontèssidu in manera illegale in sa Repùblica de Ucràina, boghende dae su
podere su presidente Janukovic, elegidu democraticamente e instaurende una
giunta golpista a favore de fàghere intrare s'Ucràina in s'alleàntzia militare
de sa Nato e in s'Unione Europea. In sa propaganda de sos mèdia otzidentales
custu golpe lu mutint revolutzione de "Maidan" chi in ucrainu bolet nàrrere
"pratza", istorchende su nùmene de su logu in ue sa destra golpista aiat
organizadu manifestatziones contra a su guvernu, sa "Maidan
Nezalezhnosti"(pratza indipendèntzia) torrada a batigiare fintzas Euromaidan
(Europratza). In s'incomintzu de su 2014 sa destra ucraina at organizadu
manifestatziones mannas fitianas in Kiev infiltradas meda dae sos movimentos
neonazistas che a Pravi Sector (setore de destra) e a custas su guvernu legìtimu
at rispostu lassende a totus su deretu de manifestare e chene perunu atu de
repressione signaladu dae sos mèdia. A pustis de calicunu mese de manifestadas
fitianas, sas trumas de estrema destra ant comintzadu a ocupare cun sas armas
sos palatzos de su guvernu, custringhende su presidente Janukovic a si nche
fuire a Rùssia.

Segundu sos sondàgios de s'agentzia filo-otzidentale GfK in sas dies dae su 4 a
su 18 de martzu in Uckraina su 48% de sos ucrainos susteniat su golpe, mentres
chi su 34% fiat contràriu. Ma in s'Ucraina de giosso su e in cussa orientale
petzi su 20% de sa populatzione fiat a favore de su golpe. Custu rispondet a sa
partzidura linguìstica (e in parte ètnica) de cussu istadu.

Dae totu custu podiat nàschere isceti una gherra tzivile chi dae belle un'annu
est triulende cussa terra, cun un'esèrtzitu ucrainu chi est cumpostu in majoria
de trupas paramilitares de estrema destra, responsàbiles de crìmines contra a
s'umanidade, pro àere mortu tzivìles innotzentes, che a sos filo-russos allutos
bios su primu de maju in sa domo de sos sindacados in Odessa.

Dae tando durat una gherra in s'Ucraina orientale, chi pariat si fiat firmada
cun su alto el fuego firmadu in Minsk in s'istiu coladu, dae sas autoridades de
Kiev e dae sos separatistas, mentres chi sunt sighende is bombardamentos.



https://sc.wikipedia.org/wiki/%C3%8Csula_de_su_Pr%C3%ACntzipe_Eduardu

Ìsula de su Prìntzipe Eduardu (in inglesu: Prince Edward Island [PEI] o
[P.E.I.]; in frantzesu: Île-du-Prince-Édouard [Î.P.E.]; in Mi'kmaq: Epekwitk; in
gaèlicu iscotzesu: Eilean a' Phrionnsa) est una provìntzia canadesa formada de
s'ìsula omònima e de 231 àteras ìsulas minores. Su cabulogu est Charlottetown,
sa limba uffitziale s'inglesu.

Est una de is tres provìntzias maritimas e sa provìntzia minore in isterrida
(5,685.73 km2) e pobulatzione (unos 146,000 bividores). Istoricamente su P.E.I.
rapresentat unu de is territòrios cun cussòrgias prus antigas e demograficamente
sighit a si caraterizare galu pro sa cumponidura in is grupos immigrados tando:
cèlticos, anglu-sàssonus e frantzesos sunt is tres chi binchent in nùmeru subra
totu is àteros.

S'economia s'apoderat mescamente subra sa massaria, sa provìntzia produet
difatis su 25% de is patatas de su Cànada.

S'ìsula tenet una pariga de nomìngios informales: "Garden of the Gulf" (Giardinu
de su Gulfu) in fentomu de is paisàgios de paschimenta e sa massaria,
"Birthplace of Confederation" (Logu de Nàschida de sa Cunfederatzione) in
fentomu de sa cunferèntzia de Charlottetown de su 1864, mancari su P.E.I. non
fiat intradu che provìntzia canadesa de sete in antis de su 1873.



https://sc.wikipedia.org/wiki/Wroc%C5%82aw

Wrocław (pronuntziadu [ˈvrɔt͡s.waf ]; in islesianu: Wrocłow ; in tedescu:
Breslau) est sa tzitade de bator de sa Polònia a populatzione, cun unos 633.000
bividores, sa de chimbe a subrafache de su territòriu (293 km2), e una de is
prus antigas pro fundatzione, chi torrat a su de 9-10 sèculos. Oe est cabulogu
de su voivodatu de Bàscia-Islèsia.

Posta a su sud de is « montes de is Gatos » (in polonesu: Kocie Góry, e Wzgórza
Trzebnickie), a su norti de is Sudetos, sa bidda est atraessada de su frùmene
Oder (in polonesu: Odra), chi in ie si dividet in unu pore de bratzos, formende
12 ìsulas cullegadas s'una a s'àtera de 120 pontes. Custu fatu balet a Wrokław
su nòmingiu de Venètzia de Polònia.

Wrocław est oe unu de is tzentros econòmicos prus dinàmicos de Polònia. De sa
ruta de su comunismu, in su 1989 a oe, at connotu isvilupu meda lestru. Su
disimpreu est carculadu in su 2009 a su 3%.

Sa tzitade si naraiat Breslau fintzas a su 1945 e fiat territòriu de sa
Germània. A s'acabu de sa segunda gherra mundiale subra una populatzione de prus
de 200.000 bividores, is tedescos rapresentaiant unos 190.000 e is polonesos
petzi unos 17.000. Segundu is acòrdios de Potsdam (acuntèssidos intre Rènniu
Aunidu, Istados Unidos e Unione Sovietica) sa regione de s'Islèsia diat èssere
tzedida a sa Polònia.

Ddi fiat duncas torradu s'antigu nùmene polonesu de Wrocław, totu is bividores
tedescos bogados e fiat torrada a populare cun polacos chi in manna parte
beniant de is territòrios orientales perdidos, mescamente de sa tzitade oe
narada Lviv.



https://sc.wikipedia.org/wiki/Transn%C3%ACstria

Sa Transnìstria (narada fintzas Trans-Dniestr o Transdnièstria o Pridnestròvia)
est unu istadu de facto indipendente ma non reconnotu de is paisos mermos de
s'ONU, e duncas de jure cunsideradu parte de sa Repùblica de Moldàvia. Su
guvernu tenet sea in sa tzitade de Tiraspol.

S'istadu est acollocadu pro sa prus parte in su territòriu de sa Moldàvia chi
istat intre su frùmene Dniester (Nistru in rumenu) e sa làcana cun s'Ucraina.

Sa regione, cabudinamente parte de sa Repùblica Sotzialista Soviètica Moldava,
ex repùblica de s'Unione Sovietica, at decraradu unilateramente indipendèntzia
comente Repùblica Moldava de Pridnestrovie su 2 de cabudanne 1990.

De su mese de martzu a su de trìulas de su 1992 at tentu logu una gherra,
agabada isceti cun unu tzessade-su-fogu, afiantzadu de una cummissione agiobada
intre Rùssia, Moldàvia e Pridnestrovie, chi at detzìdidu pro sa creatzione de
una zona demilitarizada intre Moldàvia e Pridnestròvie, chi contat binti
localidades a cara de sa riba esta de su frùmene Dniester. Est parte de su
territòriu de Transnìstria fintzas sa tzitade de Tighina e intòrinos, chi istat
in sa riba uesta de su frùmene.

Sende chi su logu est ocupadu de s'esertzitu russu, sa corte europea de is
deretos umanos cunsìderat sa Transnìstria "a suta de s'autoridade effetiva o a
su mancu s'influèntzia detzisiva de sa Rùssia".

A livellu internatzionale s'istadu est reconnotu de s'Abcàsia e s'Ossètzia de
Sud.

Su 18 de martzu 2014 sa Transnìstria at dimandadu s'annessione a sa Rùssia, a
sighidu de sa chi sa Crimea at atuadu unilateralmente.



https://sc.wikipedia.org/wiki/Tottoi_(anime)

Tottoi est un'anime de su 1992 chi at fattu sa Nippon Animation, cun Norifumi
Kiozumi sèndebi a capu, e chi sa NHK at trasmittiu. Su cartone giapponesu picat
s'istoria dae su contu de s'iscritore italianu pro piseddos Gianni Padoan.

Tottoi est unu pitzinnu, commomai mannittu, de 14 annos, fizu de unu sardu
disterrau in Germania. Cando sìche morit mama sua, su babbu isseperat de
cottiare a torrare a patria sua, sa Sardigna, in sa bidda ozzastrina de Durgali
pro bi crescher e pascher menzus sos fizos. Tando fachen una bida nova in Cala
Gonone. Accadit chi Tottoi, nadande in sas Grutas de su Boe Marinu, tenet
ocasione de bier s'animale etottu, goi raru a atzappare chi si crediat
iscumpartu dae belle deche annos. Su boe in chistione est una mama puru a puntu
de fizare: su naschiu benit a secundu protagonista de s'anime. Su pitzinnu,
grassias a s'azudu de unu naturalista chi lu accumpanzat, at a facher amistade a
lestru cun su boe marinu e cun s'atteru, chi est appenas benniu a luche e chi lu
an a muttire "Zabaione" pro more de una mantza groga in sa matta. Tottoi e sos
amicos suos an a deper defender sos animales dae unu imprendidore americanu, chi
punnat a sìche los picare chene perunu grabbu pro nche los ponner ind unu zoo
privadu chi tenet in Florida.

Pèri tottu sos trettos de s'istadu italianu no si nd'at intesu tzinnu de
s'anime, mentras chi fin bendias sas pelliculas in VHS pèri sos Istados Unidos e
sa Bretagna Manna. In su 2012, peròe, su filme lu an fattu bier in su teatru de
sa comuna de Durgali; in ibe, sos dischentes sa 1a A de s'iscola media li an
fattu s'addoppiadura puru in sardu e in italianu.



https://sc.wikipedia.org/wiki/Todi

Todi. Tzitade de s'Umbria, in provintzia de Perugia, de origine etrusca, e chi
cunservat sos caratteres de tzentru mediovale. Tres brugos sunu istados
isserrados intro de sos muros (mura) de 4 km. de longaria cun portas e
contraffortes.Unu pagu fora de Todi s'agata s' imponente Creja de Santa Maria de
sa Consolatzione, incomintzada in su 1508 cun progettu de Bramante e finida unu
seculu a poi cun interventos de Baldassarre Peruzzi, de Vignola, e Antonio di
Sangallo su Giovanu. A s'ala e intro si presentana chimbe cupolas , una
tzentrale e ateras battoro, una po ogni abside. Unu altare barocco, mannu, cun
una immagine de sa Madonna de su 1400. In su tzentru de sa tzitade sa Piatta de
su Populu, magnifica, cun palattos importantes: su Palattu de sos Priores,
incomintzadu su 1293 e finidu su 1337. Su Palattu de su Populu e su Palattu de
su Capitanu. Custu est in istile goticu italianu, cun unu porticadu , e duos
pianos cun triforas goticas. In custu palattu est ospitadu su Museu lapidariu e
su Museu etruscu -romanu. In d'un ala de sa Piatta, sa Fatzada de su Duomo in
istile goticu lombardu, divisa dae lesenas in tres partes, cun tres portales,
mannu e bellu su tzentrale (1521). E unu bellu rosone (1520). A fiancu de su
Duomo unu campanile de su 1200. S'internu a tres navadas cun pilastros e
colunnas cun capitellos. In s'abside unu bellu Crocifissu pintedu subra taula de
su 1200. In su tzentru urbanu sa creja de Santu Fortunadu, in una positzione
dominante. Incomintzada a sa fine de su 1200, e finida in su 1400. S'internu , a
tres navadas e cun abside poligonale cun su Coro in linna de sa fine de su 1500.
In sa cripta sunu cunservados sos restos mortales de Jacopone da Todi (1236-
1306), frantziscanu e poeta, autore de su Piantu de sa Madonna e de su Stabat
Mater (in latinu).



https://sc.wikipedia.org/wiki/Tharros

Tharros est unu situ archeologicu de sa Sardigna chi s'agatat in sa Provìntzia
de Aristanis a intru de su territoriu de su comune de Crabas. Est situadu in su
sud de sa penisula de su Sinnis, prus de pretzisu a curtzu de su Capu Santu
Marcu.

In antighidade Tharros fiat una importante tzitade de sa Sardigna e in s'Edade
de Mesu est istada sa capitale de su Giuigadu de Arborea fentzas a cara de
s'annu 1070, candu beniat abandonada.

Uffitzialmente s'origine de Tharros est depida a sos Fenitzios chi dda diant
aere fundada in s'VIII seculu i.C., ma isgavos prus retzentes ant dadu a lughe
repertos pretzedentes a s'arribu de custu populu, si faghet tretu sa
probabilidade ca sos primos abitantes suos esserent prus antigos. A giru de
Tharros s'agataiant fintzas fabricos nuragicos.

In su VI seculu i.C. Tharros diventaiat cartaginesa. A su periodu punicu si
depet s'aerzu urbanisticu: sos Cartaginesos afortigaiant sos muros
setentrionales e aberiant duas necropolis, una a su norti e s'atera a su sud de
sa bidda, d'arrichiant fintzas de monumentos comente sos artares de su Tofet e
su templu.

S'arribu de sos Romanos in su 238 i.C., sighit a sa Prima Gherra Punica. Issos
lassaiant intregu s'assetiu urbanu cartaginesu atzunghende edifitzios issoro.
Cun de sos Romanos sa tzitade s'ammanniaiat siat in richesa siat in importantzia
economica e imbatiat in su III seculu p.C. a su lughidore massimu, de fatu in
edade imperiale Tharros fiat una colonia e biviat de cummertzios cun totu su
mediterraneu; a sighidu, in tempos de sos bizantinos perdiat importantzia, pro
ite a causa de sas lompidas barbaricas sas costas fiant pagu seguras. Sos
abitantes si retiraiant a giru de sa cresia de Sant'Uanni de Sinnis. In s'Edade
de Mesu, Tharros fiat sa capitale de su Giuigadu de Arborea fintzas a s'abandonu
a cara de su 1070. In sos tempos a pustis sas perdas beniant usadas pro sos
uffitzios de Aristanis e de sas biddas lacanantes. In epocas prus retzentes
medas tumbas de sas necropolis sunt istadas distruidas de sos sacchizos pro ndi
furare sas prendas.

Su tofet tenet medas simbillantza cun su de Cartagine. Fiat usadu intra de su
VII e II seculu i.C. Si podent agatare duas termas, sas primas trasformadas in
s'Edade de Mesu in cresia, sas segundas, prus mannas usadas a campu santu. Duas
colonnas istentargias sunt oe su simbulu de Tharros, custas sunt isatadas postas
a acontzu modernu de unu templu de su 50 i.C.. De issas isceti su capitellu est
originale, a su contràriu sas colunnas sun de carchìna.



https://sc.wikipedia.org/wiki/Szczecin

Coordinatas: 53°25′29″N 14°33′19″E﻿ / ﻿53.424722°N 14.555278°E53.424722;
14.555278

Szczecin (in casciubu Szczecëno, in tedescu Stettin, in latinu Stettinum) est
una tzitade de unos 411.900 bividores de sa Polònia norti-otzidentale, cabulogu
de su voivodatu de Pomerània Otzidentale. Est sa de sete tzitades de sa natzione
e su segundu portu.

In tempus coladu Szczecin est apartenta a Polònia, Prùssia, Danimarca, Isvètzia
e fintzas a su 1945 a sa Germània.

Sa tzitade est istada isciarrocada pro su 65% durante sa segunda gherra mundiale
e a coa ocupada de is tropas sovièticas. A primìtziu, segundu is acòrdios de sa
Cunferèntzia de Jalta, sa bidda depiat èssere lassada a sa Germània e Königsberg
(oe Kaliningrad) depiat intames èssere tzedida a sa Polònia.

In tempus afatante Stalin aiat però detzìdidu chi a s'Unione Soviètica serbiat
unu portu in su Bàlticu chi esseret liberu de s'àstragu pro totu sa durada de
s'annu. Aiat duncas mudadu bidea e fatu movere is làcanas de sa Polònia prus a
s'uestu de manera chi Königsberg esseret territòriu sovièticu.

Szczecin, chi fintzas a tando si naraiat uffitzialmente Stettin, a'agatait in
posidura esta a sa làcana de sa chi diat diventare Repùblica Democràtica Tedesca
de unu cantone, e de s'àteru sa Polònia, chi s'agataiat trèmenes torradas a
definire segundu is tratativas de is natziones binchidoras.

Sa populatzione tedesca, chi fiat majoria de sete sèculos in ie, fiat bogada a
fortza e custrinta a si nche retirare a Germània, sa tzitade torrada a populare
de polonesos chi pro sa prus parte fiant disterrados de s'Ucraina otzidentale, e
su nùmene mudadu a su de oe.



https://sc.wikipedia.org/wiki/Su_patriottu_sardu_a_sos_feudatarios

Su patriottu sardu a sos feudatarios (nodidu finas comente Procurade 'e
moderare) est unu cumponimentu patriòticu e antipiemontesu iscritu in su
1794-1796 dae Frantziscu Inniàtziu Mannu, magistradu de s'Audièntzia Riale. Su
cumponimentu est iscritu in 47 otavas, cun s'ischema mètricu a bb cc dd e.
S'istòria de custu innu comintzat in su 1793, cando sos Istamentos detzident de
imbiare a Torinu 6 delegados, in rapresentàntzia de sa Natzione Sarda, pro
preguntare a su rei s'approvàda sua de sas "Chimbes preguntas", unu documentu
chi diat a serbire pro megiorare unu pagu sa situatzione sarda.

Petantis chi sa delegàda lompiat a Torinu, su visurrei iscriet a su re ca sas
"preguntas" e s'òrganu chi ddas aiat iscritas (sos Istamentos) cheriant
s'autoguvernu de sa Sardigna e ca su rei si ch'esserent andadu.

Petantis chi in Sardigna fudint isetande s'arrespusta de su rei, su visurrei
incumintzat a fagher ponner in presone una loba de cuddas persones chi aiant
traballadu pro iscrìere sas dimandas; a mesudie de lunis, 28 de Arbile 1794,
fiant postos in presone Bissente Cabras et Bernardu Pintor. Pagas oras a pustis
cumentzàat sa Sarda Revolutzione, ki dia durare pro tres annos. Totu su populu,
sos possidentes e medas de sos istamentarios, armados, intrant in Casteddu e in
una chida ebbia, prus de 500 piemoneses fiant açapados, carriados, imbarcados e
imbiados torra a domo. Pro custu in Casteddu custa die est amentada che "dii de
s'açapa", e oe etotu regordada che "Die de sa Sardìnnia" a manera ufitziale dae
sa Regione sarda.

Custu cumponimentu est istadu bortadu in limbas agenas: in inglesu dae John
Warre Tyndale in su 1849 cun su titulu Endeavor to moderate..., in frantzesu dae
Augusto Boullier in su 1864 cun su titulu Songez à modérer..., in italianu in su
1896 dae Bustianu Satta e in tedescu dae B. Granzer e B. Schütze in su 1979 cun
su titulu Die Tyrannei.



https://sc.wikipedia.org/wiki/Sindrome_de_Asperger

Sa sindrome de Asperger (incurtziàda in SA) est unu istròbu pervasivu de
s'isvilùpu tèntu in cussìderu comente una forma de autismu a artu
funtzionamentu. Su favèddu lu at imbentàu sa psichiatra inglesa Lorna Wing ind
unu papèri medicu de su 1981: at dàu custu lùmen a sa sindrome in ammèntu de
Hans Asperger, unu psichiatra e pediatra austriacu chi non si at bìdu reconnòttu
su traballu fìntzas a sos annos Novanta. Sos chi pàtin custa sindrome sun
cumpromìssos a libellu de cuntattu e comunicassione sotziale, tènen ischèmas
istereotipàos de interèssos e cosa itte fàcher, in prus de pùnnas pro sas cales
bi pòden colare tottu sa bida. Cuffòrma s'autismu classicu, s'isvilùpu cognitivu
e de su limbàzu non b'est a tardu.

Carchi sintomu de sa sindrome, chi s'etziologia sua est misconnòtta, est a
communu chin s'istròbu de impàru non-verbale (nonverbal learning disorder), sa
fobia sotziale e s'istròbu ischitzòide de pessonalidade. Sa sindrome de Asperger
non si diagnòsticat pètzi pro sas caratteristicas chi li pertènen, ma fìntzas
pro unu muntòne de atteros problemas chi a issa pòden esser currelàdas, comente
sa depressione, s'ansia e s'istròbu ossessivu-compulsivu.



https://sc.wikipedia.org/wiki/Rep%C3%B9blica_de_Weimar

Su de Repùblica de Weimar (in tedescu: Weimarer Republik [ˈvaɪ.ma.ʁɐ
ʁe.pu.ˈbliːk ]) est su nùmene chi is istòricos ant dadu a s'ordinamentu polìticu
chi sa Germània at tentu de su 1918 a su 1933. Sa repùblica fiat proclamada
durante sa rivolutzione chi at tentu logu in su 1918, su 9 de santandiria, chi
benit duncas a èssere pagus dies a pustis de sa fine de sa prima gherra
mundiale, in ue s'impèriu tedescu fiat istadu derrotadu.

Sa costitutzione de sa repùblica est istada adotada su 31 de trìulas 1919 e
promulgada s'11 de s'austu a sighire. Weimar, sa bidda in ue s'assemblea
natzionale costituente di fiat atobiada, diat pois dare nùmene a totu s'impare
de su perìodu istòricu, durante chi s'istadu tedescu aiat sighidu a mantènnere
nùmene uffitziale de Reich (impèriu), paris a sa denominatzione de in antis.

Sa de Weimar fiat una repùblica parlamentare ghiada de su presidente e guvernada
de su cantzelleri de su Reich, imbestidu de custu pòdere de sa majoria de su
Reichstag (su parlamentu), ainnanti a chi fiat responsàbile.

S'istòria de sa repùblica est sinniada de tensiones e perricas numerosas. Is
istitutziones suas diant funtzionare normalmente fintzas a su 1930, data cando
s'ùrtimu guvernu apogiadu de sa majoria parlamentare fiat postu in minoria,
agatende·si obligadu a dare dimissiones e duncas fissare eletziones noas. A
partire de su cabudanne 1930, si diant sighire guvernos minoritàrios de dereta,
apogiados de su presidente de su Reich, chi diant betire a una polìtica fatuvatu
prus autoritària.

Cun s'eletzione de Adolf Hitler che cantzelleri, su 30 de ghennàrgiu 1933, is
polìticas autoritàrias sighidas in is duos annos cabudianos fiant afortiadas,
cunfischende in manera progressiva pòdere polìticu a lùcuru de su NSDAP
(Nationalsozialistische Deutsche Arbeiterpartei), cun mudantzia sustantziale e
fine de facto de sa repùblica. Fiat nàschidu su Reich de Tres.

Sa costitutzione fiat nointames abrogada uffitzialmente isceti a s'acabu de sa
segunda gherra mundiale, in su 1945, cando s'amministratzione quadripartzida de
is alliados in Germània aiat detzìdidu s'iscontzadura de su Reich.



https://sc.wikipedia.org/wiki/Populu_sardu

Sos Sardos (o is Sardus) sunt su populu chi bivet in Sardigna, ìsula de su
Mediterraneu otzidentale e regione autònoma de s'Italia, narada in sardu
"Regione Autònoma de Sardigna" e in italianu Regione Autonoma della Sardegna.

Sa Sardigna la aìant populada a fiottos, tra su Paleoliticu superiore, su
Mesoliticu e su Neoliticu antigu, zente chi benìat dae sa penisula iberica e
italiana. In sa fase mediana de su Neoliticu, atteras populatziones fint
accudidas dae su trettu pirenaicu-proventzale, e a pustis dae isulas postas in
Egeu, Creta e Tziclades; a sas primas si depet su megalitismu, a sas atteras sa
cultura de Othieri, isparghida peri tottu s'isula. In s'Eneoliticu fit cumparta
sa cultura de Monte Claro e, a pustis, cussa de su conzu campaniforme, chi nde
la aìant fatta intrare dae su trettu francu-ibericu e dae s'Europa tzentrale
trumigheddas pitticas chi fint agabbadas a cumbìver cun sa zente de su logu. A
custa cultura si depent, imbetzes, tecnicas noas pro traballare cun su metaddu,
atteros istiles tzeramicos e fintzas, cun tottu probabilidade, una limba
indo-europea. In sa prima fase de s'Edade de Brunzu, sa cultura de su conzu
campaniforme fit a pare cun sos influssos chi benìant dae su trettu polanianu,
mudende in sa cultura de Bunnànnaru.

Sa tziviltade nuraghesa fit cumparta in sa Edade Media de Brunzu. Tando, s'isula
la populaìant paritzas etnias: sas prus importantes fint cussas de sos Balares,
de sos Ilienses e de sos Cossos (chi aìant dadu su nòmine a s'isula de Còssiga,
ma no est a los cunfùnder cun sos Corsicanos modernos). Sos Sardos antigos,
sigundu a tzertos istudiosos, si podent ponner a pare cun sa populatzione narada
Shardana.

Non semus a connoschèntzia de cale limba (o limbas) si chistionaìat in Sardigna
a cussos tempos. Podet esser chi sa limba nuraghesa tenìat assimìzos cun su
bascu, oppuru cun s'etruscu. Atteros istudios credent, imbetzes, chi in Sardigna
bi aìat prus sistemas limbisticos, sìat preindoeuropeos sìat indoeuropeos.

In su segulu de X a.C., sos fenitzios aìant fundadu colunias e portos in sa
costera meridionale e otzidentale, comente Karalis, Bithia, Sulki e Tharros. Su
cabu de giossu lu aìant conchistadu sos de Cartàghine in su segulu de VI a.C. e,
a pustis, sos Romanos antigos in cussu de III a.C., cun s'agabbu de sa prima
gherra punica. Est de custa manera chi sos romanos aìant latinitzadu meda sa
Sardigna e sos sardos, francu a sos muntagninos chi, vivende ind unu trettu nadu
pro menispretziu Barbaria, pro tempus longu dìant a mantènner sos usos antigos.
No est de badas chi su sardu modernu, difattis, si tenet in cunsideru comente
una de sas limbas romanzas prus cunservadoras.

S'istudiosu de geografia magrebinu Muhammad al-Idrisi, descriende in su segulu
de Doighi s'isula de Sardigna, narat chi <<sos Sardos sun Rûm 'Afàriqah (latinos
de Africa), bivent comente a sa zente berbera, istant a banda dae atera natzione
latina; custu populu est corazudu e balente, chi no lassat mai sas armas>>.

A pustis chi s'Imperju Romanu de Otzidente fit ruttu, sa Sardigna si la aìant
pigada unu in fattu 'e s'atteru Vandalos, Bizantinos, Ostrogotos e torra
Bizantinos.

In s'Edade Media, s'isula aìat connoschidu unu periodu in ue si podìat gubernare
issa etottu cun sas ancas suas in battor regnos indipendentes, sos Judicados;
francu su Logu de Arbarée, dìant a falare in sutta de influentzia istranza,
pisana e genovesa, in prus de calicuna familia importante de in ie, comente a
sos de Doria e Della Gherardesca. Sos de Doria aìant fundadu sas tzittades de
s'Alighera e de Castelgenovese (Casteddu Sardu), mentres sos pisanos aìant
fraigadu su fentomadu Castel di Castro (como nadu, in manera incurtziada,
Casteddu); in s'impestantu, Ugolino della Gherardesca aìat fattu naschire sa
tzittade de Villa di Chiesa (Iglesias), logu de minera chi fit bennidu a comunu
de tipu italianu impare a Tàtari e Castel di Castro.

A pustis chi sos Aragonesos si aìant pigadu sa terra sarda de propriedade
pisana, tra su 1323 e su 1326, e chi su Judicadu de Arbaree aìat fattu gherra de
resistentzia a issos tra su 1353 e su 1420, sa Corona Aragonesa aìat conchistadu
tottu sa Sardigna; su Regnu de Sardigna aragonesu aìat populadu tzittades
comente Castel di Castro e s'Alighera cun zente istranza, mescamente de erentzia
cadelana. Unu limbazu cadelanu est in impreu como etottu in s'Alighera.

In sos segulos de XVI e de XVII, sas printzipales tzittades sardas de Casteddu
(cabu de logu), s'Alighera e Tàtari fint bene intradas in sos traffigos
cummertziales de cussos tempos, comente ammustrat su fattu chi sos tzittadinos
non cumprendìant petzi sardos de su logu, ma fintzas attera zente accudida dae
sa penisula iberica, dae sa Liguria, Frantza e, subratottu, Còssiga: mescamente
in Tàtari e peri tottu su sartu chi bi andat dae s'Anglona a sa Gallura,
s'elementu corsicanu (comomai toscanitzadu pro more de su domìniu pisanu) est, a
cumintzare dae su segulu de XV, adderettura cussu de majorìa. Custu fenomenu
corsicanu de disterru in s'isula sorre de Sardigna, dae ue fit naschidu su
limbazu tataresu e galluresu, dìat a sighire fintzas a su segulu de XVIII, e
agabbare de su tottu in cussu de XIX.

Su poderìu ispagnolu in Sardigna fit agabbadu in su 1713 cando, cun su trattadu
de Utrecht, su Regnu de Sardigna aragonesu passaìat a sos Asburgo de Austria; in
su 1718, a pustis chi sos ispagnolos aìant chircadu de badas de torrare a si
pigare s'isula, cun su trattadu de Londra aìant lassadu sa Sardigna a sos de
Savoia, chi in custa manera tenìant su titulu de "Re de Sardigna". In custu
periodu, unu fiottu de zente ligurina chi benìat dae s'isuledda de Tabarka
accudìat in cussas sardas de Santu Pedru e Santu Antiogu, portende su limbazu
issoro, nadu tabarchinu. In su segulu de XIX, su Regnu de Sardigna piemontesu
aìat fattu gherras cun sa punna de si pigare sa penisula italiana e sa Sitzilia,
ponèndelas in sos istados de Terramanna; cun s'agabbu de su gai nadu
risorgimentu italianu, in su 1861, sos Savoia aìant postu su nòmine de "Regnu de
Itàlia" in logu de cussu de Sardigna, chi oramai bi intraìat pagu.

Dae su 1850 in susu, cun s'annoamentu de sas mineras sardas, trumigheddas de
traballadadores chi benìant dae sa Stiria (Austria) e minadores de Friburgu
(Germania) aìant pigadu domo pro unu tzertu tempus in s'Iglesiente, subratottu
in sos trettos de Montevecchio (parte de Genna Serapis), Guspini e Ingurtosu.
Mancàri chi calicunu tedescu aìat influentziadu s'istile architettonicu e nòmine
de logu, fint sos italianos a lu fagher de prus in assolutu; medas minadores
benìant dae Lombardia, Piemonte, Toscana e Romagna. Sigundu a unu tzensimentu
chi aìat fattu s'inzeniere Leon Gouin, in sas mineras de sa Sardigna
sud-otzidentale fint traballende belle 10.000 persones, e unu 'e tres de custas
fint accudidos continentales; sa prus parte de custos italianos aìat pigadu domo
in Iglesias e fratziones a curtzu, in parte pro semper.

A s'agabbu de su segulu de XIX, piscadores benènde dae Sitzìlia, Torre del Greco
(Campania) e Ponza (Latziu) si nche andaìant in sos trettos de sa Sardigna
orientale chi fint a curtzu de mare, subratottu in sas biddas de
Arbatax/Tòrtuele, Thiniscole e s'isula de sa Madalena.

In su segulu de XX, su regìmene fascista aìat incorazadu a sos continentales a
populare in massa sa Sardigna; de gai, zente chi benìat dae tottus sas regiones
italianas (subratottu Venetu, Marche, Abrutzu e Sitzìlia) aìat pigadu domo
colònica in Sardigna pro mondare parìtzos sartos e a bi istare, mescamente
cussos appenas fundados de Arborea (tando Mussolinia di Sardegna), Fertilia e
Carbònia.

In su segundu pùstigherra, una comunidade manna de istrianos italianos si nche
aìat fuidu in Fertilia e peri sa Nurra; como unos settanta annos, galu como sos
betzos faeddant in istriota, venetu e friulanu in Fertilia, Tanca Marchesa e
Arborea. In su mentres, calicuna familia italo-tunisina populaìat sa bidda de
Castiadas, a est de Casteddu. Semper a cumintzare dae s'agabbu de sa segunda
gherra mundiale, cun su miraculu economicu italianu sutzedit unu fenomenu
istoricu in ue sa zente sarda si movet dae bidda a sas tzittades de Casteddu,
Tatari-s'Alighera-Portu Turre e Terranoa, chi oe in die collint parte manna de
sa populatzione sarda.

Sa Sardigna est sa regione italiana cun su tassu prus bassu de fertilidade (1,07
fizos a femina) e est a s'urtimu postu pro numeru de nàschidas; custa pìnniga la
annùddant in parte sos medas accudìdos, chi benint subratottu dae su continente
italianu, ma fintzas dae s'Europa orientale (mescamente sa Romania), dae
s'Africa e dae sa Tzina.

In su 2013, su numeru de furisteris (chene pigare in cunsideru sos
continentales) chi est in Sardigna contat 42.159 persones, faghende su 2,5% de
sa populatzione.

S'ispera de bida mediana est de unos 81,9 annos (84,9 pro sas feminas e 78,9 pro
sos omines).

Sa Sardigna est su primu "logu biaìttu" (blue zone), est a nàrrer unu logu in su
mundu in ue si tendet a campare prus a longu. Sos sardos tenent, impare a sos
ryukyuanos de Okinawa (Giappone), su numeru prus artu in su mundu de zente chi
brincat sos chentu annos (22 cada 100.000 abitadores). Custu sutzedit pro motivu
geneticu, ma fintzas sa manera de bida e s'istruttura sotziale faghent sa parte
insoro.

Sa prus parte de sardos istat in Sardigna, ma in medas si nche sunt andados in
foras: si pensat chi, tra su 1955 e su 1971, unos 308.000 sardos sìant
disterrados in continente italianu; paritzos sardos sunt in Piemonte, Liguria,
Lombardia, Toscana e Latziu. Sos sardos e fizos issoro sunt in medas fintzas in
Germania, Bèlgiu, Isvìtzera. In sas Americas, belle tottu sos sardos si nche
fint andados a s'ala de giossu, subratottu in Argentina (tra su 1900 e su 1913,
unos 12.000 sardos vivìant in Buenos Aires e chìrrios a curtzu) e in Uruguay (in
su 1870, unos 12.500 sardos istaìant in Montevideo). Comunidades sardas vivent
isparghidas fintzas in Brasile (mescamente in sas tzittades de Belo Horizonte,
Rio de Janeiro e São Paulo), in UK e in Australia.

Sa regione sarda tenet contu de sos tzirculos sardos, chi rappresentant sas
comunidades sardas in disterru: bi nde at agattadu unos 145 in penisula italiana
e in atterue.

Bae puru a bidere: sardu, italianu, corsicanu-sardu (galluresu e tàtaresu),
s'aligheresu, tabarchinu.

Impare a s'italianu, chi sos Savoia nche aìant fattu intrare in Sardigna pro sa
prima borta in su 1760, sos sardos faeddant su sardu, limba nou-latina
reconnoschida comente ufitziale in su 1997. Custu si depet a medas peleas chi
bolìant punnare a su bilinguismu. Bi at peri atteras limbas chi sardas,
linguisticamente faeddende, non sunt e si poden pensare comente minorìas in
intro cussa chi est giai una minorìa in Italia: custas sunt naschidas cando
zente a su cumintzu non sarda aìat pigadu domo in logu e bi est abarrada pro
segulos. Tando bi est su tataresu, limbazu pisanu cun medas faeddos sardos, e su
galluresu, chi calicunu credet limbazu autònomu, o (cosa chi pensant su prus de
sos istudiosos) unu limbazu corsicanu chi assimizat meda a cussu de sa bidda de
Sartene; in prus, si depent tenner in contu isulas linguisticas a banda, che su
s'aligaresu, una variedade de su cadelanu orientale. Attera zente, chi fit
accudida in Sardigna a tempus de su fascismu dae continente, faeddat fintzas su
venetu in biddas comente Fertilia, Maristella e Arborea.

Sigundu un'istudiu de sa regione, su sardu lu diant a connoschere unas 1.495.000
persones e faeddare unas 1.000.000, a fronte de unu 3% ebbìa chi naraiat de non
lu connoschere e de non lu cumprender. Peròe, sicomente ant traballadu meda pro
nche ispèrder sa limba a cumintzare dae s'iscola, su numeru de zente chi lu
impreat dontzi die est meda prus bassu, e petzi su 13% de pitzinnos at imparadu
sa limba dae sos mannos. Pro custu bi at s'arriscu cuncretu meda chi, si non si
ponet remèdiu, su sardu sì nche diat a poder mòrrer in pagu tempus: s'UNESCO
ponet logudoresu e campidanesu, sas duas cambas de sa limba sarda, tra cussas in
perigulu seriu de morte (definitely endangered).

Sos sardos, mancàri faghende parte de su pool geneticu europeu, sunt diferentes
dae sos atteros europeos pro more de fenomenos particulares chi si podent
castiare a su sòlitu in populatziones isuladas, comente s'effettu de su
fundadore e s'istesiadura genetica. Sos datos parent narende chi sos Sardos
modernos tenzant s'erentzia de sos primos populadores de s'Edade 'e sa Pedra,
cund in prus calicuna azunghidura in sa prima Edade de sos Metaddos; pagu est,
imbetzes, a libellu geneticu su contributu de sos populos colonitzadores.

Paragones fattos de pag'ora tra su genoma de sos Sardos e cussu de zente chi
aìat vividu, tra su Neoliticu e su primu Calcoliticu, in su trettu alpinu
(comente Oetzi), tedescu, isvedesu e ungheresu ant ammustradu assimìzos
notàbiles tra sas duas populatziones, mentres si podent bider diferentzias tra
sos campiones preistoricos e sos matessi abitadores de cussos trettos
geograficos. Dae custu si podet dedùgher chi, mentres s'Europa de tzentru e de
susu ant tennidu mudamentos demograficos mannos pro more de movimentos
post-neoliticos, benènde dae sa periferia orientale de Europa (isteppas
pontico-caspicas), s'Europa de giossu e subratottu sa Sardigna no nde ant bidu
gai medas; sos Sardos e sos Bascos dìant a esser sas populatziones chi ant
mantènnidu menzus s'eredade neolitica de s'Europa otzidentale.

De notare est su fattu chi sos Sardos non sìant, a dontzi manera, unu populu
uguale dae su puntu de bista geneticu: istudios nche ant, difattis, bogadu a
pizu diferentzias pitticas tra sas paritzas regiones istoricas de s'isula; in
meritu a custu, una regione muntagnina comente s'Ozzastra est prus attesu dae su
restu de Europa chi nono sos pianos e trettos accanta de mare.



https://sc.wikipedia.org/wiki/Patrimonios_de_s%27Umanidade

Sa lista de su patrimoniu mundiale est istabilida dae su Comitadu de su
patrimoniu mundiale de s’Organizatzione de sas Natziones Unidas pro
s'Educatzione, s'Iscentzia e sa Cultura (UNESCO).

S'iscopu de su programma est de catalogare e arribare sos sitos (logos) chi
jamamus culturales ou naturales de importu pro su patrimoniu (héritage) comune
de s’umanidade. A zertas cunditziones sos sitos catalogados poden ottènnere
fundos de s'organizatzione World Heritage Fund. Su programma est istadu criadu
cun sa Conventzione pro sa Protetzione de su Patrimoniu Culturale e Naturale
Mundiale, chi est istadu adottadu in sa cunferentzia generale de s’UNESCO su 16
de s.Andria de su 1972. A su 2006 cussa cunventzione fit istada ratificada dae
184 Istados Membros. Segundu s'ultima lista aggiornada a sa riunione de s'UNESCO
in sa tzitade de Québec s'8 de triulas de su 2008, b'at 878 sitos (de i custos
679 sun benes culturales, 174 naturales e 25 de varias calidades) presentes in
145 Natziones de su mundu.



https://sc.wikipedia.org/wiki/Pallamanu

Sa pallamanu (dae s'italianu pallamano, handball in inglesu e in tedescu) est
un'isport de iscuadra zocadu in campos retangulares chin lados de 40 e 20
metros.

Sa pallamanu est un'isport criadu in tempos rechentes si postu a paragone cun
sos àteros zocos chin sa botza, ma sas raichinas suas sunt anticas meda. In sos
tempos de sos romanos, esistiat unu zocu cun sa botza iscuta chin sas manos e
fintzas in sa curtura Maja s'agatant màzines de zocos sìmiles; ma est istadu in
Germània chi si sunt postas sas règulas de custu isport. In su 1935 sa pallamanu
benit annanta in su programma de sas Olimpìades de Berlinu e in su 1938 benint
organizados sos primos campionados mundiales. Dae su 1943 est riconnota dae su
CONI (Comitadu Olìmpicu Natzionale Italianu) e dae su 1965 benit zocada 7 contra
a 7 chi sas règulas chi bi sunt oje.

Sas primas iscuadras de pallamanu in Sardigna naschint in sos annos setanta in
Tàtari; sa prima, chin su nùmene de Handball Sassari, fit iscrita in su
campionadu italianu de sèrie C e zocaiat sa partidas in domo in Pratza d'Itàlia.
Sa pallamanu est praticada in totu s'ìsula, ma est in Tàtari chi si ant àpidos
sos sutzessos prus mannos: sas iscuadras femininas de pallamanu, suta divessos
nùmenes, ant bissu 6 campionados italianos (su primu in su 2003), 6 Copas
italianas e 3 Supercopas italianas.

Sa pallamanu est un'isport chi ponet contra duas iscuadras de sete zocadores,
ses de movimentu e unu portieri. S'obietivu de su zocu est sinnare prus retes in
sa porta contrària. Sa botza non podet èssere mantesa in manu prus de tres
secundos si si est firmos e non si podent fàchere prus de tres passos chene la
dare o chene la fàchere rimbaltzare a terra. S'iscuadra chi atacat chircat de
sinnare sa rete chene intrare in s'àrea de su portieri o si nono, si tirat
currende, su zocadore podet intrare brincande in s'àrea de su portieri ma
lassande sa botza a in antis chi su corpus tochet terra. In casu de falta, o
siat un'infratzione de sas règulas fruschiada dae sos àrbitros, custas podet
èssere punida chin sa cussinna de sa botza a s'iscuadra contrària o chin su
rigore o chin sa catzada temporànea pro duos minutos de tempus o chin sa catzada
definitiva. In sa falta dae nove metros, si torrat a zocare chin sa defensa a 3
metros dae sa botza e s'atacu totu a cuddae de sa lìnia de sos 9 metros; in su
tiru dae sos 7 metros, cramadu rigore, benit fatu chin unu pede in sa lìnia de
sos 7 metros (chene la tocare) e solu chin su portieri a in antis, chi non si
podet alluntanare prus de 4 metros dae sa porta. Sas infratziones podent èssere:

Dòpiu: su zocadore non podet torrare a picare sa botza, a pustis de l'àere fata
rimbaltzare e pois sichire a la fàchere rimbaltzare.

Passos: su zocadore non podet mantènnere sa botza in manu chene la dare o chene
la fàchere rimbaltzare pro prus de tres passos.

Passivu: s'iscuadra chi zocat sa botza no la podet tratènnere chene atacare a sa
porta contrària. Su passivu benit sinnaladu dae sos àrbitros artziande su
bratzu.

Pede: su zocadore de movimentu non podet tocare sa botza cun su pede. Su
portieri podet parare fintzas chin sos pedes.

Imbasione: su zocadore in atacu o in defensa non podet istare in s'àrea de
porta.

Tres segundos: su zocadore non podet mantènnere sa botza in manu chene la
fàchere rimbaltzare o chene la dare pro prus de tres segundos.

Su campu de zocu est unu retàngulu de 40 metros pro 20 metros. S'àrea de su
portieri est sinnada dae unu mesu-chircu a ses metros dae sa lìnia de porta;
perunu zocadore, francu su portieri, podet tocare terra in s'àrea de porta
durante su zocu. Sa lìnia de sos 9 metros benit inditada a tratos, rapresentat
sa zona in uve bisonzat torrare a incomintzare a zocare a pustis de
un'infratzione. Sete metros est su tretu dae uve benit tiradu su rigore. Sa
porta est posta in sa mesania, in sa lìnia de fundu; mesurat duos metros de
artària e tres de largària. Sa botza, a su sòlitu, est de materiale sintèticu e
sos zocadore impreant su pighe pro s'ajuare a la picare mentzus.



https://sc.wikipedia.org/wiki/Paisos_n%C3%B2rdicos

Cun paisos nòrdicos s'inditat una regione geogràfica e culturale chi tirat a
chimbe istados de s'Europa setentrionale:

A custos sunt azuntos fintzas sas regiones autònomas de Ìsulas Føroyar,
Groenlàndia e Ìsulas Åland. Sunt totus acapiados de istiles de vida, istòria,
limbas e istruturas sotziales simbigiantes.

Traditzionalmente Estònia e Letònia fiant cumpresas in custu grupu, ma sas
ùrtimas acontessidas istòricas las ant istesiadas e si las cunsìderant a parte
in su grupu de sos istados bàlticos, mancari susetotus s'Estònia ambissionat a
bi torrare a èssere parte.

Sos paisos nòrdicos s'agatant in sas primas posiduras de medas inditos
mundiales, comente sos chi pertocant educatzione, economia, competitividade,
deretos tziviles, calidade de sa vida e isvilupu umanu.

Intre sos paisos nòrdicos s'Isvètzia est su prus istèrridu e populadu, s'Islanda
su prus pagu populadu e sa Danimarca su cun subrafache prus minore. Sa Finlàndia
è su solu istadu de su grupu a chi fetzat parte de sa zona Euro; de s'Unione
Europea, de chi sunt parte fintzas Isvètzia e Danimarca, mancari cunserbent
moneda locale.

S'Islanda est negotziende s'intrada in s'Unione Europea. In Norvegia intames, a
fatu de duos tentativos fallidos, no est dàbile chi nde dimandet s'intrada in
tempus imbeniente.

Sa regione geogràfica s'isterret pro una subrafache de casi 3,5 milliones de
km², ma prus de sa metade de su territòriu no est bivìbile sende chi ammuntadu
de una capa de àstragu (mescamente sa Groenlàndia). Contat populatzione de unos
26 milliones de bividores.

Sa majoria de sa populatzione de Finlàndia tenet orìgines ètnicas deferentes dae
isvedesos, norvegesos e danesos, sa limba de majoria faghet parte de su grupu
ugro-fìnnicu, contra sos àteros chi faeddant limbas germànicas. Sa segunda limba
uffitziale de Finlandia est comente chi siat s'isvedesu, èssende istada sugeta a
sa dominatzione de s'Isvtzia pro unos 550 annos.

In sa regione de norti intre Isvètzia, Norvègia e Finlàndia (fintzas sa Rùssia),
s'agatat sa Lapònia, regione in ue bivet su pòpulu sami, minoria chi faeddat
limba de su brancu ugro-fìnnicu, comente su finlandesu. Sa populatzione de sa
Groenlàndia est formada de sos inuit, unu pòpulu de orìgine amerindia.



https://sc.wikipedia.org/wiki/Oscheri

Oschiri (in cadduresu Oscari) est'un'idda de sa provincia de Tempiu-Terranoa,
b'abbitant 3749 pessonas.

Oschiri est in su Logudoro e confinat cun sa Caddura. Est postu a 280m. subra su
livellu 'e su mare e si bi podet arrivvare passende pro sa SS199 chi cullegat
Terranoa a Tatthari; est'attesu dae Otthieri 22km, 46 dai Terranoa, 50 dai
Tatthari e 35 dae Tempiu. Sa idda est raggiungibbile puru in trenu cun sa
frimmada a s'istazione de Oschiri. Su Lagu Coghinas, su rimboschimentu de Su
Filigosu e sos montes de su Limbara sunu esempios meravizzozos de natura salda.
In tottu su territoriu de sa iddaest possibile incuntrare animales meda comente
sos fenicotteros, sas calpas in su lagu, polcrabos, matzones, chelvos e atteros
in d'onzi logu selvaggiu e chena urbanizzazione.

Si cherides'idere fotografias de 'idda chilcadelas in [1] o in su situ de su
Comune [2] o si cherides'ischire cosas pius'ispecificas e palticulares
cuntattade s'associazione onlus de promozione turistica in bidda chi si jamat
"Su Furrighesu".



https://sc.wikipedia.org/wiki/Ortueri

Ortueri est una bidda de 1.437 bividores de sa Provìntzia de Nùgoro in su
Mandrolisai.

Is raighinas de custa bidda funti medievales. Sa prima populatzione incomintzat
a bivere in S'arte de Travi e Ales Ruinas chi fiat, innantis, una colònia
romana. Medas funti is restos de s'epoca romana chi s'agatant in su territòriu,
comente sa pedra chi s'agatat in "Pedra Litterada" e chi serbiat comente tumba,
inue, fintzas a su 1932 due fiat un'antiga necròpoli. In s'arte de Pran'e Laccos
s'agatant tumbas anca funti iscritas, in su covecu de pedra, is initziales DM,
dedicadu a is "Dei Mani". Ortueri fiat parte de sa Curatoria de su Mandrolisai e
de su Giudicadu de Arborea, e in su tempus Sabaudu fiat parte de sa contea de
Santu Martine, Terra de sos Valentino.

Meritanta una visita is singiales de sa civiltade Romana ki funti ispratzinaos
in tottu su territoriu, però sa cosa ki prusu si pode godíe funti is profumos e
sa bellesa de Natura. Kara a Nord de sa bidda s'agattada su Monte Pedrarba,
dominau de un'orrocca tzirriada "Sa Conca e s'Isteddu" de nue si podente biede
is Montes de su Gennargentu kara a Est, a s'atteru kirru su mare de Crabas, in
mesu de sa natura e de sa riserva naturale anka bivente: sribones, margianes,
dainos, poianas, e otros animales ki igue agatanta acconcu. Est possibile faede
passilladas a pea o a cuaddu in su boscu fitu e profumau de Suergios e Iddostre
de su Parku "Mui Muscas", inue no est dificile attobiae calecunu molenteddu
sardu, arratza in estintzione, ki bivede in su Parku e est protéggiu po mole de
sa lezze de s'omonimu "Parku de su Molente Sardu".



https://sc.wikipedia.org/wiki/N%C3%B9goro

Nùgoro est sa sea de sa Provìntzia de Nùgoro e est su tzentru prus mannu de sa
Barbàgia de Nùgoro, in sa Sardigna.

Posta a sos pedes de su Monte Orthobene, in unu tacu de granitu a unos 600
m.s.m., Nùgoro est crèschida comente tzentru aministrativu a cumintzare dae sa
segunda metade de s'800.

Inoghe sunt nàschidos Grazia Deledda, iscritora, binchidora de su prèmiu Nobel
pro sa Literatura in su 1926, e Salvatore Satta, autore de "Il Giorno del
Giudizio" e Francesco Ciusa iscultore c'ha fattu s'opera "La madre dell'ucciso"
fentomada bene puru a sa "Biennale di Venezia"

Sas primas evidèntzias de sa presèntzia de òmines in Nùgoro sunt de su II
millenniu a.C., sun sos restos de una biddichedda chi s'agatat a curtzu a su
nuraghe Tanca Manna. In su Monte Orthobene in sos tretos de "Sedda Ortai" b'at
tratzas de fortificatziones chi si pensat siant de s'edade 'e su Ramine. De
s'edade nuràgica bi sunt medas nuraghes (a su mancu trinta) chi istant a supra
de sos montes de sa tzitade.



https://sc.wikipedia.org/wiki/Murera

Murera (in lingua italiana Muravera) est una bidda de 5.000 e prus bividoris in
sa Meria de casteddu.

Sa bidda de Murera, est cunsiderada su tzentru de prus importu de totu su
Sarrabus, est connota meda po sa produtzioni de arangius e agruminis in
generali. Su territoriu costieru cosa sua s'estendit in prevalentzia a bentesoi
de su tzentru bividu, e me is urtimus annus est spaniendi-sì me is logus prus a
Nordu puru. Sa bidda de Murera est connota meda po is prajas mannas: de sa foxi
'e su flumendosa , de San Giuanni , de sa Turri Salinas e de Colostrai; a palas
de cust' urtima s'acatada sa de Cabu Ferrau, unu promontoriu de arrocas
trachiticas. Prus a su Suddu, tambeni s'agatada a 8 km sa praja de Costa Rey,
una de is prajas arenosas prus longa de totu sa Sardinnia, cun s'insediamentu
turistico de su matessi nomini. Inguni acanta si podint bisitai giasus
ancheologicus de importu mannu, in particulari su menhir de Piscina Rey e su de
Cuili Piras.

Sa bidda de Murera s'acatat in sa parti centru-orientali de sa Sardinnia, in
pitzus de una vaddi fruviali abrigada de unus cantus montis a giru de sa bidda,
custus serrant unu sistema lagunari cun is poetus e piscinas de Feraxi,
Colostrai, Turri Salinas e San Giuanni.Cun probabilidadi meda is primus acontzus
de domu funt stetius "faci a mari" . De inguni si nci est depiu transiri po no
essi atacaus po is invasoris e de is corsarius. Sa bidda oiindii, si presentat
che una bidda crescia in dd-unu spatziu obertu, su de sa piana, chena de peruna
barrera naturali, e tambeni acapiada a su mari.

Po aterus, amantiosus de is paristorias, sa boxi "Sarrabus" iat-a depi lompi
inderetura de is fitianas incursionis de is piratas saracenus (árabus), diaici:
"is arabus = is-arrabus = (i)sarrabus, o po aterus, iat-a podi derivai puru (cun
meda prus probabilidadi) de sa prus antiga citadi Punica de Sarcopos, situada oi
in su cumunu acanta de Biddeputzi chi po richesa e influentzia depiad controllai
in cusus tempus unu logu bastanti prus mannu, chi cumprendiat Murera e Cirra
puru.



https://sc.wikipedia.org/wiki/Mamuthone

Su mamuthone, paris chin s'issohadore, est una carratza caratteristica de su
carrasecàre mamujadìnu in Sardigna. Sa cròpa si distinghet pro bestimènta e pro
sa manera chi si mòghen in sa protzessione: sos mamuthones b'andan faticàos e in
silentziu, mentras chi sos issohadores si bestin a colores meda "alluttos" e
dàen bida e movimentu a sa festa.

S'orizine de sos mamuthones abbarrat in mistèriu. Sicund'a Marcello Madau,
archeologu de s'Accademia tataresa de Bellas Artes, nos mancan iscrittos chi
facan a testimonia de sa presentzia issoro in tempos a nois attèsu. Wagner no
nde faveddat e in su 1928 su Touring Club descrivet petzi su focu de
Sant'Antoni. Sicund'a su matessi istudiu, a dontzi modu, carchi testimonia orale
narat chi sos Mamuthones ja esistìan in su seculu de XIX. Carchidunu affirmat
imbetzes chi sa protzessione benzat a nois dae s'edade nuraghèsa, pro adorare
sos animales, pro parare fronte a sos ispiritos malos o pro si augurare de
facher regorta bona. In mesu a sas teorias, bi nd'at puru una nande chi fit pro
tzelebrare sa bìnchida de sos pastores muntagninos contr'a sos invasores
saracenos, fattos a presoneri, oppuru pro adorare carchi deus nuraghesu de
massajos e pastores, o galu che ritualidade totemica pro ammasedare su boe.
Carchi istudiosu affirmat chi b'at unu ligàmine istrìntu chin sos ritos
dionisiacos, e atteros naran chi nono ponende sa festa tra sas protzessiones chi
tzelebran su passàzu de sas istajones.



https://sc.wikipedia.org/wiki/Limba_de_Mesania

Sa Limba de Mesania est sa proposta de Màriu Pudhu (Puddu), e sa grafia dha
impreant in su Ditzionàriu de sa Limba e de sa Cultura Sarda, chi fait a ligi e
buscai in s'Arretza a su giassu www.ditzionariu.org. Dha impreant in su giassu
www.condaghes.com puru.

S'idea de Puddu est ca sa Arregioni Sardigna arríciat in intrada dogumentus in
calisisiat bariedadi, ma impreit po is paperis suus in essida una bariedadi feti
de su sardu, assentendi sa de mesania, est a nai sa de sa zona murra in mesu a
Campidanu e Logudoro, spètzia is biddas de su Barigadu, de su Mandrolisai, de sa
Brabaxa de Brebí e de Parti Valentza e Brabaxana. A parri suu is puntus de
fortza de custa bariedadi funt:

Pudhu partit de s'idea chi dònnia lìngua abisòngiat de unu sistema ortogràfigu
suu, ca impreendi su de un'atra língua est capatzi ki bèngiant barrancus mannus.
Custu no bolit nai chi su sistema suu siat traballosu, ma bolit unu pagu de
istúdiu po dhu manigiai beni, poita ca assentat unu númeru de grafemas e fonemas
prus ampru de su de sa LSU. Su sistema permitit de scriri de manera
bastantementi crara no feti sa bariedadi de mesania ma casi totu is atras.

Fait a agatai atras iscedas e ainas in su giassu www.condaghes.com/limbasarda,
cun artígulus de atrus istudiosus puru.



https://sc.wikipedia.org/wiki/Languedoc-Roussillon

Sa Languedoc-Roussillon (pronùntzia frantzesa: ​[lɑ̃ɡdɔk ʁusijɔ̃]; in otzitanu:
Lengadòc-Rosselhon; in cadalanu: Llenguadoc-Rosselló) est una de is 27 regiones
de sa Frantza. Su cabulogu est Montpellier

Ispartzida in chimeb dipartimentos (Aude, Gard, Hérault, Lozère,
Pyrénées-Orientales), tenet isterrida de 27,376 km2 e populatzione de unos 2,7
milliones de bividores. Allàcanat in su norti-uestu cun sa regione de
Mesudie-Pireneos, in su norti cun s'Auvèrnia, in s'estu cun su Ròdanu Alpes e sa
Proventza-Alpes-Costera Azula. In su sud-estu si ghetat in su mare Mediterràneu
e in su sud allàcanat cun sa comunidade autònoma ispagnola de Cadalugna, e su
printzipadu de Andorra. Est sa regione pru meridionale de sa Frantza
continentale.

Sa Languedoc-Roussillon est caraterizada pro su fatu chi bi sunt faeddadas duas
limbas regionales, foras de su frantzesu, chi benint a èssere s'otzitanu e su
cadalanu.

In su 2016, in su cuadru de una reforma territoriale, sa regione at a èssere
aunida a su Mesudie-Pireneos.



https://sc.wikipedia.org/wiki/Kamikaze

Kamikaze (神風) est una paragula giapponesa, chi est a su solitu bortada in "bentu
de deus" ("kami" bolet narrer "deus" e "kaze" "bentu"); est su lùmen dau a una
fentomada buriana chi aìat sarbàu su Giappone dae sa conchista mongola de su
Kublai Khan in su 1281.

In Giappone sa paragula "kamikaze" si imprèat petzi pro indittare custa buriana,
ma a libellu internassionale si connoschet ca chin custa si indittàban sos
attaccos suitzidas de pilotas giapponesos, chi ghiàban aereos prènnos de
prùvura, contra sas naves de sos Alliados in s'accabu de sa gherra de su
Patzificu in sa secunda gherra mundiale.

Dae s'accabu de sa secunda gherra mundiale in susu, sa paragula "kamikaze" si
imprèat fintzas pro indittare una variedade prus manna de attaccos, semper de
natura suitzida, in atteras partes de su mundu. Esempios sun su Selbstopfer de
sa Germania natzista, o calesisiat assione terroristica in ube su militante
morit de manu sua. Sos paperis e zornales giapponesos non nde favèddan gòi,
preferinde nàrrer jibaku tero (自爆テロ), incurtziadura de sas paragulas
anglo-giapponesas jibaku terorisuto (自爆テロリスト, a sa litera "terroristas chi si
fachen esploder).



https://sc.wikipedia.org/wiki/Kaliningrad

Kaliningrad (in russu: Калининград [kəlʲɪnʲɪnˈgrat]), cabudianamente narada
Königsberg (tedescu: Königsberg; russu: Кёнигсберг; prussianu antigu: Twangste,
Kunnegsgarbs, Knigsberg; lituanu: Karaliaučius; polonesu: Królewiec), est una
tzitade de portu chi s'agatat a cara de su mare Bàlticu de unos 431.400
bividores, cabulogu de s'exclave russa posta intre Polònia e Lituània. Mancari
territòriu de sa Rùssia, Kaliningrad est duncas istesiada de su restu de sa
natzione.

Su logu est istadu sea de antiga cussòrgia prussiana, sa fortileza de Twangste.
In su 1255 bi fiat pesada una fortalesa noa de is caballeris teutònicos, durante
is Crosadas de su Norte e ddi aiant mudadu nùmene in "Königsberg", in onore de
su re Ottokar II de Boèmia. Sa bidda est istada parte de s'Istadu de s'Òrdine
Teutònicu, sa Cunfederatzione Polacu-Lituana, Prùssia e Germània. Fintzas a su
1945, s'àrea costituiat sa parte prus setentrionale de sa Prùssia Orientale.

A s'acabu de sa segunda gherra mundiale, sa bidda fiat pro sa prus parte
distruida. Is ruinas suas fiant cunchistadas de s'Armada Ruja in su 1945 e sa
populatzione sua, a majoria tedesca si nche fiat fuida, o fiat bogada a fortza.
Su territòriu de sa Prùssia Orientale, de chi Königsberg fiat cabulogu, fiat
duncas tzèdidu a s'Unione Soviètica.

Mudadu nùmene in Kaliningrad su 4 de trìulas 1946, in onore de Mikhail Kalilin,
est istada torrada a ocupare de sovièticos.

Kaliningrad at festadu is 750 annos de sa fundatzione in su 2005. Sa tzitade est
logu de nàschida de su filòsofu Immanuel Kant.



https://sc.wikipedia.org/wiki/Grado

Grado (Gravo in graisan), Grau in friulanu est unu comunu de 8.622 abitantis de
sa Provìntzia de Gorizia.

Grado, istoricamente est ligada a Aquileia, comente portu esternu de Aquileia,
collegada cun Grado dae unu riu canale. S'agatat in sa laguna omonima, unida a
sa terra frimma dae una istriscia de terra. In tempus de perigulu, comente in
occasione de s'invasione de sos Unnos (452) sos abitantes de Aquileia si sunt
rifugiados a Grado, chi est diventada sa noa Aquileia, e a Grado est passadu su
titulu patriarcale ( reconnottu dae Giustiniano), titulu chi pius a tardu est
passadu a Venetzia. Cando est rutta Venetzia (1797) e a poi de su periodu
napoleonicu, Grado est passadu sutta a sos Austriacos. Pius a tardu est passada
a s'Italia. Signu de su tempus passadu: sa Basilica de Santa Eufemia, chi est
istada sa Cattedrale (sec.VI): est divisa in tres navadas dae colunnas de epoca
romana; e afacca su Battisteru e su campanile (sec.XV). Sa basilica cunservat
unu riccu Tesoro: oggettos, relichiarios, sa “Pala de Oro”, sa Stauroteca,
relichiariu bizantinu cun una importante relichia de sa Santa Rughe, donu de
s'Imperadore de Oriente, Eraclio.



https://sc.wikipedia.org/wiki/Gianfranco_Zola

Segunda punta, est istadu unu nùmeru deghe clàssicu; lestru, fantasiosu, malu a
lu marcare, e capatzu de sinnare in onzi manera. Sena duda peruna, est istadu su
giogadore sardu prus forte de semper e unu de sos mezus in Itàlia, in sas
ùrtimas decadas. Cun su cumportamentu suo semper curretu, est istadu unu
campione in intro e in foras de su campu.

At cumintzadu a giogare in sa Corrasi, iscuadra de sa bidda sua, e in su 1984/85
est coladu a sa Nuorese in sèrie C2. In su 1986/87 est andadu a sa Torres de
Tàtari binchende su campionadu de C2; pro duos annos s'est postu in mustra in C1
e in su 1989/90, comporadu dae su S.S.C. Napoli, at fatu s'esòrdiu in sèrie A
binchende s'iscudetu cun s'iscuadra de Maradona. S'annu imbeniente at bintu
finas sa Supercopa Italiana e est devènnidu s'erede de Maradona chi aiat dassadu
su Napoli. S'esperièntzia napuletana est fundamentale; devenit unu de sos
zogadores prus fortes in Itàlia, famadu pro sos tiros de punitzione e pro sa
fantàsia de su giogu suo, tantu chi in su 1991 est arribadu a bestire sa màllia
biaita de sa natzionale italiana. Dae su 1993/94 a su 1995/96 at disputadu tres
istajones cun su Parma, semper a livellos artos meda, binchende sa Supercopa
Europea in su 1993/94 e sa Copa UEFA in su 1994/95.

In su 1996/97, a istajone giai cumintzada, at dassadu s'Itàlia andende a giogare
in Inghilterra cun su Chelsea; in pagu tempus est devènnidu su bandelariu de
s'iscuadra londinesa, istimadu dae cumpàngios e tifosos e respetadu dae sos
aversàrios. Cun sa màllia de sos "blue's", chi dae annos medas non binchiant
nudda, cunchistat sa Copa de Inghilterra in su 1996/97 e in su 1999/2000, sa
Copa de sas Copas e sa Copa de Lega Inglesa in su 1997/98, sa Supercopa Europea
in su 1998/99 e sa Supercopa Inglesa in su 2000/2001. "Magic Box", comente lu
mutint sos tifosos de su Chelsea, est istadu nominadu su mezus giogadore de su
campionadu inglesu in su 1997; in su 2003 est istadu elèghidu su mezus giogadore
de semper in s'istòria de su Chelsea.

In su 2003 si nche est torradu a Sardigna pro giogare cun su Casteddu; profeta
in sa terra sua, in su 2003/04 at bintu su campionadu de Sèrie B ghiende
s'iscuadra chi torrat a artiare a sèrie A. S'annu imbeniente est torradu a
giogare in sèrie màssima a pustis de oto annos ritirende·si dae s'atividade
agonìstica a sa fine de s'istajone. In su 2004, pro sos mèritos suos, est istadu
nominadu dae sa reina Lisabeta de Inghilterra "Membru onoràriu de s'Imperu
Britànnicu", tìtulu onorìficu massimu pro sos istranzos.

Cun sa màllia de sa natzionale italiana contat 35 partidas e 8 retes. In su 1994
at leadu parte a sos Mundiales, in manera pagu fortunada mancari s'Itàlia fiat
arribada segunda; finas in sos Europeos de su 1996 non est fortunadu meda. No
est istadu cunvocadu pro sos mundiales de su 1998, mancari sas retes suas de
importu in sas cualificatziones. At giogadu 238 partidas, cun 90 retes, in sèrie
A e 312 partidas, cun 90 retes, in Premier League.



https://sc.wikipedia.org/wiki/Gadoni

Bidda de sa Provìntzia de Nùgoro fundada in su 1400 circa dae unu pastori
artzanesu, contat a su mancu 8-900 personas. Su nòmini suu derivat dae
s'espressioni "Gàudiu 'onu"; godu de saludi bona. Gadoni est famosa pro sa
minera de arràmini in localidadi Funtana Raminosa, ca in passau at garantiu
benesseri et trebbaxu a sa bidda (Gadoni est arribbada a tènniri a su mancu 2000
personas, fra sa bidda e su villàggiu minerariu). Comu, purtroppu, sa minera non
est prus in atividadi, ma funtzionat comenti parcu geomineràriu apertu pro is
visitadoris e is turistas. Sa zona de Gadoni est bellìssima, et specialmenti sa
zona de Coròngia, unu fra is prus bellus boscus de su mundu. Su territòriu de
Gadoni partit dae su monti Artzanadolu (1200 m) a su confini cun Aritzo e
arribat fintzas a su Flumendosa, confinanti cun Seulu. Gadoni at tentu medas
personas famosas, comenti Antiogu Polla, illustri filòsofu sardu, e Marc'Antoni
Ghiani, su chi at ocitu su visurrei spagnolu. Gadoni, bidda de genti orgoliosa,
at tentu medas bandidus, fraitzus e malus ad aciapari, in mesu a cui su prus chi
at fatu penari sa giustìtzia istràngia est istètiu Torracorti, bandidu fra is
prus fraitzus et chi at fatu amachiari metadi de is carabineris de s'esèrcitu
italianu. Sa mèngius ora pro bisitari Gadoni est a is primus diis de Nadali
(Dicèmbri), candu ddu est sa festa de Prèndas de Ierru; et su 29 de Trèulas, pro
sa festa de Santa Marta.



https://sc.wikipedia.org/wiki/Francisco_Franco

Francisco Paulino Hermenegildo Teódulo Franco Bahamonde ([fɾanˈθisko ˈfɾaŋko
βa.aˈmonde]; 4 de nadale 1892 – 20 de onniasantu 1975) est istadu unu generale
ispagnolu e su Caudillo de Ispagna dae su 1936/39 a su 1975, annu de sa morte.
Nàschidu dae una famìllia de traditzione militare, fiat divènnidu su generale
prus giòvanu de Ispagna e unu de is prus giòvanos in s'Europa de sos annos '20.

Essende unu cunservadore monàrchicu, fiat abarradu shockadu cando cando sa
monarchia fiat remplasada cun sa repùblica in su 1931. Cun sas eletziones de su
1936 sa Cunfederatzione Ispagnola de sas Deretas Autònomas aiat pèrdidu cun
màrgine meda istrintu e su Fronte Populare, de manca, fiat lòmpidu a cumandu. In
su cumprou de bessare sa repùblica, Franco e àteros generales aiant ghiadu unu
corpu de istadu chi aiat tentu sutzessu partziale, dae chi fiat comintzada sa
Gherra Tzivile Ispagnola. Cun sa morte de sos àteros generales, Franco fiat
abarradu in pagu tempus solu ghiadore de sa fatzione sua.

Sa fatzione militare ultra-natzionalista de Franco aiat retzidu agiudu dae medas
grupos fascistas, susetotus dae sa Germània nazista e dae s'Itàlia fascista,
mentras sos republicanos fiant apompiados dae comunistas e anàrchicos, retzende
fintzas agiudu dae s'Unione Soviètica, dae su Mèssicu, e dae is Brigadas
internatzionales. Sa gherra, lassende mesu millione de mortos, fiat bìnchida dae
Franco in su 1939. Franco aiat istabilidu una ditadura autocràtica, chi isse
definiat istadu totalitàriu. Franco si proclamaiat cabu de istadu e de su
guvernu, suta tìtulu de El Caudillo (Su Dugone), duncas meda simigiante a
s'italianu Il Duce e a su tedescu Der Führer. Durante su regìmene franchista,
fiat legale unu solu partidu polìticu, chi poniat impare su partidu monàrchicu e
su partidu fascista chi dd'aiant agiudadu durante sa gherra FET y de las JONS.

Franco aiat autorizadu una sèrie de atos violentos de motivatzione polìtica,
intre chi campos de cuntzentramentu, traballos fortzados e degòllios,
massimamente contra inimigos polìticos e ideològicos, causende unu nùmeru de
mortos istimadu intre 200.000 e 400.000, segundu comente si cunsìderant is
càusas morte acontèssidas in is campos diferentes. S'Ispagna suta Franco aiat
mantentu una polìtica ufitziale de neutralidade durante sa Segunda Gherra
Mundiale, cun s'etzetzione de sa Divisione Asula chi aiat cumbàtidu a costadu de
sa Germània contra s'Unione Soviètica. Dae sos annos '50, sa natura de su
regìmene fiat mudada dae una forma istrema de ditadura a unu sistema autoritàriu
semi-pluralista. Durante sa Gherra Frida Franco fiat abbaidadu che una de is
figuras prus anti-comunistas de su munsu; cunsighentemente su regìmene suo fiat
aprovadu dae sos Istados Unidos, ddi fiat propostu de si unire a sa Natziones
Unidas e a sa NATO. Dae sos annos '60 s'Ispagna aiat agatadu una addelentadura
econòmica progressiva e carchi imbonidas democràticas.

Franco fiat mortu in su 20 de onniasantu de su 1975, a pustis 36 annos de
ditadura. In antis de mòrrere aiat torradu a istabilire sa monarchia faghende de
Juan Carlos I re e sighidore suo, dae chie dipendet sa transidura a sa
democratzia. A pustis de unu referendum fiat adotada una costitutzione
democràtica.



https://sc.wikipedia.org/wiki/Europa_otzidentale

S'Europa otzidentale o Europa de s'Ovest est una regione geogràfica posta in su
chirru otzidentale de su continente europeu. Su faeddu, cunsideradu in sensu
ladu, tenet connotatziones polìticas, culturales e podet fintzas èssere impreadu
pro inditare totu cussos istados chi durante sa gherra frida no fiant regìmenes
comunistas.

Sa partzidura de s'Europa in duas metades, otzidentale e orientale, est duncas
dèpida massimamente a resones istòricas prus chi non geogràficas.

Dae s'agabbu de sa segunda Gherra Mundiale su faeddu descriet totu cussos paisos
de su continente caraterizados pro artos tenores de vida, sistemas de guvernos
democràticos, economias ammisturadas (chi benint a èssere is chi si poderant
subra su mercadu lìberu ma chi ammitent s'interventu de s'istadu pro mantènnere
su bene istare comunu) e alleàntzia cun is Istados Unidos de Amèrica, non prus
membros de sa NATO.

Atualmente, e pretzisamente a sighidu de sa ruta de su blocu sovièticu, custa
definitzione polìtica est faghende·si·nche obsoleta, o a su nessi unos cantos
aspetos chi ddi pertocant cherent currègidos.

In die de oe, su cuntzedu de Europa otzidentale est acapiadu meda a
s'islargamentu de s'Unione Europea.

Una divisione culturale e linguìstica si podet giai trassare dae antighidade, in
època romana, in ue is provì

ntzias orientales fiant de tzivilizatzione ellenìstica e de allega grega, contra
is de otzidente de allega latina. Cun s'ischirriadura de s'impèriu in unu
impèriu romanu de otzidente e unu impèriu romanu de oriente, custa istesiadura
s'at fintzas a afortiare.

Dae s'Edade antiga tardia e durante totu s'Edade Mèdia, sa parte otzidentale de
s'Europa fiat caraterizada de instabilidade e incuida econòmica, contra s'area
orientale in ue s'impèriu romanu de oriente diat àere sighidu a prosperare pro
unos àteros 1000 annos.

Est a custu matessi perìodu chi remontat sa divisione religiosa, dèpida a
s'iscisma mannu intre crèsia

catòlica, chi at pois a dominare subra is istados otzidentales, e crèsia
ortodossa chi at antimes a dominare subra is de oriente.

Dae su de 15 fintzas a su de 19 sèculos, a fatu de sa ruta de impèriu bizantinu
totu sa parte balcànica de su continente at a intrare in sa ròdia de is otomanos
S'istòria culturale de s'Europa otzidentale at antimes a èssere singiada dae
eventos comente su Rinaschimentu, dae època moderna dae sa riforma protestante
de Martin Luther e sa contrariforma de sa crèsia catòlica, fintzas a
s'illuminismu, sa rivolutzione industriale e sa rivolutzione frantzesa.

A s'agabbu de sa segunda Gherra Mundiale su benidore de su continente fiat
detzìdidu dae is Alleados sètzidos a una mesa in sa Cunferèntzia de Jalta de su
1945, tenta intre su presidente de is Istados Unidos de Amèrica Franklin D.
Roosvelt, su primu minìstru britànnicu Winston Churchill e su presidente de
s'Unione Soviètica Josif Stalin.

S'Europa de su pustis-gherra fiat partzida in duas àreas de ròdia mannas: a manu
de s'ovest is istados influentzados dae Istados Unidos, a manu de s'est is de
influèntzia soviètica.

Custa partzidura at tentu logu fintzas a su 1989, cun sa ruta de su Muru de
Berlinu e s'afatante iscontzu de s'Unione Soviètica.



https://sc.wikipedia.org/wiki/Em%C3%ACliu_Lussu

Emìliu Lussu (Armungia, 4 nadale 1890 – Roma, 10 marzu 1975) est istadu unu
polìticu e iscritore sardu, at fundadu su Partidu Sardu d'Atzione.

Laureadu in sa Facultade de Giurisprudèntzia de Casteddu, fiat in favore de sa
gherra contras a s'Austria. Gai chi dae istudente "interventista" partètzipat a
sa Prima Gherra Mundiale, comente capitanu de fanteria in sa Brigada Tataresa.

Torradu a Sardigna in s'annu 1919, partètzipat cun Camillo Bellieni a sa
fundatzione de su Partidu Sardu de Atzione, chi pro issu est de pònnere in
relatzione cun s'esperièntzia de sa gherra e cun su sentimentu de solidariedade
chi si fiat creadu in mesu de sos sordados (cumpàngios) sardos chi aiant
gherradu in su fronte. A pustis, su Partidu Sardu de Atzione si cunfigurat
comente unu movimentu sotziale e polìticu de sos massajos e de sos pastores
sardos. Est elèghidu deputadu in su Parlamentu italianu in su 1921 e in su 1924.
A pustis de su delitu Matteotti, partètzipat a sa "setzessione aventiniana". Su
31 de santugaine de su 1926, cando su fascismu fiat imponende sa ditadura cun
sas «leggi fascistissime», pro ischirriare sos partidos e sos sindicados de
ispiratzione sotzialista e catòlica e pro abolire sa libertade de imprenta,
Lussu fiat istadu assartadu in domo sua in Casteddu dae unu grustu de fascistas
malintentzionados e pro si difèndere nd'ochiet unu. Arrestadu, est assoltu pro
legìtima defensa, ma lu cundennant su matessi in base a sas leges fascistas e
cunfinadu in Lipari.

In s'annu 1929, paris cun Carlo Rosselli est protagonista de una fua, resessit a
evàdere e a arribbare a Parigi. Inie, cun àteros antifascistas, creat su
movimentu de "Giustizia e Libertà".

Sos eventos polìticos chi at bìvidu in sos annos 1919-1929 sunt s'argumentu de
su libru Marcia su Roma e Dintorni, chi est una testimonia autobiogràfica.

In su 1936 est ricoveradu in un'ospidale de s'Isvìtzera, pro si fàghere operare
a sos purmones. Inoghe, sigomente depiat istare in pasu pro tempus meda, iscriet
duas òperas de valore, sa Teoria de s'insurretzione chi est un'istùdiu subra de
sas caraterìsticas de sa gherra partigiana, e su libru suo prus connotu Un anno
sull'altipiano chi est unu contu autobiogràficu subra de s'esperièntzia sua de
un'annu in trintzea (dae su mese de làmpadas de su 1916 a su mese de Trìulas de
su 1917) in sa "Gherra Manna" de su "15/18".

A pustis de chimbe annos de esìliu, torrat a Itàlia in su mese de Austu de su
1943 gherrat in sa Resistèntzia. In su 1945, a pustis de sa fine de sa gherra,
intrat comente ministru in sos guvernos Parri e De Gasperi, e deputadu in sa
Costituente comente senadore de deretu. A pustis de sa fine de su Partidu Sardu
de Atzione (1947), intrat in su Partidu Sotzialista ma, in su 1964, mustrat
un'àtera bia su temperamentu rivolutzionàriu suo e partètzipat a sa
costitutzione de su Partito Socialista di Unità Proletaria.



https://sc.wikipedia.org/wiki/Dakota_de_Sud

Su Dakota de Sud (in ingresu South Dakota/ˌsaʊθ dəˈkoʊtə/) est unu istadu
federadu de sos Istados Unidos de Amèrica chi s'agatat in sa regione de Midwest.

S'istadu pigat nòmene de sas tribùs nativas Sioux de Dakota e Lakota. Sa
capitale est Pierre e sa prus manna tzitade Sioux Falls.

Su nomìngiu de su Dakota de Sud est "The Mount Rushmore State" (S'istadu de su
Monte Rushmore).

Su Dakota de sud est su de 17 istados prus istèrridos, su de 5 cun populatzione
e densidade pru bàscia intre sos 50 istados federados. Est intradu in s'Unione
su 2 de onniasantu 1889, impare a su Dakota de Nord.

Allàcanat in su Nord cun su Dakota de Nord, in s'Est cun su Minnesota e s'Iowa,
in su Sud cun su Nebraska e in s'Ovest cun Montana e Wyoming. S'istadu est
chirriadu de su frùmene Missouri in duas partes chi si distinghent siat
sotzialmente siat geograficamente, naradas de sos residentes "Riba Est" e "Riba
Ovest".

Sa regione de s'istadu fiat populada de s'òmine giai de antighidade e in su
sèculu XIX su populu dominadore fiat su Sioux. Cussòrgias numerosas de europeos
ant inghitzadu bi·nch'èssere cun sa cursa a s'oru e su fràigu de ferrovias de
s'Est. S'intrusida de sos minadores in su territòriu at betidu a iscontròrios
fitànios cun sos nativos, chi at tentu acabu cun su degolliu de Wounded Knees,
in su 1890.

In su Sud-Ovest de s'istadu s'agatat unu cumplessu de montigros chi pigant
nòmene de Black Hills, chi sunt sacras a sos nativos Sioux e in ue s'agatat unu
logu turìsticu de importu: su Monte Rushmore. Ateros logos de atraida sunt su
monumentu in memòria de "Crazy Horse" (Caddu Macu), su parcu natzionale de
Badlands and Wind Cave, su parcu Custer State.



https://sc.wikipedia.org/wiki/Crac%C3%B2via

Cracòvia, (in polonesu: Kraków), sa tzitade de Krak miticu re de su IV seculu.
Nomenada in unu iscritu de su IV sec., chi faeddaiada de su battijimu de su re
de sa tribù de sos vistolanos. Fudi parte de su regnu de Boemia e a poi est
intrada a faghere parte de sos possessos de sa dinanstia polacca Piast (1038).
Sa tzitade est ricca de palattos e monumentos medioevales e de su Rinascimentu.
Sa parte pius antiga fudi subra sa collina Wawel, e fudi sa residentzia de sos
res polaccos po seculos. Inoghe s'agatada sa creja de sos Santos Felice e
Adaucto (IX sec.); su casteddu; sa cattedrale, cun sa tumba de sos res polaccos.
Guasi distrutta dae sos Tartaros in su 1241 est istada recostruida suta Boleslao
V de Polonia. In su 1364 est istada fundada s'Universidade.

Cracovia s'est isviluppada suta sa dinastia lituana Jaghellone (1386 -1572). In
su 1609 sa capitale est istada trasferida a Varsavia. In su XVIII sec. Sa
Polonia fudi divisa e Cracovia diventat parte de sa provintzia austriaca de
Galitzia. Su Congressu de Vienna ada confirmadu sa divisione de sa Polonia, ma
ada creadu una repubblica indipendente cun capitale Cracovia. In sa Prima Gherra
Mundiale sas truppas de Cracovia ana cumbattidu po sa liberatzione de sa
Polonia. In su 1939 sas truppas nazistas sunu intradas in Cracovia e ana
deportadu 150 professores e istudentes. A sa fine de sa gherra sos comunistas
ana comintzadu a guvernare in Polonia.



https://sc.wikipedia.org/wiki/Caderina_de_Siena

Caderina de Siena, (Siena, 25 martzu 1347 – 29 abrile 1380) est istada una
mìstica italiana. Est istada proclamada santa dae paba Pio II in su 1461. Su
paba Pio XII l'at proclamada Patrona d'Itàlia umpare a Santu Frantziscu (18 de
làmpadas 1938), e paba Pàulu VI l'at dadu su tìtulu de Dutore de sa Creja (su 4
de santugaine 1970).

Caderina Benincasa, fiza de unu tintore, est nàschida in Siena su 1347 in una
famìlia cristiana. In su 1365, a degheotu annos intrat in su Tertzu Ordine de
Santu Dominigu. Fut una mìstica e contemplativa, ma puru una femina ativa. Piena
de atentzines po sos poberos e-i sos malaidos. At fatu meda po sa paghe tra
persones, tra famìlias e tzitades , e po sa riforma de sa Creja. S'est ocupada
meda de sa cunversiones de sos peccadores. Est andada a Avignone, cun messagios
de paghe e po esortare su Paba (Gregoriu XI) a torrare a sa sede de Roma. Est
morta a Roma su 29 de abrile 1380 a solu 33 annos.

De Santa Caderina amos iscritos in forma de dialogo (Dialogo della Divina
Provvidenza, 1378), e 374 lìteras iscritas cun limbazu forte e coloridu.



https://sc.wikipedia.org/wiki/Avatar

Su film est bessidu in sos cinemas in su 2009, ma in Italia e in Svitzera est
arrivadu solu in su 2010 ca sa 20th Century Fox at detzididu de no lu pònnere in
su mattessi periodu chi sunt bessidos sos film nadalitzios 'e Cristian de Sica e
Leonardo Pieraccioni.

Unu grupu de terrestres, dapoi de unu viaggiu de chimbe annos, arrivat in su
satellite de su pianeta Polifemo, chi si giamat Pandora, pro chircare
s'unobtanium, unu materiale pretziosu chi s'agatat igue. Pro esplorare su
pianeta ant criadu sos Avatar, chi sunt copias de tzertos componentes 'e su
grupu, otennidas miscende su DNA de sos omines cun cussu e sos indigenos de
Pandora. Cun d'unu machinariu tecnologicu si podet trasferire momentaneamente sa
mente in cussa de su propriu Avatar.

Esplorende sa foresta, s'Avatar de Jake Sully si perdet e incontrat Neytiri,
un'indigena chi faeddat sa limba sua e chi lu giuget dae sos ateros indigenos.
Babbu sou detzidit de lu faghere restare cun a issos e dat a Neytiri su compitu
de l'insegnare sas traditziones issoro. Candu Jake torrat in su sou corpu de
umanu, contat totu a sos àteros, chi detzidint de isfrutare sa situatzione: in
s'enorme àivure inue abitant sos indigenos c'at una enorme cantidade de
unobtanium. Su compitu de Jake est cussu de cumbinchere a sos indigenos a
lassare s'àivure. Ma cun su passare 'e su tempu, Jake s'abizat chi cuss'àivure
est sa cosa pius importante pro sos indigenos e detzidit, umpare a sos cumpagnos
suos Grace, Norm e Trudy, de proteggere s'àivure e sos abitantes de Pandora dae
sos àteros omines chi bi lu cherent bogare cun sa forza.

Su film est istadu realizadu cun potentes machinarios tecnologicos: pro animare
sos Avatar sunt istados utilizados sos movimentos de sos atores, chi dapoi sunt
istados trasferidos a sos modellos tridimensionales de sos Avatar.

Puru pro custu, su film est costadu 237 milliones de dollaros e est su pius caru
e s'istoria 'e su cinema. Però, cun sos 2 milliardos de dollaros otennidos, est
puru su film chi at guadagnadu de pius in s'istoria.



https://sc.wikipedia.org/wiki/Assandira

Assandira est unu romanzu de Giuliu Angioni, pubblicau in su 2004 in is
editzionis Sellerio.

Costantinu Saru pastori sardu bécciu pensionau si lassat cumbinci amalaolla de
fillu suu e de sa nura sua danesa a si ponnir a fair un'agriturismu (nomenau
Assandira) in su chi est istétiu s'accorru cosa sua e pois abandonau. S'impresa
iat a deppir essir a fai bivir a òspitis de Nordeuropa un'esperiéntzia de su
pastorìu sardu de atrus tempus. Costantinu Saru iat a deppir essi su chi
garantit sa genuinidadi de s'impresa. E totu andat beni, a Costantinu puru
infinis. Ma una di' calincunu o sa mala sorti ponit fogu a s'agriturismu
Assandira e provocat sa morti de su fillu de Costantinu e de su fillu no nàsciu
de sa nura sua prìngia manna de fecundatzioni assistida. Ananti a sa giustìtzia
Costantinu s'indi pigat is curpas, poita ca is cosas no ddi praxìant prus
cumenti si fùant postas in s'agriturismu e in sa famìlia. De siguru su bécciu
fut giai torrau de diora a s'idea sua chi sa cosa fessit totu unu teatru pagu
séru de fai torrai a pillu cosas acabbadas e lassadas, e issu de essir unu
pastori po turistas.



https://sc.wikipedia.org/wiki/Aosta

Aosta (in frantzesu: Aoste) est una comuna italiana de 35.031 abitadores,
cabitale de su Badde de Aosta.

S’agatat in unu lutone inghiriadu integramente dae montes artos, pro custa
resone est suzeta a unu microcrima particulare, cun caraterìstigas marcadas de
continentalidade. In zenerale, sas istajones intermèdias sunt prus curtas ch’in
s’abarru de su nordu de s’Itàlia, cando chi siat s’istiu (nostamis de s’artària)
siat s’ierru sunt primadios: resurtant totu francu raros sos tempos de caentu
tòrridu a s’agabu de maju e sas astragadas fortes in santandria.

Sos istios sunt mediamente caentes e solianos, peroe prus bentilados ch’in
s’abarru de su nordu de s’Itàlia (gràssias a sas frinas montaresas) e suzetos a
temporadas, mesche in austu: sa mèdia de su mese prus caente (triulas) est de
+21.25 grados. Sos ierros sunt zenerarmente fritos (mèdia de ghennarzu: +0,65
grados), peroe prus a prestu mudàbiles de acordu cun sas annadas, cun tempos
niosos arternados cun tempos sicos e meda rìzidos. A sa diferèntzia de sos
montes inghiriadores, sa proinosidade mèdia de Aosta est bastante iscassa (in sa
rezione de 600 millìmetros). Sa resone pro sa cale a s’istiu in Aosta faghet
caentu est su matessi pro sa cale faghet caentu in Bortzanu: ambas sunt postas
in unu lutone arpesu ch’impeighet su tràmunu de àera.

In Aosta, che in su prus de sa rezione, addae de s’italianu s’allegat su patois,
una faeddada chi s’acùrtziat de su frantzesu, limba ufissiale in totu su badde
paris cun s’italianu.



https://sc.wikipedia.org/wiki/American_Pie

American Pie est unu film commedia de su 1999 dririxu de Paul Weitz e Chris
Weitz e scrittu de Adam Herz. Est stetiu su primu film ca is duus fradis Weitz
appant dirixu paris. At godangiau meda a su botteghinu e ddi anti fattu duus
film de segus derettu: American Pie 2 in su 2001, American Pie - Il matrimonio
in su 2003, e unu film po su mercau de su video e bia, collegau a sa serie,
American Pie - Band Camp, in su 2005. In mau de su 2006 s'est incumenciau a
girai un atru seguitu, American Pie - Nudi alla meta, e su 2008 est s'annu de
American Pie Presents: Beta House, bessiu in is salas a is primus de su mes'e
Idas de su 2007. Su 2 de ognassantu de su 2009 est essiu su cuartu spin-off de
sa serie: American Pie Presents: Book of Love. In su 2010 est stetiu annunziau
unu sequel cun su cast de sa trilogia originali: American Pie: Ancora insieme,
essiu su 5 de mau de su 2012.

Steve Stifler si distinghit subitu de is atrus po sa sua insolenzia e po su
particulari interessi de andai a lettu cun cantu prus piccioccas possat, po
custu si fait mutiri "Stiffmeister" (a cantu narat issu, maistru de su sessu in
tedescu). Est fixu de Janine e Eric Stifler, ca funti divorziaus, e i tenit unu
fradi prus piticu, Matt Stifler. Tenit in prus tres fradilis, Dwight Stifler,
Eric Stifler e Scott Stifler. Is suus miglioris amigus de su liceu funti Jim
Levenstein, "Oz", Kevin Meyers, e Paul Finch.

Chris Ostriecher tenit a paranixu GnocBuster (s'accioccatopis) po sa sua
bellezza e su suu fisicu atleticu. Eppuru est troppu rozzu po sa media de is
piccioccas. Giogat a lacrosse ei est in dduna squadra cun Stifler, ma po tenniri
unu rapportu sessuali a intru 'e s'accabbu de s'annu scolasticu imbuccat in su
coru gospel de sa scola. Inolla connoscit Heather, durci, casta e sensibili
picciocca, ca arrenescit a ddu cambiai: su cruu GnocBuster diventat su grandu
sensibili Chris. Peri issu at a perdiri sa verginidadi a sa festa de Stifler, e
intr'e Chris e Heather nascit una storia de amori ca at a durai e a s'evolviri
in su segundu capitulu de sa serie.

Paul Finch est su personaggiu prus particulari de su grupu: acculturau, masedu e
distaccau, no buffat birra ma licòris, preferrit su mokaccinu a su caffèi, timit
a is bagnus publicus e po custu andat a su bagnu a domu in is negli barrilocas.
Stifler dd'at a ponniri po custu su paranixu de "Pausa Merda". A pustis de
s'essi costruiu una immagini meda virile, perdit ogna credibilidadi candu
Stifler dd'at a bettai unu lasciativu in su mokaccinu: cun sa pressi de andai in
bagnu, Finch imbuccat in su de is feminas. A pustis de essi fattu assustrai unu
grupu de piccioccas po curpa de is suus troddius, benit sfuttiu de tottus candu
at a bessiri de su bagnu. At a arrenesciri su prpriu a tenniri unu rapportu
sessuali a s'accabbu de s'annu scolasticu, coddandu cun sa mamma de Stifler, una
femina praxenti capassa de scadenai is ormonis de is piccioccus de su liceu, in
dduna scena ca nomenat bastantementi esplicitamenti su film Il Laureato de Mike
Nichols (s'intendit sa cantzoni Mrs. Robinson).

Su film at bintu unu Blockbuster Entertainment Award, unu Golden Slate e unu
Young Hollywood Award in su 2000.



https://sc.wikipedia.org/wiki/Tzipru_de_su_Norte

Tzipru de su Norte o Repùblica turca de Tzipru de su Norte(incurtzadu RTCN) in
turcu Kuzey Kıbrıs Türk Cumhuriyeti (incurtzdu in Kuzey Kıbrıs), in gregu
modernu Τουρκική Δημοκρατία της Βόρειας Κύπρου (incurtzadu in Βόρεια Κύπρος o
ΤΔΒΚ), est unu istadu non reconnotu, foras dae sa Turchia, chi ocupat su chirru
setentrionale de s'ìsula de Tzipru. At proclamadu indipendèntzia su 15 de
onniasantu 1983, noe annos a pustis de s'ocupatzione militare de sa parte
setentrionale de s'ìsula, acuntessida in su 1974 e trubada dae sa Turchia in
reatzione contra sa voluntade proclamada dae unu grupu de uffitziales de sa
guardia natzionale tzipriota (su EOKA-B, ghiadu dae Níkos Sampsón), de torrare a
aunire politicamente s'ìsula a sa Grèghia, a fatu de unu corpu de istadu in ue
aiant depostu su presidente Mikhaíl Makarios.

Sa Turchia est galu solu istadu chi ddu reconnoschet e chi dd'apoderet
militarmente, economicamente, demograficamente e diplomaticamente. S'ONU e su
Cunsìgiu de Europa cunsiderant Tzipru Norte che sa parte setentrionale de sa
Repùblica de Tzipru, « ocupada dae sa Turchia ». Is fortzas armadas turcas bi
sighint a tènnere unos 30.000 sordados e sa Turchia bi at favoressidu
s'acusorgiamentu de unos 120.000 colonos anatòlicos dae su 1979.

In su 2004, in bista de s'adillida de sa Repùblica de Tzupru a s'Unione Europea,
unu pranu de re-aunimentu propostu dae s'ONU, naradu pranu Annan, est istadu
sutapostu a referendum. Su pranu est atzetadu dae su 65% de is tzipriotos
turcos, sende chi permitet unu reconnoschimentu legale e autonomia territoriale
in sinu a s'istadu tzipriotu. Est però istadu refudadu dae su 75% de s'eletoradu
tzipriotu gregu, ca pro ite lìmitat a su 33% su nùmeru de refugiados autorizados
a torrare a is domos issoro e a pigare duncas possessu de is benes chi ddis
apartenent. Custu resultadu impedumat su re-aunimetu polìticu de s'ìsulae su
reconnoschimentu internatzionale de sa parte ocupada dae sa Turchia: de facto sa
zona turca non faghet parte de s'Unione Europea e est escluida de s'unione
econòmica, monetària, fiscale o doganale e de is acòrdios de Schengen de chi
faghet parte de jure sa Repùblica Tzipriota. Unu àteru elementu chi blocat su
re-aunimentu de s'ìsula (e de cunsighidu s'adillida de sa Turchia a s'Unione
Europea) est su fatu ca sa Turchia non reconnoschet sa repùblica Tzipriota.

Dae su 2004 comente chi siat, s'organizatzione de sa cunferèntzia islàmica
ocordat a s'istadu turcu de Tzipru Norte s'istatutu de osservadore suta nùmene
de « Istadu turcu de Tzipru ». Sa Gàmbia e su Pakistan sunt is raros istados
presentantes s'augùriu de cunsiderare Tzipru Norte unu istadu a parte a totu is
efetos.



https://sc.wikipedia.org/wiki/Tzipru

S'ìsula de Cipru (in gregu Κύπρος, Kypros o Kıbrıs in turcu) est posta in su
Mari Mediterràneu Orientali i est sa tertza isola de custu mari pro estensioni,
pùstis de sa Sitzìlia e de sa Sardigna.

S'ìsula tenet istèrrida de 9,251 km2 e populatzioni de unus 1.141.000 bividores.
Est situada a meridioni de sa Turchia e a otzidenti de sa Siria e de su Lìbanu.
Sa capitali sua est Nicosia (in gregu Λευκωσία, Lefkosia e in turcu Lefkoşa),
chi est posta in su tzentru de s'ìsula etotu. S'ìsula est occupada pro dus de
tres partis dae sa Repùbrica de Tzipru, chi fait parti de s'Unioni Europea; pro
s'arrestu est occuppada dae sa Repùbrica Turca de Tzipru Nord dae su 1974 e chi
est un'istadu arreconnotu dae sa Repùbrica de Turchia sceti.

Sa collocatzioni sua fait allegare is studiosus: si geograficamenti podit essi
considerara Àsia, politicamenti e culturalmenti est considerada Europa (Tzipru
est difati in sa UEFA, in s'Eurovisioni e in mèdas organizaduras europeas).



https://sc.wikipedia.org/wiki/Toradora

Toradora! (とらドラ！ Toradora!) est unu contu nàschiu a su comintzu comente romanzu
chi aiat iscrittu Yuyuko Takemiya, chin annantos disinnos de Yasu, e battìu a
pustis, abberguau su sutzessu, ind'unu manga galu in cursu de isvilupu e ind
un'anime de 25 episodios.

Su titulu Toradora! benit dae su lùmen de sos pessonazos printzipales, Taiga
Aisaka e Ryūji Takasu. Taiga cheret nàrrer "Tiger" (tìghera) in sa manera chi
sos giapponesos tenen de pronuntziare s'ingresu, sende in giapponesu "Tora"
(虎?). Sa prima parte de su lùmen de Ryūji, "Ryū" (竜?), cheret narrer "iscurtòne"
in giapponesu e sa trasliteradùra de sa paràgula ingresa est "Doragon" (ドラゴン?).

Sa istoria contat su rapportu chi su protagonista, Ryūji Takasu, tenet chin sos
fedales suos in su secundu annu de iscola superiore. In genere sun dificurtosos
meda, ca issu non pro curpa sua tenet particulares ocros dae sénde nàschiu:
crìstas a susu e iride a sanpaku li dan unu isguardu e aspettu de pessone
violenta e delincuente, mancari chi siat zentile e de bonu coro, gai chi si biet
semper custrintu a ispiegare a sos ateros s'ecuivocu. De custa caratteristica
Ryūji si nde fachet unu cumpressu malu a che sanare, ca de amicos non bi nd'at,
francu unu (Yūsaku Kitamura) chi pro fortuna sichit a abbarrare in classe sua, e
de pitzocas mancu a nde faveddare, mancari chi bi nde siat una chi li piachet
(Minori Kushieda) ma chi non li at mai ammustrau sos sentimentos chi provat
issu.



https://sc.wikipedia.org/wiki/Tintoretto

Tintoretto, Jacopo Robusti, nadu T. (Venezia 1519- 1594). Giovanu cando in
Venezia dominaida s'arte de Tiziano. Fortzis est istadu po tempus pagu in sa
buttega de Tziano. De familia umile, fizu de unu tintore, guasi autodidatta.Una
de sa oberas primas suas chi l'hat fattu connoschere est istada sa tela: San
Marco libera lo schiavo dalla tortura.

Pintore de suggettos religiosos, e istorias dae sa Bibbia: Viaggio di
Sant'Orsola con le undicimila Vergini (1554-1555), Chiesa di San Lazzaro dei
Mendicanti, Venezia. Assunta (1562) Bamberga. Ultima Cena (1574-1555), Chiesa di
San Rocco Maggiore, Venezia Adorazione dei pastori (1578-1581), Scuola Grande di
San Rocco, Venezia Annunciazione, (1582) Scuola di San Rocco, Venezia. Autore de
ritrattos: Ritratto di nobildonna !1550...), Vienna Ritratto della Famiglia
Saranza (1550), Castello Sforzesco, Milano. Ritratto di gentiluomo (1556),
Prado), Madrid. Ritratto di Sebastiano Venier con paggio (1577-1578) Palazzo
Mocenigo, Venezia Autoritratto (1588-1589), Museo del Louvre, Parigi



https://sc.wikipedia.org/wiki/T%C3%A0taresu

Su Tatarèsu (nadu puru sassaresu o turritanu) est unu limbazu, naschiu dae
s'unione linguistica de còssu, pisanu e ligurinu, chi tenet peroe meda lèssicu,
morfolozia e sintassi de su sardu (variante logudoresa). Est pro custu chi a
ponner su tataresu ind unu grupu unicu venit difitzile meda, e sos linguistas
preferin a lu mutire "limba a lacana" tra su corsicanu e su sardu. Si podet dare
chi siet unu dialetu de su sardu, cun dificurtade meda pro sa resone nada in
supra, o b'andet a formare unu grupu novu chi cumprendat tataresu, galluresu e
còssu.

Su tataresu naschit chin sa Repubrica de Tàtari in su 1200, annu chi sa tzitade
si ponet sutt'e sa custodia de Genova. Fintzas a tando, s'allegavat su sardu
logudoresu, chi poi diat abbarrare petzi che "limba de zente ischida". Difatis,
su sardu (impari a su latinu) chi si podet galu bier in sos Istatudos Tataresos,
sa zente no lu faveddavat, allegande unu dialettu toscanu chin influentzia sarda
e còssa. Max Leopold Wagner navat chi su tataresu l'an cumintzau a faveddare
pustis 'e un'apedémia tantu mala chi bi sun abarraos in tzitade solu pisanos,
còssos e genovesos.



https://sc.wikipedia.org/wiki/Su_massacru_de_Katy%C5%84

Su massacru de Katyn, cunnotu finas comente Su massacru de su padente de Katyn,
est un'isecutadura massiva de nassionales polonesos cumìtida dae sa Cummessaria
Pobulare pro sos Afares Internos (NKVD), sa polima segreda soviètiga, in abrile
e maju de 1940. Su massacru aiat leadu sa frua dae sa proposta de Lavrentiy
Beria su cabu de su NKVD de isecutare totu sos presoneris de su Corpus de
Ufissiales Polonesos, ispressada su 5 de martzu de 1940. Custu documentu
ufissiale fiat istadu aproadu e sinzadu dae su Politburo soviètigu, incrùdidu
Joseph Stalin su lìderu suo. Su nùmeru de bìtimas est abaliadu a inghìriu de
22.000. Sas bìtimas fiant istadas assassinadas in su padente de Katyn in Rùssia,
in sas presones de Kalinin e Kharkiv e in aterue. 8000 de sos zustissiados fiant
ufissiales leados comente presoneris in tempus de s'Imbasura soviètiga de sa
Polònia, àteros 6000 fiant azentes de polima e s'abarru fiant nassionales
polonesos detènnidos chi cunforme a sos soviètigos fiant “azentes segredos,
zendarmes, tancheris, sabotadores, domuleris, abogados, funtzionàrios e
preìderos”.

Pro medas annos, su massacru fiat istadu atribuìdu dae sos soviètigos a sos
natzistas, efetivamente curpàbiles de atrotzitades meda, peroe no de custa. In
1990 bi fiat istadu su recunnoschimentu ufissiale de responsabilidade dae bandas
de s'Unione Soviètiga antiga.



https://sc.wikipedia.org/wiki/Sardigna/nugoresu

Sa Sardigna est un'ìsula de su Mare Mediterràneu ocidentale, posta a unos 200km
dae sa penìsula italiana, belle su mantessi dae sa Tunisia, unos 300km dae sa
Ligùria e 500 dae s'Ispagna. Sa terra prus acurtzu est sa Còrsica, petzi 11km.
Sa forma de s'ìsula est sa de unu retàngulu longu, de unus 260km in diretzione
NS e unus 120 in sa EO. Sa punta a Nord est sa bidda de Lungoni (Santa Teresa de
Gaddura), sa de Sud est su Capu Teulada. Sos mares chi l'inghirian sun su Mare
Tirrenu a Est e su Mare de Sardigna a Ovest. Su locu est de unos 24.000km²,
s'oru de mare de unos 2400 km.

B'at unu lacu naturale ebbia, su lacu de Baratz, in su NO de s'ìsula, acurtzu 'e
Tàtari e de S'Alighera. Sos ribos chi non si sican in istiu sun pacos: de N a S
su Coghinas, su Mannu (de Tàtari), su Temu, su Cedrinu, su Tirsu, su Frumendosa,
su Mannu e su Cixerri. Su ribu prus longu est su Tirsu, chi tìrat 159 km e
bessit in su Mare de Sardigna a pustis de àer tocau sa tzitade de Aristanis.

Sa Sardigna est dae su 1861 in s'istadu italianu (dae su 1720 fit de sos Savoia,
s'istadu Piemontesu chi a pustis che l'an mutiu italianu)e dae su 1948 est una
regione autonoma. Tenet una popolatzione de 1.680.000 pessones. Sas limbas
faveddadas sun s' italianu (fintzas a chimbant'annos fachet prus chi ateru
comente limba de cultura e burocratica e pacu connotu dae sa parte prus manna de
sos sardos fintzas a sos annos '50-'60) e su sardu, una limba connota dae sa
zente in unos 350 limbazos diversos (chi si poden ischirriare in duas
macrovariantes, campidanesu e logudoresu), ma sos chi ischin faveddare su
limbazu issoro cumprenden totus sos ateros, ca sa sintassi est sa mantessi in
totu su sardu, sa morfologia cambiat pacu e sas dierentzias prus mannas sun in
sa pronuntzia chi cambiat dae una bidda a s'atera. In unas 25 biddas de su Nord
de s'isula si faveddan sos limbazos sardos-corsos, chi sun limbazos a lacana tra
su sardu e su corsu e si poden ischirriare in tres: su turritanu, chi est
acurtzu meda a su sardu ca sas paragulas sun belle tottus sardas e si faveddat
in Tàtari, Sossu e Portu Turre, su gadduresu chi s'assimizzat meda a su
corsicanu ma tenet paragulas sardas meda custu puru e si faveddat in totu sa
Gaddura (in paritzas biddas si faveddat mascamente su logudoresu) e s'anglonesu
chi istat in mesu intr'e custos duos e si faveddat in sas biddas de s'Aglona. In
S'Alighera si faveddat s' aligheresu (impare a s'italianu e a su sardu) chi est
unu limbazu catalanu anticu chin influèntzias sardas; e in Carluforte si
faveddat su tabarchinu chi est unu limbazu ligure. Meda zente faveddat puru
s'inglesu pro traballare chin sos turistas e pro mannu nummaru de bases
americanas ca bi sunt in totta s'isula.



https://sc.wikipedia.org/wiki/Samoa_Americanas

Coordinatas: 14°17′45″S 170°42′27″W﻿ / ﻿14.295833°S 170.7075°W-14.295833;
-170.7075

Sas Samoa AmericanasAmerican Samoa (in samoanu: Amerika Sāmoa, [aˈmɛɾika
ˈsaːmʊa]; fintzas Amelika Sāmoa o Sāmoa Amelika) sunt unu teritòriu no
incorparadu de sos Istados Unidos de Amèrica, situadu in su sud de s'otzèanu
Patzìficu a sud-est de Samoa. Sa capitale est Pago Pago.

Sas ìsulas sunt parte de sa cadena de sas ìsulas Samoa, postas a ovest de sas
ìsulas Cook, a norte de Tonga e a tesu unos 500 km dae Tokelau. A s'ovest de sas
Samoas Americanas istant sas ìsulas de Wallis e Futuna Cunsistent in chimbe
ìsulas e duos atollos coraddinos. S'ìsula prus manna e populada est Tutuila, chi
incluet in territòriu suo fintzas sas Ìsulas Manuʻa, s'Atollu Rose e s'Ìsula
Swains. S'istèrrida totale de su territòriu est de 199 km², sa populatzione de
unos 55.000 bividores.

Sa majorida de sos bividores est bilingue e podet faeddare fuentemente siat
s'inglesu, siat su samoanu (limba propia a sa faeddada in sa Samoa
indipendente).

Sas Samoa Americanas sunt su territòriu de Istados Unidos prus meridionale e
fintzas solu territòriu chi ddis apartenet populadu suta s'ecuadore.



https://sc.wikipedia.org/wiki/Rostock

Rostock est una tzitade de sa Germània Nord-orientale, chi s'agatat in su Land
de Mecklenburg-Vorpommern. Cun prus de 200.000 abitantes est sa bidda prus manna
de su Land, ma non sa sea (chi imbetzes est Schwerin), mancari nde siat su
printzipale tzentru econòmicu e curturale.

Sa tzitade istat pro sa prus parte a Ovest de su frùmene Warnow, chi
dd'atraessat. A Est de su frumene si podent agatare prusatotu fàbricos
cummertziales. Su portu de Rostock est unu de is prus de importu Germània.

Is prus antigos documentos iscritos chi amèntuant Rostock sunt de su 1218. Su
primu isvilupu de sa tzitade sighiat s'addiridura a sa Liga Anseatica in su
1259, ma perdiat importantzia cun sa Gherra de is Trint'annos ca pro ite
sachigiada e ocupada de is isvedesos.

In tempus de su nazismu e de sa II Gherra Mundiale, in sa tzitade b'aiat una
indùstria aeronàutica, chi nde faghiat obietivu de medas bombardamentos chi dda
distruiant in manna parte.

Intrada in sa Repùblica Democràtica Tedesca in su 1949, nde beniant torrados a
pesare is palatzos istòricos isciarrocados, mancari discoidende cussos sacros
chi difatis sunt istados torrados a faghere isceti a pustis de su re-aunimentu
in su 1990.



https://sc.wikipedia.org/wiki/Resolza

Sa resòlza / arresòja est su curtèddu tipicu sardu, subratottu de Pattada e
Arbus, biddas s'una posta in sa provìntzia de Tàtari e s'attera in cussa de su
Campidanu de Mesu.

Bènnidu a sìmbulu fentomàdu de s'artesania sarda, custa zenìa de curteddu est
una ebbìa po sa produida sua: custa est a cumprimèntu non solu e tantu
ponèndeche impàre sos cantos, ma cund unu traballu difficurtosu chi, a s'agàbbu,
nde faghet b'essìre bellissimas mànigas e lamas acutàdas. Sun una meravìza tantu
ispetziàle chi unu fiòttu de turistas e parìtzos amantiòsos accùdit a sa bidda
logudoresa cando in cùe si tènet, cada duos annos in su mese de aùstu, sa Mustra
de su Curteddu.

S'arte de su curteddu sardu cumintzat in su Neoliticu cun lamas fattas in pedra
de tronu (ossidiana), ma est cun sa tziviltade nuraghesa chi sos sardos antigos
aìan abertu frailes po traballare abberu cun su metaddu: tando sos nuraghesos
fin marineris, chi battian a fora peri tottu su Mare de Mesu su chi bi faghian.
In sos brunzittos si poden abbaidare ispadas minores chi si ponian sos chi fin a
capu de sa tribù. A s'artziada de sos pisanos in Sardigna naschin sos gremios de
sos mastros de ferru, ma est in epoca ispagnola chi su frau torrat a traballare:
s'artesiania sarda fit in sutta de s'influentzia de sos ispagnolos, chi tenian
meda itte bider cun sos arabos po more de sa dominadura omayyade chi bi aiat
appidu in cue. Fit in su segulu de XVII chi, po sa prima borta, po inditare su
curteddu sardu bi essit a campu sa paraula rasoia in omaju de sa rasoria latina,
chi serbiat po si nche segare sa barba. Cando sos piemontesos fin bennidos a
dominadores de s'isula in logu de sos ispagnolos, est a narrer in su
Settighentos, sas mineras sardas tenen aprettu mannu e su curteddu sardu benit a
simbulu de s'abilesa sarda in artesania. Tando, sos biazadores continentales
contaian chi sos pastores tenian duos tipos de curteddu a lama fissa, sa daga
(unu istillu chi ammentat meda su pugnale mannu de sos nuraghesos) e sa leppa de
chintu, ispada de profettu po si defender e sanare contos malos brighende cun
sos atteros a corfu de istoccada. Non si perdiat mai occasione publica in ue
fagher mustra de custas armas, fintzas po assuconare zente malintragnada. Est in
su Noighentos chi, po more de sa leze italiana, agabbat s'impreu tottu sardu de
custas ispadas po fagher logu a unu curteddu cund una lama chi si nde podet
bogare, subratottu a lama mutzada (costumu chi est como naradu "moda a sa
guspinesa"): difattis, una leze de su gubernu Giolitti de su 1908 proibiat a
giugher curteddos chi brincaian sa longaria de 14 chentimetros e cund una lama
prus longa de 6. Tando, a cumintzu de segulu, fit su ferreri pattadesu Zintu
Canale Mannu a imbentare sa pattadesa, proende a ammezorare su modellu antigu de
sa corrìna, ferru monoliticu e fattu cun cosas de pagu cabale po su pastoriu. A
pustis de sas duas mannas gherras mundiales, in sos annos '50 sas industrias de
s'Italia de susu aìan abertu in Sardigna segreterias issoro, in ue su traballu
non fit prus a manu dae tempus ma tottu industriale. A un'ala, a primu custa
cosa at fattu dannu meda, ca non solu sos artesanos sardos aìan cumintzadu a
esser ind una crisi niedda, ma lis aian peri furadu su traballu issoro po more
de sas paritzas imitaduras chi sos continentales faghian de s'arte sarda (e
bendian, faghendesi issos riccos a palas anzenas): a s'attera, est istada (a
pustis) de profettu, ca propiu in sas imitaduras issoro, in fora su curteddu
sardu aiat pigadu pede, bidu chi li naraian "coltello à la sarda" e li ponian
"Pattada" comente tzentru in ue si produiat. De custa manera, est peròe mudada
fintzas sa funtzionalidade de sos curteddos, chi non serbian prus po sa bida de
dontzi die ma, prusaprestu, massimu massimu comente a souvenir: su settore est
tando cambiadu, bidu chi semper prus paga zente cheriat fagher su mastru de muru
ma boliat sighire a fagher curteddos, dende linfa noa a una traditzione sarda
chi, oe in die, la istimat su mundu intreu.



https://sc.wikipedia.org/wiki/R%C3%ACmini

Rìmini (Rèmin, Rémni o Rémne in romannolu, Ariminum in latinu) est una comuna
italiana de 146.606 abitadores, cabitale de sa provìntzia a su matessi nùmene in
Emìlia-Romanna.

Sa provìntzia fiat istada istituìda in su 1992, disagrustende-nde su territòriu
dae sa provìntzia de Forilì de tando; petzi in s’abrile de 1995 at cumintzadu a
esser operativa efetivamente, cun s’ativadura de sa Prefetura e s’eleghidura de
su primu cussizu provintziale. Sa comuna de Rìmini incruiat aguarmente sos
territòrios de sa comuna atuale de Riccione (finas a su 1922) e sa de
Bellaria-Igea Marina (finas a su 1956), chi a dies de oe sunt comunas autònomas.

Rìmini est sa leada printzipale e prus pobulada de s’iscaru romannolu e sa de
duas tzitades pro nùmeru de abitadores (a pustis de Rabenna) de totu sa Romanna.
Abarradorzu istiale de numenada internassionale, s’isterrit pro 15 km. a longu
de sa costera de su mare Adriàtigu, cun hoteles, istabilimentos de note,
echipamentos barneales e installaduras isportivas. S’isvilupu de su turismu,
incaminadu in su 1843 cun sa fundadura de su Barneadorzu Bagni, si fiat afirmadu
in manera definitiva in su sègulu posteriore, perdende sa cunnotadura orizinale
aristocràtiga e mundana e mudende-si in unu fenòmenu massivu.

Colònia fundada dae sos Romanos in su 268 in antis de Cristos, pro totu su
tempus de sa dominadura issoro est istada unu nudu fundamentale de comunicadura
intre su nordu e su suddu de su continente, e in su solu suo sos imperadores
romanos aiant fraigadu monumentos che s’Arcu de Austu, su Ponte de Tibèriu e
s’Anfiteatru, cando ch’in tempus de su primu Renaschimentu, suta de sos
Malatestas, sa corte sua est istada una de sas prus bias de s’èpoga, istranzende
artistas de sa pesadura de Leon Battista Alberti, Piero della Francesca, Roberto
Valturio, Matteo de’ Pasti, e produende òperas che su Tèmpiu Malatestianu. In su
milliotughentos, in prus de custu, est istada una de sas tzitades prus ativas
dae su puntu de bista rebolussionàriu, istranzende medas de sos moimentos cun sa
finalidade de s’unifigadura, cando ch’in tempus de sa segunda gherra mundiale sa
tzitade fiat istada logu de acontèssida de tzocos tostos e bombardamentos
àspidos, gasi etotu che de una resistèntzia orgullosa partisana, chi l’aiat fatu
lograre s’ondra de una medalla de oro pro sa balentia tzivile.

Favorizadu dae sa posissione zeogràfiga e dae sas istruturas de retzida, Rìmini
s’est afirmadu comente unu de sos agrustadorzos feriales e cungressales de
Europa, sea de manifestadas e cumbènios de sinnìfigu mannu.



https://sc.wikipedia.org/wiki/Psych

Sa serie est trasmittia in prima bisura in is Stadus Unius de USA Network de su
7 de su mesi de argiolas de su 2006. In Italia est trasmittia in prima bisura in
su digitali terrestri de su 19 de gennargiu de su 2008, primu de Steel e a
pustis de Joi, mentris in craru est trasmittia de Rete 4 de su 7 de su mesi de
lampadas de su 2008.

Santa Barbara, California. Shawn Spencer, giovunu fillu de unu ex agenti de
polizia, traballat comenti "consulenti sensitivu" cun su Dipartimentu de Polizia
de Santa Barbara . In reallidadi Shawn no est po nudda unu sensitivu, ma tenit
facultadis de intuitu degaici mannas (in bona parti deppias a is "allenamentius
de su babbu candu fudi pippiu) de cumbinciri de sa cosa is detective Lassiter e
O'Hara. Su traballu paris cun is duus incumenciat candu Shawn s'intomittit in
dduna averguazioni: is detective funti ingrusiraus de is suas intuizionis in su
casu, tanti de suspetti ca nci possat essi implicau. Po si nci leai de is
guaius, Shawn s'imbentat sa storia de is suus poderis psichicus. A pustis, bitta
s'arrenescia otènnia, s'imbentat sa professioni de "detective sensitivu"
oberendu cun su suu amigu de infanzia Gus una agenzia de averiguadura: sa Psych
.

Rete 4, trasmittendu su segundu episodiu de sa prima serie, no ddi at trasmittiu
is primus 3 minutus e 20 segundus, faendu degaici no at presentau sa new entry:
"Jules" O'Hara, sa partner noa de su detective Lassiter, cambiada tra su primu e
su segundu episodiu poitta issu e s'atra sua partner, Lucinda Barry, andànta a
lettu paris (cosa no permittia). Mediaset at acabau de trasmittiri is primas
tres stasonis in Rete 4, ma comenti giai succediu cun sa prima stasoni, no at
tenniu s'ordini cronologicu originali de is episodius (sa cosa est giai succedia
cun atras series, po esempiu cun Shark ).

Sa sigla de sa serie est I know, you know de is Friendly Indians , band de su
criadori de sa serie Steve Franks.

James Roday e Dulé Hill funti stetius is primus duus attoris scritturaus po sa
parti, in segus a i custus si funti acciuntus Corbin Bernsen, Timothy Omundson e
Anne Dudek, ca est stetia remplasada a pustis de su primu episodiu, s'episodiu
"pilota", cun Maggie Lawson. De sa segunda stasoni, Kirsten Nelson, ca primu
teniat petti unu rolu recurrenti, est stetia promovia a membru fissu de sa
troupe.

Is ripresas de Psych si tentinti in Canada, auba su set de sa cittadi
californiana de Santa Barbara est recriada in White Rock, Columbia Britannica.
Su set pigat in prus calincunu logu de Vancouver e de su Lower Mainland comenti
location de sfundu, Santa Barbara est in beridadi posta in dd'una costa montuosa
chene baias a pagu miglius de is Channel Islands.

S'episodiu pilota de Psych iat registrau unu share de 4.51 po unu totali de 6.1
milioni di visualizzazionis in totu, est a nai su tassu prus artu de su 2006 po
sa première de una serie TV bia cavu.

In su matessi annu auba iat incumenciau, Psych iat bintu s'Independent
Investigations Group Annual Award po s'ottimu accossu donau a sa scienza contra
sa superstizioni. Sempri in su 2006 James Roday iat otenniu una candidadura a is
Satellite Award comenti mellus attori in dduna serie commedia o musicali

Sia in su 2008 sia in su 2009, sa serie fudi nomenada a is Ewwy Award comenti
mellus serie TV commedia; in su 2009 Roday at tentu in prus una nomination,
sempri a is Ewwy Award, comenti mellus attori in dduna commedia televisiva.

In su 2010, Psych est istetia nomenada a is Emmy Award, in sa categoria mellus
cumposizioni musicali, po s'episodiu Sulla scia di Hitchcock, mentris in su 2012
in sa categoria mellus realizatzioni criativa in is media interattivus, po is
giogus in linia in su giassu ofissiali.

In su 2012 Psych est stetia nomenada po su primu suu People's Choice Award
comenti mellus serie TV comica bia cavu.

Is primu cincu stasonis de Psych s'agattant peri in home video in formau
DVD-Video.

In sa scatula de su DVD de sa prima stasoni in limba italiana, sa tagline est
stetia po rballiu furriada in: «Psicologi fasulli. Investigatori veri.», comenti
a nai in sardu «Psicologus farsus. Averiguadoris berus.». Sa furriadura prus
giusta iat a essi depiri essi: «Finto sensitivo. Detective autentici.», in
italianu e tandu «Farsu sensitivu. Averiguadoris berus», in sardu.



https://sc.wikipedia.org/wiki/Podgorica

Coordinatas: 42°26′23″N 19°15′58″E﻿ / ﻿42.439722°N 19.266111°E42.439722;
19.266111

Podgorica s'agatat a unu artiore de 44 metros subra su mare, in sa campura chi
s'agatat a su Nord de su Lagu de Scutari. In su territoriu suo colant ses
frùmenes, duos de custos, su Morača e su Ribnica, atraessant sa tzitade.
Su Zeta, su Sitnica, su Mareza e su Cijevna dd'istant a curtzu.

Su montigru chi daet nòmene a sa bidda, su Gorica, lòmpet a artiore de 107
metros subra su mare..

Is primos iscritos in ue cumparet Podgorica sunt de su 1326 e amentuant una
bidda a pedes de montes (in serbu gorica).

Sa cussòrgia prus antiga est sa de Doclea, a unos 3 km de sa tzitade, giai nodia
a sos tempos de gregos e de s'Imperiu Romanu. In s'Edade de Mesu fiat su tzentru
de su printzipadu serbu naradu Duklja, Duklea o Zeta, esistidu fintzas a su
sèculu XIII.

Sa Podgorica de oe est imbetzis nàschida in su sèculu XI cun nòmene
de Birziminium, narada a pustis in serbu Ribnica. Su nòmene de Podgorica est
iscetis de su seculu XIV.

A suta de su poderiu turcu sa tzitade fiat tzentru de cummèrtzios. Is turcos nde
faghiant una fortalesa chirchende de dda difendere de sas afracàdas de is
repelles islavos. In su 1864 sa tzitade faghiat parte de su Vilayet de
Shkodër cun nòmene turcu de Böğürtlen.

In su 1878 in su Cungressu de Berlin fiat reconnòschida s'indipendèntzia de su
Montenegro. Podgorica, mancari non nde èsseret capitale nde aiat tentu balàngiu
mannu pro su chi pertocaiat sa bisura econòmica.

In sa I Gherra Mundiale, de su 1916 a su 1918 sa bidda, comente totu su
Montenegro fiat ocupada de is tropas Àustro-Ungheresas e cun s'agabu de sos
cumbatimentos intraiat in su renniu nou de is Serbos, Croatos e Islovenos chi
diat pois a pigare nòmene de Jugoslàvia. A cussu tempus Podgorica contaiat unos
13.000 bividores.

In sa II Gherra Mundiale fiat bombardada 70 bortas e liberada su 19 nadale 1944.
Su 13 de trìulas 1946 fiat capitale de sa Repùbrica Socialista de Montenegro,
chi fiat parte de sa Repùbrica Socialista Federale de Jugoslàvia.

De tando e fintzas a su 1992 Podgorica aiat mudadu nòmene in Titograd, in onore
de su maresciallu Josip Broz Tito.

De su 21 de maju 2006, a segus de unu referendum, est capitale de s'Istadu
Indipendente de Montenegro.



https://sc.wikipedia.org/wiki/Padre_Pio

Padre Pio dae Pietrelcina, (Pietrelcina, 25 maju 1887 – San Giovanni Rotondo, 23
cabudanni 1968) est istadu unu presbìteru italianu.

Nàschidu in Pietrelcina, dae familia de contadinos su de battoro de otto fizos.
Frantziscu Forgione, custu su nomene sou, intrat in su noviziatu de sos
Capputzinos in su 1903 e leat su nomene de Pio. Est istadu ordinadu predi su 10
de austu 1910.

De paga salude, ma dotadu de signos istraordinarios, sognos e bisiones. In su
1918 est mandadu a su Cunventu de San Giovanni Rotondo, in su Garganu. Sa vida
sua po annos meda est istada signada dae preghiera, penitentzia, dae sa
tzelebratzione de sa Missa, cun devotzione manna, e chi duraiada a longu, dae
s'incontru cun sos fideles chi beniana dae tota Itàlia e puru dae fora, e dae
sas cunfessiones, po oras meda ogni die. Su 20 de cabidanni 1918 retzidit sa
istìmmatas in sas manos, in sos pes e in su costazu. Sa istimmatas sunt istadas
occasiones de suffarentia po padre Pio e de cuntierras. S'est mustradu iscetticu
subra sas istimmatas de padre Pio, Padre Agostino Gemelli, psicologu e fundadore
de sa Universidade Cattolica de Milanu e custu ada influenzadu sas autoridades
ecclesiasticas. Su 1922, su santu Uffitziu ada postu restritziones a sa vida de
padre Pio: no deviada mustrare sas istimmatas, e deviada tzelebrare sa Missa in
privadu. E custu po guasi 10 annos, provochende reatziones contrarias de tantos
fideles e de parte de sa populatzione. Ma Padre Pio at dadu proa de
obbedientzia. De Padre Pio si ammentat su donu de sa “bilocatzione”, e esistini
testimonias, comente cussa de Don Luigi Orione, chi ada affirmadu de aere
arrejonadu cun padre Pio a Roma in Santu Pedru, cando padre Pio no si fudi
movidu dae San Giovanni Rotondo. Ispantosu su donu de s'introspetzione de Padre
Pio, chi calchi olta faghiada riferimentu a fattos de sa vida de sas personas
chi no aiada mai connoschidu prima. Padre Pio est istadu attentu a sa
suffarentia de malaidos e poberos, e po cussu ada cherfidu, fidendesi de Deu e
de sos benefatores, chi si fraigherat una istruttura ispidaliera de avanguardia,
“Casa Sollievo della Sofferenza”, inaugurada su 1956 e ancora oe funtzionante e
appretziada meda. Padre Pio est mortu su 23 de cabidanni 1968. Proclamadu santu
dae su paba Giuanne Paulu II su 16 de lampadas 2002 a sa presentzia de unu
numeru istraordinariu de fideles dae s'Italia e dae totu su mundu. Sa tumba de
padre Pio in san Giovanni Rotondo est una meta de pellegrinagios de sas pius
frequentadas dae su populu catolicu.



https://sc.wikipedia.org/wiki/Oliana

Oliana est' una viddha ispañola, i'ssa provinćia dess'Alto Urgel, in Kataloña.
Prossa ɔonta dessu 2009, sa populašìone hìdi de 1.976 pessònes. Este sa sicundha
viddha prus popula' dessa provinća, dopo sa kapitale Seo de Urgel. In Sardiña
b'este sa viddha de Ulìana, đemmella' in Oliana katalana. Vinđias i'kue b'hìdi
unu ɔasteddhu.

Nasɔìa assu tempu'r desso'r Romanos, sa viddha acia' parte dessa Contea de
Urgel. Sa viddha s'e'r forma' attundhu assu ɔasteddhu de Oliana. ɔAndho b'hi's
sa ġerra ɔontra Juvanne II de Kastiglia, est'ista' difesa dae Ramon del Brull.
I'ssu 1569, sa populašìone est'ista' isperdia dae sa pesta. ɔAndho b'i' ssa
ġerra 'esso'r Messadores, sa viddha aviad' ađđiudàu a ke torrar' a piɔare sos
ɔasteddho'r de Opul-Perillos e de Salses, i'ssa provinća de Rosellon. I'ssu 1642
aviad'hattu unu dinare propriu suo. I'ssu 1810, ɔandho b'hi' ssa Ġerra de
Indipendhenšìa Ispañola, est ista' okkupa' dae sas troppa'r Vrančesas. ɔAndho
b'hi' sa Prima Ġerra Karlista, sa viddha est'istà affortiɔa' e lassa' pro dua'r
vorta'r dae su populu.

Dessu ɔasteddhu antiɔu de Oliana no abbarra' belle ke nuddha. Sa kresia antiɔa
dedika' a Sant'Andria, ɔi idi sa kresia 'essu ɔasteddhu e'r de istile Romaniku.
Vrabbika' i'ssu sékkulu XI, est' ista' kunsakra' intra su 1037 e su 1040. Es'
ɔumposta dae una navada kukkuđđia' dae una bòveda a arɔu. S'abside este unu mesu
kirku, joɔàu ɔin arkittos. Su ɔampanile est' a base kuadra. Un àttera kresia de
istile Romaniku este ɔussa de Santa Eulalia de les Anoves. Sa navada sua es'
tanka' dae un'abside a mesu kirku ɔi'ssu ɔampanile a ɔostas. I'fforas dessa
viddha b'este unu putthu largu 5,45 m ɔi venia' trattàu pro ɔusservare
s'àstraġu. In intro'r dessu sartu de Oliana b'es' sa diġa de Oliana, vrabbika'
i'ssu rivu Segre.



https://sc.wikipedia.org/wiki/Okinawa

Okinawa est s'isula prus manna de tottu su agorru suo e de cussas Ryukyu, a como
politicamente parte de su Giappone.

Okinawa at colau un'istoria, mancari currelada, ma de cada manera a divessu dae
su Giappone, dae s'anticorju a su rennu indipendente Ryukyu, chi pacabat
tributos a Tzina e Giappone, fintzas a cando s'urtimu non si lu at picau pro
manu militare in su 1879; dae tando, su Giappone at chircau de de che bocare dae
sa conca de sa zente limba e curtura de Okinawa, pro nche la assimizare a su
restu de su Giappone.

S'isula de Okinawa est mentovada ca at fattu de terrinu a sa battalla sambenosa
meda de su Pacificu in su 1945, chi est costada sa bida a unu in supra battor de
tottu sa populassione de s'isula. Cando su Giappone fit bintu, sos americanos an
mantesu s'isula fintzas a su 1972 comente colunia; comente in Sardigna, bi at
galu una presentzia forte meda de militares istranzos chi fachen dannu a
s'ambiente e a sa zente (paritzos sun sos rapportos de violentzia dae parte
americana a sa comunidade locale).



https://sc.wikipedia.org/wiki/Nuradda

Nuradda o Nuradha (in italianu Nurallao) est unu comunu de 1.431 bividoris me sa
Meria o Provìntzia de Casteddu.

Su territòriu ‘e Nuradha est arricu de arregodus, de su tempus de sa preistòria
finzas a su medioevo, importantis meda po s'archeologia. Su monumentu prusu
importanti est, prus che siguru, cussu de sa seportura megalitica de Aiodda, de
s'edadi ‘e su brunzu, po' da fai iant umperau is statua menhir de epocas foras
de arregodu scrittu. In localidadi Nieddìu s'agatat ancora un'aposentu ''a
tholos'' chi iat appartènniri, parit, a unu tempiu a putzu de una citadi
nuragica prus manna. Arregodus de su tempus nuràgicus funt finzas is duas
seporturas de gigantis in localidadi ''Sa cott'e sa tella'' forrogadas cun
iscàvus fattus a fura. In custu territòriu nci funti bivius is romanus puru, in
su monte ‘e ''Cannedu'' du at ancora fàbbricus chi faiant parti de is bàngius
romanus de s'edadi imperiali. De pagu anti agatau tres seporturas de s'epoca
imperiali in localidadi ''Aravoras'' de acciungi a cussas giai connottas de
Pibitzoi e Pranu ‘e fa, arriccas de tottu s'assortimentu de munèras, broccàs,
làntias e pratus. S'omini a sighiu a bìvi in cussu logu in i seculus appustis
puru, comenti testimòngias sa sepoltura tardo-medievali e sa necropoli
(campusantu antigu) agatada ultimamenti a ''Sa Coronedda'', accanta de sa crèsia
antiga de Santu Sarbadori, arrutta e scarèscia.



https://sc.wikipedia.org/wiki/Nebraska

Su Nebraska (/nəˈbræskə/) est unu istadu federadu de sos Istados Unidos de
Amèrica, chi s'agatat siat in sa regione de sas Campuras Mannas siat in sa
otzidentale mèdia. Sa capitale est Lincoln, sa prus manna tzitade Omaha.

Allàcanat in su Nord cun Dakota de Sud, in s'Est e Sud-Est est iscerada de su
frùmene Missouri de Iowa e Missouri, in su Sud pigat làcana cun su Kansas, in su
Sud-Ovest cun su Colorado, in su Nord-Ovest cun su Wyoming. Non tenet bessida a
s'ocèanu.

Su territòriu de su Nebraska, comente totus sos de sos Istados Unidos fiat in
passadu bìvidu de pòpulos amerindos. Sos primos isproradores europeos sunt
istados sos frades francu-canadesos Mallet, in su 1739, chi dd'aiant atraessadu
in su caminu chi aiant sighidu deretos a Santa Fe. Sa prima isproradura de
anglo-americanos est imbetzes de su 1804, in cussa chi at pois pigadu nòmene de
Ispeditzione de Lewis è Clark.

Sos bividores sunt in manna parte de etnia germànica, cun peschentu de
populatzione de orìgine ceca prus artu chi in totu su restu de sos Istados
Unidos.



https://sc.wikipedia.org/wiki/Monaco

Coordinatas: 43°43′52.48″N 7°25′11.08″E﻿ / ﻿43.731245°N 7.419744°E43.731245;
7.419744

Mònaco (pronùntzia frantzesa: [monako]), ufitzialmente Printzipadu de Mònaco (in
frantzesu: Principauté de Monaco), est un'istadu-tzitade soberanu e
micro-istadu, postu a manu de sa costera frantzesa, in s'Europa otzidentale.

Sa limba ufitziale est su frantzesu, ma fintzas s'italianu e s'inglesu sunt meda
faeddadas o a su nessi cumprèndidas. Bi si faeddas poi su monegàscu, dialetu de
su lìgure. Est membru de s'Organisation internationale de la Francophonie.

Mònaco tenet istèrrida de 2,02 km² e populatzione de unos 37.800 bividores. Est
su segundu istadu minore e su prus densamente populadu de su mundu. Sa Frantza
ddi faghet làcana in tres lados de bator, sende chi s'istadu si ghetat a su mare
Mediterràneu. Is làcanas de terra sunt longas 4,4 km, is de mare 4,1 km. Lompet
a artària majore in su caminu naradu Chemin des Révoires, a pees de su Monte
Agel, cun 161 metros subra su mare.

Dipendente dae sa Repùblica de Gènova, de chi is Grimaldis finat una de is
famìllias patrìtzias, est istadu relativamente autònomu dae su 1297.

Sa soberania de s'istadu fiat reconnota ufitzialmente in su 1861 e fiat fatu
monarchia costitutzionale in su 1911. Su prìntzipe Albert II chi comente chi
siat cunservat pòderes medas mannos. Is Grimaldis (chi sunt una de is prus
antigas dinastias de su mundu) ant regnadu subra s'istadu in manera sighida dae
su 1297, francu in su 1731, cando su pòdere fiat passadu a is Goyon de Matignon
in su 1949, cun is Polignac.

Mancari indipendente sa defensa sua est suta responsabilidade de sa Frantza.
Mònaco mantenet comente chi siat unidades militares minores.

S'isvilupu econòmicu at agatadu impulsu a partire dae su de 19 sèculos, cun
s'aberta de su primu casinò, in Monte Carlo, e de una ferrovia chi ddu
collegaret a Parigi. Dae tando s'istadu s'est fatu destinatzione turìstica e
logu de villegiatura pro persones famadas e ricas. In tempos prus reghentes est
diventadu fintzas tzentru bancàriu e at diversificadu s'economia sua cun
servìtzios e indùstrias. Mònaco est unu paradisu fiscale. Onni annu acasàgiat su
Grand Prix de Mònaco.

Mancari formalmente non siat parte de s'Unione Europea, pigat parte a unas
cantas polìticas de s'Unione, comente duanas e controllos de is làcanas. Mònaco
usat s'euro che sola valuta currente e faghet parte de su Cussìgiu europeu dae
su 2004.



https://sc.wikipedia.org/wiki/Maracalagonis

Maracalagonis o Mara est unu comunu de 6.731 abitantes de sa tzittadi
metropolitana de Casteddu. A 17 chilometrus de Casteddu, a 82 metrus impitzus de
su mari, prus o mancu, ddoi est Mara cun 7.150 bividoris (maresus) in d-unu
territòriu de 101,62 chilometrus cuadraus. Maracalagonis est nasciu dae s'unione
de duos locus ruralis bixinus, "Mara" e "Kalagonis".

Sèmpiri po su stàini, Casalis in su 1842 iat scritu: ‘A pagu tretu de Mara ddoi
est una pauli anca in s’istadi ddoi abitant anadis, mangonis e àterus pillonis
de àcua durci’.

Su decretu de s’urrei n. 1195 de su 20 de maju de su 1928 iat serrau su comunu
de Mara, e su de Sètimu puru, e nci-ddu iat postu impari a su de Sìnnia. Su
comunu dd’iant torrau a aberri cun su decretu de lei ‘luogotenenziale’ n. 121 de
su 24 de gennàrgiu de su 1946.

In sa bidda ddoi at giai sèmpiri tempus bellu, ddoi proit pagu in s’ierru ma
incapitat de agatai sa nii in su cùcuru de monti Serpeddì, chi si scallat luegus
e no lompit mai a bidda. Foras chi siat sa borta de sa niada famada de su 1985,
candu sa nii nd’iat prenu totu sa bidda po 24 oras, prus o mancu. Is àteras
niadas mannas fiant in su ’65, in su ’56 e in su ’35. Spantosa sa de su ’56.

Aìnturu de bidda nci at duas calidadis de domu. Sa prus antiga est cudda
campidanesa, a pratza in mesu e a lolla totu aingìriu. Agoa est nàscia sa domu a
duus pianus: uno po ddoi bivi, in fundu, e s’àteru in s’oru ‘e sa bia cun su
portali in sa faciada.

Messajus e pastoris funt is primus traballus de sa bidda e pagu pagu cumèrciu
puru. Po cussu su prus de is Maresus s’agatant traballu in is biddas mannas
comenti a Cuartu o a Casteddu etotu.

Tocat a arregordai finas unus cantu centrus sòtziu-culturalis comenti a su
‘Centro di recupero Il Samaritano’, chi est in su comunu bèciu, sa Pro-loco, is
assòtzius culturalis ‘Signium’ e ‘Nuova Realtà’ (chi si donat meda ita fai
finsas pubrichendi su giornali ‘Hamara’ dònnia duus mesis, in paperi e in
internet puru http://www.hamara.it/), sa ‘Assoc. Cult. Musicale S. Stefano’, sa
‘Ass. Combattenti Reduci di Gherra’, sa Ludoteca Comunali, sa Biblioteca
Comunali, s'Informagiovani Comunali e totu is assòtzius sportivus chi nci tenit
Mara.



https://sc.wikipedia.org/wiki/M%C4%81oris

Is māoris sunt su pòpulu indìgenu de sa Noa Zelanda. S'orìgine issoro torrat a
s'arribu de gentes sa Polinèsia orientale, chi aiant ocupadu in is ìsulas de sa
Noa Zelanda in undadas cunsighidas s'una a s'àtera intre su 1250 e su 1300.

A causa de is medas sèculos de isolamentu is colonizadores polinesianos ant manu
a manu isvilupadu una cultura peculiare chi est diventada nòdida che "Māori",
cun limba, mitologia, e arte pròpias. Is primos māoris fiant ordingiados in
grupos tribales, basados subra is usos de sa Polinèsia orientale, si sunt pois
isvilupados che cultura de gherreris.

S'arribu de is europeos a partire de su de 17 sèculos, at betitu a una mudàntzia
de s'istile de vida issoro. Is māoris ant a pagu a pagu adotadu tretos de sa
cultura de is colonizadores noos. Is primos relatos intre europeos e māoris sunt
istados de amistade, e cun sa firma de su Tratadu de Waitangi in su 1840, is
duas culturas ant cumbìvidu in paghe fintzas a su 1860.

Segundu su tzensimentu de su 2013 in Noa Zelanda s'agatant unos 600.000 pessones
chi s'identìficant che māori, chi benint a èssere unu 15% de sa populatzione
totale natzionale: sunt duncas su segundu grupu ètnicu prus numerosu a fatu de
is bividores de orìgine europea. Petzi unu 20% de custos faeddat però in carchi
mesura sa limba māori, mancari faeddos e frasas māoris agantent impitu regulare
in s'inglesu chistionadu onni die de totu is neozelandesos.

Is māoris ocupant oe rolos ativos in totu is ambientes sotziales e culturales,
ma generalmente sa calidade de vida issoro est isproportzionada posta in
cumparàntzia cun is àteros grupos ètnicos neozelandesos. S'isperu de vida, su
rèdditu e su livellu de educatzione sunt difatis suta sa mèdia natzionale, e
s'acumpangiant a crimenalidade arta.



https://sc.wikipedia.org/wiki/Lorena_(Frantza)

Sa Lorena (in frantzesu: Lorraine; in tedescu: Lothringen) Est una regione de sa
Frantza norti-orientale. Su cabulogu est Metz, ma sa capitale istòrica est
Nancy.

Est partzida in bator dipartimentos: Mosa, Meuthe e Mosella, Mosella e Vosgos.
Tenet istèrrida de 23.547 km² e populatzione de unos 2.243.000 bividores.

Allàcanat in su norti cun Bèlgiu, Lussemburgu e is Land tedescos de Saarland e
Renània-Palatinadu, in s'estu cun s'Alsàtzia, in su sud cun sa Franca Contea, in
s'uestu cun su Champagne-Ardennas.

Su nùmene de Lorena benit de su re Lotàriu II, fundadore de Lotarìngia, regione
chi istoricamente fiat formada che ducadu indipendente suta is ròdias de
isnfluèntzia de Frantza e Sacru Impèriu Romanu Germànicu, de su 1048 a su 1766.

Durante su Segundu Reich (1871-1918), una parte de sa regione fiat annessionada
a sa Germània, aunida a s'Alsàtzia in su territòriu imperiale de Alsàtzia e
Lorena. Torraiat a sa Frantza a s'acabu de sa prima gherra mundiale, pro èssere
torrada a perricare in sa segunda gherra mundiale e cunchistada de is nazistas.

Atualmente s'economia de Lorena est isvilupada in relatu istrintu cun su Land de
Renània-Palatinadu.

Linguisticamente sa Lorena est partzida in duas partes: su chirru
sud-otzidentale est a majoria lorena unu dialetu de su frantzesu, su chirru
norti-orientale est a majoria francònia chi est una limba germanica.

Comente in is àteras regiones de minorias linguìsticas de sa Frantza però, intre
su de 19 e su de 20 sèculos sa limba francònia est istada fortemente discoidada
pro favorèssere s'imparu de su frantzesu. Atualmente b'ant isfortzos pro torrare
a dda imparare a is inzènneros noos.



https://sc.wikipedia.org/wiki/Limbas_sem%C3%ACticas

Is limbas semìticas sunt unu grupu de limbas faeddadas de s'antighidade in
Oriente Mèdiu, Àfrica de su Norti e Corru d'Àfrica.

Sunt cualificadas che « semìticas » de su 1781, segundu su nùmene de Sem, fìgiu
de Noè. Formant unu brancu de sa famìllia de is limbas camito-semìticas (naradas
fintzas àfro-asiàticas), ispaniadas de sa metade norti de Àfrica fintzas a
s'Oriente Mèdiu. Orìgine e banda de s'isparghidura geogàfica issoro abarrant
redutosos, chi de Àsia fache a Àfrica o chi s'imbesse.

Limbas semìticas arcàicas che s'acadianu e ugarìticu sunt atestadas de prus de
4.000 annos. Is documentos prus antigos acadiànos, in carateres cuneiformes,
dàtant a sa segunda metade de su de 3 millènnios i.C. e s'archeologia nd'at
iscobertos àteros fintzas a primìtziu de s'era nostra.

Is limbas semìticas prus ispainadamente faeddadas in die de oe sunt s'àrabu
(prus de 240 milliones de locutores), s'amàricu (unos 27 milliones), s'ebreu
(unos 8 milliones), su tigrinu (unos 6,75 milliones). Sunt custas, impare a su
maltesu (unos 400.000 locutores) is solas limbas semìticas uffitziales, ma
àteras si nd'agatant allegadas in Etiòpia, Eritrea, Gibuti e Somàlia, comente
fintzas chistionadas disvariadas de limbas arameas in s'Oriente Mèdiu.



https://sc.wikipedia.org/wiki/Limba_de_sos_sinnos

Sa limba de sos sinnos, est una limba bisiva, chi veìculada sos signìficos suos
pro mèdiu de unu sistema codificadu de sinnos de sas manos, espressadas de sa
cara e mòvidas de su corpus; chistionada pro sa majoria dae sa Comunidade Surda.
Su tèrmine curretu est sinnare.

Un'àteru sinnale ladinu de sa chirca testarruda de integratzione est sa
pseudo-limba narada "Italianu Sinnadu", ossiat s'impreu de sinnos cun istrutura
grammaticale de sa limba italiana o fintzas, galu, su ricùrrere a s'alfabetu
manuale (dattilologia) cando fartat a su sinnante, pro s'ignorantzia sua, unu
sinnu, o su cherema a tenore de su fonema de sas limbas chistionadas non siat
galu intrau a fàghere banda de sa limba in sa LIS. Si podet, in custu casu,
chistionare de cròbas mìnimas faghente referèntzia a duos sinnos chi diferini
petzi de una de sas cumponentes essentziales. Calicunas de sas funtziones
grammaticales benint acumpridas dae sas espressaduras de sa cara comente, pro
esempiu, sa forma porrogativa. Est possìbile, in tames, rapresentare fràsias
intreas o cantos cunsistentes e significativos cun unu sinnu solu chi
incorporada prus elementos; pro custu esìstint sinnos particulares – comente pro
esèmpiu sos chi sunt nados "classificatorios" – chi isboligant prus tareas.



https://sc.wikipedia.org/wiki/Limba_de_Okinawa

Sa lìmba de Okinawa est una limba chistionàda in Giappone, a zosso in s'ìsula de
Okinawa, in cussas chi li sun a Oriente e fìntzas in atteras comente Kerama,
Kume-jima, Tonaki e Aguni. Sa limba de Okinawa fachet parte de su grùstiu de sas
limbas ryukyu; si ischìrriat in battor limbazos: shuri, naha, torishima e
kudaka. Su dialètu shuri, sicomènte nde fachìat impreu s'aristocratzìa de su
locu, fit postu a norma de istandard in sutta de su rennu Ryūkyū de tàndo, cando
fit re Sho Shin dàe su 1477 a su 1526; paritzos cantos e poesìas sun iscrittas
in shuri.

In Giappone, sa limba de Okinawa non si la cussìderat, pro resònes polìticas,
una limba a bànda dae su giapponèsu ma, prusaprèstu, unu dialètu (沖縄方言 Okinawa
hōgen) o galu, refudàndeli carattere de unidade, duos limbazos chi si
chistionaban in s'isula, cussu tzentràle e cussu meridionale (沖縄中南部諸方言 Okinawa
Chūnanbu Sho hōgen). Su Giappone, pro mèdiu de cosas comente sa tessera de su
dialettu, at semper pessichiu una politica assimilatzionista contr'a sas atteras
curturas chi bi aìat in sìnu suo: pro custu, sa limba de Okinawa la faveddan
abberu in pacos oje in die, tentu galu in bida e in ammentu chin operas de
teatru comente sos uchinaa shibai.



https://sc.wikipedia.org/wiki/Lester_Bowie

Lester Bowie (Frederick, 11 santu aine 1941 – New York, 8 sant'andria 1999) est
istadu unu trumbettista e composidore de jazz americanu.

Fit membru de su AACM (Association for the Advancement of Creative Musicians) e
est istadu unu de sos chi haian fundadu su gruppu de s'Art Ensemble of Chicago.
Lester Bowie in Sardigna che fit bennidu tantas bortas, in sos annos '70 e '80,
e at sonadu in Tathari in su cinema teatro Verdi siat cun s'Art Ensemble of
Chicago chi cun atteros musicistas comente Antonello Salis e in Uttieri in su De
Candia (prima chi l'epperana arruinadu). Aiat collaboradu cun Marcello Melis in
su discu Free to dance

Naskidu in Maryland, Bowie est istadu fattu mannu in sa tzittade de St. Louis in
Missouri. A chimbe annos aiat comintzadu a istudiare sa trumba cun su babbu chi
fit unu musicista professionista. AIat sonadu cun musicistas de blues comente
Little Milton e Albert King, e musicistas de rhythm and blues comente Solomon
Burke, Joe Tex e Rufus Thomas.

In su 1966 si fit trasferidu a Chicago, inue at tribagliadu comente musicista de
sala de incisione, e aiat incontradu Muhal Richard Abrams e Roscoe Mitchell
edd'est diventadu unu membru de su AACM. In su 1968 aiat fundadu s'Art Ensemble
of Chicago umpare a Mitchell e Abrams e cun Joseph Jarman e Malachi Favors. At
vividu e tribagliadu in Jamaica e in Africa.

In su 1984 aiat formadu sa Lester Bowie's Brass Fantasy, una orchestra de
ottones cun s'aggiunta de su percussionista Don Moye. Cun custu gruppu, oltre a
su reprtoriu jazzistigu, aiat realizzadu covers de cantones populares famosas de
cantantes comente Whitney Houston, Michael Jackson, Marilyn Manson e sas Spice
Girls.

Bowie fit unu musicista eclettigu chi usaiat diversas tecnicas leende dae sa
traditzione de sa trumba jazz, ma finas de su Reggae e de su Ska, in pius tottu
fit caratterizzadu dae su modu sou ironicu de sonare.

Diffattis Bowie aiat unu atteggiamentu avventurosu e umorale verso sa musica, a
differentzia presempiu de Wynton Marsalis chi aiat unu approcciu conservativu a
sa traditzione de su jazz.



https://sc.wikipedia.org/wiki/Lanus%C3%A8i

Lanusèi [1]) (fintzas Lanusè) est una citadi [2] de 5.728 bividoris,
cabu-de-logu, cun Tortolì, de sa Provìntzia de s'Ogiastra. Est sedi de
munsignori (Diocesi di Lanusei), de tribunali e de sa ASL (ASL n°4 di Lanusei)
cun s'uspidali.

S'importàntzia istoriga de su cleru in sa citadi est deppia a innantis de totu a
sa presentzia de is Salesianus, ca in Lanusèi anti postu sa prima domu insoru de
sa Sardigna su 14 de su mes'e Lampadas de su 1902. Sa Diocesi di Lanusei incluit
peri comunus a foras de sa Provintzia de s'Ogiastra, Biddeputzi, Sàdili, Seulu,
Iscalepranu e Istersili ca funti in Provìntzia de Casteddu. In Lanusèi nci funti
medas ofitzius e unu de is osservatorius astronomicus publicus prus mannus de
s'Italia, su "Osservatorio Astronomico F. Caliumi", in pitzu de su Monti Armidda
a prus o mancu 1100 m.

In Lanusèi est nasciu Cristoforo Mameli ca in su 1849 est istetiu ministru de sa
publica istrutzioni in su guvernu de su Regnu de Sardigna ( est sa funtzioni
prus arta mai tenta fincias a immoi de unu bividori de Lanusei) e a pustis
senatori e deputau de su Regnu de s'Italia.

Sa Via Roma, ca sa genti ddi narat Cursu, e sa Prassa Vittorio Emanuele II (ca
ddi nanta prass'e Cresia) poita incua nc'est sa Cattedrali de Santa Maria
Maddalena, collegant cun medas caminus e camineddus is cuattru bixinaus,
ponendudeddus paris.

Lanusèi tenit su titulu de Cittadi Conferiu cun su D.P.R. de su 10 de su mes'e
Idas de su 2002 [3]

Lanusèi at bintu sa 8a puntada in Atene e i est lompia in finali de is "Giogus
chene Treminis" de su 1995.



https://sc.wikipedia.org/wiki/Lady_Oscar

Lady Oscar o Sa Rosa de Versailles (ベルサイユのばら Berusaiyu no Bara?) est unu de sos
shōjo-manga prus connòttos e unu franchise chi at imbentàu Riyoko Ikeda. Lu an
adattàu a parìtzos Takarazuka Revue musical e fìntzas anime, chi at fattu Tokyo
Movie Shinsha e prubicàu sos network televisivos Animax e Nippon Television.
S'anime est populare meda in Italia.

Lady Oscar zìrat in tundu a s'istoria de Oscar François de Jarjayes, una
pitzìnna nàschia fèmina ma pàschia comènte un'òmine pro sutzèder a babbu suo in
su traballu de bardiànu de su Palattu Reale. Una gherradòra bravissima chin
ideas firmas de zustìssia, Oscar si intèndet fiera e altiva pro su rolu chi li
tòcat a fàcher, ma est in dùda cando, a su cumìntzu de sa revolutzione
frantzesa, dèpet isseperàre cale ala picàre tra sa classe reale e tra cussa
povera e opprimìa dae sa prima. Est de impòrtu mannu fìntzas su disìzu de
torràre a si cumportàre che-i una femina, chi dèpet cubàre pro su traballu suo,
e sas fattìas amorosas chin Marie Antoinette, Count Axel von Fersen, e su
serbidòre e menzus amicu André Grandier.



https://sc.wikipedia.org/wiki/Kami

Kami ( 神 ) est sa paragula giapponesa chi serbit a indittare su chi si depet
diosàre in sa fide shinto.

Mancàri chi sa paragula si bortet, a bìas, chin su vocabulu "deus", sos teologos
shintoistas bi tenen a nàrrer chi sa bortàda in chistione no est curretta,
antzis nche podet pesàre cunfusione a pizu de custu faveddu. In calicùna
tzircustàntzia, comente a Izanagi e Izanami, sos kami sun abberu deidades, chi
si assimìzan a cussas de sa Grèghia o de sa Roma antica. In atteras galu,
imbètzes, comente su fenomenu astrattu de sa crèschia o tottus sas fortzas de sa
natura, a bortare kami chin "deus" o "deidàde" non fachet. A sa lìttera, kami
bolet nàrrer "cosa chi est in supra": tottu su chi podet ispantàre, in sentidu
positivu o negativu, pro sos giapponesos est kami.

Pro sa fide shinto, sa paragula est un'onorificèntzia pro ispiritos nobiles e
sacros, chi lassan intènder istìma e adoramentu pro sas calidades e autoridade
issoro. Sicomente tottus sos esseres (in bida o nono) tenen custos ispiritos,
s'essere umanu (comente, de s'atteru, dontzi atteru essere) si dìat pòder
cunsiderare unu kami o, menzus, kami in potentzia. Peròe no est avvesu a li
nàrrer a un'omine custu faveddu, ca sos giapponesos no imprèan mai
onorificèntzias pro indittare issos etottu o su grustu chi bi fachen parte.

Sicomente sa limba giapponesa non distinghet su numeru (singulare/plurale/duale)
in sos lùmenes, no est craru si kami si podat refèrrer a un'essere singulu o a
prus de unu. Cando est pretzisu a indittare unu cuntzettu de pluralidade, si
imprèat su faveddu kami-gami ( 神々 ), chi est comente a torràre a nàrrer sa
matessi paragula (difattis, kami benit a gami pro resone de eufonia). A bortas
nos referìmus a kami femenìnos chin su faveddu megami ( 女神 ). Si narat poi a
s'ispìssu chi bi at Yaoyorozu-no-kami ( 八百万の神 ) in Giappone, est a nàrrer "otto
miliones de kami"; in giapponesu, custa fràsia no est a cumprènder a sa littera,
ma tenet sentidu de disfinìu (unu pacu comente su numeru 7 pro sa simbologia
ebraica e cristiana).



https://sc.wikipedia.org/wiki/Juanne_Maria_Angioy

Juanne Maria Angioy o Giovanni Maria Angioy, nàschidu in Bono in su 1751, est
istadu unu polìticu, revolutzionariu, indipendentista e patriotu sardu.

At ghiadu sos motos rivolutzionàrios sardos contra a su feudalesimu, e a pustis
de su degogliu de su moimentu est istadu custrintu a s'esiliu, in Frantza inue
est mortu, in sa tzitade de Parigi, in su 1808.

Sa Sarda Rivolutzioni est su perìodu revolutzionariu sardu de s'annu 1793 a
s'annu 1796. In custu perìodu is sardus incomintzànt a gherrai contra a su
feudalesimu in Sardigna e pro su deretu de si guvernai issus etotu in sa patria
issoro. Angioy fut un'omini de grandu importu in custu perìodu. A innantis de sa
Rivolutzioni, nci fiat stètiu un'arrumpellamentu in Thàthari in su 1780. Mancai
una de is allegas de custu arrumpellamentu fiat sa mancantzia de trigu in sa
bidda, s'arrumpellamentu teniat allegas politicas puru e fiat causau po su
scuntentu cun sa corrutzioni e su malu guvernu de is piemontesus.

Carchi annu ainnanti de su 1780 is Thatharesus ianta iscriu a su Rei po
denuntziai sa corrutzioni e su disputismu de su guvernadori piemontesu Tondut e
de pobidda sua, e su Rei iat mandau calincunu funtzionàriu a fai unu perrogu. Is
funtzionàrius de su Rei iant confirmau sa corrutzioni e disputismu de is Tondut,
ma iat carriau sa nexi a sa mulleri de Tondut po no donai barrancu a sa carica
isitutzionali de su guvernadori. Sa Rivolutzioni iat iniziau invecis apustis de
s'invasioni de is Frantzesus in su 1793. Is Frantzesus bolianta conchistai sa
Sardigna poita s'ìsula fiat importanti po su controllu de su Mediterraneu.
Carchi bastimentu francesu iat bombardau Casteddu e trumas de sordaus francesus
iant sbarcau in su Puetu de Cuartu. In su matessi tempu, Napoleone Bonaparte iat
leau voluntàrius cossus po attaccai s'isula de Santu Stèvini.

Custu ch'at pesau una tale discuntentèsa, chi una dìe, connotta in Casteddu
comente "sa dì de s'acciàppa" (oje comente Sa die de sa Sardigna), su populu
ch'at bocàu tottus sos funtzionarios sabaudos, vicerè cumpresu, catzandechèlos a
foras de sa Sardigna.



https://sc.wikipedia.org/wiki/Jimi_Hendrix

James Marshall Hendrix (naskidu Johnny Allen Hendrix; Seattle,27 de Santuandria
1942 – Londra 18 de Cabidanni 1970) fit unu chitarrista, cantante e autore
americanu. Est istadu cunsideradu dae sos musicistas e dae sos espertos su pius
mezus chitarrista in s'istoria de sa mùsica rock e unu de sos pius chi ana
influenzadu sos musicistas de s'epoca sua de ogni genere musicale. Poi de aer
appidu successo in Europa est diventadu famosu in sos Istados Unidos dapoi de sa
performance de su 1967 in su Monterey Pop Festival in San Francisco. In su 1969
aiat partecipadu a su Woodstock Festival e in su 1970 ai cussu de Isle of Wight
Festival in s'isola de Wight, inue est mortu.

Hendrix fit istadu meda influenzadu dae ateros chitarristas comente B. B. King,
Muddy Waters, Howlin' Wolf, Albert King e Elmore James, e finas dae chitarristas
de su rhythm and blues e soul comente Curtis Mayfield, Steve Cropper e dae
atteros de su jazz. Segundu Carlos Santana sa mùsica de Hendrix podet essere
istada influenzada dae sas origines suas de Indianu Americanu.



https://sc.wikipedia.org/wiki/Istoria_de_Sardinnia

Sa istoria de sa Sardìnnia pertoccat su chi est sutzedidu a s'isula de
Sardìnnia.

Posta in su Mare de Mesu otzidentale, sa Sardìnnia dae s'antigorju est istada
unu logu de bisita pro chie si poniat a naigare dae un'ala a s'attera de su
Mediterraneu, in sa chirca de si pigare materias primas e de cummertziare.

Sigundu a una tesi de s'istudiosu fentomadu sardu Juanne Lilliu, s'istoria sarda
tenet comente caratteristica su chi issu li naraiat una "costante
resistentziale", est a narrer sa pelea de sa zente sarda contra a sos imbasores:
cando sa Sardinnia patiat sa tirannia coluniale, sos muntagninos in particulare
an mantennidu sa cultura sarda chi est arribada a nois puru, oe in die.

S'olmina umana prus antiga in Sardinnia est de una muninca nada Oreopithecus
bambolii, chi at vividu unos 8,5 miliones de annos faghet. In su 1996 an
iscobertu unu poddighe umanu, chi benit dae su 250.000 AC, in sa regione de su
Logudoro.

Umanos modernos fin cumpartos in su Paleoliticu superiore: un'ossu de poddighe
an atzappadu in sa grutta de Corbeddu, a chirriu de Ulìana. An agattadu restos
umanos de su Mesoliticu in sa grutta de Su Coloru, in su Laerru.

Su Neoliticu est cumintzadu in Sardinnia in su millenniu de ses AC, cun sa
cultura de sa tzeramica cardiale. A pustis, cun su fenomenu megaliticu si aìan
isviluppadu in su matessi tempus culturas de importantzia manna, comente cussa
de Othieri e de Altzaghèna in su Neoliticu tardu e cussa de Abealzu-Filigosa e
Monte Claro in su Calcoliticu.

Sa cultura de sos dolmen, cumintzada a s'agabbu de su millenniu de tres AC, fit
cumparta cun elementos tipicos de s'Europa otzidentale.

Fraigamentos preistoricos e prenuraghesos chi sun tipicos de sa Sardinnia sun
sas domus de Janas, sas istatuas a tipu Menhir e sos dolmen.

S'edade de brunzu in Sardinnia tenet comente caratteristica su fraigamentu de
istrutturas connoschidas comente nuraghes: in Sardinnia si nde poden agattare
galu 8000. Su nuraghe prus fentomadu est cussu de Barùmini in sa provìntzia de
su Campidanu de Mesu. Sos sardos antigos aìan fraigadu sos nuraghes ind unu
tempus chi bi andat dae su 1800 a su 1200 AC, ma medas los an impreados fintzas
a cando fin bennidos sos romanos. Caratteristicas de custu periodu sun fintzas
sos puttos sacros (pro esempiu in Santa Cristina, Sàrdara) e sas losas de sos
zigantes.

Semus a connoschentzia chi sos sardos fin in cuntattu cun sa zente de Mitzène,
chi si poniat a cummertziare cun s'ala otzidentale de su Mare de Mesu. Atteros
cuntattos cun tzittades cretesas, comente Kydonia, sun làdinos pro more de sas
iscobertas archeologicas fattas in Sardinnia. S'arresonu chi sos sardos podian
esser sos Shardana, unu de sos populos de mare chi aìan postu a ferru e a fogu
s'Egitu e atteros trettos de su Mediterraneu orientale, est unu fattu pro
calicunu istudiosu, comente a Giovanni Ugas de s'Universidade de Casteddu, ma
est a lu refudare pro calicunu atteru.

Su nòmene etottu de Sardìnnia dìat poder benner dae Sardus (connoschidu tra sos
romanos comente Sardus Pater), unu eroe de sa paristoria nuraghesa.

Dae su segulu de oto AC, sos fenìtzios an fundadu paritzas tzittades e colunias
in s'ala de josso de sa Sardinnia; Tharros, Bithia, Sulcis, Nora e Karalis
(Casteddu). Nanchi sos fenitzios benìan dae sa regione chi est oe su Lebanu e in
su Mare de Mesu fentomada fit s'attividade issoro de mercadores.

Sa Sardinnia fit ind unu logu istrategicu meda, ca fit in mesu intre Cartàghine,
Ispagna, su rìu Rodanu e su trettu italianu de tziviltade etrusca. In prus, su
sartu a chirriu de Iglesias fit de importu mannu pro sa presentzia de metaddu e
zingu. Sas colunias las aìan fundadas in puntos istrategicos, a s'ispissu
penisuleddas o isulas chi fit fatzile a defensare.

A pustis de sos fenitzios, bennidos sun sos Cartaghinesos, chi si aìan
conchistadu cussa parte de su Mediterraneu a curtzu de su 550 AC. An sighidu a
isparghinare s'influentzia issoro a s'ala otzidentale e meridionale de sa
Sardinnia, dae Bosa a Kalaris. Aìan appenas fattu un'imperju.
Plenipotentziarios, nados Sufetes, fin postos a gubernu de sas tzittades,
ponende a cultibassione campos de trigu e atteros tipos de laore.

In su 240 AC, in sa prima gherra punica, sos sordados cartaghinesos aìan pesadu
un'abbolottu. Custu at dadu a sos latinos, chi calchi annu a innantis aìan bintu
a sos cartaghinesos in su mare a curtzu de Terranoa e occupadu Sulcis,
s'occasione zusta pro conchistare sa Sardinnia e nde fagher una colunia issoro.
In su 238 AC, sos romanos aìan occupadu s'isula intrea chene resistentzia
peruna. Si aìan postu in logu de sos cartaghinesos a cuntrollare
un'infrastruttura giai isviluppada e urbanizada (assumancu in sos pianos). Paris
cun s'isula de Còssiga, sa Sardinnia fit una provintzia in sutta de unu pretore.
Impare a sa Sitzìlia, sa Sardinnia fit sa luscia prus manna de Roma, fintzas a
cando sos romanos no aìan conchistadu s'Egitu in su primu segulu AC.

Che est pesadu un'abbolottu, chi nde fin a ghia duos nobiles sardo-punicos, a
pustis de sa derrota manna romana in Cannae (216 AC). Un'esertzitu romanu de
23.000 sordados, in sutta de Titu Manliu Torcuatu, aìat bintu sas fortzas
sardo-punicas in alliantzia bochinde a 12.000 omines. Sos gai nados Sardi
Pelliti (sardos cun manta de pedde), chi vivìan in logu de muntagna, aìan fattu
resistentzia pro prus de unu segulu, e nànchi Marcu Tzetziliu Metellu los aìat
bintos petzi in su 127 AC.

In sutta de su dominiu romanu, su latinu fit bennidu a limba de su prus de sa
zente, diveninde su chi est como su sardu modernu. Sa cultura punica fit
comuncas forte meda, a su nessi fintzas a su primu segulu DC. Tharros, Nora,
Bithia, Antas e Monte Sirai sun como monumentos archeologicos de importu.

Su zeografu Tolomeu aìat iscrittu chi in Sardinnia istaìan paritzas tribù. In su
212 dontzi abitadore de s'imperju, e duncas sos sardos puru, divenìan
tzittadinos romanos cun s'edittu de Caracalla. Tando su prus de sos sardos, chi
faghian parte de Municipia e Coloniae, lu fin giai, francu sos muntagninos de
Barbaza. In s'imperju de Diocletzianu, in s'annu 286 sa Sardinnia faghiat parte
de sa diotzesi italiciana, e de sa diotzesi suburbicaria italiciana in sutta de
s'imperadore Costantinu, in s'annu 324. Custu fintzas a cando sos vandalos non
si an pigadu issos puru s'isula, in su 456.

Unu de sos pagos sardos chi si benit a ischire in custu periodu est Ospitone,
chi fit a cabu de sos muntagninos o barbaritzìnos (zente de Barbaza). Sigundu a
calchi littera de papa Gregorju Primu, in Sardinnia bi aìat sa cunvivèntzia de
sardos latinizados e cristianizados (sos "provintziales" o provinciales) e de
sardos chi galu mantenìan cultura pagana (gens barbaricina). Ospitone,
cumbertidu a sa Cristianidade in su 594, aìat fattu a manera de cumbertire peri
a sos atteros muntagninos. Sa Cristianitzazione, de cada manera, fit a longu
posta in sutta de s'influentzia de sa cultura bizantina.

Dae su 705-706 in susu, sos Saraghìnos de s'Africa de susu (chi sos Arabos aìan
conchistadu de pag'ora) aìan cumintzadu a dare infadu a sa zente chi vivìat
accant'e mare. Particulares a pizu de sa situatzione politiga de sa Sardinnia,
in sos segulos a sighire, fartan. Pro more de sos attacos saraghinos, in su
segulu de noe sos sardos aìan lassadu Tharros a favore de Aristanis, a pustis de
prus de 1800 annos de occupadura; Calari, Portu Turre e atteras tzittades aìan
fattu sa matessi fine. Bi aìat nova de un'attera bardana saraghina in su
1015-1016 dae sas Baleares, e chi nde fit a cumandu Mujāhid al-ʿĀmirī
(latinizadu in "Musettu"), ma s'imbasione la aìan firmada sos Judicados sardos
cun s'amparu de sa flotta pisana e genovesa, chi aìat cramadu papa Beneìttu
VIII.

Dae su segulu de ùndighi fit cumparta un'istitutzione nada "Judicadu" (dae su
latinu jūdicātus). Su titulu de "judiche" (judex) collìat s'erentzia de su
gubernadore bizantinu a pustis de s'Esarcadu africanu de su 582. In su segulu de
oto e de noe sas battor alas, chi dipendìan dae Calari, fin semper prus
indipendentes, e sos Bizantinos si bidìan attesu dae su Mare Tirrenu cando sos
Arabos aìan conchistadu sa Sitzilia in su 827. Una littera de papa Nigola Primu,
in s'864, faghet tzinnu de sos judiches sardos, e s'indipendentzia issoro la at
a abberguare un'attera littera de papa Juanne VIII, chi lis naraìat
"prìntzipes". A su cumintzu de s'epoca de sos Judicados, in Sardinnia bi aìat
330.000 persones, e de custas 120.000 fin liberas. Custas fin in sutta de sos
curadores (funtzionarios de su logu), chi fin issos puru suzettos a su judiche,
amministradore de sa justìssia e cumandante de s'esertzitu. Péri sa cresia fit
potente, e tando aìat lassadu de su tottu su ritu orientale. S'arribu, in su
segulu de undighi, de mànagos comente a sos benedettinos, camaldolesos e atteros
chi accudìan dae su Mezzogiorno italianu, dae sa Lombardia e dae sa Proventza
(mescamente sos de Montecassino, Saint-Victor de Marseille and Vallombrosa),
aìan mezoradu sa laurera chi fit tando profundamente suttisviluppada. Sos
condaghes de sos monasterios, chi tenen contu de cambios de propriedade, sun una
fonte de importu mannu pro s'istudiu de s'isula e de sa limba sua in sos segulos
de undighi e de dòighi. A pizu de sos fizos de tzeraccos, sos condaghes de Santu
Pedru de Silki, in Tàtari, e de Santa Maria de Bonaccattu ammustran
differentzias tra regiones sardas chi dìan àer influentziadu su tassu de
supravivèntzia de sas feminas, mancari bochinde a sas pitzinnas. Su monasteriu
de Bonaccattu fit ind unu logu in ue su pastoriu fit s'attividade prus
importante, e duncas in ue sas feminas fin de pagu profettu; in cussu sartu, su
tassu de genere est a favore de sos omines. Peròe, in sa regione de Santu Pedru
de Silki, in ue s'economia non ziraìat petzi cun sos pastores, su tassu de
genere est normale.

Bi aìat chimbe Judicados, pro su chi nde podimus ischire: su de Agugliastra
(Ozzastra), Torres (Logudoro), Calari, Arbaree e Gallura. Su Judicadu de
Agugliastra si lu aìat pappadu chito cussu de Casteddu, e cussos de Arbaree e
Logudoro (e mancari Gallura) fin impare in su segulu de undighi.

Sos riformadores gregorianos aìan ispinghidu a unu cuntattu prus mannu tra sa
Sardinnia e sa penisula italiana, de manera ispetziale ca sos judiches bolìan a
fraigare monasterios cun managos continentales. In su segulu de doighi, sos
judicados sardos aìan juradu fidelidade a su papa, chi los at postos in sutta de
s'Artzidiòtzesi de Pisa, arribande a brincare fintzas cussa de Casteddu.

In su segulu tardu de doighi e in cussu de trèighi, sos battor Judicados fin
colados in manu a familias istranzas, e cussas sardas fin impare a issas.
Arbaree fit colada a sa familia cadelana de Cervera-Bas in su 1185; in su 1188,
Casteddu si la aìat pigada sa familia Massa de sa Republica de Pisa; sa Gallura,
cund una coja (tando bi aìat una femina, Elena), fit dominiu de un'attera
familia pisana, Visconti, in su 1207. Petzi su Judicadu de Torres fit tottu de
familias sardas abberu, ma fit agabbadu in su 1259 cun sa morte de s'urtima
judichessa sua, Adelasia. Un'annu a innantis, in su 1258, sos atteros Judicados
e sos Pisanos che aìan bogadu s'urtimu judiche de Calari. Su judicadu de Gallura
at vividu unu pagu prus a longu, ma zente inimiga a sos de Visconti, in Pisa, in
su 1288 che aìat bogadu a fora s'urtimu judiche galluresu, Nino, amigu de Dante
Alighieri.

In su matessi tempus, Tatari si aìat declaradu issa etottu unu comune liberu in
alliantzia cun Genova. In su segulu de battòrdighi, sa Sardinnia orientale fit
in sutta de sos Pisanos. Su Judicadu de Arbaree, imbetzes, abbarraìat s'unicu
Judicadu sardu fintzas a su 1420. Sa fregura prus fentomada de cussu periodu,
Elianora, fit a cumandu de Arbaree in su segulu tardu de battordighi; aìat
mezoradu e postu sa base pro su chi dìat esser istada sa leze sarda in balore
fintzas a su 1827, sa gai nada Carta de Logu.

In su 1323 sos Aragonesos in sutta de Pedru, fizu de re Giagu Segundu, fin
isbarcados in sa Sardinnia de josso, a curtzu de Iglesias. Fin intervennidos sos
Pisanos, ma sos Aragonesos los aìan bintos sìat in mare sìat in terra,
custringhèndelos a lassare su trettu casteddaju e cussu galluresu, e mantenende
petzi su casteddu de Calari. In su 1353 Marianu IV de Arbaree, in alliantzia cun
sos de Doria, aìat fattu gherra a sos Cadelanos, binchendelos in Decimum e
lompende a Tàtari, ma non faghìat a occupare Casteddu. Sa paghe de Seddori
(1355) che at fattu pesare unu periodu de pasu, ma sa disamistade fit torrada in
su 1395, cun sos de Arbaree chi si pigaìan su prus de s'isula, francu calicunu
portu. Peròe, in su 1409 sos Aragonesos che aìan bogadu una flotta Genovesa chi
benìat pro amparare a sos Sardos, e at litteralmente segadu a cantos s'esertzitu
issoro in sa battalla de Seddori cund unu derrota manna pro sos Sardos.
Aristanis, su capu de logu de Arbaree, fit rutta in su 29 de Martzu de su 1410.
S'urtimu judiche fit custringhidu a bender su chi bi abbarraìat in su 1420, pro
100.000 fiorinos.

S'indipendèntzia perdida, su dominiu ispagnolu (Cadelano-Aragonesu a primu,
Ispagnolu a pustis dae su 1479), impare a unu feudalesimu antigu e s'iscoberta
de sas Amerigas, at cajonadu unu disaccattu mannu pro sa Sardinnia. Bi aìat unu
azicu de tempus in ue sos sardos parìan ischidados in sutta de su nobile Lenardu
de Alagon, marchesu de Aristanis chi fit resessidu a bincher s'esertzitu
ispanicu in su 1470, ma cussa paga ispera fit posta a agabbu cando lu aìan bintu
in sa battalla de Macumere (1478). Non fit de azudu su fattu chi a s'ispissu sa
Sardinnia la ponìan a ferru e a fogu sos Saraghinos, e chi bi aìat medas
epidemias de pesta (1582, 1652 e 1655).

In su segulu de sèighi, sos Ispagnolos aìan fraigadu turres a bardia de su mare
pro bider in antis si bi aìat perigulu de iscurrera ottomana. In su 1637, una
flotta frantzesa aìat irrobadu Aristanis.

In su 1793 sos Sardos aìan catzadu fora a sos frantzesos. In su 23 de Frearzu de
su 1793, Domenico Millelire, chi fit a cumandu de sa flotta sarda, aìat peri
bintu a curtzu de sa Madalena sa flotta de sa Republica Frantzesa, in ue bi fit
Napoleone Bonaparte (tando tenente). Millelire fit su primu a tenner una
medàllia dorada a balore militare de sa Marina Italiana. In su matessi mese, sos
Sardos aìan firmadu un'isbarcu frantzesu in s'ispiaggia de Cuartu Sant'Aleni.
Gratzias a custa binchida manna, sos Istamentos sardos tenìan s'ispera de pigare
su matessi derettu chi aìan sos continentales, presentande a re Vittoriu Amedeu
III chimbe preguntas. Issu, peròe, no nde cherìat nemmancu s'intesa. Tra sos
sardos, su discuntentu fit tantu chi ind un'abbolottu in Casteddu, in su 28 de
abrile de su 1794, aìan mortu a duos Piemontesos. Custu fit su cumintzu de una
pelea gherrada peri tottu s'isula, sa revolutzione sarda (nada in italianu moti
rivoluzionari sardi o vespri sardi), chi fit agabbada cando sos Sardos nche aìan
catzadu fora dae Casteddu a sos funtzionarios Piemontesos. In su 28 de Nadale de
su 1795, zente protestande in Tàtari contra su regìmene feudale aìat occupadu sa
tzittade. In su 13 de Frearzu de su 1795, pro pònner unu frenu a s'abbolottu chi
fit bulluzande in tottue, su vicerè Filippo Vivalda aìat dadu a Juanne Maria
Angioy, mazistradu Sardu, su podere de alternos, est a nàrrer su podere de
fagher pro contu de issu. Peròe Angioy, chi fit a s'ala de su populu sardu, aìat
biazadu peri tottu sas biddas, pedinde s'agabbu de su feudalesimu e bolènde
fagher de sa Sardinnia una Republica a costazu de sa Frantza revolutzionaria; ma
bi aìat troppu lealistas, e tando lu aìan custringhidu a sì nche fuire a Parigi
dimandande s'amparu de sa Frantza.

In su 1799, s'esertzitu frantzesu aìat catzadu a re Caralu Emanuele IV dae su
Piemonte, e tando movìat a Casteddu (frade suo, Vittoriu Emanuele I, fit ghiradu
a Torinu petzi in su 1814). A s'agabbu de su segulu de degheòto, aìan torradu a
abèrrer sas universidades de Tàtari e Casteddu. In su 1823, Vittoriu Emanuele I
aìat fattu s'edittu de sas chiudendas, una leze chi proibìat su bene comunu e
nche faghìat intrare su cuntzettu de propriedade privada; custu nche at pesadu
polemica manna tra sos Sardos. In su 1847, in sutta de re Caralu Albertu, cun sa
Fusione Perfetta fit agabbada s'autonomia amministrativa de sa Sardinnia, chi
como divenìat parte de s'Italia (prima nada "Terramanna") in tottu e pro tottu.
Sa fusione perfetta est istada sa base de s'istadu tzentrale italianu, pro
comente lu connoschimus oe in die.

Cun s'aunimentu de sa penìsula italiana in su 1861, su Regnu de Sardinnia
cambiaìat nòmene in "Regnu de Italia". Dae su 1855, s'eroe Giuseppe Garibaldi si
aìat comporadu su prus de s'isula de Caprera in sa Madalena, a ue est accudidu
cando aìat perdidu sa tzittade sua de Nitza. Sa domo, fattoria e tumba sua sun
como su museu (Compendio Garibaldino) prus bisitadu in Sardinnia.

In sa prima gherra mundiale, sa Sardinnia at pagadu meda in contu de mortos,
meda prus cunforma sa media italiana; sos soldados sardos de sa brigada tataresa
aìan pigadu paritzas medàllias e atteros onores pro si àer distinghidu in
trintzeramentu. In su pustigherra, su parlamentu italianu aìat approvadu unu
prozettu de leze (nadu legge del milione), in ue si ponìat unu milione de
francos pro isviluppare infrastrutturas e incorazare sa creschida economica.
Peròe, petzi unu biculu de custu fundu an dadu, e cussu pagu chi abbarraìat lu
an ispendidu pro Casteddu ebbìa.

S'iscritora Grazia Deledda at bintu su premiu Nobel pro sa Litteradura in su
1926.

In su periodu fascista, cun sa politica de autarchia, unu muntone de istranzos
accudidu dae cada cuzone de Italia at postu a cultivassione paritzos paules. Sas
comunidades prus mannas fin in su sartu aristanesu, in ue zente veneta aìat
fundadu Mussolinia (como nada Arborea), e in cussu s'aligheresu, in ue atteros
continentales aìan fraigadu Fertilia. Aìan fundadu fintzas sa tzittade de
Carbònia, chi fit chito unu logu de minera.

Sa repressione de su gubernu fascista fit chene piedade. Antonio Gramsci, unu
fundadore de su partidu comunista italianu, si nche fit mortu in presone a
pustis chi lu an arrestadu. Sos fascistas aìan pigadu a fusiladas s'anarchicu
Michele Schirru a pustis de àer ischidu chi issu pensaìat a bochire a Benito
Mussolini.

Sa Sardinnia fit teatru de gherra manna in sa segunda gherra mundiale; sos
bombardamentos an fattu dannu mannu in sas tzittades de Casteddu e s'Alighera.
Sa gherra in Sardinnia fit posta a agabbu in su tardu 1943, cando sa Wermacht
tedesca fit tuccada pro andare in Còssiga. Fit goi chi s'isula, impare a su
Mezzogiorno italianu, divenìat libera.

In su 1946, su 60% e passa de sardos aìat botadu pro sa monarchia, tantu cantu
in Italia de josso, ma una pariga de dies a pustis s'Italia fit comuncas una
republica. In su 1948, sa Sardinnia tenìat pro sa prima bìa dae su 1847 una
calchi forma de autonomia, mancari limidada si posta a paragone cun cussa
sitziliana. Sas primas eletziones de sa regione sarda fin istadas in su oto de
maju de su 1949. Intro de su 1951, sa malaera fit binta cun sutzessu, gratzias a
s'amparu de sa Fundatzione Rockefeller. In sos matessis annos, su miraculu
economicu italianu si at bidu in Sardinnia puru, mescamente in su campu
turisticu faghende ispatziu a logu de riccones comente sa Costa Smeralda (chi
sos sardos li naraìan prima Montes de Mola o Monti di Mola in gadduresu). Oe in
die, unos deghe miliones de zente est in Sardinnia dontzi annu.

Cun sa creschida turistica, su carbone aìat perdidu importantzia. De cada
manera, derettu a pustis de sa segunda gherra mundiale riccos imprendidores
italianos aìan cumintzadu unu prozettu de cumbertida industriale, su gai nadu
piano di rinascita, cun sa punna de dare prus infrastrutturas a s'isula. Custu
bidìat sa fraigada de noas istradas, imbuschimentu, terra de cultivassione e,
subratottu, unu muntone de cumplessos industriales. Custu prozettu est istadu
unu faddimentu mannu, pro more de su pretziu artu chi si depìat pagare in contu
de carradura. In sos annos Chimbanta e Sessanta, medas sardos fin custringhidos
a disterrare non petzi in Italia de susu e de tzentru, ma fintzas in su restu de
Europa (subratottu in Germania, Frantza e Bèlgiu); in prus, atteros medas aìan
lassadu sa bidda issoro pro si nche andare in sas tzittades (mescamente
Casteddu, Terranoa e Tàtari), in ue su traballu si podìat agattare prus a
discassu.

In sos annos Sessanta medas, chi fin pastores e massajos, divenìan operajos, e
atteros aìan agattadu traballu in sas bases militares noas, fraigadas subratottu
pro sa NATO. Oe in die puru, su 60% e passa de terachias militares italianas est
tottu in Sardinnia, chi si isterret pro nemmancu unu dècimu de su territoriu
italianu e chi sa populatzione sua contat prus pagu de su 2,5%; tottus sas bases
militares postas a pare cumprenden prus de 35.000 ettaras, impreadas pro
isperimentare armas perigulosas in logu de gherra. Dae tando, bi at semper
istadu unu movimentu de protesta chi si ponet in pensamentu pro su dannu
ambientale chi sos militares sun faghende in terra sarda.

Intr'e s'atteru, sa crisi economica e sa farta de traballu aìan cajonadu unu
tassu criminale artu meda, chi si podet iscumbatare in cosas comente sos
secuestros de persone (in sutta de s'anonima sarda) e unu tzertu abbolottu
politicu: tra sos annos Settanta e Ottanta unu fiottu de trumas armadas,
subratottu de idea comunista o indipendentista (o tottu e duas impare), aìan
fattu paritzos attentados terroristicos.

In su 1983, pro sa prima bia, unu militante de unu partidu natzionalista sardu
fentomadu meda, su Partidu Sardu de Atzione, fit presidente de sa regione. Custu
no nche bogat su fattu chi, in s'impestantu, fin naschidos atteros movimentos
indipendentistas galu prus radicales: calicunu bi la at fatta a divènner unu
partidu in sos annos Novanta. In su 1999, a pustis de unu periodu longu abberu
de italianitzatzione, tottus sas limbas de Sardinnia fin co-uffitziales impare a
s'italianu (su reconnoschimentu abbarrat petzi formale, peròe).

Oe in die, sa Sardinnia est una regione europea chi campat subratottu cun su
turismu e su tertziàrju. Sos isfortzos fattos an imminorigadu su suppostu
handicap de s'insularidade, pro esempiu cun cumpanzias aereas low cost e sa
tecnologia.



https://sc.wikipedia.org/wiki/Istoria_%27e_sos_alfabetos

S'istoria 'e s'alfabetu comintzat in s'Antigu Egittu. In su 2700 prima de
Christu sos Egitzianos aìant isvilippadu unu insieme chi aìat circa 22
geroglificos pro rappresentare totas sas consonantes chi tenia sa limba
egitziana, e in pius b'aiat un àteru simbulu chi forsi rappresentaiat sa vocale
'e su cominzu o de sa fine de una paràula. Custos simbulos fint rappresentados
comente una guida a sa pronuntzia de sos logogrammas, pro iscrìere inflessiones
grammaticales e, pius tardu, pro iscriere puru paràulas istranieras. Nonostante
custu, su sistema no fit usadu pro motivos alfabeticos. Si pensat chi sa prima
iscritura alfabetica 'e su totu l'aìant isviluppada guasi 2000 annos prima de
Christu pro sos tribagliadores de origine semitica in s'Egittu tzentrale. In sos
chimbe seculos dapoi s'est diffusu in su nord e guasi totus sos alfabetos 'e su
mundu derivant, direttamente o pius pagu direttamente, dae custu alfabetu, cun
s'eccezione, forsi, de s'alfabetu meroiticu, unu adattamentu 'e su geroglificu
de sa Nubia.

Sos alfabetos 'e s'edade 'e su bronzu de s'Egittu los devent ancora decifrare.
Paret comunque chi siant partzialmente o 'e su totu alfabeticos. Sos pius
antigos esempios los conoschimus ca sunt iscrittos in sas paredes 'e sas grotas
de s'Egittu tzentrale chi ant fattu guasi in su 1800 prima de Christu. Custa
iscritura semitica non si limitaiat a rappresentare sas consonantes 'e
s'egitzianu chi esistiat già, ma aìat incorporadu tantos àteros geroglificos
egizianos, goi sos geroglificos in custu alfabetu fint in tottu 30, e pro issos
usaiat nomes semiticos. Pro esempiu, su geroglificu "per" ("domo" in egtizianu)
diventaiat "bait" ("domo" in semiticu). Òis no comprendimus si custos simbulos
cheriant narrere solu "b" (como bait, "casa"), o si cheriat narrere b et puru
byt, como in egizianu p et pr. Candu sos canaanitas ant acquisidu s'iscritu, fit
solu alfabeticu, e su geroglificu chi primu rappresentaiat domo dapoi s'est
riferidu solu a sa b.

S'alfabetu feniciu aìat ispiradu no solu cussu aramaicu, ma puru su grecu e su
berberu. Iscriere sas vocales aìat de tzertu mezoradu sa leggibilidade de
s'egizianu, de su berberu o de su semiticu, ma no bi fint, e custu fit unu
problema sopratutu po su grecu, chi tenet un'istrutura de sa paràulas divescia,
ca fit una lingua indoeuropea. Sos Grecos ant risoltu custu problema meda
ingegnosamente: usaìant sos segnos chi rappresentaìant consonantes chi no bi
fint in sa limba issoro po iscriere sas vocales. Pro esempiu, sos grecos no
teniant su colpu de glottide o s'aspirazione 'e sa h, e po custu sas literas
`alep et he, duas literas fenicias, l'ant fatas diventare s'alfa et sa e (Chi
pius a tardu l'ant a giamare èpsilon), chi rappresentaìant sas vocales /a/ et
/e/ invece de rappresentare /ʔ/ e /h/. Sa waw et su yod consistiant in duas
consonantes approssimantes, /y/ e /w/, chi s'assemizaìant a sas vocales /i/ e
/u/, e po custu fint usadas po sas literas grecas iota e ìpsilon. Curiosa est
s'istoria 'e sa het fenicia, chi rappresentat un'aspirada. Issa l'aìant usada
pro sa e longa (giamada eta) in tzertas zonas 'e sa Grecia inue sos dialetos non
teniant sonos aspirados. In àteros logos 'e sa Grecia fit usada invece pro
segnalare s'aspiratzione, chi at dadu origine goi a s'acca 'e su latinu e a
s'ispiritu aspru 'e su grecu. Custa est istada sa nascita de ses vocales grecas,
chi in totu fint dòighi; dapoi sos grecos ant fatu àteras modificas, comente ei,
ou, e o (chi dapoi est diventada omega).

Paret chi su grecu est s'origine 'e totus sos sistemas 'e iscritura europeos.
S'alfabetu 'e sos noos dialetos grecos occidentales, inue sa litera eta est
restada una h, at creadu s'italicu anticu e sos alfabetos romanos. In sos
dialetos grecos orientales, inue no bi fit sa /h/, eta rappresentaiat una
vocale, et rimanet una vocale in su grecu modernu e in totus sos ateros
alfabetos derivados dae sas variantes de su est: glagoliticu, cirillicu, armenu,
goticu (chi usaìat litteras grecas e puru romanas), e forsi su georgianu.

custas 22 consonantes consistint in sa fonologia 'e su semiticu de su
nord-ovest. In sas ricostruidas consonantes proto-semiticas, ne mancant sette:
sas fricativas interdentales ḏ, ṯ, ṱ, sas fricativas laterales sordas ś, ṣ́, sa
fricativa ovolare sonora ġ, et sa distinzione tra fricativas ovolares et
faringales sordas ḫ, ḥ, chi in su canaaneu sunt diventadas sa littera ḥet. Sas
ses litteras variantes chi ant aggiuntu in s'alfabetu arabu consistint in custas
(tranne po sa ś, chi est unu fonema separadu in Ge'ez ሰ): ḏ > ḏāl; ṯ > ṯāʼ; ṱ >
ḍād; ġ > ġayn; ṣ́ > ẓāʼ; ḫ > ḫāʼ (ma bisonzat notare chi custa ricostruzione de
29 consonantes proto-semiticas est permeada meda dae s'arabu).

De sos alfabetos chi no sunt usados in sas naziones ois, pagos sunt chiaramente
indipendentes in sa forma 'e sas litteras issoro. S'alfabetu foneticu zhuyin
derivat dae sos carattereres cinesos. S'alfabetu santali de de s'est 'e s'India
paret chi derivat dae simbulos tradizionales comente "periculu" e "puntu de
incontru", comente sas pittografias inventadas dae su sou inventore. (su nome de
sas litteras Santali est relazionada cun su sonu chi rappresentanu attraversu su
prinzipiu acrofonicu, comente in s'alfabetu originale, ma est sa consonante
finale o vocale de su nome de sa littera chi rappresentat: le "aumentu"
rappresentat e, en "trigu friscu" rappresentat n.)



https://sc.wikipedia.org/wiki/Iscurigadorzu

Dae su puntu de bista astrintamente astronòmigu, su puntu in s'orizonte peri ue,
a s'iscurigada, trànsitat su tzentru de su discu solare, currespondet esatamente
a sa deretura de s'uestu petzi in sas datas de sos echinòssios: pro isempru, in
s'emisfèriu boreale, isse s'iscòstiat respetivamente a nordu-uestu in sos meses
beraniales e istiales (sizende su puntu prus a nordu in su sostìssiu de istiu) e
a suddu-uestu in sos meses atonzales e ierrales (in manera anàloga, sizende su
puntu prus a su suddu in su sostìssiu de ierru). Sa zona in s'orizonte
cumprèndida intre su puntu prus a su nordu e su puntu prus a su suddu est narada
“zona ocasa”.

S'iscurigadorzu esistit finas in sos àteros pranetas, peroe est diferente pro
more de sa distàntzia dae su sole a su praneta e dae sa cumponidura atmosfèriga.

In Marte, dadu chi su praneta est prus a tesu dae su Sole chi sa terra, su sole
cumparet petzi in una mannària de 2/3 a petus de su terresu; in prus de custu,
pro neghe de s'atmosfera rarifigada, a s'iscurigada su chelu si colorat in
biaìtu, no in ruju.



https://sc.wikipedia.org/wiki/Grafia_sarda_aut%C3%B2noma

Est sa proposta, cun is annus unu pagu arranjada, de Antoni Lèpori (e de atrus
innantis de issu). Pensada po su campidanesu ma bona a su pròpiu po is atras
bariedadis, est nasça in is annus '70, candu unus cantu scriidoris ant tentu
barrancus a scriri su sardu in grafia italiana.

Is chi scrint cun custu sistema po su prus pensant ca no dui bollat una
bariedadi feti de sardu calada de s'artu, ma una agualadura fata de sa genti a
partiri de una grafia comuna chi donjat a totus sa possibilidadi de scriri sa
bariedadi locali insoru. Castiendi a sa polìtiga, sa Arrejoni Sardinja iat a
podi arriciri calisisiat bariedadi de sardu e arrespundi in d-una de is duas
bariedadis mannas (Logudoresu e Campidanesu), e provìntzias e comunus impreai sa
bariedadi de sa cussorja insoru. De s'impreu fitianu e pùbrigu iat a nasci a
giru de pagu tempus (unus cantu annus) unu modellu chi fatzat a puntu càncaru:
s'idea de fundu est ca sa lìngua est una moda, e da fait sa genti chi da
fueddat, no unus cantu professoris sètzius a giru de una mesa.

S'idea struturali de custu sistema est ca una lìngua de minoria no potzat
impreai sa grafia de sa lìngua dominadora basçu perìgulu de biri assentau una
borta po sempri su stadu de inferioridadi chi tenit e de no podi nimancu
descriri a sei matessi in is bariedadis suas. Ndi bessit unu sistema chi, jai in
s'arfabetu, tenit pagus cosas in comunu cun su de s'italianu: po custu is
cuncordadoris ant pigau a essemprus atras lìnguas lìnguas arromanzas e ant pigau
de su connotu totu su chi podiant, po podi burrai de su sistema gràfigu cantu
prus italianismus podessint. Cunsiderendi su nùmeru de fonemas e grafemas
assentaus, est forsis su sistema chi permitit mellus de scriri su sardu in
calisisiat bariedadi: est fintzas prus arricu de su de Puddu, mancai no siat
aicetotu pretzisu.

Podeis agatai prus scedas in custa pàgina e in is acàpius chi eis a agatai
innia. Da impreant in medas jassus web comenti e custus (e atrus ancora):



https://sc.wikipedia.org/wiki/Gosos

Sos gosos o gòggius sun cantos devotzionales e/o paralitùrzicos in onore de sos
santos o de Nostra Sennora. Sa paràgula gosos e sas variantes suas gotzos e
cotzos diffusas in su capu 'e susu de s'ìsula benin dae su castillanu gozos,
cando chi sas variantes de sa parte meridionale goggius, goccius, coggius benin
dae su catalanu goigs. Ambas paràgulas ibèricas, benin derettas dae su latinu
gaudium «cuntentesa». In sa zona tzentrale de sa Sardigna est impreada finas sa
paràgula grobbes chi arribbat dae su catalanu cobla/cobles; mancari non siet
impreada petzi pro cumponimentos devotzionales e/o paralitùrzicos ma finas pro
cumponimentos satìricos chi no an forma de gosos.

Sa cuartina de apertura si podet partire in duas perras de duos versos cada una:
sos primos duos versos introduchen su tema de su cantu, sos àtteros duos sun sa
torrada. Sichin sas istrofas, mascamente sestas de ottonàrios, in ube est cantau
su tema.

Intre sas attestassiones de sa paràgula gosos in Sardigna s'ammentat sa de Juan
Espina Velasco, s'incuisidore, in su 1640, in sa relassione sua subra de su
viazu Tàtari-Casteddu, Casteddu-Tàtari. Firmandesi in Sueddi in sa crèsia de
Santu Zorzi aiat ordinau de cantare sos gozos. De cussos cantos non s'ischit nen
sa limba nen s'istruttura istròfica. De su cumponimentu Gosos chi si narran cun
su ufìtziu de sos mortos, imbetzes, tenimus su testu cumpletu iscritu in sardu.
A dolu mannu, cun sa documentassione chi tenimus est diffìtzile meda a facher
una cale si siat ipòtesi subra de s'orìgine issoro.



https://sc.wikipedia.org/wiki/Giuigadu_de_Arborea

Su Judicadu o Giuigadu de Arbaree (Zudicadu de Arbaree in Logudoresu o Giudicau
de Arbaree in Campidanesu) est istadu unu de sos bator rennos chi dividiant sa
Sardigna pro sa prus parte de s'Edade Mèdia. Su nùmene giuigadu in logu de rennu
est dèpidu a s'origine bizantina de s'istitutzione: sos bator rennos sunt de
fatu nàschidos a cunsighidu de sa dibilesa de s'Impèriu Romanu de Oriente, de
cale s'ìsula faghiat parte, in antis a sas lòmpidas bàrbas.

Sa prima capitale fiat Tharros, abandonada a cara de su 1070 pro dda tramudare
in Aristanis.

Est su chi at tentu durada prus longa intre sos bator judicados, de in antis a
s'annu 1000 fintzas a su 1420. At fintzas tentu rolu de importu mannu in
s'istòria de Sardigna, iscerende·si·nche dae sos àteros pro istabilidade
polìtica prus manna e abilesa in su mantènnere autonomia.

Si connòschent prus de bintitres ingènneros de soberanos sutzèdidos s'unu a
s'àteru a ddu guvernare, chi faghiant parte de sas icràtzas Lacon-Gunale,
Lacon-Zori, Lacon-Serra, Bas-Serra, Doria-Bas, Narbona-Bas. Sos ùrtimos
ingènneros de jùdighes prus chi non sos cabudianos si sunt distinghidos pro
sabiesa, chirchende de aunire totu sa natzione sarda in unu rennu solu suta sa
bandera issoro.

Sos àteros tres judigados ant passadu a manu a manu crises graes, abbadinados a
sas voluntades de sas repùblicas marineras de Genova e Pisa. S'Arbaree si fiat
intames alliadu cun sos Aragonesos, decrarende·si vassallu issoro, in s'intentu
de nche bogare pisanos e genovesos de s'ìsula. In tempus afatante aiat
iscontzadu s'alliàntzia, e ordingiadu una gherra contra su Rennu de Sardigna,
istituidu de pabadu in su 1297 e infeudadu a Jacu II de Aragona pro pònnere fine
a sas gherras intre angioinos e aragonesos in Sitzìlia.

Su judigadu teniat istèrrida de unos 5500 km² e contaiat territòriu de campura e
de monte. Tiraiat a totu sa parte tzentrale de Sardigna, de su golfu de
Aristanis a sos montes de su Ghennarghentu, tochende a sos territòrios saliosos
de sa badde de su Tirsu e de su Campidanu tzentru-setentrionale.

Faghiat làcana in su norti cun su judigadu de Torres, in s'estu cun su de
Gallura e in su sud cun su de Calaris..

Subra s'orìgine de su Judigadu de Arbaree non s'ischit meda, in antis de su de
11 sèculos non s'agatant documentos. Est meda dàbile chi esseret nàschidu
ischirriende·si de su de Torres

A cara de s'annu 1000, su primu soberanu connotu fiat su logudoresu Gunnare
Comita de Lacon-Gunale, seguramente soberanu fintzas de su judigadu de Torres
durante su perìodu (1015 - 1026), cando sa Sardigna fiat logu fetianu de sas
lòmpidas dae mare de Mujāhid al-Āmirī, sennore de Denia.

Segundu una cantas fontes istòricas, sos àrabos chi ocupaiant de sa penìsula
Ibèrica, chirchende de s'ispàrghere in su Mediterràneu, aiant isceberadu de
pònnere bases pro sos atacos a manu de sas costas italianas in sos territòrios
de Gallura e Logudoro. Fiat gràtzias a s'agiudu de Pisa e Gènova, suta pregunta
de su paba Beneitu VIII chi fiat istadu possìbile de ddos bogare.

A Gunnare Comita fiat sighidu Torchitor Barisone I, chi aiat lassadu su rennu a
su fìgiu Marianu I, pro assuntare s'apòmpiu de su judigadu de Torres in logu de
su nebode Marianu, minore de edade. Ddi fiat sighidu Orzocor I, chi est su chie
pois at a èssere regordadu pro sa tramudantza de sa capitale de Tharros a
Aristanis. De Torbèniu, su judiche chi fiat sutzèdidu a isse s'agatant pagus
fontes. A fatu suo fiat fatu re Orzocor II, cojadu cun Maria de Orrù. De issos
diat nàschere Comita I chi, chentza fìgios, fiat s'ùrtimu re de custa iscratza.

Gunnare Lacon-Serra, connadu de Orzocor II, aiat eredadu sa corona sende chi
fiat cojadu cun Aleni de Orrù. Ddi sighiat Gosantine I, su chi a cara de su 1110
aiat donadu su santuàriu de Nostra Sennora de Bonacatu a sos paras benedetinos
camaldolesos de Pisa e sa crèsia de santu Lussùrgiu de Fordongianus a sos
vitorinos de Marsìllia. Fiant sutzèdidos Orzocor III e Comita II, fintzas a
cando su fìgiu Comita III no fiat imbàtidu a s'edade manna. Comita III cheriat
ammanniare su rennu fache a Logudoro, aprofetende de su fatu ca Gunnare II,
judighe de edade minore, s'agataiat disterradu in Pisa. Fiat però derrotadu de
Gunnare II etotu, agiudadu de sos parentes pisanos. Chimbe annos a pustis Comita
III aiat torradu a cunchistare su judigadu de Torres, ma fiat iscominigadu de su
piscamu de Pisa e custrintu a sa paghe in su 1144.

Mortu Comita III, duos annos a pustis ddi fiat sighidu su fìgiu Barisone, cojadu
cun Pillingrina de Lacon. De issos diant nàschere chimbe fìgios, intre chie
Pedru at a sutzedere su babbu. Una fìgia, Sinispella, si at a cojare intames cun
Ugo Poncho de Cervera Bas, fradile de Ramundu Berengàriu IV, conte de
Bartzellona, e at a dare orìgine a s'iscratza de sos Bas de Arbaree. In tempus
afatante, Sinispella at a torrare a isposare cun Comita de Torres, de sa coja
issoro ant a bènnere sos ùrtimos duos ingènneros de soberanos logudoresos.

Barisone, chi teniat ligàmenes familiares ispainados in totu Sardigna e fintzas
in Itàlia, pro sa cunsagradura de sa crèsia de Santa Maria de Bonacatu, aiat
tzerriadu in cunferèntzia sos delegados de sos rennos de s'ìsula pro cuntierrare
sa paghe generale. Fiat agatadu unu acòrdiu chi diat durare pro bindigh'annos.

Su 19 de làmpadas, cun sa gherra iscopiende intre Gènova e Pisa, sos echilìbrios
intre sas repùblicas marineras e sos rennos sardos si fiant ischinnidos de mala
manera. Barisone aiat decraradu gherra a Pisa in su 1162 e s'annu imbeniente
aiat invàdidu su judigadu de Calaris, oblighende su legìtimu soberanu Pedru
Torchitor III a si chircare aprigu dae su frade Barisone II de Torres. Sos duos
ant pois a atacare sa rennu de Arbaree, invedende·nche su territòriu e
assitiende su casteddu de Crabas, chi però non fiant resissidos a cunchistare.
Cun s'agiudu de Gènova, Barisone aiat dimandadu e otentu tìtulu nominale de re
de Sardigna dae s'imperadore Fidericu Brabaruja, paghende 4000 marcos de prata.

Su 10 de austu 1164fiat incoronadu re de Sardigna in sa seu de Santu Siru de
Pavia. S'intentu fiat de otènnere s'apògiu ghibellinu e de si fàghere una base
giurìdica subra chi giustificare sa gherra contra sos àteros rennos de s'ìsula e
ddos aunire in unu istadu solu, suta ghia sua. Sos genovesos però, acatende·si
ca non podiat torrare luegus sa summa manna de dinari, dd'ant a tènnere in
ostàgiu pro sete annos.

In su 1172 fiat torradu in pàtria. In su 1180 aiat torradu a invàdere su
judigadu de Calaris ma sas tropas fiant rebusadas. Non teniat prus s'agiudu de
Gènova nen su de Pisa e aiat torradu a fàghere paghe. Pro afortiare sos
ligàmenes cun sos aragonesos aiat dadu sa fìgia Sinispella in coja a Ugo Poncho
Cervera Bas. De issos at pois a nàschere Ugone I de Arbaree. Barisone fiat mortu
in su 1185.

In su 1185, sa Corona de Logu, sighende sos deretos dinàsticos, aiat postu re
Pedru I Lacon-Serra, fìgiu legìtimu de Barisone, ma Agalbursa, sa segunda
mugere, susteniat sos deretos de Ugone I. Segundu sos istudiosos nde diat èssere
cunsighidu unu perìodu meledosu in ue Pedru I, pro mantènnere su pòdere si fiat
alliadu cun Pisa, e Ugone I aiat pregontadu agiudu a Gènova. A coa ambadus sos
soberanos aiant tentu pòderes prenos afiantzende però s'unidade de s'istadu..
Segundu sa costuma bizantina cumandaiat s'autocrator chi beniat a èssere Pedru,
sende chi Ugone fiat minore de edade. In su 1195 Pedru fiat derrotadu de Salùsiu
IV de Calaris e fiat cassadu cun su fìgiu Barisone II. Ugone si nche fiat
intames fuidu impare a su piscamu Justu, Aristanis fiat distruida cun sa seu,
Salùsiu IV si fiat fatu incoronare chentza aprou eclesiàsticu. Pedru fiat mortu
in Pisa.

Ugone I Bas-Lacon-Serra isposaiat in su 1206 cun Pretziosa, fìgia de Gulliermu I
Salusio IV, judighe de Calaris. Su 30 de santugaine aiat pigadu acòrdiu cun su
sogru torrende a trassare sas làcanas intre sos duos rennos e tzedende una parte
de sa Marmidda norti-orientale. Fiat mortu in su 1211 lassende su fìgiu Pedru
II. Mortu Salùsiu IV, in su 1214 Barisone II nd'aiat cojadu sa fìgia Beneita,
diventende judighe de su rennu de Calaris cun nùmene de Barisone Torchitor IV de
Calaris.

Pedru II Bas-Lacon-Serra aiat intames guvernadu impare cun su tzieddu Marianu
Lacon-Gunale de Torres, chi aiat torradu a faghere pesare sa seu de Aristanis.
De su 1228 Pedru II fiat re solu. Mortu in su 1241, aiat lassadu minore de edade
Marianu II, nàschidu de sa segunda mugere Sardinia.

Su tzieddu Gulliermu dae Capraja, fìgiu de segundu letu de sa fiuda de Pedru I
(mortu in Pisa), diat assuntare s'apòmpiu.. Isse fiat imparentadu cun sos
Gherardesca, contes de Donoratico, e cun sos Viscontes de Pisa. Su 29 de
cabudanne 1250 aiat otentu dae su paba Innotzentzu IV su reconnoschimetu de sa
soberania subra s'Arbaree, ma chentza adduida de sa Corona de Logu.

In su 1257 s'Arbaree aiat pigadu parte a da gherra chi sos àteros res de s'ìsula
(totus filo-pisanos) aiat mòvidu contra su judigadu de Calaris chi fiat
filo-genovesu, e chi fiat derrotadu a pustis de batordighi meses de gherra.
Santa Igia, "capitale" de su rennu, fiat distruida e su territòriu de su
judigadu partzidu in bator partes: Ogiastra e Sarrabus fiant dados a su judighe
de Gallura, su pisanu Giuanne Visconti; sas curadorias de Gipi, Nuràminis,
Trexenta, Marmidda inferiore, Dolia, Gerrei e Barbàgia de Seulo, andaiant a
s'Arbaree; sos distritos amministrativos de Sulcis, Cixerri, Nora e Deximumannu
ispetaiant a Gherardu e Ugolino della Gherardesca, contes de Donoratico; sa
tzitade de Casteddu de Calaris a su comunu de Pisa. S'Arbaree aiat istèrridu sas
làcanas, creschende de pòdere in sos giogos pro su cuntrollu subra s'ìsula.

Gulliermu aiat pretèndidu pois cun sas armas sos deretos subra su judicadu de
Torres chi ddi ispetaiant de Ugone I Bas Serra, frade de Marianu II Lacon Gunale
de Torres e in su 1259 aiat dadu logu a una batalla longa contra sos Doria pro
su cuntrollu de sos territòrios, aprofetende de sa morte de sa judighissa
Adelàsia e de sa presonia de Enzo de Hohenstaufen re de Sardigna. Fiat mortu in
su 1264 lassende su fìgiu de edade minore Nicolau, chi fiat assotziadu pro bator
annos a su judighe legìtimu Marianu II Bas-Lacon-Serra, a coa bogadu. Fiat mortu
in su 1270.

Marianu II aiat pigadu cumandu de su rennu cando custu contaiat fintzas sa parte
de tres tzentrale de su rennu de Calaris. Teniat relatos meda bonos cun sos
Donoratico chi ddi aiant dadu sa possibilidade de diventare tzitadinu giuradu
pisanu dae su 17 de làmpadas 1265. Abitaiat fatuvatu sa tzitade de sa Toscana,
in ue aiat cojadu una fìgia de Andreotto Saraceno Caldera e in su 1287, aiat
fatu cojare per verba su fìgiu Chianu cun Giagomina della Gherardesca, fìgia de
conte Ugolinu de chie fiat partisanu.

In su 1274 aiat cunchistadu su casteddu de Monforte, in sa Nurra. Dd'aiat
restauradu lassende un'epìgrafe cunserbada in su museu de Tàtari. Aiat mantentu
relatos meda bonos fintzas cun Pedru III de Aragona, cun chie fiat intertzèdidu
in su 1284 per sa torrada de bator galeras cassadas de sos pisanos in su golfu
de Casteddu. Mortu su conte Ugolinu della Gherardesca in su 1289, su 4 de
ghennàrgiu 1295 aiat furriadu totu a una borta polìtica e si fiat alliadu cun su
comunu de Pisa - a chi diat lassare in eredade sa parte tzentrale de su rennu de
Calaris - contra sos Gherardesca. Cun sos della Gherardesca aiat a coa pigadu
parte a s'assìtiu de Bidda de Crèsia, chi fiat difèndida de Guelfo della
Gerardesca e cando custu, ingotu, aiat cricadu aprigu in Santu Lenardu de sas
Sete Fontes, segundu unas cantas fontes, dd'aiat fatu avelenare pro istèrrere
sas làcanas a sas minas de prata de su Cixerri. Fiat mortu in data chi non si
connoschet in antis de su 16 de nadale 1297, lassende su rennu a su fìgiu Chianu
e onorende s'impinnu assuntadu cun su comunu de Pisa de ddi tzedere sa parte de
tres de su territòriu de Calaris.

In su 1297, pagu a pustis de mòrrere Mariano II, paba Bonifàtziu VIII aiat
criadu su Rennu de Sardigna e Còssiga, infeudadu a su re de Aragona, Jagu II su
Giustu (1295 - 1327), dende·ddi gai licentia invadendi, sa libertade de invàdere
sas duas ìsulas. Chianu, punnende a aguantare a custa detzisione, a edade de
mannu aiat cojadu Giagomina della Gherardesca, mancari aeret giai tentu fìgios,
Andreotto e Marianu, dae una populana de Biddesatu. In su 1300, aiat afortiadu
s'alliantzia cun sos pisanos cunfermende sa tzedidura de sa parte de territòriu
cuncordada, sas mina de prata e fortzis parte de su patrimòniu judigale. Custu
aiat fatu pesare contra de isse su pòpulu chi, segundu sa lege teniat deretu de
rebellia (traitoria de su bannus consensus), e dd'aiat giustitziadu e interradu
cun sa limba segada. In su 1308 sos Bas-Serra de Arbaree aiat comporadu dae sos
Malaspinas su casteddu de Serravalle de Bosa, sa Pianalza e Costabadde.

Fiant totus territòrios chi faghiant parte de sos benes privados de sa famìllia
(peculiares), sos balangios chi nde torraiant fiant postos e amministrados a
parte de sos benes de su rennu.

Dae sos fìgios de Chianu, Andreotto diat mòrrere in su 1309 e Marianu, su
segundu, diat duncas èssere Marianu III de Bas. Isse, in su 1312 fiat custrintu
dae sos pisanos a comporare dae Arrigu VII sos deretos de sutzedidura e a cojare
verbalmente Costanza de Montalcino, ma in su 1314, acatadu de sas polìticas
arrancosas de Pisa aiat dimandadu agiudu a sos aragonesos pro bogare sos
toscanos dae Sardigna.

Marianu III aiat torradu a assentare istradas e pontes, aiat acabadu de fàghere
sa chinta muraria de Aristanis e sas turres de defensa, aiat fatu fraigare su
palatzu nou de archibiscamu e comintzadu su palatzu reale, acabadu de pesare in
tempus afatante de sa pesada sua. Non diat mai cojare Costanza de Montalcino, ma
aiat bividu impare a Padulesa de Serra, cun chie aiat fatu ses pipios, intre
chie Ugone, chi ddi fiat sighidu in su 1321.

Comente su babbu e su nannai, Ugone aiat bìvidu impare a una fantzedda cun chie
aiat tentu tres erederis: Larentzu, Angiolae, Pretziosa. Aiat isposadu una
fèmina nòbile narada Beneita chi ddi aiat dadu medas fìgios: Pedru (benidore
Pedru III), Bonaventura, Marianu (benidore Marianu IV), Giuanne (su traighidu),
Nigola (abu de sos Cubeddos marchesos de Aristanis), Frantziscu (su canònicu) e
Maria. In su 1323 si fiat alliadu cun Jacu II de Aragona e fiat fatu vassallu
pro commendatio personalis, cun giura de fidelidade e pagamenta de unu tzensu
cada annu de 3000 fiorinos de oru in cambiapare de su mantenimentu de sos
deretos dinàsticos regales subra s'Arbaree e de amparu militare.

Su 13 de làmpadas 1323 aiat cunsigiadu a s'infante Alfonsu de isbarcare a Palmas
de Sulcis e de pònnere assìtiu a Bidda de Crèsia. Bi diant chèrrere sete meses
pro dda cunchistare.

Su 2 de martzu de su 1324 Ugone aiat pigadu parte a s'atacu de Castrum Calaris
chi aiat capituladu su 19 de làmpadas. S'11 de abrile 1324 s'agataiat in mesu a
sa chi diat èssere connota che Batalla de Lutocisterna, in ue cun s'agiudu de
mertzenàrios aiat cumbàtidu contra a sos pisanos a manu de s'istàngiu de Santa
Gilla.

Su tratadu firmadu fintzas de Ugone istabiliat sa tzedidura a sos
cadalanos-aragonesos de totu sas terras de su Calaris e de Gallura chi fintzas a
tando fiant istadas pisanas, foras pros Castrum Calaris e apendìtzios suos chi
abarraiant a fèudos de Pisa. Fiat sa nàschida giuridica de su Rennu de Sardigna.

Su judighe Ugone fiat abarradu fidele a sos aragonesos fintzas cando su distritu
de Tàtari si fiat rebelladu in su 1329. Aiat fatu cojare sete de sos fìgios cun
aterentantes rempuddos de famìllias nòbiles cadalanas e aiat dadu a Giuanne e
Marianu educatzione cadalana, mandende·ddos a sa corte de Bartzellona in su
1331. In su su 1334 aiat comporadu sa bidda de Molins de Rei e sos casteddos de
Gelida e Mataró, in Catalugna. Mortu a baranta annos su 5 de abrile 1335, ddi
fiat sùtzedidu su fìgiu Pedru.

Pedru III aiat isposadu cun Costanza Aleramici de Saluzzo in su 1326 e bìvidu in
paghe suta sa ghia de su cantzelleri de istadu Guido Cattaneo, archibiscamu de
Arbaree, e de su canònocu Tilipu Mameli de Tramatza, dotore in deretu penale e
tzivile. Mortu Alfonsu IV de Aragona, su 31 de martzu de su 1336 fiat su frade
Marianu a si presentare a in antis a su soberanu nou Pedru IV su Tzerimoniosu
pro nde fàghere sos onores in logu suo: Marianu biviat difatis in Bartzellona in
ue istudiaiat.

Su 22 de cabudanne 1343 aiat otentu permissu dae su paba Clemente VI de fundare
su monastèriu de sas clarissas. Fiat mortu in su 1347 e pagus meses a fatu
dd'aiat sighidu sa mugere, su 18 de freàrgiu 1348.

Pro isceberu de sa Corona de Logu, sighende sa costuma, su frade Marianu aiat
sutzèdidu Pedru III. In su 1331, isse fiat giai istadu mandadu a Bartzellona pro
retzire educatzione in sa corte e duos annos a fatu fiat armadu caballeri. In su
1336 aiat cojadu Timbor de Rocabertì e cun issa aiat tentu tres fìgios: Ugone,
Elianora e Beatritza. Ugone at a isposare a mannu - in su 1362 - cun sa fìgia de
Giuanne III Vico e Beatritza cun Amerigu VI, visconte de Narbona.

Marianu fiat istudiadu e abbistu, faeddaiat currentemente su sardu, su latinu,
su cadalanu, s'italianu e fiat in currespondèntzia epistolare cun sas prus
grandas personalidades de su tempus (intre chie Cadalina dae Siena). Medas sunt
sos chi ddu cunsìderant su prus grandu soberanu de s'Arbaree de su de 14
sèculos..

In cuddos annos sos giuristas de su rennu impare a terramannesos (italianos),
aiant fatu sa prima bortada de sa Carta de Logu de Arbaree, curregida e torrada
a promulgare in su 1392 durante su rennu de sa fìgia Elianora. In su 1339
Marianu aiat otentu tìtulos de conte de Costera e sennore de sa Marmidda de
giosso, giai possedimentu de sos Arbarees ma parte de su rennu de Sardigna
infeudadu a sos aragoneos. Duncas Marianu fiat judighe de Arbaree e vassallu de
su rennu de Sardigna pro sa parte de Costera e Marmidda.. De su restu, fintzas
pro s'Arbaree sos judighes aiant giuradu fidelidade a su re de Aragona, dae chie
fiant istados imbestidos formalmente de su rolu de vassalos.

Sighiant unos deghe annos chietos in ue Marianu si fiat pòdidu acatare ca teniat
a disposta fortzas e risursas bastantes pro realizare sa cunchista de s'ìsula.
Giai a fatu de sa batalla di Aidu de Turdu in su 1347, cando sos Dorias aiant
bìnchidu subra su rennu, aiat fatu bìere de èssere infadadidu contra sos
aragonesos. S'iscuntretzadura fiat istada fintzas prus manna cando Bernardo
Cabrera aiat ocupadu S'Alighera su 30 de austu de su 1353. Cuss'annu etotu fiat
iscopiada sa gherra.

Iscontzadu su relatu de vassallu cun sos aragonesos, aiat bogadu sos palos
cadalanos de s'istemma de sos Arbarees, assumidu s'arbure irradighinadu in campu
arghentadu e invàdidu a manu de su Calaris, menatzende de segare manos e pees a
chie no esseret de acòrdiu a sa cunfisca de sos benes. In Deximumannu, su 10 de
cabudanne aiat cassadu Gerardu della Gherardesca, cumandante de sas tropas de su
re de Sardigna, a coa postu in assìtiu Castrum Calaris. Su 7 de santugaine si
fiat però dèpidu retirare a Seddori essende istadu firmadu in Cuartu dae
Bernardu de Cabrera.

Su 15 de làmpadas 1354 Pedru IV de Aragona etotu fiat isbarcadu in Sardigna, in
S'Alighera pro firmare sa rebellia sarda, ma sa missione fiat fallida.. Su re
aiat otentu cun sa diplomatzia S'Alighera su 16 de onniasantu 1354, ma a sas
cunditziones tostadas de Marianu IV. A s'acabu de su 1354 su judicadu de Arbaree
cuntrollaiat totu s'ìsula foras pro Casteddu, S'Alighera e Tàtari (cust'ùrtima
guvernada dae Brancaleone Doria). Sa paghe de Seddori de s'11 de trìulas 1355
aiat torradu su status quo, ma aiat betidu unos àteros deghe annos de paghe chi
aiat afortiadu sos Arbarees. Marianu aiat torradu a comintzare sa gherra in su
1365 atachende su casteddu de Seddori. Su soberanu aristanesu aiat dimandadu a
su paba Urbanu V de èssere infeudadu de su rennu de Sardigna e Còssiga in logu
de Pedru su Tzerimoniosu chi non pagaiat su tzensu dèpidu a su papadu..

In su 1368 su re aiat mandadu a Sardigna unu corpus de ispeditzione cun Pedru
Martinez de Luna a cabu. Lòmpidu cun lestresa a curtzu de Aristanis custu fiat
derrotadu in sa batalla de Sant'Anna in ue fiat mortu cumbatende. Custa derrota
fiat costada fintzas sa perta de Tàtari e Òsile. Castrum Calaris e S'Alighera,
ùrtimos territòrios in manu a sos aragonesos, si podiant bìvere petzi de su chi
ddi betiant dae mare..

Sas manobaras bèllicas majores si fiant firmadas a causa de s'apidèmia de pesta
chi in su 1375 aiat bochidu manna parte de sa populatzione de Sardigna, intre
chie Mariano IV etotu chie, in su 1375, fiat mortu a s'edade de 57 annos.

A Marianu IV sutzediat su fìgiu Ugone III, chi teniat unos barant'annos e fiat
fiudu, cun una fìgia de cuncordare. Dd'aiat promìtida in isposa a su fìgiu de
Carolu I de Angiò, in s'àmbitu de una alliàntzia anti-aragonesa de chi si nd'at
testimonia in unu memoriale d'imbasciada iscritu in limba latina de su notaju
Raimondo Mauranni. Su fìgiu, Louis d'Angiò, at a diventare feudatàriu e visconte
de Baux.

Ugone III giai dae primìtziu si fiat istesiadu pessones e uffitziales
importantes in sa corte ,comente Giuanne de Lìgia e su fìgiu Valore. Fiat
imputadu de cruelidade e tirannia e dae una crònaca frantzesa, de èssere
pedditzone e innorante. In beridade ischiat iscrirere, connoschiat sas comunes
limbas istràngias e su limbàgiu diplomàticu. Sas impresas militares suas però
non fiant istadas de importu o, comente chi siat non cumparàbiles a sas de su
babbu.

Casteddu e S'Alghera fiant abarradas non cunchistadas, ma suta sa bisura
diplomàtica aiat otentu resultadu meda bonu faghende cojare in su 1376 sa sorre
Elianora cun Brancalione Doria, fìgiu legìtimu de su grandu Branca Doria e de
una Giagomina di chie non si connoschet su sambenadu. Issu aiat cojadu Elianora
prus pro cumbenèntzia personale chi non pro polìtica, sende chi a primìtziu fiat
fidele a sa corona aragonesa.

Est fortzis pro neghe de su guvernu dispòticu e acucadu chi su pòpulu si nche
fiat pesadu contra de Ugone III. Dd'aiat istiletadu cun sa fìgia e ghetadu a
intro de unu putzu cun sa limba segada. Raimondo Carta Raspi at mòvidu dudos
subra sa natura totalmente autònoma de sa rebellia, ipotizende s'infichidura de
bochidores tzerriados dae pessones influentes de sa corte; a cumprobu de custu,
sos printzipales autòres de s'afracadura si nche fiant fuidos a Aragona pro no
èssere arrestados.

Fiat fata duncas judighissa sa sorre de Ugone, Elianora, a contu de su fìgiu
Fidericu Doria, isse difatis fintzas a s'edade de mannu non podiat tènnere
pòderes prenos. Elianora aiat istentadu pagu ora a assùmere su guvernu, mancari
fiat istada tzerriada dae Gènova in ue biviat de su 1382 e in ue si fiat
tramudada a pustis de oto annos bìvidos in Casteddu Genovesu.

Su maridu Brancalione Doria fiat in cussa iscuta de tempus in Catalugna pro
retzire tìtulu onorìficu de conte de Monteleone e barone de sa Marmidda de
giosso, ma comente si fiat isparta sa nova chi Fidericu fiat istadu eleghidu,
fiat arrestadu dae Pedru su Tzerimoniosu, mandadu a Casteddu e inserradu in sa
Turre de Santu Pancràtziu, a coa in sa de s'Elefante e liberadu petzi su 1 de
ghennàrgiu de su 1390, a fatu de unos sete annos de presonia. Fidericu diat
mòrrere in su 1387, annu de sa morte de su re de Sardigna etotu.

Semper suta apòmpiu de sa mama Elianora, sutzediat a Fidericu su frade, Marianu
V, nàschidu paris a isse in Casteddu Genovesu in su 1378-1379. Su 24 de
ghennàrgiu 1388, a fatu de tratativas longas fiat firmada sa paghe intre su
rennu de Sardigna e su de Arbaree. Sos acòrdios istabiliant chi a su primu
esserent torradas tzitades, biddas e logos occupados dae sos judighes cabudianos
de Arbaree.

Impertantu, durante sa presonia Brancalione aiat cambiadu bidea subra sa
fidelidade a sa corona de Aragona. Su primu de abrile de su 1391 aiat marciadu
contra Castrum Calaris; su 16 de austu, cun su fìgiu Marianu a costadu, aiat
ocupadu Tàtari e Òsile. In su mese de cabudanne aiat cunchistadu su casteddu de
Fava, su de Garteddi, su de Bonvehì e su de Pedresu, lassende a sos nimigos
petzi S'Alighera e Lungoni. Su 3 de santugaine fiat intradu in Bidda de Crèsias.
In una litera iscrita in Seddori su 3 de freàrgiu 1392 Brancalione naraiat ca
aiat torradu a balangiare totu sos territòrios tentos fintzas a su 1388.

Marianu V, cumpridos 14 annos, segundu sa regula judicale noa fiat fatu judighe
pro deretu. Elianora, a sa fine de s'apòmpiu suo, aiat promulgadu sa famada
Carta de Logu. Su còdighe - regrota in 198 capìtulos de ordinamentas de deretu
protzessuale, tzivile e penale - diat abarrare bàlidu finas a su 1827, cando
fiat cambiadu dae su Còdighe Felicianu.

Sa judighissa at a mòrrere a cara de su 1404, maladiada de sa pesta chi si fiat
isparta in totu Europa. Fiat s'ùrtima soberana de iscràtza Bas-Serra.

Marianu V fiat mortu in su 1407. Si poniat duncas sa chistione de sa sutzedidura
chi, segundu sa regula antiga, deghiat a sos erederis de Beatritza de
Bas-Serrra, sorre de Ugone III e de Elianora, cojada de su 1363 cun Amerigu VI
de Narbona, mama de Gulliermu I e ajaja finada de s'atuale Gulliermu II.
Brancalione Doria si fiat intames retiradu in Monteleone pro su desdeni, sende
chi punnaiat a sutzedere a su fìgiu suo.

Su rennu de Gulliermu III (1407-1410, de jure fintzas a su 1420) at a èssere
meda assolocadu, istorbadu de s'oponidura aragonesa e de sos àteros erederis.
Gulliermu at difatis a prefèrrere de s'istabilire in Tàtari.

In Aristanis su visconte Gulliermu III de Narbona fiat imbàtidu s'8 de nadale,
eleghidu judighe de Arbaree, conte de Costera e visconte de Bas su 13 de
ghennàrgiu 1409 dae sa Corona de Logu. Diat èssere s'ùrtimu judighe de su rennu.

In antis a isse, su 6 de santugaine 1408 s'infante Martinu su Giovunu, erederi
de su tìtulu de re de Sardigna e de Sitzìlia, fiat isbarcadu in Casteddu cun unu
esèrtzitu poderosu.

Fallidas sas chircas diplomàticas de agatare acòrdiu, sa gherra aiat torradu a
comintzare. S'iscontròriu intre sos duos inimigos fiat acontessidu in sas
campànnias de Seddori, in una localidade oe denominada su bruncu de sa batalla.
Sas tropas de su rennu de Sardigna aiant fatu in duos rogos s'esèrtzitu
judigale. Sa parte de manca fiat acavocada in sa localidade oe narada
s'ocidroxu, sa de dareta si fiat segada issa etotu in duos cantos, s'unu fuidu a
manu de Seddori, a coa sighidu e fatu a rogos, s'àteru cantu si fiat retiradu a
Monreale e aiat aguantadu.

Su 4 de trìulas si fiat rèndida Bidda de Crèsias in sas manos de Giuanne de
Sena. Fiat istadu unu desacatu pro su judigadu, mancari de in cue a pagu Martinu
su Giovunu diat mòrrere de malaghera (su 25 de trìulas 1409 in casteddu).
Gulliermu III fiat tando torradu a Frantza chirchende agiudu e lassende su
fradile Lenardu Cubeddu , bis-nebode de Ugone II de Bas-Serra, judighe de facto.

Sa derrota in Seddori no aiat incurbadu totalmente sos arbaresos. Sos
cumbatimentos aiat torradu a commentzare rebestemente e su 17 de austu
s'esertzitu judigale aiat rebusadu unu atacu contra Aristanis fatu de sos
Moncadas. Sa die a sighire Pedru Torrelles aiat ghiadu sordados de su rennu de
Sardigna in sa batalla chi diat tènnere logu in sa campura intre Sant'Anna,
Fenosu e Santa Justa, regordada che segunda batalla, lassende, segundu sas
fontes ispagnolas, prus de 6.500 aragonesos mortos.

A coa, in su ghennàrgiu de su 1410 aiat pigadu Bosa e postu suta assìtiu
Aristanis in ue, a sa fine Lenardu Cubeddu aiat firmadu in Santu Martine foras
de sos muros su rendimentu de sa tzitade e de totu su judigadu istòricu, intradu
duncas in su Regnum Sardianae et Corsicae.

Aristanis e sos Campidanos de Crabas (o Campidanu Majore), de Milis e de
Simaghis ddi fiant dados in fèudu cun tìtulu de marchesu de Aristanis. Fiant
abarrados judigales sos territòrios arboresos de s'ex judigadu de Torres, duas
curadorias de su judigadu de Gallura e sas Barbàgias de Brebìe, de Ollolai e su
Mandrolisai. Su marchesadu de Aristanis at a tènnere issu puru vida curtza e at
a èssere surbidu in su restu de su rennu de Sardigna in su 1478 a sighidu de una
àtera gherra, fata custa borta de su marchesu Lenardu de Alagon, chirchende de
torrare indipendèntzia a sa Sardigna.

In paris tempus chi fiat costituidu su marchesadu, in su beranu de s'annu
matessi, Gulliermu III de Arberee fiat toradu dae Frantza, aiat ordingiadu sos
territòrios abarrados e tramudadu sa capitale de su rennu a Tàtari. Cun s'agiudu
de Nicolau Doria aiat torradu a cunchistare su casteddu de Lungoni e aiat
menatzadu Aristanis e S'Alighera, in ue Pedru Torrelles, su capitanu generale e
logutenente de su re fiat mortu cuss'annu de malaghera. Sa gherra sighiat e
intre su 5 e su 6 de maju de su 1412 fiat resissidu a intrare in S'Alighera
impare a tropas tataresas e frantzesas, ma a coa fiat rebusadu e custrintu a
renuntziare dae sa resistèntzia de sos aligheresos. Cumbintu de non pòdere
assentare sa situatzione aiat tratadu in antis cun Ferdinandu I de Aragona de
sos Trastamara, a coa cun su fìgiu Alfonsu su Mannànimu.

S'acòrdiu fiat agatadu su 17 de austu de su 1420 e su rennu fiat bèndidu pro
100.000 fiorinos de oru. A fatu de su 1410 sa Marmidda fiat deretamente
amministrada de Casteddu, pro sas provistas de trigu, pois promìtida in su 1415
a su marchesu Cubeddu dae Ferdinandu I de Antequera, pro non s'èssere postu cun
sos rempellos sardos. Ddi fiat tzèdida in su martzu 1416 impare a sa Balentza
pro sa summa de 25.000 fiorinos de oru. Fiant abarrados foras de s'acòrdiu
Gesturi, Tuili, Mara Arbarei e unos cantos casteddos infeudados a Gerardu de
Doni durante da batalla de Seddori.

Sa Sardigna fiat duncas aunida afines, ma suta su poderiu de sa corona de
Aragona. Su rennu de Sardigna at a tènnere pois dinastias bàrias in sos sèculos:
sos contes de Bartzellona (sos Trastamara), Tilipu V de Borbone, sos Habsburgu e
a ùrtimos sos Savojas, impare a chie at a èssere mudadu in su 1861 in Rènnu de
Itàlia.



https://sc.wikipedia.org/wiki/Gal%C3%ACtzia_(Europa_tzentrale)

Sa Galìtzia (in ucrainu: Галичина, Halyčyna; in tedescu Galizien; in polonesu:
Galicja; in ungheresu: Gácsország; in cecu e is islovacu: Halič; in yiddish,
גאַליציע, Golicje ; in turcu: Galiçya; in romunu: Galiţia; in russu: Галиция,
Galitsiya) est una regione istòrica de s'Europa orientale, ispartzida atualmente
intre Polònia e Ucraina. Est istada pro meda tempus regione de atumbada, zona de
passada e rughera de culturas, intre s'Impèriu Asbùrgicu e s'Impèriu Russu,
intre catolitzesimu e ortodossia. Su cabulogu istòricu de sa regione est Lviv.

Est una regione rica de istòria multi-culturale, marcada in su cursu de is
sèculos intre is àteras etnias, fintzas de ebreos e armenos. SU de 20 sèculos
est istadu perìodu tràgicu pro s'istòria sua, sinniadu in antis de sa prima
gherra mundiale a coa de sa segunda.

In antis de sa prima gherra mundiale sa Galìtzia teniat subrafache de unos
78.000 km² e aparteniat a s'impèriu Áustro-Ungheresu. Non b'aiat àtera prvìntzia
de s'imperiu cun paris ammesturu de populos: is rutenos, polonesos e ebreos
rapresentaiant sa majoria de is bividores, ma s'agataiant fintzas moldavos,
armenos, tedescos e tziganos.

Cun sa fine de is grandos impèrios sa regione s'est agatada in manna parte intro
su territòriu de sa Polònia fintzas a sa segunda gherra mundiale, a pustis de
chi est istada ispartzida in parte a s'Unione Soviètica in parte a sa Polònia,
est oe ispartzida intre custa ùrtima e s'Ucraina.

Su nùmene no est de cunfundere cun su de sa Galìtzia de Ispagna, nen cun sa
Galàtzia de s'Anatòlia, mancari s'orìgine de is nùmenes de totu is tres bèngiat
de sa matessi raighina cèltica e indoeuropea gall- (istràngiu).



https://sc.wikipedia.org/wiki/Franjo_Tudjman

Franjo Tuđman (Veliko Trgovisce, 14/05/1.922-Zagàbria, 10/12/1.999), est istadu
istoriadore, òmine de istadu e primu presidente de sa Repùbriga Croata soberana
e independente.

Comente partidàriu de s’independèntzia croata, s’est ingazadu politigamente a
bias de s’agabu de sos annos otanta. In su 1.989, fundat sa Comunidade
democràtiga croata (HDZ), abarrende-nde su presidente finas a sa morte sua. A
pustis de sa bintòria de s’HDZ in sas eleghiduras de 1.990, est elèghidu
presidente de sa Repùbriga Sotzialista Croata de tando, incorporada in sa
Jugoslàvia. A pustis de s’introduidura de su custituimentu democràtigu de 1.990,
est elèghidu presidente de sa Repùbriga Croata Independente in su 1.992.

Est s’autore de sa Decraradura de independèntzia de sa Croàtzia de su 25 de
làmpadas de 1.991. Comente cumandadore supremu, aiat ghiadu sa defesa de sa
Croàtzia in sa gherra patriòtiga. Fiat istadu reelèghidu presidente in su 1.997
e s’HDZ aiat bintu torra sas eleghiduras paralamentàrias in su 1.992 e in su
1.997. Morit in su 1.999, a pustis de una maladia longa.



https://sc.wikipedia.org/wiki/Foril%C3%AC

Forilì est una comuna italiana de 118.652 abitadores, cabitale de sa provìntzia
romannola de Forilì-Tzesena. In particulare, Forilì est su tzentru limbìstigu de
su dialetu romannolu. Est sea piscamale de sa diòtzesis de Forilì-Bertinoro.

A pustis de esser istadu, zai dae su cumintzu de su Rennu de Itàlia e pro belle
totu su de XX sègulu, sa cabitale de sa provìntzia de Forlì, chi cumprendiat
finas su territòriu de Rìmini, dae su 1992 cumpartzit cun Tzesena su nùmene de
sa provìntzia, chi Forilì, in onzi casu, nd'abarrat s'ùniga cabitale.

Sa bidda est cunnota finas cun su paranùmene dialetale de “Zitadon”, sende
istada longamente sa leada prus pobulada de sa Romanna (pro narrer, la fiat a
sos tempos de s'unifigadura italiana). In s'istòria, l'ant naradu finas cun su
nùmene de Livia.

Forilì est postu in sa rezione istòriga de sa Romanna, de sa cale nd'est
s'arzola zentrale. Custu primadu est finas limbìstigu, in su sentidu chi su
foriliesu custìtuit su dialetu romannolu tìpigu: in sas àteras faeddadas, a
medida chi unu s'allargat dae su tzentru de sa rezione limbìstiga, si perdent in
manera graduale unas cantas caraterìstigas.



https://sc.wikipedia.org/wiki/Emisf%C3%A8riu_sud

S'emisfèriu sud o emisfèriu australe est sa subrafache de unu praneta chi
s'isterret intre s'ecuadore e su polu sud.

S'emisfèriu sud de sa Terra est essentzialmente marinu. Is terras emergidas
costituint unos 50 milliones de chilòmetros cuadrados, rapresentant petzi su 20%
de sa subrafache sua e petzi s'una de tres partes de totu is terras emergidas de
su praneta. Intre su de 50 e su de 65 parallelos, non b'at casi terras emergidas
peruna, a s'imbesse de s'emisfèriu opostu, su setentrionale. Su pitzu prus artu
de s'èmisfèriu sud est su monte Aconcagua in Argentina, chi si nch'artziat subra
is àteras summas de sa cordilliera de is Andas, a tesu de unos 150 km dae sa
capitale cilena de Santiago de su Cile.

S'Antàrticu, postu in s'istremu meridione de s'emisfèriu sud, est su solu
cuntinente de sa Terra chentza populatzione indìgena; s'àstragu chi dd'ammuntat
rapresentat fintzas su 70% de is reserbas de abba de su praneta.

Dae bisura geopolìtica, s'emisfèriu sud contat istados numerosos in bia de
isvilupu, chi s'agatant mescamente in s'Amèrica de su Sud, àteros - mescamente
is Àfrica - sutasvilupados, ma fintzas unos cantos paisos intre is prus ricos de
su mundu (totus in Otzeània). Petzi du 10% de s'umanidade bivet in custu
emisfèriu.



https://sc.wikipedia.org/wiki/Editto_delle_Chiudende

S’editto delle chiudende (ò edittu de sas chiudendas in sardu), fiat una reforma
agraria chi, emanada in su 1820 da su re de Sardigna Vittorio Emanuele I, at
permissu in Sardigna de faghere sas tancas serrende sos terrinos, chi finas a
tando fini a cumone. Gai est istada introdotta sa propriedade privada, cun
s’iscopu de modernizzare (mezorare) e iviluppare s’agricoltura.

Reformas de degai fini istat fattas in ateras partes de s’Europa, comente a
esempiu in s'Inghilterra, ue sas tancas fin jamadas enclosures. Su fattu est
pero chi in Sardigna, sa reforma agraria de sos sabaudos, non aiat tentu contu
de su fattu chi non si podiat faghere sa propriedade perfetta pruite bi fit
ancora su feudalesimu.

In tzertas biddas de s'isula (in Logudoro e in Campidanu) sa leze calicunu
l’aiat accolta cun s’isperanzia de mezorare, finas pro fu fattu chi b’aiat meda
massaios e, serrendesi su logu, podian istare pius serenos ca no bi fit su
periculu chi b’intrerana bestiamine, ma custos fini pagos, sa mazore parte de sa
zente non fit cuntenta.

In sas Barbagias e in Ozzastra sa cosa non fit atzettada pro nudda pruite
privatizzende sos terrinos, chi poi fini sos pasculos, sa risorsa principale de
sa zona issoro, sos pastores aian ite malu passare. A manu a manu chi sos
cambiamentos benian postos in essere, sas protestas e sas atziones de sabotaggiu
aumentaian. Zente meda, chi fit restada chena nudda, aiat cominzadu a bandidare.
Tando sos Sabaudos aian modificadu s’edittu in su 1830 e in su 1831, ma su
malumore fit meda, in custos annos es' chi Melchiorre Murenu aiat cantadu custos
versos chi sun subra.



https://sc.wikipedia.org/wiki/Dialetu_aligheresu

Su saligherèsu o saligarèsu (in catalanu alguerès, pronuntzia curretta
/algares/), est una variedade de su cadelànu orientale chi si faeddat in sa
tzidade de S'Alighera.

Su saligheresu lu reconnòschent s'istadu italianu e sa regione autonoma de
Sardigna comènte limba de minorìa. A propositu, s'art. 2 comma 4 de sa L.R.
supra de s'avaloramèntu de sa curtura e limba de Sardinna reconnoschet su
cadelanu chin custas paraulas:

Sa presentzia de su cadelanu in S'Alighera est un'impositzione chi risalit a su
seculu de battordichi cando sos invasores cadelanu/aragonesos, pustis de una
rebellìa de sa populatzione de su logu, aiant catzadu sos sardos a fora e
ch'aiant postu imbetze zente chi beniat dae sa Catalogna; tando sa tzidade si
fit aunida chin sa corona de Aragona, sos cadelanos teniant totus sos postos de
s'aministratzione ei sa populatzione sarda chi bi colaiat a inie, custa limba,
finiat de l'atzetare. Ecco chi duncas su s'aligaresu, mantesu biu dae sa zente
in su cursu de s'istoria sarda e isoladu dae su logu originariu, a un'ala
presentat paraulas anticas chi in sa Catalugna etotu no s'impitant prus e a
un'atera si bi resessit a agatare una tzerta influentzia bènnida dae sas limbas
printzipales de s'isula, dae s'internu (su sardu) e dae s'esternu (s'ispagnolu a
primu e s'italianu a pustis).

Su s'aligaresu, sigund' 'e una tzerta istima, lu diat faeddare su 30% de sos
s'aligaresos e lu diat cumprendere su 65% de issos. A dontzi modu, b'at de
narrere chi su cadelanu puru in passadu lu faeddaiant petzi in sa tzidade intra
moenia ei in costèra, sènde su chirru de campagna sardu-faeddante; b'aiat
dicotomia intra sos chi teniant su sardu che limba mama, massajos e pastores, e
sos chi teniant imbetze sa cadelana, piscadores. Oe chi est oe, su s'aligaresu
est in dificurtade manna, sende postu che un'isula lingustica in intro de
un'atera e cussiderande sos s'aligaresos etotu sa limba issoro comente cussa de
sos poberos (No volguerà que mon fill parlaria la llengua de los pobres,
naraiant sas mamas chi aiant chèrfidu imparare a sos fizos sa limba de sa "zente
ricca", ovverosiat s'italianu), e a resurtu de custu protzessu s'iscumbatat chi
solu sos antzianos sighint a la mantenner galu bia, bìdu chi sos zovanos faeddan
petzi s'italianu. Pro chircare de no lu lassare morri-morri, b'at in tzidade
atividade manna cun sa presentzia de sotzios curturales, un'iscola inue
s'imparat su s'aligheresu, zornales e puru zassos peri sa retza iscritos in tale
limbazu.



https://sc.wikipedia.org/wiki/Debrecen

Debrecen est sa de duas tzitades prus manna e pobulada de s'Ungheria a pustis de
Budapestu su cabitale, contende cun 213.703 abitadores. S'agatat in sa
provìntzia nordu-orientale de Hajdu-Bihar e nd'est sa cabitale. Tzentru
curturale, econòmigu e turìstigu, Debrecen est una de sas tzitades ungheresas a
s'isvilupu prus dinàmigu.

Fontomadu pro sa prima bia in unu documentu iscritu in su de 13 sègulos,
Debrecen fiat devènnidu leada de provìntzia in su 1.361 e in su 1.693 nche fiat
pesadu a su rangu de tzitade reale lìbera. In tempus de s'istòria, fiat istada
duas bias sa sea de su paralamentu mazaru, respetivamente intre su 1.848 e su
1.849 e in su 1.944. In su barigare de sa segunda gherra mundiale, aiat sufertu
dannos cussideràbiles. Sa festa de sa tzitade s'isvilupat s'11 de abrile.

Debrecen tenet un'abioportu minore, situadu a pagos chilòmetros dae sa leada,
chi cumintzat a s'aberrer a su tràfigu internassionale de passizeris. Sa
cumpanzia ungheresu-polonesa de costu bassu Wizzair aiat ammanitzadu de reghente
una relassione cun Milanu Malpensa, chi at tentu paga dura pro neghe de sa
dimanda iscassa.



https://sc.wikipedia.org/wiki/Bolu_nolitadu

Unu bolu nolitadu o bolu charter est unu servìtziu de trasportu abiàtigu de
mercantzias e passizeris chi no est suzetu a una programmadura sistematica de
oràrios, diferentemente dae su chi acontessit cun sos bolos de lìnia. A s'avesu,
est istipuladu unu cuntratu de nòlitu intre duos o prus cuntratadores pro tirare
su profetu prus artu chi si podat dae sa capatzidade de su bolarzu. Unu bolu est
definidu comente “nolitadu” petzi si su nùmeru de seidorzos est superiore a 12,
in àtera manera est chistione de servìtziu abiotaxi.

In su cuntestu de su turismu massivu, sos bolos nolitados ant agabadu pro esser
identifigados comente bolos chi tenent s'ùnigu rolu de trasportare turistas
chirru a sos destinos issoro; fitianu, sos billetes non sunt bèndidos
deretamente dae sas cumpanzias charter a sos passizeris, si nono dae sas
azentzias de biazu, ch'istìpulant unu cuntratu cun sa cumpanzia, s'incapas paris
cun àteras azentzias. In medas pachetes de biazu, sunt incrùdidos su bolu,
s'aposentamentu e àteros servìtzios. In su tempus coladu, sos bolos nolitados si
podiant comporare petzi a mèdiu de sos pachetes narados; a dies de oe, intames,
sa còmpora issoro podet esser realizada finas dae sos chi disizant tirare
profetu dae su bolu ebia.

In sos abioportos medianos e minores de sa Grandu Bretana, su bonu de su tràfigu
abiàtigu est custituìdu dae bolos nolitados, e sos profetos econòmigos de custos
abioportos sunt pretzisamente sos impòsitos pagados dae sas cumpanzias charter.

Medas cumpanzias abiàtigas mannas chi cùmbidant bolos de lìnia ant inaguradu
cumpanzias sussidiàrias chi òperant servìtzios charter (pro isempru, sa
cumpanzia de bolos nolitados de Alitalia est Eurofly), belle chi non si siant
averadas semper cumpetitivas a petus de sas cumpanzias ispetzializadas. In prus
de custu, unas cantas cumpanzias abiàtigas de mercantzias trasportant argunos
passizeris charter in sos aparèchios issoro. A s'imbesse, unas cantas cumpanzias
de bolos nolitados ant incaminadu bolos de lìnia regulares.

In Sardinna e in Itàlia, sos biazadores sunt cuguzados finas dae sas fiantzas
obrigadòrias cuntzèdidas dae sas azentzias de biazu individuales chirru a sa
provìntzia in ue òperant, gasi che dae un'asseguràntzia istituìda in sos ùrtimos
annos dae s'ASTOI (Assòtziu de Turoperadores Italianos). Addae de custu, est
importante a tenner presente chi sa lezisradura internassionale prebidet chi
s'oràriu operativu de sos bolos nolitados podat bariare finas a 48 oras in antis
de sa moida prebida.



https://sc.wikipedia.org/wiki/Biss%C3%A8ntzia

Bissèntzia o Vicenza est una comuna italiana de 113.639 abitadores, cabitale de
sa provìntzia bèneta a su matessi nùmene.

Est cunnota comente “sa bidda de su Palladio” - chi b'aiat realizadu numerosas
architeturas in su renaschimentu tardiu – e est unu logu de arte intre sos prus
importantes finas in foras de su Bènetu. Difatis, rapresentat su destinu de
turismu curturale cun frussos dae onzi ala de s'Itàlia e internassionales.
Custituende una realizadura artìstiga istraordinària pro sos numerosos
cuntributos architetònigos de Andrea Palladio, sa bidda est istada intrada in su
1994 a sa lista de sos patrimònios de s'umanidade de s'UNESCO, chi nde formant
parte finas sas billas palladianas de su Bènetu (dae su 1996).

Sa bidda est finas unu tzentru industriale e econòmigu italianu importante, coro
de una provìntzia pibirinada dae impresas minores e medianas, chi sa pannamenta
produtiva s'agatat zai dae annos in su de tres zassos in Itàlia pro ballùmene de
importaduras, ghiadas mescamente dae sos setores metallùrzigu, tèssile e
lallanencu: custu ùrtimu sizit in Bissèntzia addae de su tres-unu de sas
isportaduras de lallaneria, rennende Bissèntzia sa cabitale italiana de sa
traballadura de s'oro.



https://sc.wikipedia.org/wiki/Barb%C3%A0gia

Sa Barbàza o Barbàgia (in italianu Barbagia) est una rezòne istòrica de sa
Sardinna; cumprèndet sa Barbagia de Nùgoro, sa de Ollolai, sa de Brevìe, sa de
Seulu, su Mandrolisai (Barbagia 'e Mandrolisai) e s'Ozastra (Barbagia Trigònia).
Sa Barbagia si isterret pèri un'area de unos 1.300 km² e cun 120.000 bividores.

Sos barbaritzinos benin dae sas populassiones prenuraghesas e nuraghesas de sa
Sardinna de su millenniu de IV a.C. Sos punicos non bi la an fatta mai a bincher
sos muntagninos de sa Sardinna tzentrale e settentrionale. Bi aìat, prusaprestu,
carchi rapportu de cummertziu e cunviventzia. Fintzas sos romanos an tentu
problemas in cùe, cun sos Balares, Cossos e Ilienses chi fachìan resistentzia e
bardana a su populu invasore: a custos sos romanos los an muttidos Civitates
Barbariae e, a pustis in edade imperiale e vandalica, Barbaricini.

Tando, est làdinu e craru chi su toponimu "Barbagia" benzat dae su latinu
Barbaria. Su protzessu de assimizatzione culturale in Sardinna fit andadu a
bellu a bellu, e fit andadu bene petzi ca sos romanos bi aìan fattu bènner e
accudire zente latina, chi dìat àer vividu in sa terra propria de cussa
nuraghesa. De importu fit pèri s'arrolamentu de sardos in s'esertzitu imperiale,
comente mertzenarjos o sordados in cohortes pretzisas.

Ja pacu innantis chi s'Imperiu Romanu de Otzidente fit ruttu in disgrassia, in
su 476, sa Sardinna si la aìan leada sos Vandalos, tribù barbarica chi, a pustis
de aer conchistadu s'Africa Romana in sos annos 430, aìat fattu una frotta
potente picandesi sas isulas de su Mare de Mesu otzidentale. Su dominiu
vandalicu in Sardinna est adduradu fintzas a su 534, cando Justinianu I,
imperadore de Oriente, fit resessidu a torrare a conchistare s'isula pro
s'Imperiu Romanu de Oriente. Sas fontes istoricas chi nos abbarran de cussu
tempus sun de Procopiu e sas 39 literas de Papa Gregoriu I (590-604). Dae sas
literas de su papa semus a connoschentzia de duas Sardinnas: una latinitzada e
cristiana (cussa de sos Provinciales), s'attera (sa Gens Barbaricina) pagana e
gubernada dae Ospitone.

Pro mediu de sa diplomatzia, in s'istiu de su 594 bizantinos e sardos
barbaritzinos fin crompidos a unu accordu chi bidìat, tra sas atteras cosas, su
cunvertimentu de tottus sos sardos in ìe a su cristianesimu. Pro evanzelizare a
fundu sa Sardinna e sa Còssiga, Gregoriu Mannu aìat intregadu sas duas isulas a
sos Benedettinos, chi bi an abarradu pro tottu s'edade de mesu.

Sa Barbagia si la aìan partida, dae su seculu de IX a cussu de XV d.C, sos
battor judicados sardos de Torres, Gallura, Arbaree e Calaris.

In sa Barbagia si poden atzappare roccas de granitu e fortilesas de su
Gennargentu, si podet andare dae sos montes de Ulìana a sa badde de su Tzedrinu,
fìntzas a sos masones de Seui e Ollolai. Sun meda diffùndios e riccos de
animales sos buscos de eliche, chiniperu, tassu e cherchizola.



https://sc.wikipedia.org/wiki/Arkansas

S'Arkansas (/ˈɑrkənsɔː/) est unu istadu federadu de sos Istados Unidos de
Amèrica chi s'agatat in sa regione de sos Istados Unidos de Sud. Sa capitale e
prus manna tzitade est Little Rock.

Su nòmene de Arkansas benit de unu faeddu Sioux chi ìnditat sos indianos Quapaw.

De s'Arkansas benint pessonàgios de importu comente s'ex-presidente de sos USA
Bill Clinton e su musitzista Johnny Cash.

Allàcanat in su Nord cun s'istadu federadu de Missouri, in s'Est cun Mississippi
e Tennessee, in su Sud cun sa Louisiana, in su Sud-Ovest cun su Texas e in
s'Ovest cun s'Oklahoma. Sa làcana de Est dda faghet giai de intrenu de su
frùmene Mississippi.

Sa geografia de s'istadu est meda bària, agantende·sì a su Nord zona de montes
in sos montes Ozark e Ouachita, zona de padentes a su Sud e zona de campura in
s'Est, a cara de su frùmene Mississippi.

S'Arkansas est su de 29 prus istèrridos istados e su de 32 prus populados in sos
USA.

In tempus de sa Gherra Tzivile aiat lassadu sos Istados Unidos pro s'aunire a
sos Istados Cunfederados. A fatu de sa gherra tzivile s'economia at tenu medas
difficultades a si·nche torrare a pesare, pro ite fintzas a tando s'apoderaiat
subra una massaria chi dipendiat de su traballu de sos iscravos. Duncas s'istadu
fiat meda incuidu siat economicamente siat sotzialmente.

Cun s'acabu de sa II Gherra Mundiale s'economia at torradu a crèschere e a si
disvariare.



https://sc.wikipedia.org/wiki/Am%C3%A8rica_Latina

S'Amèrica Latina est costituida de is paisos de su cuntinente americanu chi sunt
istados colonizados o comente chi siat fortemente influentzados pro resones
disvariadas, de is natziones latinas europeas de Ispagna, Portugallu e Frantza e
in ue sunt faeddadas limbas neo-latinas comente ispagnolu, portughesu e
frantzesu.

Custu contu balet mescamente pro is paisos indipendentes. Nd'est duncas
perricada s'apartenèntzia de is territòrios francòfonos de Québec e Nou
Brunswick de su Cànada. Sunt intames cunsiderados faddinamente paisos
latinu-americanos su Belize, Grenada e Guyana chi sunt de ròdia anglòfona, su
Suriname de ròdia olandesa e àteros.

S'ispainadura de culturas e limbas latinas imbatet in realidade a interessare
fintzas istados de traditzione diferente in totu su cuntinente. In is Istados
Unidos de America, a esempru, chi sunt de ròdia anglo-sassone, siat pro
chistiones istòricas de is bàrios territòrios, siat pro is acuditas de
migradòres, est meda chistionadu fintzas s'ispagnolu, chi est limba
co-uffitziale impare a s'inglesu in su Nou Mèssicu. In Louisiana intames, unu 5%
de is bividores chistionat galu su frantzesu che limba mama, sende chi fintzas a
su sèculu de 18 fiat colònia frantzesa; unu arresonu simbillante podet èssere
fatu pro su Maine in ue prus de su 5% de is bividores est de limba frantzesa.



https://sc.wikipedia.org/wiki/Vittorio_Angius

Vittorio Angius (Casteddu, 1797 o 1798 - Torinu, 1862) fiat unu istòricu e
geògrafu.

Cando fiat re Carlo Alberto, Goffredo Casalis l'at cramadu a collaborare a su
Dizionario geografico, storico, statistico, commerciale degli Stati de S. M. il
Re di Sardegna pro sa parte chi pertocaiat sa Sardigna. Pro custu, dae su 1832 e
su 1848 girat totu s'ìsula pro si documentare; su materiale collidu fiat istadu
gasi meda chi nch'aiat ocupadu prus de tres partes una de totu s'òpera de
Casalis.

A pustis at collaboradu a su giornale tataresu Il Promotore, e a sa rivista
casteddàrgia La Meteora.

At iscritu sa parte sarda e italiana s'Innu natzionale sardu (Hymnu sardu
nationale) «Cunservet Deus su Re», musicadu dae su Maistru Giovanni Gonella,
eseguidu pro sa prima bia in su teatru Tzìvicu de Casteddu su 20 freàrgiu de su
1844.

Est istadu finas diretore de su giornale Dagherrotipo. A pustis est coladu a sa
diretzione de su Liceo, giornale chi aiat sustituidu su de in antis ma chi est
faddidu belle deretu.

Sos cuntributos suos, mancari pòveros de crìtica e caràtere iscientìficu beru,
sunt pretziosos pro sa cantidade de datos subra de sas costumàntzias e sas
traditziones, de sa limba, de su deretu, de s'archeologia e de s'istòria, de sa
geografia e de s'economia de sa Sardigna, comente s'àtera òpera importante sua:
Sulle famiglie nobili della Monarchia di Savoia: narrazioni fregiate dei
rispettivi stemmi incisi da Giovanni Monneret ed accompagnate dalle vedute dei
castelli feudali disegnati dal vero da Enrico Gonin publicada in Torinu in su
1841-57.



https://sc.wikipedia.org/wiki/Ven%C3%A8tzia_Gi%C3%B9lia

Sa Venètzia Giùlia (in serbu-croatu e islovenu: Julijska krajina; in italianu:
Venezia Giulia; in vènetu: Venesia Julia; in friulianu: Vignesie Julie; in
tedescu: Julisch Venetien), est una regione de s'Europa meridionale chi in die
de oe est ispartzida intre Croàtzia, Islovènia e Itàlia.

Sa denominatzione fiat coniada de su geògrafu italianu Graziadio Isaia Ascoli,
cun iscopu de presentare su territòriu de Litorale Austrìacu che una regione
auniada "istoricamente parte de Itàlia", dende ènfasi a sa partzidura augustea
de s'Itàlia romana a primìtziu de s'Impèriu, cando Vènetu e Ìstria fiant Regio X
(sa de 10 regiones).

Su nùmene fiat sighidu a impitare pro totu sa durada de su de 19 sèculos de sos
irredentistas italianos, chi cheriant s'annessione de sos territòrios austrìacos
de majoria italiana (Litorale Austrìacu, Trentinu, Fiume e Dalmàtzia) a su Rènnu
de Itàlia reghentemente costituidu.

A primitziu de su de 20 sèculos, su Rènnu Aunidu aiat promìtidu s'annessione de
custas àreas a s'Itàlia una borta iscontzadu s'Impèriu Àustro-Ungheresu, in
cambiapare de s'intrada in gherra a costadu de sas potèntzias de s'Acòrdiu
triplu in sa prima gherra mundiale. Su tratadu de Londra, firmadu secretamente
in su 1915 afiantziaiat a s'Itàlia totu sos territòrios chi fiant populados
mescamente de italianos, ma fintzas unos chi fiant a s'imbesse de majoria o in
totu bìvidos de croatos e islovenos.

In particulare, faghende aficu a sos tzensimentos austrìacos de su 1910, sa
regione de Litorale austrìacu, chi diat pois èssere efetivamente tzedida
integramente a s'Itàlia, contaiat populatzione de unos 978.500 bividores, de chi
petzi unos 421.500 italianos (unu 43,1%) (cunsiderende italianos totus sos chi
teniant una limba romanza cale chi siat che limba mama: vènetu, friulanu e
istriotu); sos islovenos, chi ocupaiant totu s'àrea norti-esta fiant unos
327.200 bividores (unu 33,5%) e sos croatos acusorgiados mescamente in sas àreas
intranàbiles de Ìstria fiant unos àteros 152.500 (15,6%). In Dalmàtzia sa
minoria italiana fiat meda prus minimada e lompiat a perchentos artos susetotus
in sas biddas majores, comente Zadar (Zara), Split (Spalato) e in mesura minore
Dubrovnik (Ragusa). Paris resonu si podiat fàghere pro Rijeka (Fiume), tzitade
posta pagu a tesu de sa làcana esta de s'Ìstria.

In Zadar sos italianos fiant efetivamente populatzione de majoria, comente
fintzas in Rijeka, mancari su territòriu comunale foras de sa tzitade èsseret a
manna majoria de islavos.

Acabada sa prima gherra mundiale, cun su tratadu de Versailles de su 1920, sa
Venètzia-Giùlia fiat annessionada a s'Itàlia, impare a su Trentinu e a su
Südtirol (mancari custu èsseret territòriu istòricu austrìacu de majoria
tedesca). Sa Dalmàtzia, contrassempre a sos acòrdios fiat lassada a su tando
costituidu Rènniu de Jugoslàvia, foras pro sa tzitade de Zadar, e de su 1924,
peri su tratadu de Roma intre Itàlia e Jugoslàvia, de Rijeka.

In sa segunda gherra mundiale s'àrea fiat ocupada de sas tropas partisanas
jugoslavas e in su 1947, a sighidu de su tratadu de Parigi tzedida casi
integramente a sa Jugoslàvia ghiada de Josip Broz Tito. Sos italianos fiant
bogados de sos territòrios.

In Itàlia s'agatat galu denominatzione de Venètzia Giulia pro s'àrea prus esta
de sa regione autònoma de su Friuli-Venètzia Giulia, chi tirat a sa provìntzia
de Gorìtzia e a totu sa de Trieste, chentza de li pòdere trassare tremenes
pretzisos.



https://sc.wikipedia.org/wiki/V%C3%A0ndalos

Sos Vàndalos fiant una tribù germànica orientale, o unu grupu de tribùs,
biventes a primìtziu in un'àrea geogràfica currespondente a s'atuale Polònia
meridionale. Dae in ue fiant poi mòvidos atraessende pro s'istabilire in su de 5
sèculos intre s'Europa sud-otzidentale (Ispagna) e s'Àfrica de su norte.

Si pentzat chi fiant emigrados dae su sud de s'Iscandinàvia] a s'àrea de is
frùmenes Oder e Vìstula in su segundu sèculu a.C., e chi si fiant acussorgiados
in Islèsia a cara de su 120 a.C. Sunt assotziadu cun sa cultura Przeworsk e
currispondent a is chi sos romanos antigos naraiant Lugis. Isparghende·si a manu
de sa Dàtzia] durante sas gherras marcomànnas e a manu de sa Pannònia durante sa
crise de su de 3 sèculos, sos Vàndalos fiant cunfinados in ie dae sos Gotos a
cara de su 330 p.C., in ue aiant retzidu permissu de s'istabilire dae Costantinu
su Mannu. A cara de su 400 p.C. fiant ispintos a manu de otzidente dae s'arribbu
de is Unnos, aiant atraessadu su Rinu e fiant penetrados in Gàllia impare a
àteras tribùs in su 406 p.C. In su 409 aiant atraessadu is Pireneos e finat
calados a penìsula Ibèrica in ue is grupos printzipales, is Asdingos e is
Silingos, si fiant acussorgiados ins is provìntzias de Galìtzia e de Bètica
rispetivamente.

A pustis chi sos Visigotos aiant invàdidu sa penìsula Ibèrica, is iranianos
Alanos e is Silingos si fiant voluntariamente sutamissos a sa ghia de su cabu
asdingu Gundericu, chi fiat ispintu dae sa Galìtzia a sa Betica dae una
coalitzione romanu-sueba in su 419. In su 429, suta su re Gensericu, is Vandalos
aiant invàdidu s'Àfrica de su norte. Dae su 439 aiant istabilidu un rennu chi
cumprendiat sa provìntzia romana de Àfrica, sas ìsulas Baleares, sa Còrsica,
Malta, sa Sardigna e sa Sitzìlia. Aiant rebusadu medas tentavios romanos de
torrare a conchistare sa provìntzia de Àfrica e aiant assachigiadu sa tzitade de
Roma in su 455 p.C. Su rennu issoro fiat agabbadu cun sa gherra vandàlica
(533-534 p.C.), in ue Giustinianu fiat resessidu a ddos derrotare e duncas a nde
conchistare is territòrios ocupados, chi fiant andados a s'Impèriu Romanu de
Oriente.

Is iscritores de su Rinaschimentu e de s'Edade Moderna aiant caraterizadu is
Vàndalos che bàrbaros, "assachigende e isrobbende" Roma. Est a custu chi si
depet s'impreu de su trèmene "vandalismu" pro descriere distrutziones chene
sensu, susetotus in riferimentu a s'isbisurada de òperas artìsticas.
Contrasemper a custa nomea, sos istòricos modernos tendent a abbaidare is
Vàndalos che cunsevadores, prus chi non distruidores de sa cultura romana,
durante su perìodu de transitzione intre s'Edade Tàrdiu-Antiga e s'Edade Mèdia.



https://sc.wikipedia.org/wiki/Unidade_731

Sa Unidade 731 est su lumen de un'unidade de s'esercitu giapponesu chi fit in
atividade dae su 1936 a su 1945 in Manciuria (Cina de su Nord-Est), pro la
narrer menzus in su campu de Ping Fang postu a nord-est de sa tzitade cinesa de
Harbin, chi fachiat parte de su guvernu fantutzu de Manchukuo.

Ponende mente a sos cumandos de su generale Shiro Ishii (espertu bateriologu,
fundadore e mere de s'Unidade 731), s'unidade (chi de fatzada fit operativa pro
che mondare s'abba) depiat istudiare e isperimentare armas chimicas e
biologicas, violande su protocollu de Ginevra chi su Giappone b'aiat postu sa
firma in su 1925 ma lu at ratificau petzi in su 1970.

In pachitzedos an pacau pro sas fattìas malas issoro: in su 1949 unu tribunale
sovieticu b'aiat resèssiu a nde facher processare petzi una dechina. Sos Istados
Unidos, chi aian incumintzau su programma de armas chimicas e batteriologicas
petzi in su 1943, aian recuperau su tempus perdiu coperinde e fintzas
ingaggiande sos de s'Unidade. Sos ateros aian potiu, de custa manera, torrare
chietos chietos a sa vida tzivile, a s'ispissu traballande in intro de siendas
farmaceuticas o de ateros istaos.

Duas peliculas an zirau in ammentu de su chi an fattu sos butzinos e de su chi
an suffertu sas vitimas issoro, Men behind the Sun e Philosophy of a Knife.



https://sc.wikipedia.org/wiki/Toru%C5%84

Toruń ([tɔruɲ]; in casciubu: Torń;in tedescu: Thorn) est una tzitade de unos
206.340 bividores de sa Polònia posta subra sa Vìstula, in su Voivodadu de
Cujàvia-Pomerània. Dèpet is orìgines a s'ordine de sos Cavalleris Teutònicos chi
bi aiant fraigadu unu casteddu pro s'Istadu Teutònicu in sa metade de su de 13
sèculos, chi faghiat a base pro sa conchista e s'evangelizatzione de sa Prùssia.
Toruń est una Tzitade-Distretu e su cabulogu de su distretu omònimu mancari non
si nch'agatet subra su territòriu.

Sa tzitade at tentu meda in presse rolu cummertziale in sinu de sa Liga
Anseàtica, gratzias a su portu fluviale subra sa Vìstula chi permitet
s'importatzione de mercantzias dae su Bàlticu e dae su restu de s'Europa, e
s'esportatzione de produtos locales o chi aproliant totu su cursu de su frùmene.
Sunt numerosos sos fàbricos pùblicos e privados de is de 14 e 15 sèculos chi
s'agatant in su tzentru istòricu a testimoniu de s'importu suo.

Sa tzitade tenet un'universidade narada Universidade Nicolau Copèrnicu in omàgiu
a s'astrònomu de in ie nadiu. Est iscrita in sa lista de su patrimòniu de
s'UNESCOdae su 1997. Est narada fintzas tzitadede sos ànghelos, in fentomu de
s'istemma chi rapresentat unu ànchelu e unu bastione assubradu dae tres turres e
chi simbulizat ca satzitadeest istada acumandada a s'amparu de Deus.



https://sc.wikipedia.org/wiki/Tom_Waits

Thomas Alan Waits, nòdidu Tom Waits, nàschidu in Pomona (California) su 7 de
Nadale 1949, est unu cantautore, componidore e atore istadunidesu.

Tom Waits naschet comente ùnigu fìgiu de una famìllia Iscotzesa, Irlandesa e
Nurvegesa chi, a pustis de èssere nàschidu issu, andat a bìvere in sa California
de bassu.

Cun sa famìllia bivet in San Diego, Laverne, Pomona, Silver Lake, North
Hollywood. Pro unu pagu de tempus bivet in Whittier, aunde est nàschidu fintzas
Richard Nixon.

Cun su babbu est cuntentu, connoschet sa musica, in particulare su pianoforte e
su jazz de is annos trinta: Johnny Mercer, George Gershwin e Cole Porter.

Inghitzat a traballare in unu restorante a 14 annos, comente isciàcuapratos e a
pustis comente coghineri. Cando est prus mannu faghet su gianneri in su Folk
Club di Los Angeles, s'Eritage Club, aunde cantat puru. Su produtore Herb Cohen,
in su 1972, ddu ascurtat e, poita ca ddi praghet, ddu pigat a traballare.

Is discos suos de su printzìpiu sunt pràghidos meda a sa crìtica e a su pùbricu:
acostumados a cantzoneddas, s'agatant cantzones chi chistionant de solidade, de
emarginatzione, de arculismu e cosas diaici.

Tom devenit unu pessonàgiu, corcadu in su pianoforte, meda bortas imbriagu, cun
sa boghe chi s' arreschet pro is sigareddas e po is superarcòlicus.

Su primu discu suo, Closing Time, bessit in su 1973, sighìdu de Heart of
Saturday Night in su 1974 e de su live-in-studio istravanadu Nighthawks at the
Diner in su 1975. Is primos traballos fiant influentzados meda dae su poeta beat
Jack Kerouac e praghent meda, in manera ispetziale a sa crìtiga.

Waits sighit sa filosofia neobeatnik me in s'arte e me in sa vida cosa sua .Is
cantzones suas refressionant sentidos berdaderos e contant malas benturas de sa
vida sua.

Isfurrat album unu fatu de s'àteru: Small Change (1976) e Foreign Affairs(1977),
chi faghent bìere una bena jazzada in manera prus marcada ; Blue Valentine
(1978) e Heartattack and Vine (1980), ue Waits lassat pro sa prima borta su
pianu po sonare sa ghiterra.

A s'acabu de custos annos, Waits lompet a su fundu de s' istòria autodestruidora
cosa sua,umpari a un'àtera artista "malaita" comente Rickie Lee Jones arribat a
sa fine :a pustis de àere pintadu sa musa sua de s'època in su cofanu de sa
màchina in sa cobertedda de s'album Blue Valentine, Tom bortat pàgina, siat in
sa bida brivada chi in cussa artìstiga.

In custu sentidu, sa mugere sua Kathleen Brennan est fundamentale, devenende sa
musa sua noa , agiudende·ddu a pònnere a conca, sarvende sa bida sua, comente
issu etotu at decraradu bortas meda, e faghende·ddi iscobèrrere su piaghere e sa
responsabilidade de tènnere una famìllia.

Imoe iscrient umpare is cantzones e tenent tres fìgios; su prus mannu, Casey
Xavier, paret chi bògiat sighire is orminas de su babu: in su "Get Behind The
Mule Tour", de su 1999, si est aunidu a sa band in medas ocasiones setzende·si
in sa bateria pro cantzones no aici simpres comente Big in Japan. Waits non
tenet pinnicos de coerèntzia, nde bessit dae sas classificatziones e iscriet
mùsica originale, che isfidat calesisiat prova de definidura e constituit
s'espressione formidàbile de unu talentu etzèntricu, chi istimat sas iscarpas
puntudas italianas.

A pustis de is annos setanta, sos gai nados "Asylum Years", Waits affrontat cun
passione e professionalidade un progetu de Francis Ford Coppola, iscriende sa
mùsicapo su film "One from the heart" in su 1982 (est in cue chi at connotu sa
mugere benidora). Su film est istadu unu disastru comente pùbricu, e sa culonna
sonora est su chi benit regordadu de prus.

Sa bortada professionale de sa àndala de Waits coincide con il trasferimento
alla casa discografica Island Records, dove Tom produce il trittico degli anni
ottanta, cominciato con Swordfishtrombones nel 1983, colende per Rain Dogs nel
1985, fino ad approdare all'opera teatrale Frank's Wild Years nel 1987, senza
dimenticare la raccolta live del 1988 Big Time.

Nei primi anni novanta, Tom pubblica altri 2 album di alto livello, Bone Machine
del 1992 e Mule Variations del 1999, entrambi vincitori di un Grammy ciascuno,
nonché la colonna sonora del film di Jim Jarmusch del 1993 Down on Earth.
Proprio col tour di supporto a Mule Variations, per la prima volta Tom Waits
include l'Italia nelle sue tappe musicali, se si esclude una breve apparizione
al Premio Tenco del 1986.

In questo periodo instaura una profonda amicizia col regista teatrale Bob Wilson
da cui nasceranno diverse collaborazioni che porteranno alla pubblicazione di
album come The Black Rider del 1993 (a cui partecipò anche William S. Burroughs)
e l'accoppiata Blood Money-Alice del 2002.

Nel 2004 esce Real Gone, opera in cui Tom estremizza la propria personalissima
ricerca musicale senza tuttavia dimenticarsi di quei brani dolci e riflessivi
che lo avevano portato al successo negli anni settanta. Nel Natale dello stesso
anno, durante un mini-tour italiano, si esibisce assieme al musicista Cristiano
Testa in alcuni pub della capitale. Tom Waits definisce Testa come "un amico
sincero".

Nel 2005, Waits appare nel film italiano La tigre e la neve, diretto dal suo
amico Roberto Benigni, con cui aveva già lavorato anni prima in Down by Law. Nel
film canta un suo pezzo You Can Never Hold Back Spring tratto dal suo ultimo
triplo cd Orphans: Brawlers, Bawlers & Bastards



https://sc.wikipedia.org/wiki/Tighina

Tighina o Bender (in romenu - moldavu: Tighina o Bender, in cirillicu: Тигина o
Бендер; in russu: Бенде́ры/Bendery; in ucrainu: Бенде́ри/Bendery), est una
tzitade de unos 100.000 bividores de sa Moldàvia, chi de su 1992 est de facto
cuntrollada de s'auto-proclamada Repùblica de Transnìstria.

Sende chi sa bidda s'agatant in sa riba uesta de su frùmene Dniester no est
cunsiderada parte de sa Transnìstria de is geografos ne de su guvernu de
Moldàvia. Tighina s'agatat a intro de una zona de atumbada criada a sa fine de
sa gherra de Transnìstria.

In su 1920 sa populatzione de Tighina fiat de unos 26.000 bividores. Tando, una
parte de tres de is residentes fiat cumposta de ebreos e una àtera parte de tres
fiat romena. Tedescos, russos, bùlgaros fiant ammesturados in sa populatzione.

In su mese de làmpadas 1940, in tempus de sa Segunda Gherra Mundiale, sa regione
de sa Moldàvia fiat ocupada de is tropas sovièticas, a sighidu de su patu
germano-sovièticu Molotov-Ribbentrop. Is sovièticos aiant deportadu sa prus
parte de is bividores de etnia romenu/moldàva. Sa tzitade fiat pois torrada a
cunchistare e mantènnere fintzas a su 1944 de su regime romenu fascista de
Antonescu, alleadu de sa Germània nazista. Cun Antonescu fiant is bividores
ebreos is chi fiant deportados, cun s'imputu de èssere de sa parte de is
sovièticos.



https://sc.wikipedia.org/wiki/Theo_van_Doesburg

Theo van Doesburg (Utrecht, 30 de Austu 1883 – Davos, 7 de martu 1931) est
istadu unu architetto, pintore e teoricu de s'architettura olandesu.

Theo van Doesburg fit un artista olandesu, praticait sa pintura, s'architettura,
fit un'iscrittore, unu poete e unu teoricu de s'architettura. Est connottu pro
essere istadu su fundadore, umpare a su pittore Piet Mondrian, de su movimerntu
artisticu jamadu De Stijl.

Theo van Doesburg est su nomene in arte de Christian Emil Marie Küpper e fit
fizu de su fotografu Wilhelm Küpper. Poi de aer proadu a recitare e a cantare a
sa fine est diventadu unu pintore. Sa prima mostra sua personale est de su 1908,
mancari issu pensaiat de essere unu pittore modernu, ai cussu tempus issu fit in
linea cun su movimentu de sos Impressionistas de Amsterdam. Ma in su 1913 est
cambiadu tottu dapoi chi aiat leggidu un articulu de Wassilij Kandinskij in cui
issu faghiat un'analisi de sa carriera sua de pittore in su periodo 1903-1913.
Dai cue aiat cominzadu a cumprendere sas possibilidades chi offriat sa pittura
astratta.

Su 'De Stijl' fit istadu creadu dae diversos artistas, Van Doesburg fit
s'ambasciadore de su movimentu, e lu promoveit in totta Europa. Si fit
trasferidu a Weimar in su 1922, chirchende de impressionare a su cabu de su
Bauhaus Walter Gropius, pro fagher in modu de influenzare tottu su movimentu. Ma
Gropius, puru si atzettaiada meda cunzettos de movimentos de s'arte
contemporanea, penseit chi Doesburg non podiat diventare unu membru de su
Bauhaus. Tando Doesburg aiat creadu una struttura sua vicinu ai cussa de su
Bauhaus e aiat cominzadu a attrarre ateros istudentes interessados in sas bideas
noas de su Construttivismu, Dadaismu e naturalmente De Stijl.



https://sc.wikipedia.org/wiki/The_Witcher

The Witcher est unu videojocu de rolu (action RPG) chi CD Projekt RED STUDIO at
fattu e chi CD Projekt at distribuìu in Polonia, sende chi Atari l'apat fattu in
su restu de su mundu. Sa versione europea at fattu su debutu suo in su 26 de
Santu Gabine de su 2007 e cussa de sos Istados Unidos carchi die prus a tardu,
in sa die de su 30 de Santu Gabine de su 2007. In su 17 de Febrarju de su 2008
at cumprìu una bèndia de unas 600.000 copias peri su mundu, e bi l'at fatta a
cròmper a 1 milione in sa prima die de Sant'Andrìa.

Su jocu est ambientau ind unu mundu fantasy chi s'iscritore polacu Andrzej
Sapkowski, in sa saga sua literària dedicada a sos Witcher (in limba polaca
Wiedźmin), aiat imazinau. Su motore graficu de sos chi l'an isvilupau est
s'Aurora Engine de Bioware (chi at fattu ja sa cumparta in su primu episodiu de
Neverwinter Nights), ma l'an acontzau meda prochi poderet suportare sos efetos
graficos de s'urtima generassione ludica.

In su 2011 est essiu su sichidore suo: The Witcher 2: Assassins of Kings pro
Microsoft Windows. Custu peroe bi l'at fatta a essire fintzas ind una versione
console pro Xbox 360, in su 17 de aprile de su 2012.



https://sc.wikipedia.org/wiki/Terranova_e_Labrador

Su Terranova e Labrador (in inglesu: Newfoundland and Labrador (/n(j)uːfənˈlænd
ænd ˈlæbrədɔr/, in frantzesu: Terre-Neuve-et-Labrador) est sa provìntzia prus
orientale de su Cànada. Postu in sa regione atlàntica, est formadu de s'ìsula de
Terranova e de sa parte norti-orientale de su territòriu continentale de
Labrador. Sa capitale est Saint John's.

Est sa provìntzia linguisticamente prus omogènea, sende chi unu 97,6% de is
residentes tenet s'inglesu che limba mama.

Sa provìntzia tenet istèrrida de 405.212 km² e populatzione de unos 526.700
bividores, de chi unu 92% bivet in s'ìsula de Terranova (mescamente in sa
penìsula de Avalon) e is àteras minores chi dd'istant a inghìriu. Su 40% de totu
sa populatzione istat in sa capitale e in s'àrea metropolitana sua.

Su Terranova e Labrador est istadu in tempus andadu colònia de su Rènniu Aunidu
e fatu provìntzia canadesa su 31 de maju 1949, cun nùmene de Terranova, mudadu
in su de oe su 6 de nadale 2001.

Istoricamente, in Terranova s'agataiant fintzas bariedades particulares de
frantzesu e irlandesu, e aici puru s'estinta limba beothuk. In su Labrador sunt
faeddados dialetos inuktitut.



https://sc.wikipedia.org/wiki/Talete

Talete de Miletu (in gregu, Θαλῆς ὁ Μιλήσιος) (c. 625/4 a. C.-c. 547/6 a. C.)
est istétiu unu filosofu gregu, cunsiderau su fundadòri de sa filosofia
otzidentali, e in s'antigòria nomenau commenti unu de is seti sabius de s'antiga
Greghia. Est nàsciu e mortu a Miletu, polis grega de sa costa Jonia (òi in
Turchia). Est su fundadòri de s'iscola filosófica de Miletu. De issa ant fatu
parti Anassimandru (discenti suu) e Anassimene. No s'agatat nimmancu unu iscritu
suu i est possibbili chi no apit iscritu nudda in vida sua. De importu mannu
funt puru is istudius fatus in matemàtica, astronomia e fìsica.

Talete de Miletu est cunsiderau su primmu filosofu de otzidènti poita est
istétiu su primmu a giài una ispiegatziòni de su mudamentu continu de su mundu e
de totu is cosas chi si agatant a intru suu chentza de ndi bogai a pillu mitus e
divinidàdis. Est cunsiderau commenti su chi at cummintzau sa filosofia
otzidentali puru poita est su primmu chi s'est postu su probbrèma de s'arché,
est a nai, su de agatai s'unidàdi a intru de sa multiplitzidàdi chi si presentat
in sa realidàdi.

Intàmas de si cunformai a sa mitología grega, Talete cunsiderat s'àbba su
printzípiu de ònnia cosa e s'eleméntu chi fait a fundaméntu de totu is cosas chi
esistint. S'àbba benit cunsiderada commenti sustàntzia (su chi est a suta e a
fundamentu de ònnia cosa) e commenti essèntzia (su chi a intru suu ònnia cosa
est); est a nai, s'eleméntu chi totu is cosas tenint in comunu: de ònnia cosa
cambiat sa fòrma ma sa sustàntzia abarrat sempiri sa matessi. Talete sceberat
s'àbba commenti printzípiu seguramènti po s'importu mannu chi tenit po sa vida
de ònnia cosa chi esistit, po is mudaduras de fòrma ca issa atotu tenit in
natura (ghiàciu, papòri, umidàdi) e puru po s'importu mannu chi a su tempus aiat
su Nilu in Egitu.



https://sc.wikipedia.org/wiki/Talassemia

Sa talassemia est una maladia ereditària chi si manifestat cun anemia (mèngua de
emoglobina, proteina chi ciughet s'ossìgenu in su sambene, a valores minores a
11 g/dl), is efetos de s'acolùmada de su ferru in is tèssidos e a s'ispainadura
de su cumpartimentu moeddosu in s'ossu, dèpidos a una farta in s'eritropojesi.

Su nòmine dependet de su grecu, sende chi sa prima variedade connota fiat sa
mediterrànea. Su faeddu est nàschidu pro inditare sa caraterìstica de sa maladia
de s'agatare prus ispainada in cuddos chi bivent in logos benatzosos. Thálassa
(in gregu θάλασσα), cheret nàrrere mare.

Sa talassemia est meda ispainada in totus is zonas mediterraneas de s'Àfrica de
Norti, s'Ispagna meridionale, sa Grècia, s'Oriente Mèdiu e s'Itàlia, prus a totu
in Sardigna, Sitzìlia, Polèsine e in totus is zonas de costera de su sud.

In Sardigna in particulare, chi est sa regione cun is prus artas prevalèntzias
de su mediterràneu, sa maladia s'agatat ispainada de paris manera in totu sa
populatzione, cun tenet peschentos de unos 12%, prus artos in sa zona de
s'aristanesu e in sa de Casteddu, chi sunt de su restu is logos prus benatzosos
de s'ìsula.

S'emoglobina est una proteina chi s'agatat a intro de s'eritrocitu, chi ligat
s'ossìgenu e ddu ciughet in totu su corpus. Est costituida de bator sub-unidades
globulares, de chi duas α codificadas de duos genes - e duncas bator alleles -
chi s'agatant in su cromosoma 16, e duas β codificadas de unu gene ebbia - e
duncas duos alleles - chi s'agatat in su cromosma 11.

Sa farta genetica si diat èssere isceberada a intro de is populatziones, ca pro
ite dat balàngiu de resistèntzia a sa malaghera, maladia mortale dada de sa
cundidura de unu protozou de genere Plasmodium, peri ispitzuladura de sa zinzula
Anopheles, chi s'agatat in is zonas de paules. Su protozou est ciùghidu in
s'organismu a intro de su glòbulu ruju.

S'iscerant duncas α-talassemias e β-talassemias. Clinicamente si distinghet
fintzas unu grupu prus disvariadu chi pigat nòmine de talassemia intermèdia.

Su tratamentu de is talassemias bariat segundu sa forma e comorbididades
eventuales cun àteras maladias ematològicas, prus a totu àteras emoglobinopatias
comente s'anemia a cellulas a farche.

Is sugetos cun talassemia major sunt tratados cun trasfusiones de sambene
regulares fatas onni tres chidas, prus sa terapia chelante de su ferru, pro su
cuntrollu de s'acolumada de ferru in s'organismu. Gràtzias a custas teràpias oe
is talassèmicos podent imbàtere a bìvere fintzas a prus de 40 annos.

Sa forma intermèdìa de sa talassemia, chi dat sìntomos prus lèbios in
cumparantzia cun sa major, est tratada cun chelantes de su ferru e fatuvatu
trasfusiones de sambene. S'isperu de vida imbatet a unos 70 annos.



https://sc.wikipedia.org/wiki/Stanley_Kamel

Stanley Kamel (South River, 1 de gennargiu de su 1943 – Los Angeles, 8 de arbili
de su 2008) est istadu unu attori stadunidensi, fudi prus connottu po su suu
rolu comenti Dr. Charles Kroger in sa serie televisiva americana Monk.

Kamel fudi nasciu in dd'una famiglia ebrea e fudi cresciu in South River, New
Jersey, frequentada sa Rutgers Preparatory School. Iat cumenciau sa sua carriera
de attori off-Broadway, e fudi imbuccau in televisioni cun dd'unu rolu in Days
of Our Lives comenti Eric Peters.

De pagu issu fudi prus connottu po su suu rolu comenti 'Dr. Charles Kroger' in
sa serie televisiva de sa USA Network Monk , interpretandu su psichiatra
infinitamenti passienziosu e sempri de axudu a su personaggiu principali, Adrian
Monk (Tony Shalhoub). Peri chi at tentu sa sua urtima apparitzioni in sa sesta
stasoni de Monk , clips de su suu personaggiu funti stetius bittus in s'acabu de
serie de Monk .

S'8 de arbili de su 2008, Kamel est stetiu agatau mortu in sa sua domu de
Hollywood Hills. Is inquirentis anti stabiliu ca sa causa de sa morti est stetia
unu antrecoru. Teniat 65 annus.

S'episodiu de Monk "Il signor Monk compra casa" est stetiu dedicau a sa sua
memoria. Kamel non fudi cojau e no teniat nisciunu fixu suu. Fudi subrabbiuviu a
duus fradis, su Dr. Stephen Kamel e Robert Kamel, cincu nettas e nebodis, e ses
pronettas e pronebodis.



https://sc.wikipedia.org/wiki/Sinnis

Su Sinnis (Sinis in italianu) est una penìsula situada in sa costa
tzentru-otzidentale de sa Sardigna, a intro de sa Provìntzia de Aristanis e
ispartzida intre de is comunus de Arriora, Crabas e Sant 'Eru. Is ìsulas de Malu
entu e de Su Cadalanu, essende pagu prus a Ovest, podent èssere cunsideradas
apendìtzios suos.

Cun Sinnis benit nomenada una sub-regione de sa Sardigna chi contat fintzas is
territòrios de comunus chi non faghent parte de sa penìsula, ma chi dd'istant a
curtzu, e chi benint a èssere is de sas antigas curadorias de Campidanu Miris e
Campidanu Majore.

Geologicamente su Sinnis est in manna parte de orìgine alluvionale, essende
istadu formadu de sos aremos chi beniant de s'erosione de su Montiferru, chi ddi
istat a curtzu.

Testimonias de sa presèntzia de s'òmine benint de su V millènniu i.C., a
cumprobu sos repertos de su su situ neolìticu de Cùcuru de is Rius, in mesu de
sos rios chi de s'istàngiu de Crabas betiant a su mare.

Meda numerosos is nuraghes puru, chi s'agatant a subra de onni montigru. In su
territòriu de Sant 'Eru, si podet agatare S'Urachi, chi rapresentat unu de is
cumpressos nuraghesos prus de importu de Sardigna. Is iscavos cumprobant comente
tèngiat caraterìsticas simbillantes a sas de su prus connotu Su Nuraxi de
Barumini, ma chi apat fentzamentas mesura majore. In Sinnis, sunt istados
agatados in sa localidade chi ddis dat nòmene sos Gigantes de Mont'e Prama,
istàtuas artas fintzas a duos metros e mesu, datadas VIII-IX seculu i.C.

Unu de sos sitos prus connotos est rapresentadu de sas ruinas de sa tzitade de
Tharros, in sa parte meridionale de sa penisula. Fundada in su VIII seculu i.C.
de sos fenìtzios, est a pustis istada romana, bizantina e, fintzas a cara de
s'annu 1000 capitale de su Giuigadu de Arborea. A curtzu de Tharros s'agatat sa
cresia de Sant'Uanni de Sinnis, unu de sos monumentos prus antigos de
architetura cristiana in Sardigna.



https://sc.wikipedia.org/wiki/Severinu_Boeziu

Boeziu (Aniciu, Manliu, Torquatu, Severinu), est naschidu a Roma su 470 dae
familia nobile. Fu ministru de Teodoricu re de sos Ostrogotos e sou cossizeri.
Cortigianos invidiosos l'ant accusadu cun literas faltzas de tradimentu e po
custu arrestadu e serradu in carcere e fattu morrere in mesu a torturas in su
523. Fut omine istruidu meda in varios campos, spetzialmente in filosofia, ma
puru in teologia e at impreadu sas connoschentizas suas po difendere sa fide
cristiana catolica contra a sas eresias de Ariu, de Nestoriu e de Eutiche. At
iscrittu liberos de teologia (De Trinitate, De hebdomadibus e ateros). At
iscrittu commentarios a sa Logica de Aristotele e a s'Isagoge de Porfiriu.
Commentarios chi sunt istados a sa base de sos istudios de logica in su Mediu
Evu. In carcere at iscrittu su liberu chi l'at resu famadu: De consolatione
philosophiae (523). Est istadu s'autore de su manuale de teoria musicale De
institutione musica chi est istadu de grande influentzia pro sa cultura
medievale.



https://sc.wikipedia.org/wiki/Ses_Natzionis

Su torneu Ses Natzionis (ingl. Six Nations Championship , fr. Tournoi des six
nations , ita. Torneo Sei Nazioni , ir. Comórtas na Sé Náisiún, scots. Sax
Nations Kemp, gael. scotz.. Na Sia Nàiseanan, gall.. Pencampwriaeth y Chwe Gwlad
) est su prus importanti torneu internazionali de rugby a 15 de s'emisferu
settentrionali. Nasciu comenti Home Championship in su 1883 e disputau intr'e is
quattru Nazionalis de is Isulas britannicas (Galles, Inghilterra, Irlanda e
Iscòtzia), est divenniu Cincu Natzionis in su 1910 candu est imbuccada sa
Frantza, (torrandu torra Quattru Natzionis po pagu tempus, poitta sa Francia in
su Rugby professionisticu) e fincias a diventai su torneu de immoa cun
s’ammissioni de s'Itàlia in su 2000.

Po bisongiu de sponsorizzazioni (sa Royal Bank of Scotland at postu su marchiu
suu in sa competizioni) su torneu est nau offissialmenti RBS Six Nations o, prus
a curtzu, RBS 6 Nations .

In su 1884 s'est giogau su primu torneu cumpridu: iant bintu torra is inglesus,
ca si furinti aggiudicaus peri sa Triple Crown ("Triplici Corona"), est a nai su
trofeu ca premiat sa squadra britannica ca bincit totu is atras in sa matessi
edizioni. S'edizioni de su 1884 est arremonada peri po ia primus problemas
nascius intr'e is inglesus e is scotzesus, e ca permettint de disputai torra unu
torneu cumpridu peti duus annus pustis, cun sa bincida de sa Scotzia. Is brigas
furinti torra incumenciadas perou po sa chistioni "International Board" e
s'Inghilterra fud'abarrada atrus duus annus a foras de su torneu.

In is annus de sa Primu gherra mundiali su torneu no si ffudi disputau e i est
istetiu riprendiu, cun sa primu edizioni de su dopoguerra, in su 1920.

In su 1972 su torneu no est stetiu acabbau po sa situazioni politica irlandesa,
difatis Scotzia e Galles no anti borfiu giogai in Dublino. In su 1973 est
avvenniu unu fattu clamorosu: totu is cincu squadras ant ottenniu duas bincidas
e duas sconfittas: sigomenti no nci fudi unu criteriu discriminanti, su torneo
est stetiu bintu ex aequo de totus is partecipantis. Int'e su 1976 e su 1979 su
torneu est stetiu bintu de is dragonis gallesus, ca si funti aggiudicaus peri po
quattru stasonis una in segus a s'atra sa Triplici Corona.

Importanti est stetia s'edizioni 2007. In sa terza giornada s'est registràda sa
primu storica bincida in trasferta de s'Italia contra sa Scotzia, cun su
punteggiu de 37-17, singialandu sa primu meta a pustis de 17 segundus e is atras
duas intr'e 5 minutus, e sa sconfitta de s'Inghilterra in Irlanda cun su prus
grai passivu mai subìu de is inglesus in su torneu (43-13); cust'urtima partìa
est stetia giogada in su storicu stadiu de Croke Park, teatru de su massacru de
su 1920 connottu comenti Massacru de Croke Park , e de su cali fincias a tandu
fudi stetia bandìa sa natzionali inglesa e, in generali, rugby e calcio (totu as
duus de origini inglesa). Sa bincida po 23 a 20 a su Stadiu Flaminio a su Galles
in sa quarta giornada rappresentat sa primu borta ca sa natzionali azura bincit
duas partìas in su propriu torneu. Is metas italianas funti singiatladas de
Kaine Robertson e Mauro Bergamasco, mentris Sergio Parisse benit eligiu Man of
the match. In s'urtima giornada 4 squadras tenint sa possibilidadi matematica de
s'aggiudicai su torneu, e a binciri est sa Francia gratzias a una appeddiàda
meta de Elvis Vermeulen, ca nemancu is replay arrenescint a giudicai bona o
mancu.

Su Ses Natzionis 2008 bidi unu Galles in splendida forma s'aggiudicai su torneu
e su Grande Slam po sa segunda borta in quattru annus, a pustis de sa deludenti
prestazioni de su Mundiali 2007 auba no iat possiu accediri a is quartus de
finali. Risultat essiri invecis unu torneu deludenti po totus is atras squadras.
Sa Francia no arrenescendu a s'aggiudicai su torneu non riscattat sa delusioni
de su mundiali in domu, mentris s'Irlanda, grandu protagonista de is urtimas
duas edizionis, bincit duas partìas e bia e una incerta Inghilterra nddi bincit
tres. Po Scotzia e Italia una sola bincida, contra Inghilterra e Scozia. Peri
chi est stetiu unu torneu poberu de apagnus po is azurus, sa natzionali italiana
evitat po sa terza borta de segus su whitewash, e a parti sa la partìa contra su
Galles ottenit risultaus ca donant coraxu in totu is atras partìas, ca perdit
cun discansus meda redusius (4 e bia contra su XV de s'Orrosa de Lancaster).

In s'edizioni 2009, a dominai est s'Irlanda, ca bincit po sa primu borta su 6
Natzionis (s'urtima borta de su 5 Natzionis fudi stetia in su 1985) e primu de
totu s'aggiudicat su Grande Slam apustis de 61 annus, bincendu in s'urtima
giornada in Galles 17-15 gratzias a unu drop de O'Gara a duus minutus de
s'accabbu. In is giornadas precedentis is irlandesus iant tentu arrexoni de sa
Francia in domu, de s'Italia in su Flaminio, de s'Inghilterra in domu e de sa
Scotzia in Murrayfield. Su Galles, campioni bessidori, cumenciat beni sa
campagna, bincendu in Scotzia e bincendu in Cardiff is storicus rivalis de
s'Inghilterra. A sa terza giornada perou, po eccezzioni giogada de cenarba, is
gallesus liscinant in Parigi contra sa Francia. In su Flaminio s'imponint in
formazioni meda rimaneggiada po sceberu de su coach Gatland contra s'Italia, ma
po 20-15 e bia, degaicci ant affrontau s'Irlanda a s'urtima giornada cun
sl'obbligu de dda batti de 23 puntus po tenni sa Championship. Sa sconfitta
perou ddus spingit adderetura a su quartu postu. A su segundu postu agattaus
s'Inghilterra de Martin Johnson, ca primu de su torneu si tirat a pissu is
criticas sceberandu Steve Bortwick comenti skipper. S'Inghilterra esordit in
domu bincendu s'Italia 36-11, pustis orruit sia in Cardiff sia in Dublino (petti
de unu puntu). A sa quarta giornada perou is inglesus si rescattant strummandu
sa Francia in Twickenham 34-10 e serrant su torneu cun dduna facili bincida in
domu contra sa Scotzia. Terzu postu in classifica generali po sa Francia de Marc
Livremont, ca perdit a s'esordiu in Irlanda, bincit a pustis in domu contra
Scotzia e Galles. Sconfitta in Twickenham ma rescattu a s'urtima giornada, 50-8
contra s'Italia in su Flaminio. Quintu postu po sa Scotzia, ca bincit petti
s'Italia in Edimburgo a sa terza giornada. Troppu pagu po su coach Frank Hadden,
ca perdit su postu a s'accabbu de su torneu. Whitewash a is azurus, ca disputant
forsis su peus torneu insoru de candu furint imbuccaus. Donau a issus s'alibi de
is variazionis sperimentalis a su regolamentu (ELV), ca anti depotenziau su
pacchittu, de sempri arma fondamentali po s'Italia (comenti po Inghilterra e
Argentina), s'Italia sfortunadamenti assaccat in ddogna attoppu, non donandu mai
s'impressioni de si dda podiri giogai a sa pari. Mallett nd'acciungit, ordinandu
Mauro Bergamasco comenti mesanu de accioccu in s'esordiu in Twickenham, ca is
italianus perdint mali. Su Stadiu Flaminio saludat po sa primu borta cun is
fischius s'Italia a s'accabbu de sa gara in domu contra s'Irlanda, perdia 38-9.
Atra sconfitta grai in Scozia, 26-6, a pustis parit ca si scidit contra su
Galles in domu e su tracollu a sa fini contra sa Francia. Su CT Mallett benit su
propriu cunfermau e calincunu giovunu interessanti, comenti Rubini e Quartaroli,
si fainti biri. A s'accabbu de su torneu benit offissializzada sa partecipazioni
de s'Italia cun duas franchigias a sa Magners Celtic League de su 2010. Su Ses
Natzionis de su 2011 est stetiu bintu de s'Inghilterra, ca perou no at bintu su
Grande Slam e sa Triple Crown a s'urtima giornada, poitta at perdu in Dublino
contra s'Irlanda. S'Italia at bintu po sa primu borta su "Trofeo Garibaldi",
bincendu in Roma 22-21 contra sa Francia. In su de su 2012 at bintu su Galles,
ca ah bintu peri su Grande Slam, sa Cullera de Linna e su Whitewash funti andaus
a sa Scotzia, ca at perdiu totus is attoppus de su torneu. Sigomenti su Stadio
Flaminio, fudi in ristrutturazioni e cun traballus de ammanniamentu, s'Italia at
disputau is partìas in domu in su Stadio Olimpico.

Is squadras ca immoa funti ammittias a pigai parti a su torneu funti Francia,
Galles, Inghilterra, Irlanda, Italia, Scozia.

S'obertura de s'Aviva Stadium in su Mau de su 2010 at serrau s'accordiu cun su
Gaelic Athletic Association (GAA) ca at permittiu un'organu de guvernu po totu
s'Irlanda po su rugby union, sa Irish Rugby Football Union, po impreai su stadiu
prus importanti de sa GAA, Croke Park, po is suas partìas internatzionalis.
Custu accordiu est stetiu necessariu de sa serrada in su 2007 e sa sighenti
strumada de sa domu traditzionali Irelandesa de Lansdowne Road, cun sa Aviva in
costrutzioni in su logu auba inci fudi su Lansdowne Road. In su mentris de sa
costrutzioni de sa Aviva, Croke Park fudi su prus mannu de is terrenus de is Ses
Natzionis, cun dduna capacitadi de 82'300 postus.

A s'accabbu de su 2000, sa sempri prus manna popularidadi de palla ovale in
Italia at fattu diventai su Stadio Flaminio prus pagu fruttuosu comenti terrenu
de domu po sa squadra de su Paisu. Candu fudi lompendu su 2010, si fudi pensau
ca is attoppus in domu de su Ses Natzionis in su tempus benidori iant essi
possiu essiri is stadius de calciu comenti su Stadio Olimpico in Roma o in su
Nord auba su rugby est prus populari. Su Stadio Luigi Ferraris in Genova (42'000
postus) o su Stadio Ennio Tardini in Parma (prus o mancu 28'000 postus) funti
stetius cunsixaus comenti terrenus alternativus. Meglioramentus po su Flaminio,
po ammanniai sa capacitadi de 32'000 a 42'000 postus, funti stetius annunziaus,
a cantu parit arziandu sa probabilidadi ca su rugby iat a essi abarrau in su
Stadio Flamino, peri chi abarrat su propriu su stadiu prus piticu de cussus de
is Ses Natzionis. Eppuru, sa citadi de Roma, meri de su Flaminio, at remandau is
traballus de ristruttuazioni promittius, faendu perdiri sa passienzia a sa
Federatzioni Italiana Rugby (FIR) cun sa citadi. In s'arbili de su 2011, est
stetiu scoviau ca sa FIR at a essi movviu is suas partìas in domu in su Stadio
Artemio Franchi in Firenze. Eppuru, ap pustis ca sa citadi de Roma at cumenciau
is traballus de ristrutturazionis de su Flaminio, sa FIR at annunziau in su mesi
de argiolas de cuss'annu ca iat borfiu tenni is suas partìas in domu in sa
citadi, in su Stadio Olimpico, and that it planned to return to the Flaminio
once the project was complete.

Primu de s'incumenciu de ogna partìa s'Innu natzionali de totu a is duuas is
squadras est cantau de is suus giogadoris e sustenidoris. God Save the Queen,
s'Innu natzionali de su Regnu Uniu, est impreau petti de s'Inghilterra. Galles e
Scotzia cantant su propriu Innu natzionali. S'Irlanda, de chini sa squadra de
rugby rappresentat duas giurisditzionis (sa Republica de s'Irlanda e Irlanda de
su Nord), anti unu Innu speciali commissionau po is intenatzionalis de rugby.

Ogna espansioni de su Ses Natzionis est immoa (a martzu 2012) cunsiderada
improbabili, po is difficultadis de programmatzioni. S'Argentina iat pedìu
s'adesioni insoru a su Ses Natzionis, ponendu sa basi de sa squadra in Spagna.
Su Tri Nations at accettau sa pregunta insoru de adesioni in su 2012, e sa
competitzioni est stetia denomenada The Rugby Championship.

S'Argentina at aderiu offissialmenti a su The Rugby Championship in ddunu
attoppu in Buenos Aires in su 23 de Ognassantu de su 2011

Su campionau est gestiu de sa seu centrali in Dublinu ca pigat peri sa
responsibilidadi po is bisitas de is British and Irish Lions. CEO de su
campionau est John Feehan, unu ex-giogadori Leinster. Contrattus televisivus,
sponsoritzazionis, seus de is partìas e atrus problemas logisticus funti stetius
affrontaus.

Crobettura TV e crobettura radio de sa competitzioni funti disponibilis in
barias piattaformas de sa BBC in su Regnu Uniu. In Irlanda, RTÉ at trasmittiu su
campionau fincias de candu funti stetius criaus. France Télévisions coberrit sa
competitzioni in Francia mentris in Italia, Sky Italia est sa prus noa emittenti
de sa competitzioni. In is Istadus Unius, BBC America trasmittit in simultanea
s'avanzamentu de sa BBC po partìas seletzionadas (una po turnu). In Galles, S4C
trasmittit prus bortas partìas in domu de sa squadra natzionali impreandu
s'alimentatzioni de sa BBC cun commentu gallesu, cun dduna serie de limba
inglesa ex-giogadoris Gallesus allegandu in gallesu po s'analisi in studiu e
reportai de su lau de su campu.

S'ex-capu-allenadori de sa Scotzia, Matt Williams, lamentat ca su Ses Natzionis
no est trasmittiu in sa sua nativa Australia.



https://sc.wikipedia.org/wiki/Samugheo

Samugheo est una bidda de 3.509 bividores e s’agatat in sa Provìntzia de
Aristanis in sa Barbagia de su Mandrolisai.

Su sartu de Sammugheo est collocadu a 400 metros in s’artura de su mare,
allàcanat cun sa Barbayanna, cun sa Marmilla e cun su Barigadu. Su territoriu de
Samugheo s’estendet pro 80 chilometros, e sas biddas cussorgiales sunt: a parte
dee susu, Busache, Ortueri e Sorgono, a s’ala de manca cun Allai e Arruinas, a
parte de jossu cun Asuni e a s’ala de destra Atzara, Meana e Laconi. Est una
zona rica de binzas e tancas de laore, cun baddes e rios, cun sirbones e
crabiolos, crabas arestes e matzones, astores e abilas, sa punta prus arta de
totus sos montes, Monte Taccu, arribat a 660 metros de artura.

Est connota pro su tessinzu e s’arranda, pro sos bellos costùmenes de fèmina e
de òmine, ricos e bene repuntados. Su costùmene de s’omine est cumpostu dae sa
camisa, de linu o codone, dae sa berrita, de orbatze o pannetu nieddu, dae su
cosso, chi est repuntadu cun sos rollos azurros e interamente fatu de veludu
blu, dae su bragallitu (nomenadu chintzullu o ‘raga niedda) chi podet essere
fata de orbatze o pannetu nieddu, dae sas bragas biancas (o canudas) fatas de
linu o codone, dae sas cartzase a bortas nche fut fintzes su apotinu de orbatze
e velludu, e su gabbanu, longu-longu de orbatze niedda. Su dee sa fèmina est
meda bellu, cun sas chintas de orbatze niedda o rubia, sas chintas sunt duas: sa
‘e ‘nantis e sa ‘e palas. Sa ‘e palas est tenta a fni, e jughet fitas de seda, e
a su fundu unu rollu de seda birde, sa chinta ‘e ‘nantis, imbetzes, est totu de
orbatze, ma no est tenta, pro ite andat repuntada, e est rollada, custa puru,
dae seda birde. Jughet sa camisa, repuntada, e tenta firma dae su cropitu, de
brocadu o de velludu, cun rollos rubios, subra su cropitu e sa camisa andat
postu su Cipone, de brocadu nieddu, blu o druchesadu, e est a manigas longas. Su
liongiu fu' fattu in origine dea 11 mucadores, ma cun su passare de su tenpus
sunt passados a 4.

Sos ballos de sa bidda sunt: s’orrosciada, sa dantza, su ballitu, sos tres
passos, su passu torradu, su ballu sadru, sa treghenta, chi sunt sonados a
sonete, a fisarmòniga, trunfa, pitariolu, launeddas e cun su tenore.

In Samugheo s’agatant fintzes sos Mamutzones, sos ‘omadores, s’Urtzu, e su Carru
'e Santu Minchilleo, mascheras traditzionales de su Carrasegare samughesu.



https://sc.wikipedia.org/wiki/Roberto_Dinamite

Carlos Roberto de Oliveira, prus cunnotu a paranùmene de Roberto Dinamita (Duque
de Caxias, 13 abrile 1954) est unu fubaleri antigu brasilianu, deputadu de
s'Istadu de Rio de Janeiro pro su PMDB, gasi etotu che presidente atuale de su
Vasco de Gama.

Est cussideradu dae sos reziradores s'ìdolu prus mannu de su Vasco, in ue aiat
zogadu pro 21 de sos 22 annos suos comente profissionale, resurtende su mezus
goladore de s'istòria de su crube, cun 711 golos, e s'atreta cun su nùmeru prus
artu de partidas disputadas, gasi che su mezus bomberi de s'Istàdiu de São
Januário, cun 184 golos. Fiat istadu cussideradu, in una botadura intre 240
pessonalidades ligadas a su Vasco amaniada dae su chidàriu isportivu Placar,
comente su mezus zogadore de s'istòria de su Vasco. In prus de custu, paris cun
Pelé e Rogério Ceni, est s'ùnigu zogadore de su fùbalu brasilianu chi apat
disputadu prus de milli addòvios in sa matessi echipa. Dinamita si ponet in
craru aguarmente pro esser su mezus bomberi de s'istòria de su Campionadu
Brasilianu (190 golos) e de su Campionadu Carioca (279 golos). S'IFFHS l'abàliat
comente su de chimbe goladores prus mannu de su fùbalu mundiale in su campionadu
nassionale de prima partzidura, cun 470 golos in 758 partidas.

Pro su chi pertocat s'internassionale brasiliana, Roberto fiat istadu cumbocadu
a su mundiale de 1978 in Arzentina, marchende tres golos: unu cun s'Àustria in
sa prima runda, e duos contra a sa Polònia in sa segunda. Aiat logradu sa
cumbocadura finas a su mundiale posteriore de 1982 in Ispanna, peroe sena esser
impreadu carchi bia dae Tele Santana s'assussadore brasilianu.



https://sc.wikipedia.org/wiki/Rem_Koolhaas

Remment Koolhaas nau Rem (Rotterdam, 17 de ognassantu de su 1944) est unu
architetu, urbanista e saggista olandesu, de is prus nomenaus in su mundu.

De is prus influentis teoricus de s'architetura de oi, calincunu de is librus
suus funti best seller. In su 1975 fundat cun Madelon Vriesendorp e Elia e Zoe
Zenghelis s'Office for Meropolitan Architecture (OMA), in 1977 at a divenni
socia peri Zaha Hadid. In su 1999 at fundau peri AMO (Architecture Media
Organization), unu think tank, ca publicat peri librus, dedicau a cosas teoricas
de s'architettura e prus in generali de sa cultura, s'identidadi e
s'organizazioni sociali.

In su 1978 scriit Delirious New York, testu ca dd'onat a lestru fama
internazionali. In custu libru, contandu sa storia de New York e de is edificius
suus, cicca de spiegai poitta una citadi casi po nudda pianificada apat donau
forma a su tempus nostru cun dd'unu ettu comenti no nci funti arrenescius a fai
is architetus de su Movimentu Modernu cun is utopias metropolitanas insoru. In
su libru affermat

In su 1980 est unu de is architetus mutius de Paolo Portoghesi a sa Biennali de
Venezia po pigai parti a s'installatzioni "Strada Novissima", ca at a divenni
manifestu de s'Architettura postmoderna.

In su 1995 S, M, L, XL: Small, Medium, Large, Extra-Large affrontat torra su
tema de sa modernidadi in sa sua antitetica estraneidadi a is regulas de
s'architettura de sa tradizioni.

In Junkspace teorizzat sa chi ddi narat bigness, 'olendu nai s'architettura
estrema po dimensionis, po complessidadi, ca diventat una citadi in sa citadi:

De calincunu cunsiderau su primu de is archistarTemplate:Sf, frequentadori de
eventus mundanus, de su legami suu cun Miuccia Prada est nascia una
collaborazioni longa ca dd'at fatu fai is stores de sa maison in New York e Los
Angeles e puru pariccius allestimentus in is sfiladas.



https://sc.wikipedia.org/wiki/Pragh%C3%A8ntzia

Praghèntzia (in italianu: Piacenza; in su dialetu locale Piasëinsa) est una
comuna italiana de 103.487 abitadores, cabitale de sa provìntzia emiliana a su
matessi nùmene. Est paranumenada sa prima nàschida ca in su 1848 fiat istada sa
prima leada italiana chi aiat detzìdidu peri prebissitu de intrare a formare
parte de su Rennu de Sardinna. Posta in sa làcana intre s'Emìlia e sa Lombardia,
est infruentziada economigamente e curturarmente dae Milanu, cun su cale at
relassionadu fitianu sos destinos suos.

Praghèntzia est situada in su paris padanu a un'artària de 61 metros in su
livellu de su mare. Abarrat in s'oru deretu de su Pou, intre sas foghes de su
riu Trebbia a s'uestu e de su traìnu Nure a s'estu. A unos bìndighi chilòmetros
in sa deretura suddu, cumparint sos pendinos de sos mògoros praghentzianos,
primas brabànias de s'Apenninu ligurianu. Sa posissione zeogràfiga, in su
rugramentu intre Lombardia, Ligùria e Emìlia, nd'at determinadu dae semper sas
sortes istratèzigu-militares e nd'at fatu unu nuu importante autocaminale e
ferruviàriu.

Praghèntzia est sa cabitale provintziale de s'Emìlia-Romanna cun su crima prus
continentale, pro cunseghèntzia sos ierros sunt lizeramente prus rìzidos a petus
de sas àteras cabitales provintziales de sa rezione e sas pretzipitaduras sunt
prus mannas. Sas temperaduras mìnimas ierrales rezistradas, in prus de custu,
sunt inferiores a sas de sas leadas lombardas probianas. Sa probiania de sa
bidda a su riu Po zughet de cunseghèntzia ch'in totu sos tempos de s'annu su
crima siat caraterizadu dae umedade forte: a s'ierru, si manifestat cun
frechèntzia manna su fenòmenu de sa neula, a s'istiu sas cundissiones
meteorolòzigas sunt fitianu de afogu istragosu.



https://sc.wikipedia.org/wiki/Pr%C3%B9ssia_(regione_ist%C3%B2rica)

Sa Prùssia antiga(in tedescu: Preußen, in polonesu: Prusy; in latinu: Borussia,
Prutenia, Prussia) fiat una regione chi s'isterriat de sa costera sud-orientale
de su mare Bàlticu fintzas a is lagos de sa Masùria, narada Brus in is cartas
geogràficas de su de 8 sèculos.

Is istòricos cabudianos aiant iscerados is pòpulos prussianos che orientales;
Tàcitu ddis naraiat Aestos. Fiat sinnialada galu in una relatada de Adalbertu de
Praga, unu missionàriu cristianu mandadu de Boleslau I de Polònia pro ddos
cunvèrtere, ma pois bochidu de issos etotu in su 997.

Is rastas archeològicas in Prùssia inditant chi is pòpulos prussianos biviant in
ie a su nessi de su 2000 i.C. Faeddaiant variedades mannas de limbas, intre chi
su prussianu antigu, apartenente a su grupu otzidentale de is limbas bàlticas.

In sa preistòria, sa parte orientale de s'àrea fiat ocupada de is bàlticos
orientales, intames de is bàlticos otzidentales (intre custos is prussianos) chi
biviant in sa Sàmbia e in is àreas de s'uestu. Is bàlticos otzidentales in su
tempus diant formare sa natzione prussiana, is de oriente sa nazione lituana.

S'àrea de sa Prùssia oe est ispatzida intre sa Polònia setentrionale, s'exclave
russa de Oblast de Kaliningrad e sa Lituània.



https://sc.wikipedia.org/wiki/Peter_Eisenman

Peter Eisenman (Newark, 11 de austu 1932) est unu architeto e istoricu de
s'architetura americanu (USA).

Eisenman at leadu sa laurea in Architetura in sa Cornell University, unu master
in Architetura in sa Columbia University, e unu Master of Arts e unu Ph.D. a
s'Universidade de Cambridge. Eisenman in dies de oe insinzada teoria e
progetazione in sa Yale School of Architecture.

Issu at sempr'appidu relatziones culturales istrintas cun intellettuales
europeos, comente s'inglesu Colin Rowe e s'italianu Manfredo Tafuri,
s'architetura sua est poi influenzada dae su pensamentu de sos filosofos
Friedrich Nietzche, Noam Chomsky e Jacques Derrida. Eisenman ind'unu primu
tempus fit notu pro essere unu de sos New York Five, chimbe architetos
(Eisenman, Charles Gwathmey, John Hejduk, Richard Meier, e Michael Graves), chi
aiana espostu sos trabaglios issoro in su 1967 in su MoMA de sa tzitade. Sos
trabaglios de sos chimbe architetos tando fini istados cunsiderados comente una
interpretatzione noa de sas bideas de Le Corbusier. Ma ogniunu de sos chimbe at
poi sighidu un'istrada sua, Eisenman si fit accotziadu a su movimentu
decostruttivista. Peter Eisenman est istadu finas editore de su giornale
Opposition (1973-1984) e de sa Opposition Books.

S'idea de un'autonomia de sa fromma dae sas secustantzias istoricas est sa
rejone pruite Eisenman est istadu ligadu meda a Aldo Rossi, finas si sos
resultados fini medea differentes. In pius sa idea de architetura de s'architeto
americanu est ligada a sa connoschentzia e a s'istudiu de Giuseppe Terragni.



https://sc.wikipedia.org/wiki/Pantasima

Su pantàsima o pantàsma (dae su grecu φάντασμα, phàntasma) est un'essere
folkloricu propriu de contos e paristòrias. Est una presentzia chene corpus, chi
a s'ispissu tenet calicunu elementu inchietante (chene conca, ancas o pedes, e
gai sichinde). Sos elementos inchietantes non si firman inoche, ma sichin
fintzas chin atteros comente s'ora (a su solitu a de notte), su locu
(campusantu), etz.

Su faveddu "pantasima" benit dae su grecu anticu φάντασμα, chi benit dae su
verbu φαντάζω (phantàzo, "ammustrare": dae sa radìchina φαν-, chi esprimit sa
bidea de su "cumpàrrer" e de su "pònner in mustra") tenìat su sinzìficu de
"cumparta" e petzi chin su tempus at picàu cussu suprannaturale pro indittare sa
cumparta de unu mortu. Su pantasima est una fregura chi torrat a cumpàrrer in sa
traditzione populare (folklore) e literaria de belle tottus sas tziviltades. In
sa traditzione orientale e in cussa greca e romana, sa cumparta de pantasimas
non si assotziat a su sentidu de timoria.

Su pantasima est unu pessonazu tipicu de sa litteradura fantastica e de
s'orrore. Unu esempiu fentomadu si podet acattare in s'Amletu de William
Shakespeare. In sos contos goticos e horror, su pantasima istat a s'ispissu in
casteddos e domos betzas. In medas contos pro pitzinnos, su pantasima podet
tènner unu rolu positivu.



https://sc.wikipedia.org/wiki/Pan_Am_World_Airways

Pan American World Airways, abreviada comunamente in Pan Am, fiat istadu su
trasportadore abiàtigu printzipale e prus mannu de sos Istados Aunidos dae su
1927 finas a su faddimentu suo de su 4 de nadale de 1991.

Fundada in su 1927 comente servìtziu programmadu de passizeri e curreu chi
operaiat intre Key West, Frorida, e S’Abana, Cuba, sa cumpanzia fiat devènnida
una de importu, acreditada de medas innoaduras chi aiant formadu s’indùstria
abiàtiga internassionale, incrùdidu s’impreu ispainadu de zetos, jumbos e
sistemas de reservadura informatizados. Fiat istada finas unu de sos membros
fundadores de s’Assòtziu Internassionale de Trasportu Abiàtigu (AITA),
s’assòtziu industriale grobale de sas cumpanzias abiàtigas. Identifigada dae su
logo suo cun unu grobu biaìtu, dae sa paraula “clipper” (aparèchiu mannu pro
bolos transotzeànigos) in sos nùmenes de sos bolarzos e in sos sinzales de
mutida, e dae sos bonetes arbos de sos pilotos suos, sa cumpanzia fiat istada
un’icona curturale de su de 20 sègulos.

In un’èpoga dominada dae trasportadores de bandera chi fiant possèdidos dae sos
gubernos in manera totale o majoritària, fiat finas sa cumpanzia de bandera no
ufissiale de sos IAA. In tempus de su prus de s’era sua, sa base operativa de
Pan Am fiat istadu su Worldport, situadu in s’abioportu John F. Kennedy de New
York.



https://sc.wikipedia.org/wiki/Pamela_Prati

Pamela Prati, nùmene de matriguladorzu Paula Pireddu (Otieri, 26 de santandria
de 1958), est un’atora, ispetagulista e pessonazu telebisencu sarda.

A pustis de s’istrenare de modella e atora in sos annos setanta de su sègulu
coladu, est devènnida cunnota a su grandu pùbrigu in su 1988 addaghi, iscoberta
dae Pierfrancesco Pingitore, lograt su rolu de prima fèmina in sos ispetàgulos
teatrales e telebisencos de su Bagaglino.

In sos annos noranta, s’est partzida dae sa cumpanzia de Pingitore pro
presentare unas cantas emissuras, ponende-si a sa prima a costazos de Pippo
Franco (finas isse aproghilende dae su Bagaglino) in sas primas edissiones de
“La sai l’ultima?”, e a pustis de Teo Teocoli in “Scherzi a parte” e de Gigi
Sabani in “Re per una notte”. In custos annos, at tentu sa possibilidade, in
intro de sas emissuras, de interpretare cun sa boghe cosa sua diferentes
bersionaduras, temas musigales e finas cantones noas, un’esperièntzia chi nch’at
sizidu su cùcuru suo in su 1996 cun sa grabadura de unu discu musigale.



https://sc.wikipedia.org/wiki/Oss%C3%A8tzia_de_Sud

S'Ossètzia de Sud, o Regione de Tskhinvali est unu territòriu perricadu e in
parte reconnòschidu comente istadu, chi s'agatat in su Càucasu. Pèdidu de sa
Geòrgia comente territòriu suo, s'Ossètzia de Sud est de facto una repùblica
indipendente.

S'istèrrida est de 3.900 km² e sa populatzione de unos 55.000 bividores, de chie
sa prus parte bivet in sa capitale Tskhinvali, chi contat unos 35.000
residentes.

S'istadu at decraradu indipendèntzia de sa Geòrgia su 28 de onniasanti 1991. Sa
resposta de su guvernu georgianu est istada de abolire s'autonomia de chi sa
regione gosaiat, chirchende de dda torrare a cuntrollare cun sa fortza. A custos
fatos est sighida una gherra, cumbàtida intre su 1991 e su 1992. Sa Geòrgia at
pois ghiadu àteros cumbatimentos contra s'Ossetzia de Sud in su 2004 e 2008,
s'ùrtimu de chi at tentu comente efetu una gherra intre Rùssia e Geòrgia, in ue
is tropas russas ant torradu a cunchistare totu is territòrios chi cumponiant
s'Oblast autònomu de Ossètzia de Sud.

A s'iscomintzu de sa gherra de su 2008, Rùssia, Nicaràgua, Venezuela e Nauru ant
reconnòschidu s'indipendèntzia de s'istadu, intames de sa Geòrgia chi no nde
reconnòschet s'esistèntzia comente entidade polìtica.

Sa Geòrgia, paris a manna parte de sa comunidade internatzionale, cunsìderat
s'Ossètzia de Sud comente ocupada militarmente de is tropas russas e de su
restu, s'istadu faghet aficu subra s'agiudu militare, polìticu e finantziàriu de
sa Rùssia. Sa Rùssia non permitet a sa Cummissione de Monitoràgiu de s'Unione
Europea de intrare in s'Ossètzia de Sud.

Comente Abcàsia, Nagorno-Karabakh e Transnìstria, s'Ossètzia de Sud est parte de
cussas zonas post sovièticas cun cunflitos astrados. Custos bator istados tenent
relatos bonos s'unu cun s'àteru e formant sa Comunidade pro sa Democràtzia e is
Deretos de is Natziones.



https://sc.wikipedia.org/wiki/Nirvana_(grupu_musicale)

Is Nirvana fiant unu grupu musicale rock americanu formadu de Kurt Cobain (boghe
e ghitarra) e Krist Novoselic (bassista), in Aberdeen, istadu de Washington, in
su 1987. Su grupu at mudadu medas bateristas, intre de chi, su chi nd'at fatu
parte pro prus tempus est istadu Dave Grohl, intradu in su 1990.

A manu de sa fine de is annos 1980 is Nirvana si fiant fatos logu in s'iscena
musicale grunge de Seattle, publichende s'album Bleach, cun s'eticheta
indipendente Sub Pop in su 1989. Su grupu diat isvilupare unu sonu chi
s'apoderaiat subra cuntrastos dinàmicos, mescamente intre versos chietos e
airados, cun ritrogas poderosas. Passados a s'eticheta major DGC Records, is
Nirvana aiant agatadu sutzessu ispensadu cun su sìngulu "Smells Like Teen
Spirit", su primu seberadu de su segundu album Nevermind (1991).

Sa fortuna arribada totu a una borta aiat fatu diventare su rock alternativu
meda populare, e su cantadore Cobain si fiat agatadu inditadu de s'imprenta che
sa boghe de una generatzione, e su grupu in ue sonaiat fiat sa bandera de
s'inzènneru X.

In resposta a custu, s'album de tres, In Utero (1993), diat èssere de fatura
prus ispurtidosa, pagu adatu a is massas, marranadore duncas pro su pùblicu de
ascurtadores. Non aiat fatu difatis bèndidas cumparàbiles a su cabudianu
Nevermind, ma galu un'àteru sutzessu cummertziale, aclamadu de sa crìtica.

S'istòria de is Nirvana at tentu fine cun sa morte de Kurt Cobain in su 1994.
Sunt istados medas is bèssidas pòstumas a sa morte sua, ghiadas de Novoselic,
Dave Grohl e sa fiuda de Cobain, Courtney Love.

Su grupu at bèndidu in totu sa carriera fintzas a oe prus de 25 milliones de
albums isceti in Istados Unidos e prus de 75 milliones in su restu de su mundu.
Is Nirvana sunt intrados in sa Hall of Fame de su Rock and Roll in su 2014, a su
primu annu de eleghibilidade.



https://sc.wikipedia.org/wiki/Movimentu_in_caminu_chirculare

Unu corpu si movet de movimentu in caminu chirculare candu si movet in unu
chircu. Sigomente sas dimensiones sunt duos no si podet pius bogare sa fromma
vetoriale si sa velotzidade cambiat in intensidade (est giamadu su mattessi
paremighe puru si sa velotzidade cambiat in diretzione e vessu).

cun una f generàle e R comente su raju de su chircu. Sigomente su caminu est
chirculare sa velotzidade in su raju est sempre nudda.

Giamamus velotzidade angulare (o pulsatzione), s'angulu pro unidàde de tempu:
issa est medida in rad/s e s'iscriet cun sa litera grèca omega. Cun sa
notatzione de Leibniz pro sas derivadas:

Sa velotzidade tanghentziale est sa velotzidade de sa componente θ
{\displaystyle \theta } in su raju R, e iscriende su vetòre logu cun sa litera
r:

S'acradiadura chi "fortza" su corpu a no s'aviare dae su tzentru si giamat
tzentripeta, in su matessi logu s'acradiadura longu s'angulu si giamat
tanghentziale. Totas duas sunt sas componentes de s'acradiadura posta comente
derivada de sa velotzidade iscrita supra.

Sa prima derivada si giamat acradiadura angulare, s'iscriet cun sa litera grèca
alpha e si medìat in rad/s2. Sa secunda componente de s'acradiadura est sa
tzentripeta. Simplifichende:

Comente pro su movimentu in caminu deretu, custu est su solu movimentu non
paremighe chi si podet istudiare. Podimus bogare ancora sos vetòres in unu
istudiu fazile. Sigomente



https://sc.wikipedia.org/wiki/Miriam_Makeba

Zenzile Miriam Makeba (Johannesburg (Sudàfrica), 4 de martu 1932 – Castel
Volturno, 28 de santandria 2008) est istada una cantante e attivista pro sos
derettos ziviles sudafricana.

Sa carriera professionale sua fit cominzada in su 1950 cun su grupu de sos
Manhattan Brothers, poi aiat fundadu unu grupu sou The Skylarks e cantaiada
cantones chi fini una miscela fra su jazz e sa musicas traditzionales de su
Sudàfrica. In su 1959, si fit esibida in su musical King Kong a fiancu de Hugh
Masekela, chi poi fit diventadu su maridu. Sempre in cuss'annu aiat fattu una
essida in d'unu documentariu anti-apartheid Come Back, Africa de Lionel Rogosin
e s'annu poi fit istada invitada a su Festival del cinema di Venezia; una olta
arrivida in Europa aiat dezisu de non torrare in Sudàfrica. Gai si fit
trasferida a Londra, inue aiat connottu Harry Belafonte, chi l'aiada agiuada a
si trasferire in sos Istados Unidos. In America aiada incisu meda de sas
cantones suas pius famadas, comente Pata Pata, The Click Song ("Qongqothwane" in
limba xhosa) e Malaika.

In su 1966 Miriam Makeba at rezidu su Grammy pro sa mezus incisione folk pro
s'album An Evening with Belafonte/Makeba, realizzadu umpare a Belafonte. In
s'album fin trattados jaramente temas politigos contra a s'apartheid. In su 1963
aiat fattu sa propria testimonianzia a su comitadu contra a s'apartheid de sas
Natziones Unidas. Su guvernu sudafricanu aiat rispostu cundannende·la a s'esiliu
e ponzende a banda sos discos suos.



https://sc.wikipedia.org/wiki/Matteo_Ricci

Matteo Ricci (Macerata, 6 de santuaine 1552 – Pechino, 11 de maiu 1610) est
istadu unu matematicu, geografu e tradutore italianu.

Fizu de una antiga e nobile familia aiat cominzadu a istudiare cun profittu
mannu dae minore; a 9 annos aiat cominzadu a frecuentare su Collegiu de sos
Gesuitas e a 16 annos est istadu mandadu a Roma a istudiare Giurisprudenza. In
su 1571 est istadu ammittidu a su noviziadu de sos gesuitas. Matteu est partidu
pro s'Oriente in su 1577 dae Coimbra e a poi de meses de viaggiu est approdadu a
Goa. Dae inoghe est partidu pro Cocìn inue benit ordinadu preideru. Una olta in
Macao Ricci pedit de andare a Shaozhou e a Pechino. Arrividi a Pechinu daboi de
tantas peripezias sa prima olta in su 1597 e daboi bi est torradu in su 1601 cun
autorizatzione iscritta de s'imperadore Wanli. In pagu tempus Ricci cunvertidi
unu numeru mannu de funtzionarios de s'imperu, sos cales lu aian aggiuadu a
tradurre testos iscientificos e a sa redatzione de su Mappamondo. Ada traduidu
in latinu liberos de Confuciu, e in cinesu sos primos 6 liberos de sa Geometria
de Euclide, e testos de astronomia e geografia. Mortu a Pechino, est istadu
sepultadu in unu terrinu offertu dae s'imperadore, e pro sa prima olta in
s'istoria de sa Cina est istadu cunzessu unu terrinu de s'istadu pro
un'istranzu. Ancora oe in Pechino esistit sa tumba sua. Giuliu Andreotti in su
2001 at bidu custa tumba, e torradu in Italia ada iscrittu unu liberu:"Un
gesuita in Cina: Matteo Ricci, dall'Italia a Pechino".



https://sc.wikipedia.org/wiki/Martin_Weinek

Martin Weinek est nasciu a Leoben su 11 de làmpadas de su 1964. Est attori,
doppiadori, enologu, viticoltore, regista e imprenditori austriagu.

Formau de su 1983 a su 1986 de su Prof. Peter P. Jost, si poniri a fai teatru a
cumentzai de su 1986 po calincuna produtzioni viennesa. Su primu compitu
pitticheddu in unu film est stetiu cussu de s'ascensorista in su film Nachsaison
(Bassa stagioni).

In su 1987 si pigara una pati in s'opera teatrali Der Lechner Edi schaut ins
Paradies de Jura Soyfer a sutta a sa regia de Georg Mittendrein po su festival
Ruhrfestspiele Recklinghausen e sa pati de su spazzinu in su film Müllomania de
Dieter Berner.

In mesu a su 1988 e a su 1989, est stettiu ingaggiau a su Jura-Soyfer-Theater a
Vienna e puru po traballus prus pitticcheddus, e traballara cumenti regista,
direttori artistigu e produttori. In su 1989 est in sa serie televisiva
austriaca Calafati Joe. De su 1990 a su 1991 est direttori artistigu de su
Hernalser Stadttheater a Vienna.

De su 1999 arribat sa popolaridadi sua in Italia gratzias puru a sa serie
televisiva austriaca Il commissario Rex.



https://sc.wikipedia.org/wiki/Magadan

Magadan (in russu Магадан) est una tzitade de unos 96.000 bividores, capitale de
s'oblast de Magadan, in s'estu istremu de sa Rùssia asiàtica.

Magadan est una tzitade isulada de su restu de sa Rùssia, a chi est acapiada
isceti peri una istrada chi dda aunit a sa Khamchatka. Sa tzitade chi s'agatat
prus pagu istesiada est Jakutzk, posta a unos 2.200 km de distàntzia.

Est connota che su tzentru amministrativu de unu cunglomeradu de campos de
traballos fortzados pro is presoneris oponidores a su regimene comunista, in is
tempos de s'Unione Soviètica. Oe bi s'agatat su Monumentu a is vìtimas de Stalin
in memoria de custu fatu.

Magadán fiat fundada in su 1930 in s'oru de su frùmene Magadan, a curtzu de sa
cussòrgia de Nagayevo. Durante su guvernu de Josif Stalin fiat logu de importu
pro sa trasida de is presoneris mandados a is campos de traballu (is gulages).

Dae su 1932 a su 1953 fiat su tzentru amministrativu de sa minera de oru majore
de sa Dalstroy, organizatzione de su NKVD (acrònimu de Naródniy komissariat
vnútrennij del, chi fiat unu dipartimantu de s'aparatu istatale sovièticu),
incarrigada de is campos de traballu. Prus a fatu Magadan fiat fata portu pro is
esportatziones de oro e àteros materiales estraidos in sa regione de Kolymà. Pro
custu fatu sa populatzione fiat crèschida meda in presse e su 14 de trìulas 1939
aiat balangiadu tìtulu de tzitade.



https://sc.wikipedia.org/wiki/Ludwig_(mortores_seriales)

Marco Furlan (Pàdua, 16 ghennarzu 1960) e Wolfgang Abel (Düsseldorf, 25 de
martzu de 1959) sunt duos mortores seriales chi aiant cumìtidu mortorzos in su
nordu-estu de s'Itàlia continentale, in Alemània e in Olanda intre su 25 de
austu de 1977 e su 7 de ghennarzu de 1984, rebindighende sos crìmines issoro cun
boladoreddos nounatzistas sinzados cun su marcu Ludwig.

S'aspetu chi aiat còrfidu de prus s'opinione pùbriga a s'ora de su detenimentu
de sos membros de su grupu “Ludwig” fiat istada s'orìzine sotziale de Furlan e
Abel, fizos de sa burghesia arta de Berona e aproghilados dae su bighinadu de
Borgo Trento, unu de sos prus prestizosos de sa tzitade.

Marcu Furlan fiat fizu de su deretore de su tzentru de uscrados de s'Ispidale
Tzivile Mazore de Berona – sintomàtigu est su fatu chi meda de sas bìtimas de
“Ludwig” fiant istadas brusiadas bias – e, a s'ora de su detenimentu, fiat a
probe de s'indutorare in matèrias fìsigas inche s'Universidade de Pàdua.

Wolfgang Abel fiat fizu de unu cussizeri delegadu de una cumpanzia de
asseguràntzias alemanna e istaiat in Negrar, una bidda de su de Berona, peroe in
su tempus coladu aiat bìvidu in Mònagu de Bavària puru. Aiat logradu unu diproma
de dutore in matèrias matemàrigas cun notas màssimas e traballaiat cun babu suo
in sa matessi cumpanzia de asseguràntzias.

Ambos formaiant parte de unu grupu chi, a sos tempos, teniant s'avesu de
s'addoviare in sa pratza Vittorio Veneto de Borgo Trento. Cumpartziant s'idea de
innetare su mundu dae disamparados, omossessuales, drogudependidores, preìderos
cun s'ùniga curpa de aer cumìtidu pecados in sa zoventura, gasi etotu che dae
discutegas e tzines a lughes rujas.

Su primu mortorzu realizadu dae sos duos remontat a su 25 de austu de 1977,
addaghi Guerrino Spinello su senadomo fiat istadu brusiadu in sa Fiat 126 sua in
Berona.

Su 17 de nadale de 1978, prus de un'annu a pustis de su primu mortorzu, fiat
istadu ochìidu Luciano Stefanato su camareri, un'omosessuale, assassinadu cun
prus de 30 istocadas e agatadu cun sas duas atzas galu infertas in s'ischina, in
Pàdua. Belle un'annu prus a tardu, in Benètzia, fiat istadu ochìidu cun unas
trinta istocadas Claudio Costa, unu drogudependidore de 22 annos.

Posteriormente, sa croba de mortores seriales aiat ochìidu in su 1980 a Alice
Maria Baretta sa prostituta antiga cun corfos de istrale e marteddu. Su 25 de
santandria de su matessi annu, ambos aiant rebindigadu pro sa prima bia cussos
crìmines cun su nùmene de Ludwig, imbiende una lìtera a “Il Gazzettino” de
Berona. Fiant istados finas acusados de aer postu fogu, su 25 de maju de 1.981,
a sa turrighedda de Porta San Giorgio in Berona, un'istrutura minore abandonada
chi faghiat parte de sas fortifigaduras austrìagas bezas, devènnida
un'istranzadorzu de iscaminados e senadomo. In sa pira fiat mortu Luca
Martinotti su deghesetarzu, chi fiat barighende sa note in ie cun un'àteru
amigu, abarradu fertu in manera grae. Pro custu crìmine fiant istados
assòrvidos. Resurtat sa lìtera de rebindigadura de su fogu a “La Repubblica”.

Su 20 de triulas de 1982, aiant ochìidu padre Gabriele Pigato e padre Gabriele
Lovato, ambos monzos de setanta annos de su Santuàriu de Nostra Sennora de Monte
Berico in Bissèntzia. Sos duos monzos fiant passizende in via Cialdini (una
carrera chi òrizat sos muros de sa domo zeneralìtzia), addaghi fiant istados
assartados a corfos de marteddu dae ambos zòvanos. Padre Gabriele fiat mortu
deretu, cando chi padre Giuseppe fiat abarradu anguniende in su solu; l'aiant
trasportadu a s'ispidale San Bortolo, peroe onzi tentativu de lu sarvare fiat
istadu inùtile. Su 26 de frearzu de 1983, aiant ochìidu in Trentu donnu Armando
Bison su satzerdote, chi fiat istadu agatadu cun unu puntaboru infertu in sa
carrotza, cun unu santucristu apicadu.

Su 1 de martzu de 1983, aiant postu fogu a su tzine a lughe rujas Eros de
Milanu, in ue fiant mortas ses pessones e trintaduas fiant arreadas fertas. Una
de sas bìtimas mortales, Livio Ceresoli de 46 annos, fiat unu meigu chi non
s'agataiat in su tzine e chi bi fiat intradu pro azutoriare, abarrende leadu in
petus dae sas framas: aiat retzidu sa medalla de oro a sa memòria pro sa
balentia tzivile. Sos duos aiant fatu torra sas faìnas issoro su 17 de cabudanni
de 1983, causende 13 mortos in sa pira de su crube sessuale “Casa Rossa” de
Amesterdamu.

S'8 de ghennarzu de 1984, aiant tragadu unu fogu a discutega “Liverpool” de
Mònagu; in sa pira fiat morta una pessone (una camarera de orìzine italiana chi
traballaiat in s'istabilimentu) e àteras sete fiant abarradas fertas; in su
boladoreddu de rebindigadura fiat iscritu “In su Liverpool non si coddat prus!”.

Su 4 de martzu de 1984, ambos si nche fiant zutu a sa discutega Melamara de
Castiglione delle Stiviere in su de Màntua, in ue s'agataiant batorchentos
piseddos, su prus caratzados pro sa festa de carrasegare. In unu mamentu de
cunfusione, unu de sos duos, disfrassadu a Pierrot, aiat fatu intrare s'àteru a
sa discutega, abrende-li un'essida de seguràntzia. Fiant penetrados a
s'istabilimentu batende duas bussas chi cunteniant duas canistras de benzina.
Mesucuados in unu cuzone iscuru, aiant cumintzadu a betare benzina a sa mocheta
e l'aiant impiradu, sena tenner in contu chi sos istabilimentos pùbrigos si
fiant dèvidu probider de rebestimentos in materiales contrafogos, a pustis de sa
pira de su tzine Statuto, acontèssida in Turinu in su frearzu de su 1983.

Abel fiat istadu sutapostu a unu peritamentu sichiàtrigu, dimandadu finas dae
sos defendidores de Furlan, Piero Longo e Niccolò Ghedini. Furlan si negaiat a
si sutaponner a sos cullòchios. Balloni e Reggiani sos ispetzialistas aiant
atrogadu chi Abel teniat una capatzidade lmitada de produer resonamentos in
tempus de sos mortorzos, in prus de custu aiant rapresentadu chi Abel fiat
crèschidu sena sos atentos afetivos chi permitint de fraigare una pessonalidade
sana. Su peritamentu fiat istadu meda cuntierradu.

Su 15 de làmpadas de 1988, sa Corte de Apellu de Benètzia aiat ispresonadu sos
duos pro ispiradura de sos tempos de impresonamentu e aiat cumandadu a Furlan
s'abarrada obrigada in Casale di Scodosia, una bidda de su de Pàdua, dae ue
Furlan si nche fiat fuìdu in su maju de su 1991, pagu ora in antis de sa
cundenna definitiva in sa cassadura. L'aiant atzapadu in su maju de 1995 in
Creta, in ue biviat suta de unu nùmene farsu e fiat istadu batidu torra a
Itàlia; intre tempus, su 10 de abrile de 1990, sa Corte de Apellu de Benètzia,
presìdida dae Nicola Lercano, l'aiat cundennadu in rebellia a 27 annos de
presone, e sa cundenna fiat istada cunfirmada s'11 de frearzu de 1991 dae sa
Corte de Cassadura; in sa matessi ocasione, finas Abel fiat istadu cundennadu a
27 annos. Pagu ora a pustis de su detenimentu, Marco Furlan aiat proadu a si
suitzidare in presone, chirchende de s'inforcare a sas istancas cun unu lentolu.

Su 18 de abrile de 2008, aiant ispainadu sa noa de sa detzisura de su Tribunale
de bizilàntzia de Milanu de cunfiare a Marco Furlan in proa a sos servìtzios
sotziales. Furlan, peri su legalista suo, Corrado Limentani s'abogadu milanesu,
aiat pèdidu de poder dassare su penadorzu a de die pro bi torrare a de note e in
sos agabos de chida. Belle gasi, s'organismu zudissiàriu aiat detzìdidu de non
li cuntzeder su rezìmene abertu, si nono prus a prestu su cunfiamentu a sos
servìtzios sotziales, tenende in contu su cumportamentu bonu de su mortore
seriale e s'agabu de pena oramài crompidore, prebidu pro su cumintzu de su 2009.



https://sc.wikipedia.org/wiki/Louisiana

Sa Louisiana (/luːˌiːziˈænə/ o/ˌluːziˈænə/; in frantzesu: État de Louisiane,
[lwizjan]; Creolu de Louisiana: Léta de la Lwizyàn) est unu istadu federadu de
sos Istados Unidos de Amèrica. Sa capitale est Baton Rouge, sa prus manna
tzitade New Orleans.

Sa Louisiana allàcanat in su norte cun s'Arkansas, in s'est cun su Mississippi,
in s'ovest cun su Texas. Si ghetat a manu de sud in su golfu de su Mèssicu. Est
su de 31 istados prus istèrridos e su de 25 prus populados de sos 50 de sa
federatzione.

Sa Louisiana est su solu istadu cun partziduras amministrativas in parròchias,
chi cunsonant cun sas conteas de sos àteros. Sa parròchia cun prus bividores est
sa de Baton Rouge, sa prus istèrrida sa de Cameron.

Manna parte de su territòriu de sa Louisiana est istadu formadu de sos aremos
lassados de su frùmene Mississippi, chi ant lassadu unu delta mannu e una
costera rica de paules benas.

A suta de medas bisuras, s'aèrgiu urbanu de s'istadu, ant tentu influèntzia
manna de s'ammesturu de culturas frantzesas, ispagnolas, amerindas e africanas,
chi si sunt sighidas in sa zona de su sèculu XVIII.

Sa Louisiana est territòriu de sos Istados Unidos de su 1803, in antis fiat giai
istada siat colònia ispagnola, siat frantzesa. In prus s'economia de sa zona
s'apoderaiat meda de cummèrtzioas de iscravos betidos de s'Africa otzidentale.

A pustis de sa Gherra Tzivile, sas autoridades americanas ant fatu pressiones
medas pro s'anglitzizadura de sa regione, e in su 1915 s'inglesu fiat fatu sola
limba uffitziale de s'istadu, in antis sa limba prus faeddada fiat su frantzesu.

In die de oe sa limba de majoria est s'inglesu, ma unos 5.5% de sa populatzione
tenet s'ispagnolu a limba mamma,e unu 4.5% su frantzesu, contende in custu
peschentu fintzas su Creolu Frantzesu de Louisiana.

Sos nomìngios sunt "Bayou State" (Istadu benatzosu) e "Child of the Mississippi"
(Figiu de su Mississippi).



https://sc.wikipedia.org/wiki/Litteradura_sarda

Est sa literatura iscrita in cale si siat bariante de sa limba sarda o de sas
limbas faeddadas in Sardigna, ma finas sos iscrittos de autores sardos in
atteras limbas.

Sos primos documentos inue sun presentes sas prima peraulas in sardu sunu
istados iscrittos in su Xmu seculu. Si trattat de sos attos de regalia fattos
dae sos Judikes a sos varios cunventos de i-su continente europeu e de i-sos
condaghes chi fini documentos amministrativos, cumpilados dae i-sos padres.

Unu de sos primos documentos pubbricos, iscrittu cumpletamente in sardu, est su
codice de sas Legges comunales de Tàtari (Statuti Sassaresi). Sas versiones pius
antigas sun duas, una iscritta in latinu, s'attera in sardu. In sa pergamena
iscritta in sardu b'est marcada sa data 1316. Custu documentu est de grande
valore pruite testimonzat de comente fit regulada sa cosa pubbrica in su comune
liberu de Tàtari. Custu codice est bistadu pois adottadu dae atteros comunes
sardos. Sempre in su XIVmu seculu Mariano IV haiad promulgadu sa Carta de Logu,
chi ateru no est si no su Codice de sas legges de s'Istadu de s'Arborea. Sa
carta est bistada poi modificada e aggiornada dae sa fiza de Mariano Eleonora.
Sa legges de Arborea sunu cunsideradas tra sas pius interessantes in su panorama
internatzionale de i-cussu tempus.



https://sc.wikipedia.org/wiki/Limpiadura_%C3%A8tnica

Limpiadura ètnica, o epuratzione ètnica, est unu faeddu chi iscerat cumbènidos
polìticos disvariados a fine de obligare grupos ètnicos pretzisos a lassare sa
sede de residèntzia pro s'acussorgiare aterùe (movidura fortzosa, agrustamentu
fortzosu).

Cun su metessi faeddu podet èssere inditada s'emigratzione fortzosa, sa
trasladura de populatziones o sa deportatzione, fintzas a su genotzìdiu de una
comunidade discriminada a causa de critèrios religiosos, linguìsticos,
sotziales, ideològicos, istratègicos o cumbinadura de custos critèrios.

Su cuntzètu de limpiadura ètnica, prus a prestu chi inditare is maneras de
movidura, faghet fetianamente riferimentu a sa proponidura de isperedere unu
grupu ètnicu a intro de unu territòriu. In lìnia prus generale su faeddu
ammuntat unu ispetru ampru de cunditziones, chi andant de s'emigratzione
fortzosa a degollos de massa e su genotzìdiu.

S'espressione est fatufatu discoidada de is analistas polìticos, sende chi diat
pòdere èssere interpretada che unu eufemismu impitadu de chie dd'usat pro
chircare de manipulare sa realidade de is fatos, aplichende connotatziones
positiva (limpiare, purificare, reabilitare) a unos atos moralmente
cundennàbiles.

S’espressione « purificatzione ètnica » est tradutzione literale de su
serbo-croatu "etničko čišćenje"  cumpàssidu in su 1860, iscritu de s'iscritore
serbu Vuk Karadžić (1787-1864) in una monografia istòrica subra su « Cunsìgiu de
su gouvernu serbu », formadu in su 1805 de Karađorđe a pustis de una rebellia
serba contra is otomanos.

Est tando chi s'impitat su vèrbiu ocistiti (limpiare), pro inditare
s'ischirriadura de is etnias e s'atu de bogare de unu territòriu cudda chi no
est cunsiderada cherfida: «  A pustis chi, in su 1807, is serbos aiant
cunchistadu e limpiadu Belgradu de is turcos, su Cunsìgiu si fiat tramudadu de
Smederevo a Belgradu » (is « turcos » designados in custu cuntestu sunt totu is
musulmanos, assimilados in blocu a is antigos Otomanos). 



https://sc.wikipedia.org/wiki/Limba_ingresa

S'inglesu (nòmini nativu English, IPA: ['ɪŋglɪʃ]) est una limba indo-europea chi
apartenit a su cambu ocidentali de is limbas germànicas, cun s'olandesu, s'altu
e basciu tedescu, su fiamingu e su frìsone. Cunservat ancora una làdina
parentela con su sàssoni continentali (dialetu de su basciu tedescu).

In prus, su vocabolariu tenet medas faveddos chi sun de orizine non germanica,
ma latìna: prus de su 50% de cussos de erentzia latina benin dae su frantzesu e
fin intraos in su lessicu ingresu pro more de sa dominadura normanna in sos
seculos a pustis de su 1066 (cando sos ducas de Normandia aian conchistau
s'Inghilterra anglo-sassone chin sa battalla de Hastings) e fintzas grassias a
su rinaschimentu colande pro su latinu issientificu. Pro custu, una de sas
carateristicas prus làdinas de su lessicu ingresu est sa richesa de sas cropas
sinonìmicas, una de erentzia germanica e s'atera de erentzia latina, pro
inditare sa matessi cosa in manera unu pacu differente (es.: freedom/liberty;
pig/pork; spear/lance, amount/quantity, first/prime, ecc.).

Si carculat chi sos chi faveddan ingresu che limba mama (English as a native
language, ENL) sian unos 350 miliones, sos chi lu faveddan che secunda limba
(English as a second language, ESL), ovverosiat paris chin sa limba mama de su
locu, sian unos 300 miliones, sos chi lu faveddan che limba istranza (English as
a foreign language, EFL), ovverosiat imparada in iscola ma chi non si impreat,
sian unos 100 miliones. Edduncas, su numeru de chie non chistionat ingresu che
limba mama superat cussu de sos chi lu faveddan dae sende naschios.

Una chirca chi at fattu Joseph M. Williams in Origins of the English Language at
carculau sas pertzentuales in 10.000 paragulas picadas dae literas
commertziales:



https://sc.wikipedia.org/wiki/Limba_b%C3%A8rbera

Su bèrberu est sa lìngua de is Bèrberus, est una lìngua camìtica chi fait parti
de sa familla linguìstica camito-semìtica, e est parenti cun s'egìtziu antigu e
cun s'arabu. Is prus momentus antigus de su bèrberu funt rappresentaus de su
lìbicu antigu.

In italianu, berbero benit de su frantzesu berbère, chi pigat torra sa
pronùntzia magrebina de su arabu barbar. Su fueddu arabu probabilmenti benit de
su latinu barbarus, nòmini po is popolatzionis de lìngua no latina. Una
etimologia populari, arrelatada giai de Ibn Khaldūn, narat chi is Arabus, chi no
cumprendiant chini fueddàt su bèrberu, narant chi "faiant sonus chi no si
cumprendiant" ("narai sonus chi no si cumprendint" si narat in arabu barbar). Oi
is Bèrberus no baliant prus a si intendi lamai cun custu nòmini (in arabu barbar
bolit nai fintzas "bàrbaru"), e preferint a imperai po sei su fueddu bèrberu
amazigh (a su prurali imazighen, "òminis lìberus"), e po sa lìngua bèrbera su
femininu tamazight.

Is bèrberos sunt is abitantes originàrios de de s'Africa mediterrànea e oe sunt
ispartzigninados in unu territòriu mannu de su nord de s'Africa, chi andat dae
s' Egitu, Libia, Tunisia, Algeria, Marrocu, Mauritania, finas a su Mali, Niger e
Burkina Faso (Tuareg); fintzas is antigos abitantes de is isulas canarias in
capas faeddaiant su berberu. Aende in contu sa mannària de su territoriu in ue
istant, si cumprendet chi esistint dialetos meda de su berberu (unos 300). In
custos territòrios faeddant mescamente su bèrberu e s'arabu, limbas chi si sunt
unu pagu ammesturadas cun su tempus. Pro su chi pertennet a is faeddadas podimos
nàrrere ca in su sud de su Marrocu est faeddadu su Chleuh, in su nord su Rif su
Tuareg chi est sa limba berbera de is nomades de su Sahara.



https://sc.wikipedia.org/wiki/Launeddas

Is launeddas (reuleddas in logudoresu) sunt un'istrumentu musicale a alenu
sighidu, de impreu populare fintzas dae sos tempos prus antigos. Unu brunzeddu
agatau in su sartu de Ìtiri, chi amostat unu sonadore de launeddas, nde
testimonzat s'esistèntzia giai in su tempus nuraghesu. Est fatu de canna de
arriu segada in su mentras de sa luna manna de freàrgiu e lassada sicare pro
nessi tres annos.

Francu in sas bandas in ue fiat difusu su cantu a tenore, mescamente in su
Campidanu e in su Sarrabus, sa presèntzia de unu sonadore de launeddas fiat
indispensàbile pro acumpangiare sos ballos, mescamente in sas festas. Sa fortuna
de sos sonadores est andada minimende in su cursu de su Noighentos, finas a sos
annos Otanta cando pro more de istùdios subra de sa mùsica ètnica, est torradu a
nàschire s'interessu pro s'istrumentu.

Unu contributu indipensabile in s'istudiu de s'istrumentu l'hat dadu su
musicologo danesu Andreas Fridolin Weis Bentzon chi hat registradu e trascrittu
in pentagramma medas sonadas traditzionales.

Is Launeddas funt andadas sparessendi a pagu a pagu in su ‘900, parti poita ca
funt arribaus in Sardigna is sonetus e parti poita est arribada, de foras,
fintzas atra casta de musica.

Su primu a essiri intrau in d’una sala de registratzioni est stetiu Efisceddu
Melis (1890-1970), sonadori de sa Scola de su Sarrabus. Funt abarraus is
documentus de is registratzionis chi hat fattu me in Milano in si 1930, 1937,
1950 e 1962, in parti in discus a 78 girus chi funt stetius, de pagu, torraus a
masterizzai e pubbricaus in CD. (Punte organu)

Connotu po essiri su mellus sonadori chi s’arregordit, (Mediana) iat tentu una
fida turmentada. Me is sonadas cosa sua ddu adiat troppu novidadis e no praxiant
meda me is pratzas de is ballus, anca is baddadoris no fiant avesus a nodas
diversas meda de is chi iant sempiri intendiu. Praxiat de prus, Antoni Lara
(1886-1979), issu puru de Bidda de Putzu chi fadiat a gara cun Melis po essi
capassu, ma issu fiat prus arrispetosu de sa traditzioni. (Mediana a pippia)

I duus sonadoris iant circau po totu vida de si nci passai pari pari, fintzas a
candu, a s’oru de 70 annus si fiant postus de accordiu po fai una registratzioni
impari. Su risultau est stetiu una de is prus bellas cuncordias chi si siant mai
intendias, registrada in Milano in su 1962. (Punte organu e Fiorassiu)

Sa Scola de su Sarrabus est sighida a andai a innantis gratzias a Aureliu Porcu
(Bidda de Putzu) e a Luigi Lai (Santu 'Idu) chi, me is annus de sa crisi de is
launeddas ant sighiu a mantenni bia sa tradizioni e gratzias puru a medas
amministratzionis comunalis, ant amostau a medas giovanus sa conoscenzia insoru,
boghendinci, fortzis po sempiri, su pirigulu de sparessi de is sonus de canna e
de custa musica antiga.

Atru sonadori, scienti de Melis e Lara, chi at lassau su Sarrabus po andai a
bivi a Oristanis (Santa Justa), est stetiu Felicinu Pili (1919-1982). Issu at
tentu importantzia manna po fai connosci in Oristanis sa moda de sonai de su
Sarrabus, a prus pari accumpangendi i Gruppus Folkloristicus chi insaras fiant
cumentzendi a sì formai. (Tripidi a Fiorassiu)

Sa scola de sa Trexenta at tentu cumenti de rappresentanti prus importanti
Dionigi Burranca de Samatzai, ma chi biviat in Ortacesus, scienti de Beppi e
Francischeddu Sanna. Burranca (Mediana a pippia) tenit su meritu puru de ai
scipiu atirai a sa musica sarda sonadoris no sardus, chi ant imparau is sonadas
de is launeddas po ddas torrai a fai cun atrus strumentus. Su scienti prus mannu
chi hat tentu, Sergiu Lecis de Assemini est stetiu unu de is organizzadoris de
s’Associazioni Culturali “Sonus de Canna” chi est fadendi un’opera importanti de
ricerca e valorizzazioni de is launeddas a prus pari po sa Scola de sa Trexenta.

Su Campidanu de Oristanis puru at tentu unu sonadori nomenau: su Brichi, de
Crabas, ma nemus tenit arregordu de is sonadas suas. Oi in diri sa traditzioni
benit poderata de Giovanni Casu (Paui) chi secundu AF Bentzon sonada in d’una
manera prus antiga de is sonadoris de is atras scolas. (Passu ‘e tresi)

Unu sonadori chi tenidi unu stili diversu est Beppe Cuga de Ovodda, bidda de sa
Barbagia, chi sonat ballus chi assimbillant a i cussus de cabu ‘e susu sonaus a
sonettu. In custus urtimus annus at bessiu a pillu medas sonadoris nous, chi
funt unu bellu spettu po is launeddas, po is annus chi ant a benni.



https://sc.wikipedia.org/wiki/Istraditamentu

S'istraditamentu o istraditadura est una forma de cooperadura zudissiària intre
Istados e cunsistit in s'intrega, dae bandas de un'Istadu, de un'individu chi si
siat refuzadu a su territòriu suo, a un'àteru Istadu, in manera chi siat
sutapostu a su zudìssiu penale (in custu casu, si faeddat de istraditamentu
protzessuale) o li siant incrividas sas penas si zai est istadu cundennadu (in
custu casu, si faeddat de istraditamentu isecutivu).

Su còdighe penale italianu s'òcupat de s'istraditamentu in s'art. 13, su cale
apostìvigat chi s'istraditamentu est reguladu dae sa leze penale italiana, dae
sos acordos e dae sas custumàntzias internassionales.

S'istraditamentu de su tzitadinu podet esser autorizadu petzi cando est prebidu
formarmente dae sos acordos internassionales.

In prus de custu, su Custituimentu, in sos art. 10 e 26, apostìvigat chi est
proibidu s'istraditamentu pro delitos polìtigos; sende gasi, no intrant a custu
disponimentu sos delitos de zenotzìdiu e crìmines contra a s'umanidade. No est
autorizadu s'istraditamentu a paìsos in ue b'est in fortza sa pena de morte, in
onzi modu, casu si nche sizat unu cumbèniu subra de s'istraditamentu, sa no
aprigadura de sa pena de morte contra a sa pessone istraditada abarrat
cundissione sena chi nono.



https://sc.wikipedia.org/wiki/Interpol_(cumpressu_musicale)

Is Interpol sunt unu cumpressu musicale rock americanu nàschidu in su 1997 in
New York.

Sa mermadura originale fiat cumponida de: Paul Banks (boghe, ghitarra), Daniel
Kessler (ghitarra, boghe), Carlos Dengler (bassu, tastieras) e Greg Drudy
(tumbarinos). Drudy at lassadu in su 2000 e Sam Fogarino at pigadu su logu suo.
In su 2010, cun s'agabu de sa registradura de s'album de bator fintzas Dengler
at lassadu pro sighire unu progetu propiu.

Is Interpol, cun ateros nòmenes apretziados comente The Strokes, Longwave, The
National e Stellastarr, faghent parte de cussos cumpressos de sa ròdia musicale
indie de New York chi si sunt distinghidos pro nde torrare a pesare interessiu
pro su genere post-punk a primìtziu de sos annos 2000.

S'album de inghitzu, Turn on the Bright Lights, a sa bessida in su 2002 at tentu
is mègius bàntidos de sa critica. Is traballos a sighire no ant mai arretzidu
matessi apretziamentu ma nde ant fatu crèschere sa fama.

Partent pro su primu tour in su 2001, ma su primu album, Turn On the Bright
Lights, bessit in su 2002. De tando is Interpol diventant famados intra is
ròdias Indie.

Su segundu album, Antics, est de su 2004 e sighet a unu tour chi at tentu durada
pro totu su 2003. Su cumpressu cumponet fintzas sa colonna sonora pro sa serie
de telebisura Six Feet Under.

S'album de tres, Our Love to Admire, est de su 2007. Est su primu traballu
issoro impare una una major discografica, sa Capital Records, e su primu a no
èssere totu produidu de issos..

In su cabudanne 2010 bessit s'album de bator, Interpol, ma in antis est giai
pubricadu in internet su primu single isceberadu: Lights. Est s'ùrtimu album cun
Dengler, chi teniat giai bidea de triballare in àteros progetos.



https://sc.wikipedia.org/wiki/Ignatziu_de_Loyola

Ignatziu de Loyola (Loyola, 24 de nadale 1491 - Roma, 31 de trìulas 1556) est su
fundadore de sos Gesuitas, e in su 1622 est istadu proclamadu santu dae su paba
Gregorio XV.

Est naschidu in Loyola in sa provintzia basca de Guipùscoa. Picioccu de 15-16
annos est paggiu de su Tesoreri de su Regnu de Castiglia (Juan Velasquez de
Cuellar). Giovanu ada frecuentadu su mundu de sa Corte e-i su mundu militare.
Est presente a sa difesa de unu casteddu a Pamplona, attaccadu dae sos
frantzesos: benidi feridu a un'anca dae unu colpu de bombarda (1521).

Appuntada in unu quaderneddu su chi fudi vivinde e sos pensamentos chi li
passaina po sa mente. Andada a Monserrat, in Catalogna, a su Santuariu de Nostra
Signora. Si cunfessada e faghede unu izadolzu, veglia d'armi, denanti de sa
Madonna. Làssada s' arma chi teniada, e bestidu poberamente, partidi cun
s'intenzione de andare a Gerusalemme, faghere penitentzia e faeddare de Cristos
a su prossimu. Ma dae Gerusalemme devede torrare in Ispagna. Intantu ada
cumpresu chi devede istudiare po podere agiuare sos ateros.

In s'ijerru de su 1528 partidi solu e a pe, e andada a Parigi a istudiare in
s'Universidade da sa Sorbonne. Allogiada in s'ispidale, chi est su logu inue
andana sos poberos, e po vivere pedit s'elemusina. In su 1533 diventada Magister
Artium.

No istudiat solamente però, ma chircat cumpagnos chi chelzana condividere su
progettu de vida chi tenet in mente. In su 1534 ada conchistadu ses cumpagnos :
Pierre Favre (frantzesu), Francisco de Xavier (de Navarra), Alfonso Salmeron,
Diego Laynez, e Nicolas Bobadilla (ispagnolos), Simao Rodrigues (portughesu). Su
15 de austu 1534 si incontrana a Montmartre affaca a Parigi, e si ligana a Deus
e tra issos cun unu votu de povertade e castidade e cun s'impignu de andare a
Gerusalemme, comente missionarios de Cristos; si custu no esserat possibile de
si ponnere a dispositzione de su Paba.

Sos sete cumpagnos su 1537 sunu a Venètzia po s'imbarcare po Gerusalemme, ma
custu no est possibile a motivu de sa gherra cun sos Turcos. Detzidini de
diventare predis, po podere preigare su vangelu de Cristos, e gai faghene in
Venetzia e in logos affaca a Venetzia. Ignatziu e ateros duos andat a Roma cun
s'intentzione de ottennere s'approvatzione dae su Paba de sa familia religiosa
chi ana detzisu de comintzare. Su paba Paulu III appròvada s'Ordine religiosu
Cumpagnia de Gesus cun sa Bulla “Regimini militantis Ecclesiae” (27 de cabidanni
1540).

Sos cumpagnos si agatan umpare a Roma, e Ignatziu benit nomenadu su primu
Superiore Generale. Si frimmada a Roma, e dae Roma sighidi e guidada sos
cumpagnos chi àndana missionarios in Europa e fora de Europa, iscrinde litteras
e Istrutziones. Ignatziu a Roma, si occupada puru de pitzinnos orfanos, de
poberos, de feminas in difficultade.

Ignatziu ada iscrittu unu libereddu Esercitzios ispirituales, libereddu de
istrutziones po unu caminu de vida ispirituale, po ponnere ordine in sa propia
vida.

Moridi a Roma su manzanu de su 31 de triulas 1556. Est istadu proclamadu santu,
umpare a unu de sos primos cumpagnos Francisco de Xavier, su 1622.



https://sc.wikipedia.org/wiki/Gurissa

Coordinatas: 45°56′06.72″N 13°37′09.48″E﻿ / ﻿45.9352°N 13.6193°E45.9352; 13.6193

Gurissa (Gorizia in italianu, Gurize in friulanu, Gorica in isrovenu e Görz in
alemannu) est una comuna italiana de 35.803 abitadores, cabitale de sa
provìntzia a su matessi nùmene de su Friuli Benètzia Zùlia.

Gurissa est situada in pinna de sa làcana cun s'Isrovènia: petzi sa lìnia de
frontera la separat dae sa bidda isrovena de Nova Gorica (“Gurissa Noa”). Dae
cando s'Isrovènia format parte de s'ispàtziu Schengen, difatis, sunt istados
abolidos sos cuntrollos duanales e sa làcana est aberta in manera lìbera.

Gurissa s'agatat in sa cropadura de sas duas bias naturales de comunicadura
intre s'oriente e s'otzidente, sos Baddes de s'Isonzu e de su Bipacu,
rapresentat unu logu importante de trànsitu zai dae s'antigòriu e est rugrada
dae su riu Isonzu. Sa bidda si nch'iscàmpiat a su paris isontzianu, inghiriadu
dae sos montigros durches de su Collio, cunnotos pro sa curtivadura de sa bide e
sa produidura de binos òtimos.

Dada sa posissione sua zeogràfiga, sa bidda est unu puntu importante de
cunzuntura intre su mundu latinu, isravu e alemànnigu. Sa cumponidora italiana
est formada prus chi totu dae duas realidades mannas limbìstigas e curturales,
sa friulana orizinale de sa bidda e sa zuliana, dèvida a su tempus coladu
asbùrzigu de Gurissa e a un'immigradura antiga, chi remontat a sas grinas de
s'edade moderna e chi est sodigada finas a sa segunda pustisgherra (custa ùrtima
est istada alimentada in parte manna dae sos esillados aproghilende dae s'Ìstria
e dae sa Darmàtzia). Sas pessones de limba isrovena sunt numerosas siat in
bidda, siat in sas leadas de sa provìntzia, cun sa dèroga de Monfalcone e Grado.



https://sc.wikipedia.org/wiki/Giuigados_sardos

Sos Judicados sardos fiant entidades istalaes autònomas chi s'agataiant in
Sardigna durante sa manna parte s'Edade Mèdia, dae su de 8-9 sèculos a su de 15
sèculos. Sa cretzione issoro no est tzerta, sa perta de s'indipendèntzia fiat
acontèssida in manera progressiva intre su 1258 (conchista pisana de su Judicadu
de Calaris) e su 1420 (ruta de su Judicadu de Arbarea).

S'organizatzione amministrativa issoro fiat meda diferente dae sos sistemas
istatales feudales chi caraterizaiant su restu de s'Europa medievale, essende
pius prossima a sa de s'Impèriu Bizantinu, a chi sa Sardigna aparteniat in antis
de si fàghere indipendente. Sos judigados aiant difatis istitutos zurìdicos
romanu-bizantinos, mancari cun peculiaridades locales chi unos cantos istudiosos
cunsìderant de presumida derivatzione nuraghesa .

In su cuntestu internatzionale de s'Edade Mèdia, sos judigados fiant istados
modernos postos a pare cun sos canteapares rennos feudales-barbàricos
traditzionales, iscasi ca non fiant propiedade de su soberanu, ma
"super-individuales", duncas de su pòpulu, chi podiat espressare soberania peri
formas de guvernu semi-democràticas comente sas Coronas de curatorias, sas cales
eleghiant issas etotu rapresentantes pròpios pro s'assisi parlamentare majore,
narada Corona de Logu.

Su re, o judike, guvernaiat subra sa base de unu patu cun su pòpulu (naradu
bannus-consensus) su cale, chi èsseret a l'iscontzare, lezitimaiat su pòpulu
etotu a ghetare su judighe dae su tronu, e fintzas a lu ochire, chene
cumpromìtere sa remissa ereditària de su tìtulu in intro de sa dinastia a su
rennu. Culturalmente sos judigados fiant mudados in manera sustantziale in su
cursu de sos sèculos, bantzighende intre unu sistema de trassa feudale e unu
sistema zurìdicu chi abbaidaiat a su progressivu isfrancamentu de sas
populatziones rurales.

Si connoschet finas unu de chimbe judigados, su Judicadu de Agulliastra nàschidu
a cara de s'annu 1015, e currespondente a s'Ozastra. Issu si diat a pustis
èssere ispèrdiu in su de 13 sèculos, surbidu in su Judicadu de Calaris de chi
fiat fatu curadoria. Semper in su Judicadu de Calaris si connoschent àteras
curadorias chi in s'istòria aiant tentu tìtulu de judigados, comente Chirra e
Golostrai, ma non s'ischit a ite si deviat custu tìtulu.

Finas a su de 8 sèculos sa Sardigna fiat una provìntzia de s'Impèriu Bizantinu,
torrada a conchistare dae Giustinianu e Belisàriu a sos Vàndalos in su 535. Dae
su 705 sos àrabos, aproliende dae s'Àfrica de su norte aiant comintzadu a
atacare sas costeras sardas, chene agatare oposidura efetiva de s'esèrtzitu
bizantinu.

In su 807, 810/812 e 821/822 sos àrabos de Ispagna e de Africa de su Norte aiant
chircadu de invàdere s'ìsula ma sos sardos aiant resìstidu a atacos medas, a su
puntu ca su paba Lione IV in una litera de su 851 aiant dimandadu azudu a su
Iudex Provinciae (su zuighe de sa Provìntzia) de Sardgina, cussorzadu in
Calaris, pro difendere Roma.

A primìtziu de su de 9 sèculos sos ligàmenes intre Sardgina e s'Impèriu
Bizantinu si fiant impertantu segados, a pustis de sa ruta de s'Esarcadu de
Africa e de sa conchista àraba de sa Sitzìlia de su 827, chi impeigaiat duncas
donzi cuntatu. Isulada, sa Sardgina si depiat a mala oza fàghere economicamente
e militarmente indipendente.

Non agatende fonte istòrica peruna, non b'at seguresa de comente siat
acontèssidu su passazu dae un'autoridade tzentrale bizantina a s'auto-guvernu.
Si crèet ca sos funtzionàrios imperiales derivantes dae s'antigu istitutu
bizantinu de su vicarius, naradu fintzas lociservator (literalmente
logutenente), de gradu parìvile a su praeses (una zenia de prefetu imperiale),
si fiant in antis fatos cabos de guvernu e a coa, cun reconnòschida e
lezitimatzione manna, aiant assuntadu nòmene e pòdere de Iudex, afirmende
soberania indipendente e ereditària.

Unu innetu de s'autonomia dae Bisàntziu si podet annoditzare dae sa nova de una
missione ghiada in autonomia dae sos sardos impare a Ludovicu su Piu (814-840),
sighidore de Càrolu su Mannu, che coalitzione anti-àraba cun sos Francos sos
cales, in cuss'època, teniant sa Còrsica. Sos legatos aiant istabilidu relatos
de bighinadu bonu e de collaboratzione a sa defensa de sas costeras de sas duas
ìsulas. Cando in su 828 su conte Bonifàtziu II de Tùscia, guvernadore francu de
Còrsica fiat passadu a manu de Sardgina cun punna de afracare sas costeras
àrabas nordafricanas cun una ispeditzone militare, aiat definidu sa Sardigna
Insula amicorum. Sa Sardgina fiat tando de importu istratèzicu, rapresentende
una làcana fundamentale inte su mundu latinu e s'Islam.

S'origine de is judicados no est meda crara. Cun Giustinianu, in su 534 p.C. sa
Sardigna fiat intrada a faghere parte de s'Imperiu Romanu de Oriente, chi
dd'aiat pigada a is Vandalos e nde aiat fatu una de is sete provìntzias de
s'Esarcadu de Àfrica, ispartzida ancora in bator territorios (Partes), chi diant
aere diventados bator rennos indipendentes.

Cun is lompidas semper prus fitanias de is arabos chi in pagu tempus fiant
ammanniende a giru de totu su Mediterraneu is territorios issoro, is bizantinos
si faghiant semper prus dibiles pro ite no scetis depiant difendere is
territorios pigados cun Giustinianu, ma s'esistentzia de s'imperiu matessi.
Aici, a cara de su VIII seculu is raportos cun Costantinopolis fiant giai meda
raros e sa provìntzia sarda depiat parare fronte a sa sola is atacos inimigos.

Si podet duncas arresonare ca is bizantinos lassaiant unu guvernadore de
Sardigna, Còssiga e Baleares cun presumida residentzia in Casteddu, ca
s'arantzia de custu apat afortigadu su podere in s'isula e a pustis ddu apat
detzentradu e multiplicadu pro mellus difendere e controllare is territorios. A
cumprobu, paret ca su sambenadu Lacon-Gunale acapit a s'origine is battor
judicados.



https://sc.wikipedia.org/wiki/Giotto

Giotto di Bondone, fortzis incrutzadura de Ambrogio o Angiolo di Bondone,
connottu simplemente che Giotto (Vespignano, 1267 – Firenze, 8 ghennàrgiu 1337)
est istadu unu pintore italianu.

Pintore de sos pius mannos. In sos annos '90 de su 1200 trabagliat in Assisi in
sa Basilica Superiore, inue pintat istorias de Santu Frantziscu. Dante in sa
Commedia, in su Cantu XI de su Purgadoriu narat de Giotto:

Sa Legenda de Santu Frantziscu est presentada in 28 iscenas, e de custas
ammentamos: Su presèpiu de Greccio, Sa preiga denanti de Onoriu III, sa cunfirma
e sa Regula, sa preiga a sos puzones, sa renuntzia a sos benes, sa visione de su
carru de fogu.

Tra su 1303 e su 1305 trabagliat a Padova in sa cappella nada degli Scrovegni, o
de s'Arena, e dedicada a Nostra Segnora, inuie Giotto at illustaradu sos
Misterios de sa vida de Cristos e de Maria. B'est s'iscena de s'Annuntziatzione
de s' Anghelu a Maria. Sa freguras si mustrant intro duas ediculas cun
evidentzias de sa prospettiva, una novidade. Sighini ateras iscenas marianas.
Tota sa Cappella est pintada. Si devet notare: s' Adoratzione de sos Tres Res,
s'istrage de sos Innotzentes, sa fuidura in Egittu, sa resurretzione de Lazzaru,
s'Ultima Chena, su tradimentu de Giuda ( iscena ricca de particulares), Gesus
denanti a Anna e Càifa, s'iscena de Gesus mortu (cun meda anghelos chi mustrant
dolore), se resurretzione de Cristos, s'iscena de su Giuditziu finale ( Cristos
zuighe sètzidu in tronu inghiriadu dae anghelos e santos: sutta, una rughe
rezida dae duos anghelos; pius in basciu s'offerta de sa Cappella a sa Madonna.
Sa rughe dividet sos santos dae un'ala, dae sos diaulos e dannados dae s'atera.



https://sc.wikipedia.org/wiki/Genotz%C3%ACdiu

Su genotzìdiu est unu crimene caraterizadu de s'isperdìtziu fìsicu de totu o de
una parte significante de unu grupu natzionale ratziale, ètnicu o religiosu.
Esempros prus connotos de genotzìdiu sunt s'olocàustu, su genotzìdiu armenu e
prus reghentemente su genotzìdiu bosnìacu e su genotzìdiu de Ruanda.

Su faeddu est istadu coniadu pro sa prima borta de su giurista ebreu-polonesu
Raphael Lemkin, chie in su 1939 fiat fuidu de is persighidos nazistas agatende
asilu in Istados Unidos. In su lìburu suo Su pòdere de s'asse in s'Europa
ocupada publicadu in su 1944, Lemkin aiat dadu custa definitzione de genotzìdiu:

Su pònnere a práticu de atziones coordinadas chi punnant a s'isperdìtziu de is
elementos detzisivos de grupos natzionales, cun fine de s'annichilamentu suo.

Segundu su sotziólogu e istòricu istadounidense Michael Mann, su genotzìdiu est
su gradu prus istremu de violèntzia intergrupale e su prus istremu de totu is
atos de limpiadura ètnica. Pro cust'autore s'impatu de is genotzìdios in su de
20 sèculos est devastante, siat pro nùmeru de vìtimas, chi sunt carculadas a
prus de 70 milliones de pessones, siat in sa cruelidade istrema de is
imbistidas.

Sa definitzione legale de genotzìdiu est dada subra anàlisis giurìdicas e
critèrios dislindados istabilidos in sa Cunventzione de s'ONU pro su
prevenimentu e s'aboluidura de su crimene de genotzìdiu, tenta su 9 de nadale
1948. Segundu custa cunventzione est genotzìdiu unu atu « commìtidu cun intentu
de isperdere, in totu o in parte, unu grupu natzionale, ètnicu, ratziale o
religiosu, che tale ».



https://sc.wikipedia.org/wiki/Frantziscu_Masala

Frantzìscu Màsala, nadu péri Ciccìttu in Logudoro (Nughedu Santu Nigola, 17 de
Cabidanne de su 1916 - Casteddu, 23 de bennàlzu de su 2007) est istadu unu
poete, iscritore e saggista sardu, istudiosu e amantiosu de limba e cultura
sarda.

A pustis de àer istudiadu in bidda sua, at attendidu su Ginnasiu in Otieri, su
liceu classicu de Tàtari e si at pigadu sa laurea in Lìtteras in s'Universidade
La Sapienza de Roma cund una tesi a pizu de su teatru de Luigi Pirandello, cun
Natalino Sapegno comente reladore. At pigadu parte a sa segunda gherra mundiale,
gherrende prima in su fronte jugoslavu e a pustis in cussu russu in ue, fertu a
un'anca, si at meressidu una decoradura a su balore militare e at cumintzadu a
iscrìer unu romanzu a pizu de cussa tràgica isperièntzia umana e militare. Tra
sos amigos suos, freguran mannos comente a Emilio Lussu, Aldo Capitini, Giuseppe
Dessì, Salvatore Cambosu, Michelangelo Pira, Giulio Angioni, Giovanni Lilliu.

Giornalista e pubblicista (in sos annos Sessanta fit criticu litteràriu e
artisticu in L'Unione Sarda, ma at traballadu cun La Nuova Sardegna puru, Paese
Sera, Il Messaggero Sardo) e iscritore bilimbe, in sardu e in italianu. At
pubblicadu paritzos articulos e lìberos de contos e poesias, teatru, saggistica
e critica litteraria. Comente poeta, si aìat ispiradu a sa traditzione in versos
de sa terra sua, subratottu sos traballos de Peppinu Mereu; in su 1951 at bintu
su Premiu Gratzia Deledda e in su 1956 su Premiu Chianciano pro sa regorta de
poesias Pane nero. Comente iscritore de romanzos, lu aìat iscobertu Giangiacomo
Feltrinelli, chi in su 1962 li aìat pubblicadu Quelli dalle labbra bianche,
epopea de sa zente de Arasolè in su fronte orientale e de unu pagu tottus sos
chi "s'istoria si aìat irmentigadu". Pro su palcu, in prus de sa bortada
teatrale de su romanzu suo (1972, cun su regista Giacomo Colli), at traballadu
cun sa Cooperativa Teatro di Sardegna pro sos testos bilimbes de Su Connottu
(1976) e Carrasegare (1978), ambosduos cun s'azudu de su regista Gianfranco
Mazzoni. Pro sa RAI, at iscrittu sos radiodrammas Emilio Lussu, Il capotribù
nuragico (1979) Gramsci ovvero l'uomo nel fosso (1981) e Sigismondo Arquer, al
rogo! (1987). Masala si aìat peri accurtziadu a sa musica pop, traballende cun
sa cantadora Marisa Sannia.

In su 1981 at pubblicadu, cun Vanni Scheiwiller, "Poesias in duas limbas". Sas
cambas suas, chi comente in sos romanzos cherìan bantare unu populu umiliadu e
offendidu comente a su sardu, las an bortadas in ispagnolu, croatu, russu,
ungheresu, frantzesu, polaccu e portughesu. De su 1984 est Il riso sardonico,
regorta de ammentos e contos in curtzu de bìda sua, in ue risu e piantu si ligan
a una comicidade paradossale, prena de satira pungosa contra sa classe politica
sarda.

Dae s'iscrittu suo prus connoschidu, Quelli dalle labbra bianche, in su 1999 an
fattu su film "Sos Laribiancos - I dimenticati", direttu dae Pietro Livi cun sos
attores Lucio Salis, Sandro Ghiani e Alessandro Partexano. De su 2008 est
imbètzes su filmeddu in curtzu de animatzione Dopo trent'anni prima, chi su
fumettista Silvio Camboni at fattu pighende ispiratzione a su contu Apologo
dell'uomo bue e dell'uomo cacciavite, in ue Masala ponet sa Sardigna de unu
tempus (cussa rurale, de campagna) contra cussa de sos tempos suos e de como
(tottu industriale). Masala, pronuntziende paraulas profeticas, fit criticu meda
a su modellu de industria sarda, tottu fatta dae istranzos e chi no aìat lassàdu
nudda atteru chi disacattu ambientale e disoccupados alienados dae terra issoro.

Giulio Angioni ponet Frantziscu Masala, impare a Antonino Mura Ena e Benvenuto
Lobina, tra sos prus mannos poetas sardos, e non petzi in sardu, de tottu su
Noighèntos.

In ammentu suo s'assotziu culturale Arcipelago at fundadu in su 2008, cun
s'azudu de sa Provìntzia de Casteddu, su Premiu Francesco Masala pro su teatru.



https://sc.wikipedia.org/wiki/Florence_Nightingale

Florence Nightingale (Firenze, 12 de maju de 1820 – Londra, 13 de austu de 1910)
est istada una reformadora sotziale e isperta de istadìstiga fontomada
britànniga, gasi che sa creadora de sa profissione moderna de infirmera.
Nch'aiat logradu sa pobularidade traballende de infirmera in tempus de sa Gherra
de Crimea, in ue s'ocupaiat de sos sordados fertos. L'aiant paranumenada “sa
dama cun sa làmpada” dae s'avesu suo de fagher furriadas a de note.

Sos cumentadores de su printzìpiu de su de 21 sègulos atrogaiant chi sas
realizaduras de Nightingale in sa Gherra de Crimea fiant istadas esazeradas dae
sos mèdios de informadura a sos tempos, pro satisfagher su bisonzu de un'eroe de
su pùbrigu, peroe sas realizaduras suas posterioras sunt recunnotas in manera
zenerale. In su 1860, Nightingale aiat postu sos fundamentos pro sa prima iscola
segulare de infirmeras de su mundu peri s'iscola sua inche s'ispidale Saint
Thomas de Londra. Fiat istada sa prima iscola segulare de infirmeras de su
mundu, como parte de su King's College de Londra. Su zuramentu Nightingale
prestadu dae sas infirmeras noas fiat istadu mutidu gasi in ondra sua, e sa Die
Internassionale de sas Infirmeras est tzelebrada in su mundu intreu in
s'ocasione de s'annale de sa nàschida sua. Sas reformas sotziales suas incruint
su mezoru de s'assistèntzia mèdiga pro totu sos pizos de sa sotziedade
britànniga, su mezoru de s'assistèntzia mèdia e su minimonzu de su probrema de
su fàmine in Ìndia, azuende a abolire sas lezes reguladoras de sa prostituidura
demasiadu tostas pro sas fèminas e ispainende sas formas atzetàbiles de
partetzipadura de sas fèminas a sa fortza de traballu.



https://sc.wikipedia.org/wiki/Enkidu

Enkidu est una figura de sa mitologia sumera. In sos testos est jamadu puru
Enkimdu, Eabani ou Enkita. In su raccontu issu fit una persone areste allevadu
dae sos animales e chi non connoschiat sa esistenzia de sa soziedade de sos
omines. Dapoi de ae' cumbattidu contra a Gilgamesh, fit diventadu s'amigu sou
pius fidadu. Su raccontu de sas avventuras issoro constituidi s'Epopea de
Gilgamesh.

Segundu sa contascia, Enkidu est istadu criadu cun s'argilla dae Aruru (sa dea
mamma) ca li fit istadu demandadu dae su populu de Uruk pro che torrare su re
Gilgamesh in sa deretta via. Aruru at fattu a Enkidu a immagine de Anu deus de
su chelu e de Ninurta deus de sa gherra.

A su cominzu de s'epopea Enkidu reprenta s'archetipu de s'omine areste. Enkidu
viviat cun sos animales arestes e lo protegiada distruende sas trappolas. Ma unu
catziadore ivvilidu dae custas secustantzias si fit cunfidadu cun su babbu chi
l'aiat cossizadu de andare a preguntare s'ite faghere a su re Gilgamesh. Su
catziadore andada a ue su re chi li dada a Shamat (una cortigiana) pro
«currumpere» s'omine areste. Enkidu benit sedottu immediatamente. Dapoi de ses
dies e sette nottes passadas cun Shamat, issu chircat de s'avviare, mais sos
animales non lu cheren pius e issu no bi la faghet pius a los sighire. Enkidu at
perdidu in fortza ma cominzat a usare s'intelligenzia.

Ispintu dae s'elogiu de Gilgamesh fattu dae Shamat, Enkidu dezidit de andare a
affrontare su re e a nde proare sas fortzas. Issa li narat p uru chi Gilgamesh
l'aiat sognadu e chi l'est aisettende in Uruk. Enkidu incontrada Gilgamesh, ma
su cumportamentu de su re in sos cunfrontos de su populu lu faghede arrabbiare.
Incomintzad una lotta titanica. E a sa fine, unu reconnoschet de esse' prezisu a
s'atteru, sos duos eroes si jurana una amistade eterna.

Enkidu ajuada a Gilgamesh in sa gherra sua contra a Humbaba, su mostru guardianu
de su buscu de sos cedros. L'ajuat puru pro catziare su Trau celeste mandadu dae
sa dea Ishtar.

Poi de unu sonnu feu, Enkidu cominzat a si deprimere: at malaittu su catziadore
e sa cortigiana mandadali pro lu civilitzare. Primu 'e morrer, addietro a sas
peraulas de su deus Shamash, los at reabilittados. Gilgamesh pianghet
disiperadamente s'amigu. Sa dipartida de Enkidu ispinghet Gilgamesh a partire
pro chircare s'immortalidade.



https://sc.wikipedia.org/wiki/Dwight_Eisenhower

Dwight David “Ike” Eisenhower (Denison, 14 santugaìne 1890 - Washington, 28
martzu 1969) est istadu su de 34 Presidentes de sos Istados Aunidos, dae su 1953
a su 1961. Anteriormente, fiat istadu unu zenerale de chimbe isteddos in
s’Armada IAA in tempus de sa segunda gherra mundiale e aiat tentu sas funtziones
de cumandadore supremu de sas fortzas armadas in Europa, cun sa responsabilidade
de programmare e superbisare s’interventu a s’Àfriga de su Nordu in s’Operadura
Intortza de su 1942-43 e s’interventu esitosu a Frantza e Alemània de su 1944-45
dae su fronte otzidentale. In su 1.951, fiat devènnidu su primu cumandadore
supremu de s’OTAN.

Eisenhower fiat nàschidu in Texas e creschidu in Kansas dae babos de orìzine
olandesa, chi l’aiant crèschidu in una famìlia numerosa dende importu mannu a
s’ètiga e a sa relizione. Comente unu de ses fizos, fiat cundissionadu dae
un’atmosfera cumpetitiva chi daiat autocunfiàntzia. Aiat frechentadu s’Acadèmia
militare de West Point indutorende-si in cue e posteriormente si fiat cojuadu
tenende duos fizos. A pustis de sa segunda gherra mundiale, Eisenhower fiat
istadu Cabu de Istadu Mazore in tempus de sa presèntzia de Harry Truman e in
fatu aiat leadu sa posissione de reghidore de sa Columbia University.



https://sc.wikipedia.org/wiki/Decolonizatzione

Cun decolonizatzione si cheret inditare s'iscontzu de su colonialismu, in ue una
natzione istabilit e mantenit su poderiu subra territòrios dipendentes. Sa
decolonizatzione cunsistet in su retiru de una potèntzia coloniale dae is
colònias suas, chi achirint indipendèntzia polìtica o econòmica. Su faeddu
faghet prus a totu riferimentu a s'isfaghimentu, durante sos annos sighentes a
sa Segunda Gherra Mundiale, de is imperos coloniales istabilidos cabudianamente
a sa Prima Gherra Mundiale in totu su mundu. Non prus, decolonizatzione inditat
tambene sa "decolonizatzione de sa mente" dae is ideas impostas dae sos
colonizadores, chi faghiant intèndere inferiore su colonizadu.

Su Comitadu Ispetziale subra sa Decolonizatzione de is Natziones Unidas at
istabilidu ca in su protzessu de decolonizatzione no at alternativa pro su
colonizadore chi non permìtere unu protzessu de auto-determinatzione, ma in
realidade sa decolonizatzione podet cunsìstere fintzas in rivolutziones
non-violentas o gherras de liberatzione natzionales ghiadas dae grupos
indipendentistas. Tale protzessu podet acontèssere in intro de is làcanas de sa
colònia, o rechèdere fintzas s'interventu de potèntzias istràngias chi movent
individualmente o a traessu fortzas internatzionales comente is Natziones
Unidas. Mancari esempros de decolonizatzione podent èssere agatados giai in sos
iscritos de Tutzìdide, perìodos particularmente ativos de decolonizatzione nd'at
àpidu medas in tempos modernos. Intre custos si podent fentomare sa ruta de
s'Impèriu Ispagnolu in su de 19 sèculos; de sos impèros Tedescu,
Àustro-Ungheresu, Otomanu e Russu a fatu de sa Prima Gherra Mundiale;
s'isfaghimentu de sos impèrios Impèriu Britànnicu, Frantzesu, Olandesu, Belga,
Italianu a fatu de sa Segunda Gherra Mundiale; a fines sa ruta de s'Unione
Soviètica a s'agabbu de sa Gherra Frida.



https://sc.wikipedia.org/wiki/Comunidade_Valenciana

Sa Comunidade Valenciana (uffitzialmente in valentzianu Comunitat Valenciana; in
castillianu Comunidad Valenciana) est una de is deghesette comunidades autònomas
de s'Ispagna e una regione istòrica de sa penìsula Ibèrica, nodìa fintzas che
Paisu Valencianu (País valencià).

Su territòriu benit a èssere difatis, foras pro carchi diferèntzias, su de
s'antigu rènniu de Valencia, fundadu in su 1239 de Jacu I d'Aragona. Su cabulogu
est Valencia, is limbas uffitziales sunt su cadalanu in sa bariante locale,
narada valencianu, e su castillianu.

Is istitutziones de autoguvernu costituint sa Generalidade Valenciana
(Generalitat Valenciana), chi est formada de su guvernu (Consell) e su
Parlementu Valencianu (Corts). Cuformamente a s'Istatutu d'autònomia bàlidu de
su 2006, est reconnota che « natzione istòrica ».

Sa Comunidade valenciana tenet istèrrida de 23 255 km2 (a cara de sa Lombardia)
e contat unos 4 807 000 bividores, su 10,75% de sa populatzione de totu
s'Ispagna. Valencia, su cabulogu, cun prus de 800.000 bividores e un'àrea urbana
de 1,7 milliones de residentes est sa bidda prus manna, sighint Alicante e
Elche. Sa comunidade est partzida in tres provìntzias: Valencia, Alicante,
Castellón.

S'agatat ins s'estu de s'Ispagna, in sa costera mediterrània e allàcanat cun
Aragona e Catalugna in su norti, cun Castìllia-La Mancha in s'uestu, e cun sa
comunidade autònoma de Murcia in su sud.

Sa limba valenciana est faeddada de unas 2,3 milliones de pessones, duncas una
metade de sa populatzione totale, s'àtera metade faeddat su castillianu.



https://sc.wikipedia.org/wiki/Clannad_(visual_novel)

Clannad (クラナド Kuranado) est una visual novel giapponesa chi at fattu e prubicàu
sa Key in su 28 de aprile de su 2004 pro sos PC a sistema Windows. Mentras chi
sos primos duos videojocos de Key, Kanon e Air, fin essios a primu comente jocu
pro zente manna e a pustis fattos ozetu de tzensura pro sos mannittos, Clannad
est essiu pro tottu sas edades. Lu an fattu a pustis fintzas pro sas consoles
PlayStation 2, PlayStation Portable, Xbox 360, PlayStation 3 e PlayStation Vita.
S'istoria zirat in tundu de sa bida de Tomoya Okazaki, unu delincuente chi in
iscola superiore si atobiat chin zente meda e chi la azuat a isorver sos
problemas suos.

Clannad, in gaelicu, sicunda a s'autore, diat boler narrer "familia", ma custu
no est curretu ca Clannad est un'acronimu de una band irlandesa.

Sa jocabilidade de Clannad sichit un'istoria chi ammustrat paritzas bìas de
picare, e contat su rapportu de sas chimbe zovaneddas chin su protagonista. Su
jocu fit cussu pro PC chi aìat bèndiu menzus in Giappone, e bi aìat fìntzas in
sa top 50 a pustis puru. Key si est allargada, fachende puru unu spin-off chi si
narat Tomoyo After: It's a Wonderful Life in su mese de Sant'Andria de su 2005,
chi contat menzus s'istoria de Tomoyo Sakagami, una de sas chimbe pitzocas
printzipales.

Clannad at tentu goi mannu sutzessu chi at péri isbarcàu in atteros media. Bi
nd'at 4 manga, light novels, art books e album de musica. Est essiu fintzas unu
film de sa Toei Animation in su mese de Capidanne de su 2007, chi li an sichìu
derettu duas serias anime bene collìas a libellu de prubicu.



https://sc.wikipedia.org/wiki/Carta_europea_de_sas_limbas_regionales_o_de_minor%C3%ACa

Sa Carta Europea de sas limbas regionales o de minorìa (in inglesu: European
Charter for Regional or Minority Languages, tenende che acronimu ECRML) est unu
trattau internatzionale fattu in Istrasburgu in su 5 de Sant'Andria de su 1992
dae su Cunsizu de Europa (STE 148).

Tottus sos istados europeos poden firmare sa Carta, fintzas si una limba de
minorìa non bi l'an (comente a su Lussemburgu, pro esempiu). Sos istados poden
isseperare de reconnoscher sa limba chi cheren ma deppen esser cufforma a sas
regulas chi sa Carta ponet a craru. De prus, sos [[Istados poden detzidere de
annangher atteras limbas in prus de cussas chi ja bi sun.

Sa Carta est intrada in vigore cando l'an ratificada a su nessi 5 istados (1° de
martzu de su 1998), e a como l'an firmada 33 istados ma petzi 24 l'an puru
ratificada. Sa Frantza, a pustis de b'aer postu sa firma, at detzisu de non la
ratificare, ma at iscrittu prusaprestu pro contu suo una lista de sas limbas chi
cheret a esser reconnottas comente de minorìa.

Sos istados inube sa Carta est in vigore in su 2009 sun: Armenia, Austria,
Cechia, Cirpru, Croatzia, Danimarca, Finlandia, Germania, Liechtenstein,
Lussemburgu, Montenegru, Norvegia, Paesos Bassos, Polonia, Regnu Unìu, Romanìa,
Serbia, Islovacchia, Islovenia, Ispagna, Isvetzia, Isvitzera, Ucraina, Ungheria.



https://sc.wikipedia.org/wiki/Carb%C3%B2nia

Carbònia o Crabònia (in italianu Carbonia) est una cittadi sarda, ufficialmenti
comunu o municìpiu italianu de casi 30.000 habitantis, posta in sa parti
meridionali e occidentali de sa Sardigna, est capulogu, impari cun Igrèsias, de
sa Provìncia de Carbònia-Igrèsias (CI), istituida in su 2001 e attivada da su
2005. Su nomini suu indicat su logu o sa terra de su craboni, testimoniendi sa
vocatzioni sua mineraria.

Principali centru abitadu de su Sulcis, Carbònia est s'ottava cittadi po numeru
de habitantis in Sardigna, e puru sa prus popolada de sa provìncia noa e in
generali de sa parti sarda meridionali e occidentali. Su centru urbanu est
nàsciu in is annus trinta de su Noixentu, a casi 65 km a occidenti de Casteddu
Mannu, po hospitai is maistrantzas impiegadas in is mineras de craboni, chi
fiant avviadas in custus annus in sa zona da su regimi fascista po is
necessidadis energeticas de s'Itàlia in is annus de s'autarchia. In particolari
Carbònia fiat edificada accanta a sa Minera de Serbariu, inglobendi s'omonimu
comunu ottocentescu, chi est immoi unu rioni meridionali e orientali de sa
cittadi. Accabada s'epopea minerària, Carbònia est diventada centru de
servitzius po su territòriu, basendi s'economia sua principalmenti in is
settoris terziarius e industrialis, poita accanta a s'àrea industriali de
Portuvesme, in su Comunu de Portuscusi.

Carbònia est situada in sa parti meridionali e occidentali de sa Sardinia, in sa
stòrica regioni de sa Maurreddia, aundi est su principali centru urbanu, posta
casi a 65 km a ponenti de Casteddu, in un area unu tempu paludosa e pustis
bonificada in su periodu de sa costruzioni de sa cittadi. Sa morfologia de su
territòriu est in bona parti cun pranus, cun pagus rilievus de altitudini
modesta (inferiori a is 300 metrus), de custus monti Sirai (de aundi si podit
ammirai unu panorama de sa baia de s’Ìsula de Sant'Antiogu), monti Crobu, monti
Lioni e monti Rosmarinu. Su monti prus artu in su comunu est su monti de Santu
Miali (in italianu: San Michele Arenas), artu 492 m s.l.m.. De custu monti,
accanta de i ruinas de sa cresiedda de Santu Miali, forzis cun origini bizantina
ma de giai scumparia, si podit ammirai un mannu panorama cun casi tottus is
comunus de sa Maurreddia, eccettu Gonnesa e Teulada. Carbonia, po cumenti est
posta geograficamenti, donat puru sa possibilidadi de arribai in is logus de su
mari in 15 minutus scetti.

S'istòria de Carbònia est s'istòria de is menas o mineras de craboni e de is
minadoris. Carbònia est stètia costruida in dus annus, scetti po recabai, da is
mineras de sa zona, sa prus manna parti possìbili de craboni. Sa minera prus
importanti, cudda de Serbariu, est stètia imperada po tottus is annus de sa
Segunda Gherra Mundiali e fintzas in is primus annus a pustis de sa gherra. Cun
su passai de is annus su craboni est stètiu imperau sèmperi prus pagu, fintzas a
candu sa minera de Serbariu est stètia serrada in su 1964. Una borta serrada, sa
Minera de Serbariu est stètia abbandonada e tottus is edifìcius e is istrumentus
si funt arruinaus. Po meritu de is finantziamentus donaus dae sa Unioni Europea,
sa Minera de Serbariu est torrada hat essi cumenti fiat e oi si tzerriat Centru
Italianu de sa Cultura de su Craboni. Aintru de sa minera oi s'acattant: su
Museu de su Craboni e su Museu Paleontologicu Paleo Ambientis Sulcitanus o de sa
Maurredia, aundi funt espostus medas repertus de su tempus antigu. A Crabònia ci
funt puru su Museu Archeologicu de Villa Sulcis, de pagu tempus torradu a nou, e
su Parcu Archeologicu de Monti Sirai chi donant sa possibilidadi de conòsciri sa
civilidadi fenìcia e cudda pùnica. Ma s'istòria de Carbònia est prus antiga
puru. Is repertus accattaus a Su Carroppu de Sirri, cumenti puru cuddus de is
Domus de Janas de Cannas de Sutta, in sa localidadi Medau sa Grutta a pallas de
Cursu Iglesias, Monti Crobu e Cortoghiana, faint pensai ca s'hòmini hat bìviu in
su territòriu de Carbònia giai da su VI millènniu innanti de Cristu. Po cuddus
chi aggradessint s'istòria prus recenti, si cunsillat de andai a biri sa
cittadi, chi est unu bellu esèmpiu de s'Architettura Ratzionalista de su 1900,
cumenti demostrant is edificius postus in Pratza Roma, comenti sa Crèsia, su
Comunu, su campanili is attrus ancora. A urtimu, regordaus is importantis
strutturas nàscias po hospitai is attividadis sportivas, cumenti su Palazzettu
de su Sport, sa Piscina e is attrus logus a su sport dedicaus. A Carbònia ci
funt puru medas logus dedicaus a sa cultura, cumenti su Teatru Centrali, sa
biblioteca, sa mediateca e attrus logus puru, chi fainti de Carbònia una cittadi
culturalmenti ricca. Carbònia tenit puru una ricca traditzioni enogastronomica,
chi mesturat is traditzionis de sa pastorìtzia e de sa pisca. Non si podit
scarèsciri, nimancu, su binu bonu de sa Sardigna, comenti su Carignanu o
Carinianu.



https://sc.wikipedia.org/wiki/Campusantu

Si faeddat puru de cimiteriu, dae su gregu koimeterion, e dae su latinu taldu
coemeterium, est a narrere su logu in ue reposan (o pasan) sos mortos. Po sos
romanos antigos fut proibidu de interrare intro sa tzitade. Sos cristianos an
sighidu custa lege. Ma an fraigadu cappellas e crejas subra su sepulcru de sos
martires, e cherian essere sepultados affaca a custos sepulcros. Fraighende
crejas noas si fraigaiat affaca unu campusantu. Napoleone at proibidu de
interrare a sos mortos intro sa tzittade in Frantza e in ateros istados in
Europa. Dae tando su campusantu benit fraigadu fora. E an incomintzadu a
interrare in su matessi campusantu siat sos cattolicos siat mortos de atera
religione. Como su campusantu est de propriedade de sos cumones. In su
campusantu si usaiat e si usat interrare, comente narat sa paraula, ponnere suta
terra sa cascia cun su mortu. Sas familias riccas aian sa tumba cun tantu de
losa; in tempos retzentes si usan puru sos loculos, unu accantu a s'ateru in
fraigos cun deghinas e deghinas de loculos.



https://sc.wikipedia.org/wiki/C%C3%B9curu_de_is_Rius

Cùcuru de is Rius est unu situ archeològicu de sa Sardigna tzentru-otzidentale,
in ue sunt istados agatados repertos de perìodu istòricu cumpresu intre su
millènniu IV i.C e s'edade romana imperiale. S'agatat in unu montigreddu a Sud
de s'istàngiu de Crabas, in territòriu de su comune de Crabas, provìntzia de
Aristanis.

Paritzas de sas iscobertas fatas in Cùcuru de is Rius sunt ùnicas in sa Sardigna
e in totu su Mare de Mesu.

Sos traballos de iscavu sunt istados fatos intre su 1976 e 1979, in paris tempus
cun sos de realizadura de su canale iscucuradore chi de s'istàngiu de Crabas
betit a su Gulfu de Aristanis.

Su logu at torradu una necròpoli de su Neolìticu Mediu de curtura Bonuighinu,
cumponida de tumbas iscavadas in grutigheddas fatiscas. Is tumbas sunt una
bintina, ma de custas isceti una parte de tres est istada iscavada.

In su Neolìticu Superiore Cùcuru de is Rius fiat abbitadu de gente de cultura de
Santu Triagu, Otieri e Abealzu.

In Época Pùnica bi fiat fraigadu unu sacellu chi fiat sempremmai usadu pro
sacrifìtzios de animales minores. Su sacellu est istadu usadu fintzas in època
romana republicana.

In die de oe su situ s'agatat inghiriadu de abba, in una isuledda chi istat in
mesu a su canale iscucuradore. Est in istadu de abandonu e non podet èssere
bisitadu.



https://sc.wikipedia.org/wiki/Biddesatu

Biddesatu esti una bidda de 1.353 animasa de su Gerrei in sa Provìncia de
Casteddu.

Sa bidda s'agattada in sa zona zerriada Gerrei (finciasa a s'Ottucentusu
imperanta finciasa su nomini Galilla) e s'agattada a un'attesa de circa 500
metrusu a s'allivellu e su mari. Sa zona de Biddesatu s'affacciada a Nord-est in
su Flumendosa, arriu fondamentalli puita fai sì ca sa terra siada fertilli e
adatta a essi coltivada, e arribada pusti s'arriu finciasa a su Saltu de Quirra,
in sa zona zerriada Barigau.

Su territoriu andada poi a Sud in direzioni de Monte Genis (979 metrusu), ca
s'agattada in su comuni de Biddesatu e connosciu po sa sorgenti d'acqua bona po'
ognia cosa. In su cuccuru de Monte Genis, monti ca fai parti de s'istituendu
parcu naturalli de su Monte dei Sette Fratelli, si godidi de una bona vista, e
si podidinti biri i montisi de s'Ogliastra e de su Gennargentu a Nord e i
montisi de su Cagliaritanu a Sud (Serpeddì, Sette Fratelli ecc). Sempri in
pizz'e su monti dui esti una costruzioni de nuraxisi. In fra mesu e sa boscaglia
de ilixi, olioni e atrasa mattasa ca s'agattanta in custa zona, si bodinti
agattai stranasa figurasa ca s'acqua e su entu anti modellau in sa pedra. A Est
su territtoriu è delimittau de su Monte Lora, famosu po sa forma de sfinge, ca
segnada su confini cun Santu 'Idu.

De sa bidda si bodinti biri is cuccurusu de su Gennargentu, ad esempiu su Monti
de Santa Vittoria de Esterzili, sa Punta de sa Marmora, is cuccurusu de
s'Ogliastra (Sa Perda Liana de Gairo, is taccusu de Jerzu, is montisi de
Tertenia, Monti Cardiga de Perdesdefogu), finciasa a su mari de sa costa
orientalli de sa Sardigna, ca si bodidi raggiungi in pagu tempusu cun sa
macchina. In sa zona de Biddesatu dui esti callencuna grutta: ""Sa Grutta Manna"
e ""Sa Grutta 'e Scusi" innui bividi su Geotritone Sardo.

Sa zona è arricca de Ilixi,olia, moddizzi, olioni, murdegu,sparau e
cardollinusu.

Funti medasa finciasa ins animallisi ca s'agattanta in sa zona: cerbus e
murvonisi in su territoriu de monte Genis, achillisi, storisi, spraberisi,
sribonisi, marciusu, gattusu.

Su nomini Biddesatu benidi de su latinu "saltus" (sa(r)tu), po nai propriu una
bidda de satu. Finciasa de s'etadi prenuragica sa zona furiada popollada. In su
territoriu dui funti infatti tombasa, menhir, nuraxisi ancora intreusu commenti
Sa dom'e sa nì e Corrolia. Sa zona è poi passada asutt'e su dominiu de is
fenicius e Cartagine po poi passai in manu ai Romanus de su II seculu a su V
seculu appust'e Cristu. Sa bidda è stetia asutt'e su dominiu Gallilense, ca adi
protteggiu sa terra da is invasionisi romanasa e ancora oi s'agattanta is
segnallisi a Cea Romana e Monte Arrubiu.

Cun sa conquista de sa Sardigna de patti de is Aragonesusu la zona passò a is
Spagnollusu e in su 1681 la idda fu comprendia in sa cuntea de Biddesatu.

In su 1708 sa zona passò a is Austriacusu po poi arribbai in su 1718 a su Duca
de Savoia.

Sa bia chi cullegada su Gerrei cun su Campidanu è stetia pagada de is
Biddesatesusu cun sa bendida de parti de is terrenusu. Gratzias a sa nascida de
custa bia is circadoris ligurusu e francesusu iant agatau meda mineralis ca
ianta portau a sa nàscida de Sa Miniera de Su Suergiu; fondamentalli po sa
storia de sa comunidadi locali. In su 1906 in Biddesatu e in su bixinu
Iglesienti c'è stettia una protesta manna de is minadorisi po is pretziusu tropu
attusu de sa cosa de pappai e de sa bida in generali, ed è stata fatta una
lastra po arregordai is mortus e unu libru che contada cussu che est acadèssiu.
Biddesatu cun sa Miniera de antimoniu de Su Suergiu esti una interessanti area
de su Parcu Geominèrariu de sa Sardigna. Funti medas is minieras de su Gerrei
che dipendiant de sa Miniera Su Suergiu de Biddesatu. In custa miniera in su
dixiannoiesimu séculu fiat nàscia una fonderia che ne is annus est diventada unu
centru de produtzioni de antimoniu meda importanti po s’Europa cun prus de
cuatruxentus operaius. Candu est spaciau su giacimentu in su 1950 sa fonderia
iat incumentzau a traballai mineralis de àteras minieras sardas e agoa aiat
pigau sa materia prima de su mercau stranju.

Funti medasa i Biddesatesusu pastorisi in sa zona de Biddesatu, e si dedicanta
ad allevai animmallisi de fattoria commenti Crabasa, brabeisi, baccasa e boisi,
procusu, cuaddusu, puddasa.

A bottasa is imprendidorisi anti decidiu de si dedicai a custu settori imperendi
macchinariusu po allebiai su traballu e ottenniu unu maggiori guadangiu e
produzioni de latti de bacca e de brabei.

S'agricoltura, graziasa a su terrenu fertilli esti beni svilluppada e permittidi
de produrri meda frutta, berdura, leguminisi e cereallisi po du imperai o po du
endi.

Sa bidda è divida in duas partisi: Sa parti bascia s'agattada tott'a giru a giru
de sa cresia de Santi Michelli Arcangellu, e sa noa a gir'e sa prima cresia de
sa bidda, una cresia de su 1500 dedicada a Santa Brabara. Sa bidda è dividia in
rionisi: Corea, Terrepedis, Concia, Su Cuccuru, Terrapieno, Bracuccia, Funtana
de josso, Forreddu, Su occili, Su Battumeo, Cott' e ois, Ziu Antini.

Santu Michelli Arcangelu - È su patronu de sa bidda e si festeggiada su 29
cabudanni. Sa festa ennidi cellebrada scetti relliggioamenti e scetti ognia
tanti c'ha festa civilli.

Santa Brabara - Sa festa prusu manna de sa bidda esti cussa de Santa Brabara,
cellebrada su primu lunisi de su mes'e làmpadas. Sa festa durada assummancu 4
disi e in custa occasioni sa bidda si prenidi de genti ca benidi de sa Barbagia,
de su Sarrabus

Sa stessa festa benidi fatta su primu dominigu de Argiolas po donai sa
possibillidadi a is turistasa e a is immigrausu de partecippai.

Santu Cristollu - A una pariga de chillometrusu de da bidda s'agattada sa cresia
de Santu Cristollu. Po sa festa, cellebrada tra su 13 de Austu e su 14, benidi
fatta una processioni partendu de sa Cresia parrocchialli e a pei s'arribbada a
sa cresia campestri.

Sant'Antoni e Santu Srebastianu - Sa festa de custus'dusu santusu esti su 17 e
su 20 de Gennaxiu. Po custasa duasa cellebrazioni funti organizzaus is
fogaronisi in pratz'e cresia e a sa genti si onanta arangiusu po una festa e
pani po s'atra.

Is Animeddas - Una festa po is mannusu e is pitticcusu. Sa mingianu de su 31 de
su mes'e ladamini is pippiusu andanta de domu in domu e sa genti di onada cos'e
pappai (drucisi o frutta) in onori de is mottusu.

Sinnadroxiu - Sa festa si faidi in su sattu accant'e sa bidda in sa dì de
s'Ascensioni. Su sinnu po arrecconnosci su bestammini benidi fattu in custasa
disi, e po custu motivu enidi fatta custa festa. Is pastorisi fainti su casu e
custu enidi arregallau a sa genti in unu muncadori e sa proloco de da bidda
faidi unu prangiu con pezza de brabei.

In ognia festa su gruppo folk de "Santu Cristollu" si bestidi cun su custummu de
biddesatu e baddada su ballu sardu.

Candu si arribbada a Paollisi si depidi lassai sa strada statalli e pigai sa
strada provincialli chi potadda a Biddesartu e Armungia.

Arribbausu ad Archefossu tra Santu 'Idu e Ballau si girada a s'incrociu chi
aziada in sa vallada de su Rio Cannichili finciasa ad arribbai a Biddesatu.

I 10 sangunausu ca s'agattanta demprusu funti: Congiu, Cotza, Lusso, Melis,
Cappai, Cinus, Murtas, Angius, Gessa, Usai, Spagnesi.



https://sc.wikipedia.org/wiki/Biddanoa_Monteleone

Biddanoa Monteleone est una bidda de 2.588 abitantes in sa provincia de Tathari.

A guasi 600 m. subra su mare, posta in d'una costa soliana dae inue si godint
panoramas ispantosos subra s'Alighera, porto Conte, Tàtari fintzas a sos montes
de Gallura, e dae un'atera ala fintzas a sa serra de su Màrghine. Totu su
territoriu, meda estesu, est unu altipianu. Parte de su territoriu arrivat a
mare, sa marina, po 14 km. Est isviluppada sa pastoritzia: arveghes, baccas e
caddos. In territoriu de Iddanoa s'agatat su zassu archeologicu de Nuraghe Appiu
cun unu villaggiu nuragicu bogadu a pizu dae pagos annos. Afacca a custu nuraghe
una tumba de zigantes e un ateru nuraghe pius minore. In territoriu de Iddanoa
s'agatat sa necropoli de Pottu Codinu, cun noe tumbas. In una ant agatadu una
istatuetta de una dea-madre, in pedra. In territoriu de Iddanoa, su Monte
Minerva, massissu, inue esistit una riserva naturalistica. Sempre in territoriu
de Iddanoa naschet su Temo, unu riu chi in ijerru carrada abba, ma si sicada
guasi in s'istiu. Una diga at formadu unu lagu artificiale, su lagu de
Monteleone Rocca Doria, e chi evitat allagamentos a Bosa, e frunidi abba a
biddas meda de su circondariu. Una istrada aberta dae pagos annos calat a mare,
a s'ispiaggia de Poglina, in territoriu de Iddanoa.

Sa cultura, in custos ùrtimos annos ada postu passos in custa Idda. Su Palatu e
sa Iscolas, fut s'iscola elementare, imponente e fraigada in su 1896. Como est
usada comente logu inue faghent espositziones ispetzialmente de fotografia de
autores italianos e istranieros. Sa Domo Manna, est un àteru logu espositivu. In
d'un ala b'est unu Museu etnograficu cun trastes e istelzu po faghere su pane,
po faghere su casu e po trabagliare sa lana cun su telalzu (tapetos, mantas,
fressadas ecc). Sa idda est imminorighende: in unu seculu at perdidu 3.000
abitantes! Meda biddanoesos sunu calados a s'Alighera. In Biddanoa esistit una
Banda musicale dae paritzos annos, b'est puru unu Coro maschile chi cantat in
sardu e s'est esibidu in logos meda in Sardigna a a fora, e esistit puru unu
Coro de solu feminas po su cantu in sardu. Esistit puru unu Gruppu
folcloristicu, bravu po sos ballos sardos. Sa 'idda est divisa in duas partes,
su centru istoricu, cun domos in pedra, de unu tzeltu valore, ma domos meda como
sunt boidas e in abbandonu, e sa parte noa a nord e a sud de sa idda e una zona
po attividades produdittivas. In su centru istoricu bi sunt tres crejas: Santu
Neneldu, sa parrocchiale,in istile goticu aragonesu, ma at tentu diversos
interventos; Santa Rughe, de su 1600, e su Rosariu puru de su 1600, in s'una e
in s'atera, altares de linna de unu tzeltu valore. A 3 Km dae sa idda su
santuariu de Nostra Segnora de Interrios. Sa festa, manna, su 8 de cabidanni.
Affacca a sa creja, unu fraigu mannu, una olta colonia po pitzinnos in s'istiu,
como a poi chi l'ant acconza e mezorada, logu de incontros po pitzinnos e
giovanos.

In Biddanoa est naschidu Remundu Piras, poeta improvvisadore de sos pius mannos
de Sardigna. Ateros poetas improvvisadores naschidos in Biddanoa: Bucianu Nieddu
(1879-1929), Salvatore Mortello (1881-1950), Angelinu Pedrete (1890-1913),
Barore Riu (1911-1978).



https://sc.wikipedia.org/wiki/Belfast

Coordinatas: 54°35′48″N 5°56′18″W﻿ / ﻿54.596667°N 5.938333°W54.596667; -5.938333

Belfast (in irlandesu: Béal Feirste chi cheret nàrrere "Su vadu arenosu in sa
buca de su frùmene") est una tzitade de unos 276.500 bividores de su Rènniu
Aunidu, capitale e bidda prus manna de s'Irlanda de su Norti. S'àrea
metropolitana contat unos 580.000 residentes, chi nde faghent sa de bindighi
tzitades britànnicas e sa de undighi aglomerados urbanos.

Originalmente Belfast fiat una biddighedda de sa contea de Antrim, fiat sa reina
Victoria, in su 1888, a dda artziare a sa cunditzione de tzitade.

Belfast s'agatat in sa costera norti-esta de s'ìsula de irlanda, a curtzu de una
nera de montigros intre chi su de Cavenhill, chi si creet apat ispiradu su
romanzu de Jonathan Swift, Sos viàgios de Gulliver. Issu imaginaiat imaginaiat
ca teniat forma de uni gigante dromidu amparende sa tzitade. Belfast s'agatat
fintzas posta a s'uestu de su lagu omònimu - su Belfast Loch e in sa buca de su
frùmene Lagan, cosa chi nde faghet logu ideale pro s'indùstria de fraigadura
navale chi unu tempus dd'aiat fata famada.

A pustis de s'indipendèntzia de sa Repùblica de s'Irlanda in su 1922, sa
tzitade, chi fiat fata capitale de s'Irlanda de su Norti (abarrada intro su
Rènniu Aunidu, est istada su logu in ue sas perricas intre unionistas e
lealistas at tentu peus efetos. In particulare intre sos annos 60 e 90 paritzos
bighinados de sa tzitade fiant a beru suta sèdiu de gherra. Atentados e
bochidòrgios fiant fetianos e s'esèrtzitu britànnicu chi s'ocupaiat de tènnere
s'ordine interbeniat fatuvatu cun mètidas rebestas contra sos unionistas, chi
fiant sos cunsiderados nimigos de s'istadu. De su restu fiant custos sos chi
intzullaiant su cunflitu, chirchende de torrare a aunire totu s'Irlanda in una
sola natzione indipendente dae sa corona britànnica, chi ddos fiat colonizende
de unos 800 annos. Sos lealistas contrapostos a custos fiant difatis totus de
pesada dae colonizadores britànnicos chi aiant ocupadu sa parte setentrionale de
s'ìsula, in ue rapresentaiant majoria in sa populatzione.

In su 1998, cun sos Acòrdios de sa Chenabura Santa (Good Friday Agreements) sa
tzitade at torradu a agatare apaghiamentu e, a pustis de annos de crise
econòmica at torradu a agatare isvilupu. Sa populatzione abarrat però galu
demograficamente ischirriada segundu sentidu natzionale e sa sotziedade sighit
duncas a dèpere acarare problemas de sa discriminatzione e de su setarismu.



https://sc.wikipedia.org/wiki/Batalla_de_Midway

Sa batalla de Midway in s'Otzèanu Paghiosu fiat istada una de sas batallas
navales prus importantes de sa segunda gherra mundiale. Intre su 4 e su 7 de
làmpadas de su 1942, petzi ses meses a pustis de s'atacu zaponesu contra a Pearl
Harbor, e unu mese a pustis de sa batalla de su Mare de Coraddu, sa Marina de
sos Istados Aunidos aiat repèllidu in manera detzisiva s'atacu de sa Marina
Imperiale Zaponesa contra a s'Atollu de Midway, causende dannos irreparàbiles a
sa frota zaponesa. John Keegan s'istoriadore militare aiat definidu sa batalla
“su corfu prus istrepitosu e detzisivu in s'istòria de sos cumbates navales”.
Pro su Giappone fiat istada sa peus derrota navale de sos ùrtimos 350 annos.

S'operadura zaponesa, che s'atacu anteriore contra a Pearl Harbor, teniat sa
finalidade de eliminare sos Istados Aunidos comente potèntzia istratèziga in su
Paghiosu, dassende duncas terrinu lìberu a su Zapone in s'istabilonzu de sa
Grandu Isfera Pròspera de s'Asia Orientale. Sos zaponesos isperaiant chi
un'àtera derrota demoralizadora diat aer custrìnghidu sos Istados Aunidos a
cabitulare in sa gherra de su Paghiosu e chi custu diat aer asseguradu sa
dominadura de su Zapone in cussu otzèanu.

Su pranu zaponesu fiat a atraigher in un'artana sas arrima-aparèchios
istadunidesas. Sos zaponesos, in prus de custu, teniant s'intentu de ocupare
Midway comente parte de unu pranu grobale de isterrer su perìmetru defensivu
issoro in responsta a s'interventu raju de Doolittle. Custa operadura fiat
aguarmente cussiderada amaniadora de atacos annanghedores contra a sas Fiji, sas
Samoa e sas Hawaii etotu.



https://sc.wikipedia.org/wiki/Autoistopu

S'autoistopu est una forma de trasportu chi cunsistit in su pedinzu de una
trasportada a àteros biazadores, zenerarmente probidos de beìculos motorizados
che automòbiles o autocarros, prus raras bias de mototzicretas. In su casu prus
frechente, s'autoistopista in s'oru de su caminu pedit a sas beturas privadas de
s'arressare e dispensare su trasportu sena costu. In prus de custu, pedende
trasportadas in sechèntzia, est possìbile a realizare finas biazos longos in
autoistopu.

In Sardinna e in Itàlia, s'autoistopu est proibidu in sos caminos de currimentu
lestru, che pro narrer sos autocaminos.

Su romanzu de Jack Kerouac “In su caminu” (1.957), chi faeddat de sas bivèntzias
de Dean Moriarty, est istadu belle unu manifestu pro sa Beat Generation.

Sa saga pobulare “Ghia galàtiga pro sos autoistopistas” de Douglas Adams,
cumintzada in su 1.978, tenet comente assempru printzipale de sa narradura una
ghia particulare ispetzializada pro isprorare s'universu.

Roger Waters, ex bassista e cantadore de sos Pink Floyd, at cunsagradu a
s'autoistopu un'àrbumu intreu, “The Pros and Cons of Hitch Hiking” (1.984), chi
sinnìfigat literarmente “Su pro e su contra de s'autoistopu”.



https://sc.wikipedia.org/wiki/Austria

S'Àustria (in tedescu:Österreich, [ˈøːstɐˌʁaɪç]; in àustro-bavaresu:
Ésterreich), ufitzialmente Repùblica de Àustria (in tedescu: Republik
Österreich), est una natzione in s'Europa tzentrale e ada una populatzione de
8,3 miliones de persones. Sa limba uffitziale est su tedescu. Sa capitale sua
est Vienna.

S'Àustria est membru de sas Natziones Unidas] dae su 1955 e membru de s'Unione
Europea dae su 1995. In su 1995 at firmadu sos Acòrdios de Schengen e at adotadu
s'euro in su 1999.

S'Àustria at istèrrida de 83,879 km² e populatzione de unos 8,5 milliones de
bividores. Pigat làcanas in su norte-ovest cun sa Germània, pius de pretzisu cun
sa Baviera, in su norte cun sa Repùblica Ceca, in s'est cun Islovàchia e
Ungheria, in su sud cun Itàlia e Islovènia, in s'ovest cun s'Isvìtzera e su
Liechtenstein.

Su territòriu austrìacu est mescamente montosu, essende postu in intro de is
Alpes e petzi su 32% de s'istadu s'agatat a artària minore de 500 metros subra
su mare. Su pitzu pius artu lòmpet a 3.798 m.s.m.

Sas orìzines de s'Àustria moderna remontant a sa dinastia de sos Habsburgos,
cando su territòriu suo fiat parte de s'Sacru Impèriu Romanu-Germànicu. Dae su
tempus de sa Riforma Protestante, medas prìntzipes de sa Germània setentrionale,
chi non cheriant sutastare a s'autoridade de s'imperadore, aiant aprofetadu de
su protestantèsimu che bandera de rebellia. S'imperadore aiat però mantentu
cuntrollu subra sos territòrios tedescos e non tedescos de sud, chi fiant
abarrados fideles a sa crèsia catòlica. Durante sos de 17 e de 18 sèculos
s'Àustria aiat afortigadu sa posidura sua, diventende una de sas potèntzias
mannas de Europa e in resposta a sa coronada de Napoleone che imperadore de
Frantza, fiat proclamadu s'Impèriu de Àustria in su 1805.

A pustis de sa derrota de Napoleone, fiat sa Prùssia a si fàghere cumpetidore de
s'Àustria, pro su domìniu subra totu sa natzione tedesca. In su 1866 fiat
cumbàtida sa gherra àustro-prussiana, dae in ue s'Àustria fiat bessida
derrotada, aberende s'istrada a sa Prùssia subra su cuntrollu de su restu de sos
istados tedescos. In su 1867 s'impèriu fiat riformadu e tramudadu in Impèriu
Àustro-Ungheresu.

S'Àustria fiat lassada foras dae sa formatzione de s'impèriu Tedescu,
acontèssida pagos annos a pustis, ma aiat sighidu polìticas chi nde fiant
alliniadas in sas deghinas de annos a sighire, fintzas a sa Prima Gherra
Mundiale, in ue sos duos istados fiant intrados alleados, a fatu de sa crise
sighida a s'ochidura de s'erederi a sa corona, s'archiduca Frantziscu Ferdinandu
de Àustria.

Finida sa gherra in su 1918, s'impèriu fiat iscontzadu e s'Àustria fiat fata
repùblica- sa Repùblica Àustro-Tedesca - chi punnaiat a s'unione cun sa
Repùblica de Weimar, ma non podiat segundu sos acòrdios istabilidos in su
Tratadu de Saint-Germain-en-Laye de su 1919. S'annessione a sa Germània fiat
intames fata in su 1938 (Anschluss) suta sa ghia de Adolf Hitler, cando s'istadu
fiat ocupadu dae sas tropas nazistas, cun su mannu cunsensu de sa popùlatzione
austrìaca. Sa repùblica austrìaca fiat torrada a costituire cun s'agabbu de sa
Segunda Gherra Mundiale, in su 1945. In su 1955 su Tratadu de Istadu austrìacu
torraiat a ribaire sa soberania de s'istadu, a s'agabbu de s'ocupatzione. In su
propiu annu su parlamentu austrìacu aiat iscritu sa Declaratzione de
Neutralidade, chi declaraiat comente sa Segunda Repùblica Austrìaca diat
diventare permenentemente neutrale.

Istoricamente sos austrìacos fiant cunsiderados tedescos, ma a pustis de sas
duas gherras mundiales su cunsideru chi li est dadu at cambiadu. A s'agabbu de
sa Prima Gherra Mundiale, cun s'iscontzu de s'Impèriu Àustro-Ungheresu sos
polìticos aiant proclamadu sa repùblica, chi si declaraiat Deutschösterreich
(tedescu-austrìaca), parte de sa Repùblica tedesca. S'unimentu de sos duos
istados fiat però controidu dae su Tratadu de Saint-Germain-en-Laye, che
cunditzione imposta dae sas potèntzias binchidoras de sa gherra, in s'intentu de
prevènnere sa formatzione de unu istadu tedescu cun territòriu tropu mannu,
capatzu de torrare a rapresentare una minetza pro sos echilìbrios europeos. A
fatu de sa Segunda Gherra Mundiale (a chi s'Àustria aiat pigadu parte unida a sa
Germània nazista) sunt istados fatos isfortzos importantes pro creare una
identidade natzionale distinta. In die de oe sa majoria de is austrìacos si
bidet diferente che unu tedescu de Germània, mancari sighet a s'agatare unu
movimentu polìticu-culturale chi cheret ca totu sas persones de limba tedesca
cumponent una natzione sola, chentza de abbaidare sas làcanas istatales. Prus de
su 91% de sa populatzione su cunsiderat simpremente austrìaca.

Sas minorias ètnicas sunt costituidas dae unos 13.000-40.000 islovenos biventes
in Carìntzia, unos 30.000 croàtos e ungheresos in su Burgenland, totus minorias
chi godint de deretos ispetziales reconnotos dae s'istadu. Sos islovenos de
Istìria (unos 1.600-5.000) non sunt reconnotos e no tenet deretos ispetziales.

Unu austrìacu de bator bivet in sa capitale Vienna. Su 19% de sa populatzione
residente austrìaca at a su mancu unu parente de orìgines no austrìacas. Sas
etnias prus numerosas sunt tedescos federales, bòsniacos e turcos.

Sa majoria de sa populatzione faeddat unu dialetu locale de su dialetu bavaresu,
mancari siat su tedescu standard sa limba ufitziale de s'Àustria, intendida però
dae is austrìacos che limba ischida. Àteras limbas faeddadas in Àustria sunt
s'ungheresu e su croàtu (in su Bundesland de Burgenland, e s'islovenu (in
Carìntzia e Istìria).



https://sc.wikipedia.org/wiki/Antoni_abate

Sant'Antoni abate (Qumans, acanta 251 – desertu de sa Tebaide, 17 ghennàrgiu
357), fiat unu eremita egitzianu, est cunsideradu su fundadore de su monachèsimu
cristianu e su primu de sos abates.

Nàschidu in sa biddighedda de Coma in s'altu Egitu, in una famìlia cristiana chi
at pensadu a sa educatzione sua. Est rimastu orfanu a mancu de vinti annos cun
una sorre pius minore. Una die in creja intendet legere: «Si cheres essere
perfetu, bae, bende su chi asa e dalu a sos poberos a poi beni e sighimì»(Mt
19,21). Custu invitu Antoni lu intendet rivoltu propiu a isse, e lassat totu po
sighire a Cristos in una vida austera e solitaria in su desertu, occupende su
tempu in preghiera, lettura e trabagliu cun sas manos. Creschiat su numeru de
cuddos chi cheriant vivere suta sa guida sua. A poi de paritzos annos de vida de
eremida, in su 305 fundat unu monasteriu a Phaiun.

Cando iscopiat sa persecutzione de Massiminu contra a sos cristianos, Antoni
andat a Alessàndria po incuraggiare sos chi funt persighidos e arrestados po sa
fide cristiana. Finida sa perzecutzione si che torrat a su logu in cue aiat
fundadu sos monasterios, inue bi funt mizas de monacos, e meda fint eremidas. Po
disizu de una vida solitaria pius austera ancora si ch'est andadu in su desertu
a est de su Mar Ruju, e viviat in una tzella minoredda. In su 355 torrat a
Alessàndria e collaborat cun santu Atanasiu a cumbattere sos Arianos.
Sant'Atanasiu at iscritu unu vida de Antoni.



https://sc.wikipedia.org/wiki/Antoni_Cuccu

Tziu Antoni Cuccu (Santu 'Idu 1921-2003) fit un'editore e unu endidore de
liberos. Tziu Antoni fit unu appassionadu de poesia sarda, pro cussu, bidu chi
niunu lu faghiat, haiat dezisu de faghet s'editore po pode' pubbricare sas
poesias sardas, chi, comente hat iscritu issu e totu, l'haian ajuadu a
cumprende' sa vida. Isse pubbricaiat sos libereddos cun sas garas poeticas
antigas e issu los bendiat. B'hat de pensare chi, pro la pode' pubblicare, tziu
Antoni sas poesias l'has aiat puru regoltas e iscritas. Su chi pubbricaiat tziu
Antoni lu endiat diretamente girende per i-sas biddas de s'isola intrea, cun
d'una valigia e unu lentolu chi poniat in terra pro poggiare sos libereddos.

S'atividade de tziu Antoni est bistad leada in eredidade dae Cheikh Tidiane
Diagne, chi est bennidu dae su Senegal edd'est contribuende a faghet connoschere
custu patrimoniu culturale. S'istoria de kustos duos Homines Mannos, est contada
in'd'unu bellu Documentariu de sos Registas Nugoresos Antoni Sanna e Umberto
Siotto : "LA VALIGIA DI TIDIANE CUCCU" ArKaosfilm2009



https://sc.wikipedia.org/wiki/...altrimenti_ci_arrabbiamo!

...altrimenti ci arrabbiamo (in sardu:...o chi nonu s'arrenegaus!) est unu film
de su 1974 dirixu de Marcello Fondato, cun Bud Spencer e Terence Hill.

Totu sa trama si furriat a una dune buggy rubia, modellu fatu de sa Puma, ca
fait de "pumu de sa scuncordia" de sa storia.

Ben e Kid funti su primu unu meccanicu e su segundu unu camionista e totu is
duus tenint sa passioni po is cursas automobilisticas. Bincidoris ex aequo de
una gara meda lestra de autocross, bincint comenti premiu una dune buggy noa,
rubia cun cappottedda groga. Sigomenti no si podit dividìri, decidint de si'dda
giogai. Kid proponit una gara a "birra e sartissus" («su primu ca si crepat
pagat su contu e perdit sa macchina»), e Ben accettat.

Totu is duus bandant in ddunu bar de su luna park accanta po si giogai su
trofeu. Su disaffiu benit però interrumpia de una una ghenga de tzeraccus de unu
speculadori ediliziu, mutìu sceti su Boss , e ca bolit bettai a terra su luna
park po fai logu a is suas costruzionis. Is ominis sciusciant su bar. Bessìus,
Ben e Kid attoppant unu de is tzeraccus, ca intimat a issus de calai de sa dune
buggy . Ben e Kid narant ca no e provant a si'nd'andai de inia, ma is bandius
corpint sa vettura, abbruxandudedda.

Pesaus de inia issus, su Boss est de accordiu a torrai sa cosa, ma benit
dissuadiu de su suu brassu destru, su Dottori : unu psicologu freudianu de crara
origini tedesca. S'omini cumbincit su Boss addusendu presumias arrexonis
pedagogicas: Ben e Kid, a su chi narat issu, funti duus pipius afissiaus, ca
binti su Boss comenti unu babbu. Ogna cuncessioni a is trempus insoru iat a essi
tandu una gravi faddina psicologica. Su Dottori bantat sa malesa, ma certat a su
Boss poitta fait su malu tantis po ddu essi, sena motivu.

Invecis de nddi torrai sa dune buggy , su Boss fait sighiri Ben e Kid de unu
tzeraccu suu, ca ddus sighit cun duas piccioccas a su luna park. Is duus
si'nd'agatant e, domandandusì chi su Boss apat cumprendiu o nonu su chi boliant
nai, si lassant tragai in dduna prova de forza in is attrazionis de su luna
park. S'omini,a sa fini, ddis narat de ddus sighiri in dduna palestra, cumbintu
de ddus podiri battiri in su pugilau. Ma, mentris s'est ancora ponendu a postu,
Ben e Kid pistant totu sa gang ca ddus abettabat in palestra.

Pagu tempus a pustis, in s'officina de Ben, erribat una ghenga de motociclistas
totus bestius de nieddu: su Boss ddus at imbiaus po recitare una pantomima
faendu finta de ddi donai una dune buggy ca no esistit a is duus sissiligheris.
Kid fingit de abarrai a su giogu, ma improvvisamenti narat ca no, e a lestru
scaddiat su capu de is motociclistas pigandudeddi sa moto. A s'acabu de una fua
in is padentis, Kid e Ben battint is urtimus duus cumponentis de sa banda in
ddunu scontru ca torrat a sa menti un duellu medievali, cun motociclettas po
cuaddus e fustis po is lanzas.

Su Dottori tandu cumandat a su Boss sa sua opzioni finali, e fait benni de is
Stadus Unius unu glaciali killer mutìu Paganini poitta ddi bastat sceti unu
corpu e duncas no repitit, comenti su violinista Niccolò Paganini. Po cussu si
serbit de unu fosili cuau in sa custodia de unu violinu. Ogrus azurus, facci
pallida, bestiri gessau, Paganini no narat unu fueddu, ma domandat meda dinai po
su traballu. Issu sighit Ben e Kid in teatru, auba Ben est faendu is provas de
su coru de is pompieris, ma no arrenescit a teniri totu is duus a innantis. A
pustis ca at provai medas bortas, parit ca siat finalmenti s'ora bona. Candu
però su killer oberit sa custodia de su fosili, s'agatat ca cuddu est istetiu
cambiau cun ddunu violinu beru. Est istetiu Kid, ca immoi puntat su fosili beru
contra de issu.

Su dis'in fatu su Boss, disfau, donat a Ben e Kid ben duus dune buggy ,
decrarandu satisfacenti sa soluzioni. E si nd'andat, sollevau de sa vertenza ca
ddat bittu perdiri in dduna manera aici imprevedibili.

Su film est istetiu girau in Spagna, a Madrid, e in Italia, in Poggio San
Romualdo e Roma.



https://sc.wikipedia.org/wiki/%C3%87atal_H%C3%BCy%C3%BCk

Çatal Hüyük est una tzitade neolitica de s'Anatolia, in Turchia, fundada in su
6500 a.C.. Sa tzitade est istada iscoperta dae sos archeologos a sa fine de sos
annos 1950, dapoi in su 1961 e in su 1965 at iscavadu s'archeologo James
Mellaart.

In Çatal Hüyük sa' domos fini divisas in duas cameras. In sa pius manna, in
centru, bi fit su foghile e in tundu sos sezzidosos e pianos rialzados pro
drommire, in d'unu muru bi fit su furru pro cogher su pane e i sos alimentos. Sa
camera minore fit usada pro conservàre sa provvistas de su manigu. In zertas
cameras sun istados agatados muros decorados cun pinturas e bassorilievos supra
su ghiju, e fortsis custas fini dedicadas a cultos religiosos. Tra sos repertos
sunu de signalare sas ceramicas e sos oggettos in pedra, subra tottu ossidiana,
chi fit bundante in cussa regione.

Sos abitantes de Çatal Hüyük sepultaian sos ossos de sos mortos, mascios e
feminas distintos, sutta su lettu. Pero, prima de esse sistemados intro 'e domo,
sos cadaveres benian lassados a s'aria pro chi sos unturzos apperen devoradu sa
petta. Custu sistema est usadu ancora in India e in Persia, inue sos mortos sunu
lassados in sas Turres de su selenziu.



https://sc.wikipedia.org/wiki/William_James

William James (New York, 11 de ghennàrgiu 1842 - Chocorua, New Hampshire, 26 de
austu 1910), est istadu unu psicologu e filosofu de sos Istados Unidos.

Fiada de familia calvinista. Frade prus mannu de chimbe figius. Unu frade fiada
Henry James, romantziere. Su babu fiada su filosofu trascendentalista Henry
James senior.

A pustis chi si est laureadu in meighina in su 1869, sighidi a sudiare de
autodidata, interessadu spetzialmente a sa psicologia. In su 1872 cumentzada sa
carriera universitaria in s'universitade de Harvard, partende de istrutore pro
arribare a d'essi professore assistente de fisiologia. In su 1885 pigada
s'incaricu de professore de filosofia e in su 1890 cuddu de psicologia. In
s'Universitade de Harvard faidi unu de sos prus mannos laboratorios de
psicologia de sos Istados Unidos. In su 1890, pubblicada unu de sos traballos
suos prus mannos, "Principus de psicologia", in duos libros. In su 1907 si
arritarada de s'insegnamentu universitariu.

In su 1902 pubricada su risultatu de sas ricercas suas psicologicas de sa
fenomenologia de sas esperientzias religiosas e, in particulare, de s'atteggiu
misticu e de sos istadios esperientzialisi de su misticismu. Su titulu de custu
traballu est "Sa bariedade de s'esperientzia religiosa". In unu papere adi
scrittu chi est un'esperienzia chi deppid'essi difesa de sa filosofia. Innoi,
prus che ingunis, 'nci bessidi s'influenzia de su filosofu protopragmatista
Emerson.

Candu ca William James fiada su filosofu prus famosu de sos Istados Unidos, in
su 1909, incontaada su medigu de Vienna Sigmund Freud.



https://sc.wikipedia.org/wiki/Vaticanu

Sa tzitade de su Vaticanu est unu istadu naschidu in su 1929 po su mediu de Sos
Pattos Lateranesos tra s'Italia e-i su Paba. No faghet parte de Sa Comunidade
Europea, est guvernadu dae sa Creja catolica; est s'istadu pius minore chi
esistit in su mundu (pro tirada e populatzione).

Como su Vaticanu est sa sea de su Paba, su sucessore de s'apostolu Pedru, su
Piscamu de Roma e po cussu su Capu de sa Creja catolica.

In sa tzitade de su Vaticanu b'est sa basilica de Santu Pedru, unu capolavoro de
architettura, cun sa cupola pius manna in muradura, opera de Michelanghelu
Buonarroti. Sa piatta de santu Pedru est famosa po su colonnadu de Bernini, e ca
dae unu balcone de s'istudiu sou, su Paba faeddada e saludada a sos fideles chi
bi acudini dae totu su mundu. Bi sunu sos Museos Vaticanos, istraordinaria
regolta de capolavoros de pintura scultura aratzos e de ateru, dae s'antighidade
a oe. In sos palatos de sa tzidade de su Vaticanu s'agatana Salas monumentales
cun operas de sos massimos pintores; no si podede irmentigare sa Cappella
Sistina, costruida suta su Paba Sisto IV a sa fine de su 1400 e inue sunu
pinturas de Botticelli, Luca Signorelli, Ghirlandaio, Perugino, e ateros, e
s'opera manna de Michelanghelu chi b'ada tribagliadu po deghe annos. Da
ammentare Su Giudisciu Universale.



https://sc.wikipedia.org/wiki/Tzintas_de_segur%C3%A0ntzia

In sa mecàniga automobilenca, sas tzintas de seguràntzia sunt unu dispositivu
angoradu in intro de su beìculu, ch’in casu de tzocu retenet sa carena de sos
ocupadores ligada a su seidorzu, evitende s’addobada issoro contra a sas
istruturas internas e s’ezetadura a foras de sa cabina. Sunt unu de sos
dispositivos prus importantes in su domìniu de sa seguràntzia automobilenca.

Atuarmente, s’impreu de sas tzintas de seguràntzia in Itàlia e Sardinna est
obrigatòriu in s’arrimu de s’artìgulu 172 de su Còdighe de sos caminos (sas de
antis sunt obrigatòrias dae su 1.989, sas de palas lu sunt devènnidas
posteriormente) e sa probidura de tzintas est cundissione issentziale pro
s’omologadura de unu beìculu a matrigulare.

In Itàlia e Sardinna sunt isentados dae s’obrigadura de zugher sas tzintas de
seguràntzia: • sas fortzas de polima, sos incarrigados de sos servìtzios de
azutòriu sanidàriu e contrafogos, cando isvilupant missiones de emerzèntzias; •
sos monitores de ghia, in s’isvilupu de sas funtziones prebidas; • sas pessones
afetadas dae patolozias particulares pro sas cales sas tzintas siant
contrainditadas, cundissione a proare peri tzertifigadu de s’Impresa sanidària
logale, in ue cheret inditada sa durada de balidesa; • sos ocupadores de
automòbiles isprobidas, zai dae s’orìzine, de fissaduras pro sas tzintas; • sos
chi pertenent a servìtzios de bizilàntzia recunnotos legarmente, cando realizant
iscortas; • automòbiles istòrigas matriguladas in antis de su 15.6.1976.

In sos primos meses de su 1.989, addaghi sas tzintas de seguràntzia fiant a
puntu de si fagher obrigatòrias finas in Itàlia (ùrtimu paìsu de sa Comunidade
Europea de tando chi aiat introduìdu s’obrigatoriedade de prendidura), in Nàpule
fiant istadas realizadas mallieddas simpàtigas chi reproduiant s’imàzine de sas
tzintas de seguràntzia e chi teniant s’intentu (obetivamente malu a
cuncretizare) de trampare sa polima.



https://sc.wikipedia.org/wiki/Studio_Ghibli

Studio Ghibli, Inc. (株式会社スタジオジブリ Kabushiki-gaisha Sutajio Jiburi) est un'istudiu
de anime giapponesu fundàdu in Koganei (Tokyo). S'Istudiu est fentomadu pro sos
traballos suos, chi sun pro su prus anime, ma at fattu fintzas film in curtzu,
prubitzidades cummertziales e unu film pro sa telebisura. Lu aìan fundàdu in su
mese de làmpadas de su 1985 a pustis de su sutzessu mannu de Nausicaä de sa
Badde de su Bentu (1984), chin finantziamentos dae Tokuma Shoten.

Oto de sos anime de Studio Ghibli sun tra sos 15 film anime fattos in Giappone
chi apan prus bèndiu, chin Sa Tzittade Incantada (2001) sende su primu in
classifica, balanzande peri tottu su mundu prus de 274 miliones de dollaros.
Medas traballos suos an bintu fintzas su premiu Animage Anime Grand Prix e
battor an bintu su Premiu de s'Accademia Giapponesa pro s'Animassione de s'Annu.
In su 2002, Sa Tzittade Incantada at bintu un'Urtu Indoradu e unu Oscar pro su
Menzus film de Animassione in su 2003.

In su 3 de Agustu de su 2014, a pustis chi su direttore Hayao Miyazaki si nche
fit andadu in pensione, Studio Ghibli at nàdu chi cherìat firmare sa produida de
film.



https://sc.wikipedia.org/wiki/Split_(tzitade)

Split (in italianu Spalato; in dalmàticu Spalatro, in grecu antigu Ασπάλαθος,
Aspálathos), est una tzitade de unos 178.200 bividores de sa Croàtzia, cabulogu
de sa regione Split-Dalmàtzia e tzentru printzipale de sa Dalmàtzia.

Su nùmene dependet de sa mategusa ispinosa, mata meda comune in sa regione, chi
in grecu antigu fiat narada Aspálathos (Aσπάλαθος). Suta de s'Impèriu Romanu
teniat nùmene de "Spalatum" e in s'Edade de Mesu de "Spalatro" in limba
dalmàtica.

Split est istada poderiu de sa Repùblica de Venetzia pro unos bator sèculos, a
sa ruta de chi fiat dominada de Frantza e Impèriu Austro-Ungheresu, intames de
is otomanos chi non sunt mai resissidos a dda cunchistare.

Sa rasta latina de sa Repùblica de Venètzia sighit galu a caraterizare
s'architetura, e pro meda tempus su venetu e s'italianu sunt istadas limbas de
is istudiados, is croatos fiant intames bilìnguos e su croatu faeddadu in ie
contaiat una metade de su vocabulàriu de imprèstidu venetu.

In su de 18 sèculos, is italianos rapresentaiant pagu mancu de una metade de is
bividores e punnaiant a s'annessione de sa tzitade a s'Itàlia de pagu
costituida. Politicamente fiant però minoria.

Is italianos fiant de su restu abbaidados che una minetza de is
austrìacu-ungheresos, chi incoragiant is croatos a pigare cuscèntzia de
s'identidade issoro, a tales chi is infrusadas irredentistas de is italianos no
agatarent cumprimentu.

Comente chi siat, is italianos ant a pagu a pagu pèrdidu resartu polìticu, a sa
nàschida de sa Jugoslàvia totu is iscolas in limba italiana fiant fatas a bellu
a bellu serrare e manna parte de issos fiat pois mòvida a manu de Itàlia. A
s'acabu de sa segunda gherra mundiale is pagus italianos chi fiant abarrados
fiant obligados a disterrare.



https://sc.wikipedia.org/wiki/Sionismu

Su sionismu est unu movimentu polìticu internatzionale, nàschidu in s'agabbu de
su sèculu 19 in mesu de sos ebreos chi istaiant in Europa, cun sa finalidade de
afirmare e pònnere in pràtica su deretu de Autodeterminatzione de su pòpulu
ebràicu cun s'istitutzione de unu Istadu ebràicu. Su sionismu est parte de su
fenòmenu prus ampru de su natzionalismu modernu. Importante ma minoritàriu in su
mundu ebràicu pro totu sa prima meidade de su sèculu 20, su movimentu s'est fatu
majoritàriu a pustis de sa Shoah. A pustis de sa creatzione de s'Istadu de
Israele in su 1948, in ue oe istat belle su 40% de sos ebreos de su mundu, su
sionismu s'est trasformadu in movimentu de sustentu internatzionale a sa
costitutzione de custu Istadu, in prus de sighire s'agiudu traditzionale a
s'immigratzione in Israele (aliyah). In tempos modernos, cunforma a una visione
polìtica, su termine sionismu inditat sas formas prus radicales de su
natzionalismu israelianu.

Su tèrmine sionismu benit dae monte Sion (in ebràicu: ציון, Tzi-yon), su nùcleu
primitivu de sa tzitade de Gerusaleme. "Gerusaleme" diat dèvere bènnere dae dae
sas raighinas ur, est a nàrrere montigru, monte, e shlm, paghe: duncas monte
(pustis tzitade) de sa  paghe. Giai a tempus de su re bìblicu Dàvide (a.C.)
"Sion" est una sinèddoche pro "Gerusaleme" e finas pro "Terra de Israele" (a
s'ispissu in sa Bìblia sos israelitas sunt cramados "fìgios e fìgias de Sion").
Su nùmene de "Sion", prus pagu atrividu, prus populanu de Gerusaleme, est
abbarradu biu in sa memòria de sa gente, impreadu meda in sa poètica, acostiadu
medas bias a imàgines de fèminas, àbiles e etèreas. S'imàgine de "disigiare" est
istada cambiada in su tempus, cando bi fiat sa diàspora ebràica, in sa Terra
promìntida, domo pèrdida bramada meda. Su Sionismu at fatu a manera de fàghere
prus beru custu disìgiu romànticu.

Su tèrmine "sionismu", chi pertocat su natzionalismu ebràicu, l'aiat imbentadu
in su 1890 s'editore ebreu austrìacu Nathan Birnbaum in sa rivista sua
Selbstemanzipation ("Autoemantzipatzione"), chi leaiat su tìtulu de unu libru de
Leon Pinsker de su 1882. In custu sentidu, su sionismu est su movimentu
natzionale ebràicu chi pedit una pàtria pròpiu in Palestina: su movimentu
natzionalista ebràicu chi pediat una pàtria sena preferèntzias de logu est
connotu comente "Territorialismu" (ghiadu dae Israel Zangwill), imbetzes
s'"Autonomismu" pediat s'autonomia (non s'indipendèntzia) polìtica de sos ebreos
in sos territòrios traditzionales issoro de insediamentu in s'Europa
tzentru-orientale. Totu sas propostas de insediamentu in regiones extra-europeas
fatas in s'agabbu de s'Otighentos non fiant andadas a in antis o fiant istadas
refudadas, gasi comente sa pregonta de autonomia, cuntribuende petzi a crarire
mègius natura e ruolu de su sionismu. Su sionismu est unu movimentu làicu: dae
custu derivat sa cuntierra cun paritzos Ebreos osservantes. Difatis, pro
s'ebraismu ortodossu su rennu de Israele diat dèvere torrare cun sa bènnida de
su Messia. Pro illestrire sa bènnida sua b'at una manera ebbia: obbeire a sa
voluntade divina, est a nàrrere a osservare sos pretzetos (mitzvot) istabilidos
in sa Torah. Fiant contràrios a su sionismu finas sos ebreos riformados
(Reformed Jews), narende chi sos ebreos fiant una comunidade religiosa, no unu
pòpulu, e chi su rennu messiànicu isetadu no est àteru si no una metàfora pro
unu venidore de libertade religiosa, de giustìtzia e de paghe, de realizare in
sas sotziedades connotas. In campu làicu, fiant contra a su sionismu su Bund,
chi gherraiat pro sa giustìtzia sotziale e s’agualidade de sos deretos in Europa
orientale, e sos ebreos de manca, chi pro issos s'antisemitismu si binchet
gherrende pro su sotzialismu. Una de sas manifestatziones de custa contrariedade
fiat chi sos sionistas no atzetaiant meda sa limba yiddish, e galu de prus sas
limbas natzionales europeas, in favore de sa torrada a vida de sa limba ebràica
antiga, dae tempus meda impreada petzi in su cultu, comente limba naturale
issoro, orale e iscrita, a òpera de Eliezer Ben Yehuda, praticada dae Mendele
Moicher Sforim in sa prosa e dae Haim Nachman Bialik in sa poesia.

Carchi contrariedade a su sionismu (antisionismu) b'est semper istada in àmbitu
ebràicu, sende chi sa cundivisione de s'ideale sionista siat majoritària. Custa
contrariedade minoritària ebràica s'est fata prus crara dae sa gherra de sas Ses
Dies, finas pro more de sa crèschida cuntemporanea de custu orientamentu crìticu
in su mundu, mescamente —ma no ebbia— islàmicu. S’est fata prus manna mescamente
a pustis de sa prima gherra de su Lìbanu e de sa segunda intifada.



https://sc.wikipedia.org/wiki/Sigismondo_Arquer

In su mese de maju de su 1547, s'est laureadu in Deretu Tzivile e Canònicu in
s'Universidade de Pisa e in Teologia in s'Universidade de Siena. A Casteddu
torrat s'annu imbeniente. In su mese de cabudanni de su 1548 dassat s'ìsula
un'àtera bia, pro andare inche su re Càrulu I (su de V imperadores), a
Bruxelles, a perorare sa càusa de sa famìlia sua ca l'aiant postu suta secuestru
sos benes. Durante un'istonzu curtza in Basilea iscriet, invitadu dae Sebastian
Münster, òmine eruditu e de fede luterana, chi l'at acollidu, una descritzione
curtza de sa Sardinna intitulada Sardiniae brevis historia et descriptio; tabula
chronografica insulae ac metropolis illustrata, inserida dae Munster matessi in
sa Cosmografia sua, publicada in Basilea in su 1550 (torrada a editare, a
pustis, dae Domenico Simon in su volùmene Rerum Sardorum Scriptores, publicadu
in Torinu in su 1788).

S'òpera, frunida de una carta geogràfica de sa Sardigna e de una carta
iconogràfica de sa tzitade de Casteddu, est partzida in sete capìtulos. In sos
primos duos s'Autore descriet sa positzione geogràfica, sas dimensiones, su
territòriu e sos produtos naturales de s'ìsula; in su de tres s'òcupat de sa
toponomàstica e faghet un'atzinnu lestru a sas dominatziones diferentes patidas
dae sos sardos; sos duos capìtulos chi sighint sunt dedicados a Casteddu e a sas
àteras tzitades de su Rennu. Su de ses est dedicadu totu a sa limba sarda e a
sas àteras limbas faeddadas in Sardigna a s'època de s'autore. Su de sete, e
ùrtimu capìtulu, dat noas subra de sos magistrados, subra de sas leges, subra de
sa religione, sa genia e sas costumàntzias de sos Sardos.

A pustis de carchi mese de convalessèntzia pro una maladia grave, colados in
Germània, in su mese de cabudanni de su 1549 arribat a Bruxelles. Cunchistada
s'istima de Càrulu I e de su prìntzipe Filipu, e sistemadas sas chistiones
familiares, otenet dae issos incàrrigos importantes e, in su mese de làmpadas de
su 1553, est nominadu avogadu fiscale pro sa Sardigna, incàrrigu chi cumintzat a
esertzitare a beru dae su mese de trìulas de su 1555.

Torrat a Sardigna in su 1558 e l'acusant de luteranesimu. Incuisidu dae
s'archipìscamu de Casteddu Antonio Parragues de Castillejo (cun chie, a pustis,
istringhet un'amighèntzia manna e devenit su defensore suo inche su soberanu),
lu assolvent in prenu.

Bida sa situatzione difìtzile in Sardinna, Arquer, a pustis de aer dassadu, cun
su cunsensu de su re, s'ufìtziu de avogadu fiscale a su babu, detzìdit de andare
a Ispagna pro carchi tempus.

Sos tentativos de nche dispatzare Arquer dae sa bida polìtica pariant destinados
a faddire, cando, a su cumintzu de su 1563, arrestant in Pedralba Gaspar
Centelles, de sa famìlia de sos contes de Oliva, capitanu de sos casteddos de
Tàtari e de Castedduaragonesu, chi teniat unu giru de pessones suspetadas de
eresia. Gasi chi, a s'incuisitzione de Valenza l'intrat in manos sas lìteras
iscritas a Centelles dae Arquer, durante s'amighèntzia longa issoro, e dae su
canònigu valentzanu Jeroni Conques, arrestadu pagu a pustis. Siat Centelles,
mandadu a su rogu in su 1564, siat Conques, aiant acusadu Sigismondo Arquer de
eresia, gasi chi intre su mese de austu e su mese de cabudanni de su 1563, fiat
nche l'arrestant e nche l'inserrant in sa presone de s'incuisitzione in Toledo
cun s'imputatzione de aer mantesu raportos cun sos luteranos Münster e
Centelles, e de difunder in Sardigna e in Ispagna ideas erèticas.



https://sc.wikipedia.org/wiki/Shardana

Sos Shardana (o Sherden) fint una de sas populatziones tzitadas in sas funtes
egitzias de su II millenniu a.C, parte de su grupu de sos populos de su mare.

Su prus anticu mentovu de su populu cramadu Šrdn/Srdn-w, nadu puru Shardana o
Sherden, s'agatat in sas epistulas de Amarna tra Rib-Hadda de Biblos e su
faraone Akhenaton, datadas cada a su 1350 a.C. In custu tempus cumparint ge
comente piratas prontos a dare sos serbitzios issoro a sos meres istragnos.

In su 1278 a.C., Ramessu II cumbatteit sos Shardana, chi craspuaiant su litorale
egiziu cun sos Lukka (fortzis L'kkw, pustis cramados Licios) e sos Shekelesh
(Šqrsšw), in una batadha navale (ande su Delta Egitzianu). Su faraone pustis
arroleit cussos gherradores in sa bardia sua.

Medas ipotesis subra de s'origine de sos Shardana de custos urtimos tempos
pertocant prus a totu (ma non solu) sa Sardigna. S'archeologu Juanne Ugas, in
base a sos dados archeologicos e a sas funtes antigas, assotziat sos Shardana a
sas populatziones sardo-nuragicas (assimas sos Joleos). Juanne Ugas hat deretadu
s'iscavu de su situ archeologicu de sa losa de sos gherradores in Deximeputzu
inube fint agatadas 19 ispadas de ramene arsenicadu, iguales a sas chi sunt
istadas agatadas in sas pinturas egitzias, de su 1600 a.C. Isse hat tribagliadu
puru cun s'archeologu Adam Zertal chi sustennet ca su situ israelianu de
El-Ahwat, chi assomizat meda a sos nuraghes, siat istadu costruttu dae sos
Shardana de sa Sardigna. Su putzu sacru de Gârlo in Bulgaria, ande Sofia (in
s'etade antiga cramada Sardica) tenet simbillantzia cun sos putzos sacros de sa
Sardigna.

In su 2010, su professore Paolo Bernardini hat ipotizadu ca sos Shardana
esserent arribados in Sardigna dae oriente in su XIII seculu a.C. e ca
s'aunesint cun sos populos nuragicos.

Imbetzes s'istudiosu sardu Leonardo Melis sustenet ca sos Shardana cun sos
atteros popolos de su mare bennerent dae sa Mesopotamia tra su Tigri e
s'Eufrate. Issos diant esser essidos dae sos logos de naschida in su 2000 a.C.
pro una carestia de 300 annos. Gae trastameint pro tota s'Europa, andende a
bivere dae sos Litorales de su Mediterraneu (cumpresas sas isulas de Sardigna,
Sicilia, Còssiga, Malta, Tzipru, Creta, Baleares) finas a sa penisula
Iscandinava e sas isulas Britannicas. In su 1200 a.C su livellu de su mare
crescheit e fagheit aundare sas terras oru a mare de sas isulas mediterraneas.
In custa situatzione diant aer craspuadu sos regnos prus riccos pro poder bivere
o pro agatare unu logu inube istare. Defattu in cuddos annos sas tzittades prus
mannas fint irbandonadas. 400 annos a pustis fint costruidas de nou cando
arribeint sos Fenitzios.



https://sc.wikipedia.org/wiki/Segunda_Gherra_Mundiale

Sa secunda gherra mundiale est una pelea chi tra su 1939 e su 1945 s'at bidu a
cuffrontu sambenosu a un'ala sas potentzias de s'Asse, e a s'atter'ala sos
Istaos Alleaos. Si mutit "mundiale" ca b'an partecipau nassiones de totucantos
sos continentes e fintzas ca sas operas de gherra an pertoccau una parte manna
de su pianeta.

Tottu est cumintzau in su 1° de Capidanne de su 1939 cando sa Germania aiat
invasu su terrinu a lacana de sa Polonia; sa gherra est acabbada, a su mancu in
Europa, in s'8 de Maju de su 1945 cando sos tedescos s'aian arresos e, in Asia,
in su 2 de Capidanne cando s'Imperu Giapponesu, a pustis de su dannu enorme chi
aiat patiu pro sos bumbardamentos atomicos de Hiroshima e Nagasaki, aiat fattu
sa matessi cosa.

A s'acabada de sa gherra s'aiat fundau unu novu ordine mundiale basau issupra
una tensione geopolitica bipolare tra sos Istados Unidos e s'URSS, in su mentras
chi s'Europa intrabat ind un'epoca de declinu sichinde un'andala ja picada chin
sa prima gherra mundiale, perdende s'egemonia chi prima teniat.



https://sc.wikipedia.org/wiki/Sartiglia

Sa Sartìglia est una cùrta a caddu, a sa manera de sas ziostras de s'Edade
Mèdia, chi si faghet in Aristanis s'ùrtima domìniga de Carrasegare e su martis
imbeniente. Sos cadderis chi bi leant parte, currende a parafua, devent
inferchire cun un'istocu un'isteddu istampadu in mesu, chi est apicadu a unu
filu, in artu, in sa pista de sa cursa; segundu sa traditzione, prus sunt sos
isteddos inferchidos, prus bona at a esser s'annada in sos campos. Sa festa est
amaniada dae sos grèmios artesanos de sos massajos (Santu Zuanne) e de sos
maistros de linna (Santu Zosepe), chi si partzint s'aparitzu de sas duas dies de
cursa.

Sa Sartiglia tenet orìzines antigas meda. Paret chi siat istada introduida in
Otzidente dae sos Crotziados intre su 1118 e su 1200, cando chi in Aristanis
podet esser datada a inghìriu de sa medade de su sec. XIII. In sa festa
aristanesa elementos de sa traditzione sarda, che a su ritu de sa fecundidade
espressadu dae s'isteddu, sa mustra de s'abilidade a caddu e sa caratza de su
componidori, si miscrant a elementos ispannolos, che a unas cantas partes de su
bestire e, mescamente, su nùmene de sa festa chi benit dae s'ispannolu
"sortija", derivadu dae su latinu "sorticula" diminutivu de "sors" chi cheret
narrer sorte, fortzuna. Finas su nùmene de su capu de sa festa, su componidori,
derivat dae s'ispannolu "componedor" chi fiat su mastru de campu, figura
militare tìpica de sa sortija ispannola.



https://sc.wikipedia.org/wiki/Sardos

Sos Sardos (o is Sardus) sunt su populu chi bivet in Sardigna, ìsula de su
Mediterraneu otzidentale e regione autònoma de s'Italia, narada in sardu
"Regione Autònoma de Sardigna" e in italianu Regione Autonoma della Sardegna.

Sa Sardigna la aìant populada a fiottos, tra su Paleoliticu superiore, su
Mesoliticu e su Neoliticu antigu, zente chi benìat dae sa penisula iberica e
italiana. In sa fase mediana de su Neoliticu, atteras populatziones fint
accudidas dae su trettu pirenaicu-proventzale, e a pustis dae isulas postas in
Egeu, Creta e Tziclades; a sas primas si depet su megalitismu, a sas atteras sa
cultura de Othieri, isparghida peri tottu s'isula. In s'Eneoliticu fit cumparta
sa cultura de Monte Claro e, a pustis, cussa de su conzu campaniforme, chi nde
la aìant fatta intrare dae su trettu francu-ibericu e dae s'Europa tzentrale
trumigheddas pitticas chi fint agabbadas a cumbìver cun sa zente de su logu. A
custa cultura si depent, imbetzes, tecnicas noas pro traballare cun su metaddu,
atteros istiles tzeramicos e fintzas, cun tottu probabilidade, una limba
indo-europea. In sa prima fase de s'Edade de Brunzu, sa cultura de su conzu
campaniforme fit a pare cun sos influssos chi benìant dae su trettu polanianu,
mudende in sa cultura de Bunnànnaru.

Sa tziviltade nuraghesa fit cumparta in sa Edade Media de Brunzu. Tando, s'isula
la populaìant paritzas etnias: sas prus importantes fint cussas de sos Balares,
de sos Ilienses e de sos Cossos (chi aìant dadu su nòmine a s'isula de Còssiga,
ma no est a los cunfùnder cun sos Corsicanos modernos). Sos Sardos antigos,
sigundu a tzertos istudiosos, si podent ponner a pare cun sa populatzione narada
Shardana.

Non semus a connoschèntzia de cale limba (o limbas) si chistionaìat in Sardigna
a cussos tempos. Podet esser chi sa limba nuraghesa tenìat assimìzos cun su
bascu, oppuru cun s'etruscu. Atteros istudios credent, imbetzes, chi in Sardigna
bi aìat prus sistemas limbisticos, sìat preindoeuropeos sìat indoeuropeos.

In su segulu de X a.C., sos fenitzios aìant fundadu colunias e portos in sa
costera meridionale e otzidentale, comente Karalis, Bithia, Sulki e Tharros. Su
cabu de giossu lu aìant conchistadu sos de Cartàghine in su segulu de VI a.C. e,
a pustis, sos Romanos antigos in cussu de III a.C., cun s'agabbu de sa prima
gherra punica. Est de custa manera chi sos romanos aìant latinitzadu meda sa
Sardigna e sos sardos, francu a sos muntagninos chi, vivende ind unu trettu nadu
pro menispretziu Barbaria, pro tempus longu dìant a mantènner sos usos antigos.
No est de badas chi su sardu modernu, difattis, si tenet in cunsideru comente
una de sas limbas romanzas prus cunservadoras.

S'istudiosu de geografia magrebinu Muhammad al-Idrisi, descriende in su segulu
de Doighi s'isula de Sardigna, narat chi <<sos Sardos sun Rûm 'Afàriqah (latinos
de Africa), bivent comente a sa zente berbera, istant a banda dae atera natzione
latina; custu populu est corazudu e balente, chi no lassat mai sas armas>>.

A pustis chi s'Imperju Romanu de Otzidente fit ruttu, sa Sardigna si la aìant
pigada unu in fattu 'e s'atteru Vandalos, Bizantinos, Ostrogotos e torra
Bizantinos.

In s'Edade Media, s'isula aìat connoschidu unu periodu in ue si podìat gubernare
issa etottu cun sas ancas suas in battor regnos indipendentes, sos Judicados;
francu su Logu de Arbarée, dìant a falare in sutta de influentzia istranza,
pisana e genovesa, in prus de calicuna familia importante de in ie, comente a
sos de Doria e Della Gherardesca. Sos de Doria aìant fundadu sas tzittades de
s'Alighera e de Castelgenovese (Casteddu Sardu), mentres sos pisanos aìant
fraigadu su fentomadu Castel di Castro (como nadu, in manera incurtziada,
Casteddu); in s'impestantu, Ugolino della Gherardesca aìat fattu naschire sa
tzittade de Villa di Chiesa (Iglesias), logu de minera chi fit bennidu a comunu
de tipu italianu impare a Tàtari e Castel di Castro.

A pustis chi sos Aragonesos si aìant pigadu sa terra sarda de propriedade
pisana, tra su 1323 e su 1326, e chi su Judicadu de Arbaree aìat fattu gherra de
resistentzia a issos tra su 1353 e su 1420, sa Corona Aragonesa aìat conchistadu
tottu sa Sardigna; su Regnu de Sardigna aragonesu aìat populadu tzittades
comente Castel di Castro e s'Alighera cun zente istranza, mescamente de erentzia
cadelana. Unu limbazu cadelanu est in impreu como etottu in s'Alighera.

In sos segulos de XVI e de XVII, sas printzipales tzittades sardas de Casteddu
(cabu de logu), s'Alighera e Tàtari fint bene intradas in sos traffigos
cummertziales de cussos tempos, comente ammustrat su fattu chi sos tzittadinos
non cumprendìant petzi sardos de su logu, ma fintzas attera zente accudida dae
sa penisula iberica, dae sa Liguria, Frantza e, subratottu, Còssiga: mescamente
in Tàtari e peri tottu su sartu chi bi andat dae s'Anglona a sa Gallura,
s'elementu corsicanu (comomai toscanitzadu pro more de su domìniu pisanu) est, a
cumintzare dae su segulu de XV, adderettura cussu de majorìa. Custu fenomenu
corsicanu de disterru in s'isula sorre de Sardigna, dae ue fit naschidu su
limbazu tataresu e galluresu, dìat a sighire fintzas a su segulu de XVIII, e
agabbare de su tottu in cussu de XIX.

Su poderìu ispagnolu in Sardigna fit agabbadu in su 1713 cando, cun su trattadu
de Utrecht, su Regnu de Sardigna aragonesu passaìat a sos Asburgo de Austria; in
su 1718, a pustis chi sos ispagnolos aìant chircadu de badas de torrare a si
pigare s'isula, cun su trattadu de Londra aìant lassadu sa Sardigna a sos de
Savoia, chi in custa manera tenìant su titulu de "Re de Sardigna". In custu
periodu, unu fiottu de zente ligurina chi benìat dae s'isuledda de Tabarka
accudìat in cussas sardas de Santu Pedru e Santu Antiogu, portende su limbazu
issoro, nadu tabarchinu. In su segulu de XIX, su Regnu de Sardigna piemontesu
aìat fattu gherras cun sa punna de si pigare sa penisula italiana e sa Sitzilia,
ponèndelas in sos istados de Terramanna; cun s'agabbu de su gai nadu
risorgimentu italianu, in su 1861, sos Savoia aìant postu su nòmine de "Regnu de
Itàlia" in logu de cussu de Sardigna, chi oramai bi intraìat pagu.

Dae su 1850 in susu, cun s'annoamentu de sas mineras sardas, trumigheddas de
traballadadores chi benìant dae sa Stiria (Austria) e minadores de Friburgu
(Germania) aìant pigadu domo pro unu tzertu tempus in s'Iglesiente, subratottu
in sos trettos de Montevecchio (parte de Genna Serapis), Guspini e Ingurtosu.
Mancàri chi calicunu tedescu aìat influentziadu s'istile architettonicu e nòmine
de logu, fint sos italianos a lu fagher de prus in assolutu; medas minadores
benìant dae Lombardia, Piemonte, Toscana e Romagna. Sigundu a unu tzensimentu
chi aìat fattu s'inzeniere Leon Gouin, in sas mineras de sa Sardigna
sud-otzidentale fint traballende belle 10.000 persones, e unu 'e tres de custas
fint accudidos continentales; sa prus parte de custos italianos aìat pigadu domo
in Iglesias e fratziones a curtzu, in parte pro semper.

A s'agabbu de su segulu de XIX, piscadores benènde dae Sitzìlia, Torre del Greco
(Campania) e Ponza (Latziu) si nche andaìant in sos trettos de sa Sardigna
orientale chi fint a curtzu de mare, subratottu in sas biddas de
Arbatax/Tòrtuele, Thiniscole e s'isula de sa Madalena.

In su segulu de XX, su regìmene fascista aìat incorazadu a sos continentales a
populare in massa sa Sardigna; de gai, zente chi benìat dae tottus sas regiones
italianas (subratottu Venetu, Marche, Abrutzu e Sitzìlia) aìat pigadu domo
colònica in Sardigna pro mondare parìtzos sartos e a bi istare, mescamente
cussos appenas fundados de Arborea (tando Mussolinia di Sardegna), Fertilia e
Carbònia.

In su segundu pùstigherra, una comunidade manna de istrianos italianos si nche
aìat fuidu in Fertilia e peri sa Nurra; como unos settanta annos, galu como sos
betzos faeddant in istriota, venetu e friulanu in Fertilia, Tanca Marchesa e
Arborea. In su mentres, calicuna familia italo-tunisina populaìat sa bidda de
Castiadas, a est de Casteddu. Semper a cumintzare dae s'agabbu de sa segunda
gherra mundiale, cun su miraculu economicu italianu sutzedit unu fenomenu
istoricu in ue sa zente sarda si movet dae bidda a sas tzittades de Casteddu,
Tatari-s'Alighera-Portu Turre e Terranoa, chi oe in die collint parte manna de
sa populatzione sarda.

Sa Sardigna est sa regione italiana cun su tassu prus bassu de fertilidade (1,07
fizos a femina) e est a s'urtimu postu pro numeru de nàschidas; custa pìnniga la
annùddant in parte sos medas accudìdos, chi benint subratottu dae su continente
italianu, ma fintzas dae s'Europa orientale (mescamente sa Romania), dae
s'Africa e dae sa Tzina.

In su 2013, su numeru de furisteris (chene pigare in cunsideru sos
continentales) chi est in Sardigna contat 42.159 persones, faghende su 2,5% de
sa populatzione.

S'ispera de bida mediana est de unos 81,9 annos (84,9 pro sas feminas e 78,9 pro
sos omines).

Sa Sardigna est su primu "logu biaìttu" (blue zone), est a nàrrer unu logu in su
mundu in ue si tendet a campare prus a longu. Sos sardos tenent, impare a sos
ryukyuanos de Okinawa (Giappone), su numeru prus artu in su mundu de zente chi
brincat sos chentu annos (22 cada 100.000 abitadores). Custu sutzedit pro motivu
geneticu, ma fintzas sa manera de bida e s'istruttura sotziale faghent sa parte
insoro.

Sa prus parte de sardos istat in Sardigna, ma in medas si nche sunt andados in
foras: si pensat chi, tra su 1955 e su 1971, unos 308.000 sardos sìant
disterrados in continente italianu; paritzos sardos sunt in Piemonte, Liguria,
Lombardia, Toscana e Latziu. Sos sardos e fizos issoro sunt in medas fintzas in
Germania, Bèlgiu, Isvìtzera. In sas Americas, belle tottu sos sardos si nche
fint andados a s'ala de giossu, subratottu in Argentina (tra su 1900 e su 1913,
unos 12.000 sardos vivìant in Buenos Aires e chìrrios a curtzu) e in Uruguay (in
su 1870, unos 12.500 sardos istaìant in Montevideo). Comunidades sardas vivent
isparghidas fintzas in Brasile (mescamente in sas tzittades de Belo Horizonte,
Rio de Janeiro e São Paulo), in UK e in Australia.

Sa regione sarda tenet contu de sos tzirculos sardos, chi rappresentant sas
comunidades sardas in disterru: bi nde at agattadu unos 145 in penisula italiana
e in atterue.

Bae puru a bidere: sardu, italianu, corsicanu-sardu (galluresu e tàtaresu),
s'aligheresu, tabarchinu.

Impare a s'italianu, chi sos Savoia nche aìant fattu intrare in Sardigna pro sa
prima borta in su 1760, sos sardos faeddant su sardu, limba nou-latina
reconnoschida comente ufitziale in su 1997. Custu si depet a medas peleas chi
bolìant punnare a su bilinguismu. Bi at peri atteras limbas chi sardas,
linguisticamente faeddende, non sunt e si poden pensare comente minorìas in
intro cussa chi est giai una minorìa in Italia: custas sunt naschidas cando
zente a su cumintzu non sarda aìat pigadu domo in logu e bi est abarrada pro
segulos. Tando bi est su tataresu, limbazu pisanu cun medas faeddos sardos, e su
galluresu, chi calicunu credet limbazu autònomu, o (cosa chi pensant su prus de
sos istudiosos) unu limbazu corsicanu chi assimizat meda a cussu de sa bidda de
Sartene; in prus, si depent tenner in contu isulas linguisticas a banda, che su
s'aligaresu, una variedade de su cadelanu orientale. Attera zente, chi fit
accudida in Sardigna a tempus de su fascismu dae continente, faeddat fintzas su
venetu in biddas comente Fertilia, Maristella e Arborea.

Sigundu un'istudiu de sa regione, su sardu lu diant a connoschere unas 1.495.000
persones e faeddare unas 1.000.000, a fronte de unu 3% ebbìa chi naraiat de non
lu connoschere e de non lu cumprender. Peròe, sicomente ant traballadu meda pro
nche ispèrder sa limba a cumintzare dae s'iscola, su numeru de zente chi lu
impreat dontzi die est meda prus bassu, e petzi su 13% de pitzinnos at imparadu
sa limba dae sos mannos. Pro custu bi at s'arriscu cuncretu meda chi, si non si
ponet remèdiu, su sardu sì nche diat a poder mòrrer in pagu tempus: s'UNESCO
ponet logudoresu e campidanesu, sas duas cambas de sa limba sarda, tra cussas in
perigulu seriu de morte (definitely endangered).

Sos sardos, mancàri faghende parte de su pool geneticu europeu, sunt diferentes
dae sos atteros europeos pro more de fenomenos particulares chi si podent
castiare a su sòlitu in populatziones isuladas, comente s'effettu de su
fundadore e s'istesiadura genetica. Sos datos parent narende chi sos Sardos
modernos tenzant s'erentzia de sos primos populadores de s'Edade 'e sa Pedra,
cund in prus calicuna azunghidura in sa prima Edade de sos Metaddos; pagu est,
imbetzes, a libellu geneticu su contributu de sos populos colonitzadores.

Paragones fattos de pag'ora tra su genoma de sos Sardos e cussu de zente chi
aìat vividu, tra su Neoliticu e su primu Calcoliticu, in su trettu alpinu
(comente Oetzi), tedescu, isvedesu e ungheresu ant ammustradu assimìzos
notàbiles tra sas duas populatziones, mentres si podent bider diferentzias tra
sos campiones preistoricos e sos matessi abitadores de cussos trettos
geograficos. Dae custu si podet dedùgher chi, mentres s'Europa de tzentru e de
susu ant tennidu mudamentos demograficos mannos pro more de movimentos
post-neoliticos, benènde dae sa periferia orientale de Europa (isteppas
pontico-caspicas), s'Europa de giossu e subratottu sa Sardigna no nde ant bidu
gai medas; sos Sardos e sos Bascos dìant a esser sas populatziones chi ant
mantènnidu menzus s'eredade neolitica de s'Europa otzidentale.

De notare est su fattu chi sos Sardos non sìant, a dontzi manera, unu populu
uguale dae su puntu de bista geneticu: istudios nche ant, difattis, bogadu a
pizu diferentzias pitticas tra sas paritzas regiones istoricas de s'isula; in
meritu a custu, una regione muntagnina comente s'Ozzastra est prus attesu dae su
restu de Europa chi nono sos pianos e trettos accanta de mare.



https://sc.wikipedia.org/wiki/Sardigna/campidanesu

Sa Sardìnnia est un'ìsula de su Mari Mesu-terràniu ocidentali, posta a unus
200km de sa penìsula italiana, su propriu de sa Tunisia, unus 300km de sa
Ligùria e 500 de sa Spannya. Sa terra prus acanta est sa Còrsiga, 11km.feti. Sa
forma de s'ìsula est sa de un'arretàngulu longu, de unus 260km in deretura NS e
unus 120 in sa EO. Sa punta a N est sa bidda de Lungoni (Santa Teresa de
Gaddura), sa de S su Cabu de Teulada. Is maris ki d'ingìrianta funti su Mari
Tirrenu a E e su Mari de Sardìnnia a O. Sa tirada est de unus 24.000km², s'oru
de mari de unus 2400 km.

Du-i at unu lagu naturali feti, su lagu de Baratz, in su NO de s'ìsula, acanta
de Tàtari e de s'Alighera. Is frùminis (cambas de àcua sempri prenus) funti
pagus: de N a S su Coghinas, su Mannu (de Tàtari), su Temu, su Cedrinu, su
Tirsu, su Frumindosa, su Mannu e su Cixerri. Is atrus funt arrius, sicus in
parti de s'annu. Su frùmini prus longu est su Tirsu, chi tìrat 159km e bessit in
su Mari de Sardìnnia a pustis di essi tocau sa tzitadi de Aristanis.



https://sc.wikipedia.org/wiki/Santu_Lussurzu

Santu Lussurzu est una bidda de 2.578 tzitadinos, colloada in su versante
orientale 'e su Montiferru, in sa Provìntzia de Aristanis.

Su territoriu 'e sa 'idda est in parte manna montagninu. Lompet a oriente
fintzas a s'altipianu 'e Abbasanta ibue suerzos e masones parent a intro'e una
pintura. Cun Culeri si partzit sas cimas prus altas de sa cadena 'e su
Montiferru. Buscos de castanza e de elighe, chi sunt istados amenetzados de su
fogu 'e su 1994 chi at postu in perigulu su Montiferru, faghent sentinella e
corona a sa'idda. In medas narìant chi sa 'idda s'isviluppàt a intro 'e unu
vulcanu. In beridade, totu su Montiferru paret de origine vulcanica ma non
s'ischit ibue siat su zassu zustu 'e su cratere.

Dae sa 'idda est possibile a leare caminos po escursiones chi in pagos
chilometros mustrant sas bellesas de su territoriu suu: istrampos,sas rocas
carateristicas de sos montes, sos rios e sos frumenes, sa flora e sa fauna. Si
podet visitare puru su riu 'e Bau 'e Mela, s'abba 'e su cale annat a finire a
s'istrampu 'e sos molinos, chi leat su lumen de sos molinos de s'epoca
pre-industriale. Ateros caminos lompent a sas lacanas de sas biddas a funnu,
comente Culeri e Iscanu.

Su burgu 'e Santu Nenaldu est bividu de paga zente in s'ierru ma si populat de
turistas e furisteris in s'istiu, in sa cale istaione, sas dominigas e sas dies
nodidas, si prenat de zente in crica 'e su friscu 'e sos montes suos. Est
naschidu propriu cun su fraigu 'e Sa Cresia romanica de su XII seculu e a
costazu s'antigu ispidale, sede de s'ordine de Santu 'Anne in Gerusalemme.In
cussu tempus Santu Lussurzu faghiat parte de su Giudicadu de Torres chi tra su
1127 e su 1182 fuit cumannadu de Gonario II chi ìat leadu parte a sa sigunna
Crociata. Su burgu est como famosu po sas sete funtanas (siete fuentes), s'abba
e sas cales, pura, cristallina e famosa in totu sa Sardigna po sas propriedades
salubres suas, alimentat unu riu chi calat fintzas a sa pian'e Abbasanta. Su
zassu est propriu a intro 'e unu buscu de elighes e suerzos. No est raru bier
albures seculares, in particulare a unu chi teniat prus de 200 annos est istada
posta una targa. Propriu in Santu Nenaldu oldinzant d'ogni annu sa Fiera
regionale 'e su caddu, chi attìrat totu sos amantes de sa cultura lussurzesa
ligada a su munnu 'e sos caddos.



https://sc.wikipedia.org/wiki/Santeru

Santeru (fintzas Sant'Eru o Santu Eru, in italianu San Vero Milis) est una bidda
de 2.532 bividoris (santeresus) de su Campidanu de Mibhis, in provìntzia de
Aristanis,collocau asutta 'e su Montiferru.

Su territoriu arribat fintzas a mari, innui tenit 25km de prayas (Putzu Idu,
S'Arena Scoada, Mandriola, Su Pozzosu, Sa Rocca Tunda, Su Crastu Biancu). Is
biddas lacarantis funtis Tzedhiani, Boatiri, Arriora, Narabuya, Senighi, Mibhis
e Tramatza. Sant'Eru tenit su campanilu prus artu de Sardigna et est connotta po
sa crannazza, s'artigianau cun su juncu (chibirus, etc.), is prayas e sa
zent'arrubia chi bivit in is paulis de Sinnis (Sal'e Purcus, Sa Salina Manna, Sa
Marigosa e Is Benas. Is domus funti de ladiri (domus campidanesas), e pighendi
de Aristanis esti sa primma idda chi tenidi domus a poatziu antigas. Su
santeresu fait parti de is dialectus Arboresus: est unu dialectu campidanesu cun
medas infruentzas logudoresas in sa pronuntzia (fizu po fillu, deghi po dexi) e
in is fueddus (chimbi po cincu, battru po cuattru, abba po aqua).



https://sc.wikipedia.org/wiki/Saligheresu

Su saligherèsu o saligarèsu (in catalanu alguerès, pronuntzia curretta
/algares/), est una variedade de su cadelànu orientale chi si faeddat in sa
tzidade de S'Alighera.

Su saligheresu lu reconnòschent s'istadu italianu e sa regione autonoma de
Sardigna comènte limba de minorìa. A propositu, s'art. 2 comma 4 de sa L.R.
supra de s'avaloramèntu de sa curtura e limba de Sardinna reconnoschet su
cadelanu chin custas paraulas:

Sa presentzia de su cadelanu in S'Alighera est un'impositzione chi risalit a su
seculu de battordichi cando sos invasores cadelanu/aragonesos, pustis de una
rebellìa de sa populatzione de su logu, aiant catzadu sos sardos a fora e
ch'aiant postu imbetze zente chi beniat dae sa Catalogna; tando sa tzidade si
fit aunida chin sa corona de Aragona, sos cadelanos teniant totus sos postos de
s'aministratzione ei sa populatzione sarda chi bi colaiat a inie, custa limba,
finiat de l'atzetare. Ecco chi duncas su s'aligaresu, mantesu biu dae sa zente
in su cursu de s'istoria sarda e isoladu dae su logu originariu, a un'ala
presentat paraulas anticas chi in sa Catalugna etotu no s'impitant prus e a
un'atera si bi resessit a agatare una tzerta influentzia bènnida dae sas limbas
printzipales de s'isula, dae s'internu (su sardu) e dae s'esternu (s'ispagnolu a
primu e s'italianu a pustis).

Su s'aligaresu, sigund' 'e una tzerta istima, lu diat faeddare su 30% de sos
s'aligaresos e lu diat cumprendere su 65% de issos. A dontzi modu, b'at de
narrere chi su cadelanu puru in passadu lu faeddaiant petzi in sa tzidade intra
moenia ei in costèra, sènde su chirru de campagna sardu-faeddante; b'aiat
dicotomia intra sos chi teniant su sardu che limba mama, massajos e pastores, e
sos chi teniant imbetze sa cadelana, piscadores. Oe chi est oe, su s'aligaresu
est in dificurtade manna, sende postu che un'isula lingustica in intro de
un'atera e cussiderande sos s'aligaresos etotu sa limba issoro comente cussa de
sos poberos (No volguerà que mon fill parlaria la llengua de los pobres,
naraiant sas mamas chi aiant chèrfidu imparare a sos fizos sa limba de sa "zente
ricca", ovverosiat s'italianu), e a resurtu de custu protzessu s'iscumbatat chi
solu sos antzianos sighint a la mantenner galu bia, bìdu chi sos zovanos faeddan
petzi s'italianu. Pro chircare de no lu lassare morri-morri, b'at in tzidade
atividade manna cun sa presentzia de sotzios curturales, un'iscola inue
s'imparat su s'aligheresu, zornales e puru zassos peri sa retza iscritos in tale
limbazu.



https://sc.wikipedia.org/wiki/Roy_Hargrove

Roy Hargrove (Waco (Texas), 16 de santaine 1969) est unu sonadore de trumba
americanu de musica jazz et funk.

Roy Hargove est unu dei sos trumbettistas chi s' est fatu connoscher ad su
pubblicu pius mannu in sos annos de sos '90. De iscola Hard Bop, hat unu sonu
jaru et isquillante. Iscobertu gratzias ad un ateru trumbettista, Wynton
Marsalis, dae su festival "Acireale Estate Jazz", in Sitzilia, chi l' hat subitu
inseridu in sa band sua et fat' abberer sas jannas dessu jazz chi contat, cun
collaboratziones importantes. Ad vint' annos inzidet su primu album, cun s'
etichetta Novus et format su primu complessu. Hat ad fagher pois cun sa matessi
etichetta ateros bator discos, et cun sa possibilidade de fagher ad bider su
valore sou; et difatti partezipat ad inzisiones 'umpare a sos mastros Sonny
Rollins, Frank Morgan, Jackie McLean. In su 1995, hat ad agguantare su primu
postu comente trumbettista dess' annu in sa classifica dei sos legidores dessa
rivista prestijosa Down Beat. In s' annu matessi inzidet unu discu cun su
pianista Stephen Scott et su bascista Christian Mcbride, dedicadu ad su
sassofonista Charlie Parker, discu chi l' hat dadu riconnoschimentu meda; han ad
sighire ateros discos de sucessu, cun s' etichetta Verve.



https://sc.wikipedia.org/wiki/Republica_Ceca

Sa Repùblica Ceca (in cecu Česká republika), narada fintzas Cèchia (in
cecu Česko), est unu istadu de s'Europa tzentrale, chi faghet parte de s'Unione
Europea. Sa capitale e tzitade prus manna est Praga.

S'istadu tenet istèrrida de 78 866 km² e populatzione de prus de 10.500.000
bividores. Allàcanat in su norti-uestu e sud-uestu cun sa Germània, in su norti
cun sa Polonia, in s'estu e sud-estu cun s'Islovàchia, in su sud cun s'Àustria.
Non tenet bessida a mare.

Istoricamente contat tres regiones: Boèmia (uestu), Moràvia (estu) e Islèsia
(partzida cun sa Polònia).

Su territòriu est mescamente montosu e montigrosu. Totu sa làcana chi partzit sa
Boèmia cun sa Germània est dada dae sos montes Sudetos, mentras sa làcana de
s'Islèsia cun sa Polònia dae sos montes de sos Gigantes. Sa Moràvia tenet
intames aèrgiu sustotus montosu.

S'istadu Cecu fiat formadu a s'acabu de su de 9 sèculos comente Ducadu de
Boèmia, suta su Grandu impèriu Moravu. A fatu de sa ruta de s'impèriu in su 907,
su tzentru de su pòdere fiat tramudadu a Boèmia, suta sos Premislidos.

In su 1004 su ducadu fiat reconnotu formalmente che parte de s'Impèriu Romanu
Sagradu in ue diat tènnere unu votu in sas eletziones. Fiat fatu Rennu de Boèmia
in su 1212 e aiat azuntu istèrrida massima in su de 14 sèculos. Su rennu de
Boèmia non teniat domìniu isceti subra sa Boèmia, ma fintzas subra àteros
territòrios chi, impare formaiant sa Corona de Boèmia.

Durante su de 15 sèculos su rennu fiat imbestidu dae su movimentu reformista
religiosu, ghiadu de Jan Hus, chi si contraponiat a sa crèsia catòlica e aiat
dèpidu acarare medas derrotas dae sos printzipes catòlicos de s'Impèriu Romanu
Sagradu chi ddi aiant mòvidu gherras contra.

A pustis de sa batalla de Mohács in su 1526, sa Corona de Boèmia fiat a pagu a
pagu intregada in sa monarchia de sos Habsburgos, impare a Archiducadu de
Àustria e a su Rennu de Ungheria. Sa rebellia boema contra sos Habsburgos
catolicos, fata a s'inghitzu de su de 17 sèculos (1618-1620), aiat tentu a efetu
s'iscòpiu de sa gherra de sos trint'annos, a sa fine de chi sa monarchia diat
afortiare su poderiu e diat torrare a impònnere su catolitzèsimu. Fiat fintzas
adotada una polìtica de germanizatzione.

Cun s'iscontzu de s'Impèriu Romanu Sagradu de su 1806, su rennu de Boèmia fiat
fatu parte de s'Impèriu Austrìacu. In su de 19 sèculos, sa Cèchia fiat s'àrea
prus industrializada de s'impèriu.

Sa Cèchia diat balangiare indipendèntzia cun nùmene de repùblica de
Cecoslovàchia impare a s'Islovàchia a pustis de sa prima gherra mundiale, in su
1918, sende chi s'Impèriu Àustro-Ungheresu fiat istadu derrotadu e a
cusseguèntzia de custu fatu fiat collassadu.

In sos annos 30, sa Cecoslovàchia fiat su solu istadu de s'Europa tzentrale chi
si poderaret cun istitutziones democràticas. Sa Cèchia fiat su primu territòriu
chi sa Germània nazista diat ocupare. Fintzas a sa fine de sa segunda gherra
mundiale difatis, totu s'àrea de sos montes Sudetos fiat populada dae unos 3
milliones de bividores tedescos, chi in ie fiant etnia de majoria.

Sos nazistas, segundu sos acòrdios de München si fiant in antis annessionados su
territòriu de Sudetos in su 1938, a coa in su 1939, a gherra comintzada, totu sa
Cèchia. Sa Cecoslovàchia diat acabare de esìstere comente istadu pro totu sa
durada de sa gherra.

Sa Cecoslavàchia fiat liberada dae sas tropas sovièticas e dae sas fortzas
americanas in su 1945. Sa majoria de sos bividores tedescos fiant bogados a
pustis de sa gherra. In su 1946 su partidu comunista de Cecoslovàchia aiat
bìnchidu sas eletziones e a fatu de unu corpu de istadu de su 1948, fiat fatu
istadu comunista suta influèntzia soviètica.

In su 1968 su malcuntentu contra su regimene aiat betidu a unu movimentu de
reformas chi punnaiat a intrare istitutziones democràticas in intro de unu
istadu cun istrutura comunista, in sa chi diat pois pigare nùmene de Beranu de
Praga. Su tentativu diat però èssere ismurriadu cun s'invasione soviètica de
s'istadu. S'ocupatzione diat durare fintzas a su 1989, annu de sa Rivolutzione
de Velludu, cando su regìmene comunista fiat collassadu e fiat formada una
repùblica multipartìtica.

Su 1 de ghennàrgiu de su 1993 sa Cecoslovàchia fiat iscontzada in manera
paghiosa, betende a nàschida de sos duos istados de Islovàchia de de Repùblica
Ceca.

Dae su 2004, annu cando est diventada membru de s'Unione Europea, sa Repùblica
Ceca est parte de s'àrea de Schengen.

Sa majoria de sos bividores de sa Repùblica Ceca sunt de etnia ceca (63.7%),
sighint moravos (4.9%), islovacos (1.9%) islesianos, polonesos e tedescos. Unu
26% de sa populatzione no at ispetzificadu de apartènnere a una etnia in
particulare.



https://sc.wikipedia.org/wiki/Referendum_pro_s%27indipendentzia_iscotzesa_de_su_2014

Su Referendum pro s'indipendentzia de s'Iscotzia si at a tènner in su 18 de
Capidanne de su 2014. Istabilìu dae su gubernu iscotzesu a pùstis de un'accordu
lòmpiu tra su Presidente de s'Iscotzia Alex Salmond e su premier inglesu David
Cameron, in su referendum b'at a èsser custa dimanda: "S'Iscotzia dìat dèper
esser unu istadu indipendente?". Sicomente, pro istabilire custu referendum, in
su cursu de sa tertza lezisladura non bi fit resessiu a ottènner s'assusténiu
dae sos partidos chi bi cheriat, s'SNP (Partidu Natzionale Iscotzesu, Scottish
National Party) b'at sichìu a traballare cando at bintu sas eletziones de su
2011 sende majorìa in su parlamentu. In su 10 de jannarju de su 2012, su gubernu
iscotzesu at nau chi sa cussurtassione l'at a promògher in attonzu de su 2014;
in su 15 de Santu Gabine un'accordu an fattu David Cameron, su primu ministru de
su Regnu Unìu, e su primu ministru iscotzesu Alex Salmond. Nanchi su cuadru
giuridicu dìat pertoccare: sa solididade economica de s'Iscotzia, sa modalidade
de defensa, su mantenimentu de rapportos chin su Regnu Unìu e sa boluntade a si
pònner in intro de ordines sovranatzionales, comente a s'Unione Europea e sa
NATO.



https://sc.wikipedia.org/wiki/Prov%C3%ACntzia_de_Carb%C3%B2nia-Igr%C3%A8sias

Sa Provìncia de Carbònia-Igrèsias, su nòmini ufficiali est in italianu Provincia
di Carbonia-Iglesias (in tabarkinu Provinsa de Carbònia-Igréxi e in sardu
logudoresu Provìntzia de Carbònia-Igrèsias), podit essiri nomenada comenti
Contau de Carbònia-Igrèsias, o puru Meria de Carbònia-Igrèsias, est è una
provìncia italiana de sa Sardigna o Sardinia in su territòriu de sa Maurreddia o
Sulcis e s'Igresienti, e sa prus piticca comenti estensioni in sa Regioni Sarda.
Custa noa provìncia, fatta de pagu tempus (istituida in su 2001 e attivada da su
2005), tirat 1.494,95 km², hat 129.840 bividoris o habitantis residentis (in su
2010) e tenit 23 comunus o municìpius (cittadis e biddas), tiraus de su Contau
de Casteddu Mannu, o Provìntzia de Casteddu Mannu o Provìncia de Casteddu Mannu,
o puru Meria de Casteddu Mannu. Confinat cun sa Provincia de su Mesu Campidanu
(in italianu Provincia del Medio Campidano) a settentrioni, cun sa Provìncia de
Casteddu Mannu (in italianu Provincia di Cagliari) a orienti e a meridioni,
infini a occidenti is costas suas funt in su Mari de Sardigna o Mediterràneu,
aundi s'accattant puru is isulas de Sant'Antiogu e Santu Perdu (e attras isulas
minoris), chi fun parti de su territòriu provinciale. Cun un PIL pro capite
nominali pari a 14.346 € in su 2009 risultat essiri sa provincia prus pòbera de
s'Itàlia. No tenit po immoi una seu unica definida comenti capulogu provinciali,
ma is comunus o municìpius prus mannus, chi funt Crabònia e Igrèsias, funt is
seus: su primu de sa Giunta Provinciali e sa segundu de su Consìliu Provinciali.
Po custa rexioni Carbònia est considerada diaderu su capulogu provinciali.



https://sc.wikipedia.org/wiki/Presone_de_Regina_Coeli

Sa presone de Regina Coeli (Domo Regrusòria de Roma Regina Coeli) est su
penadorzu printzipale e prus cunnotu de Roma e, dae su puntu de bista
amministrativu, est sa domo regrusòria de sa cabitale italiana.

Ubigada in s'arrodu de Trastevere, in su nùmeru 29 de via della Lungara
(un'aderetu de numenada tzitadina trista e ispainada a unu tempus), s'agatat in
unu cumparis edilìtziu remontende a su 1654, chi anteriormente fiat istadu sa
sea de unu cumbentu; in su 1881, fiat istadu cumbertidu s'impreu atuale. Aiat
retzidu su nùmene de s'istrutura reliziosa, chi difatis fiat dedigada a Maria,
Regina Coeli.

A s'aguale de medas àteros penadorzos italianos, Regina Coeli tenet probremas
sèrios de subraturmadura: atuarmente, istranzat unos 1.200 presoneris, cando chi
sa cabida istandard diat esser intre 750 e 800.

S'ubigadura particulare de sa presone, zustu in pinna de su mògoru panoràmigu de
su Gianicolo, rennet s'istrutura a curtzu a beru in lìnia dereta de unos cantos
puntos de custa artura; sa barconada de su faru de su Gianicolo, pro narrer,
distat petzi carchi deghinas de metros dae sas tzeddas de cuzone. A resone de
custu, e nostamis de sa rizidesa de sos regulamentos presonales, fiat custùmene,
finas a tempos meda reghentes, chi sos familiales de sos presoneris si reunirent
in ie pro comunicare cun issos aboghinende.

Pro un'ispètzia de respetu caballerencu, fiat tradissione cunsolidada chi sas
fortzas de seguràntzia no intervènnerent pro impeigher sas comunicaduras
naradas, a cundissione chi su tràmunu bervale pertocaret efetivamente petzi sas
noas importantes e de urzèntzia manna (peroe sos presoneris polìtigos in tempus
de su fassismu aiant retzidu missadas in còdighe imbiadas in manera
impersonale). In prus de custu, in su faru s'agataiant pessones de tonalidade
poderosa chi, a bias bàrias, s'imprestaiant de badas a fagher de bogheris a
contu de sas fèminas e, prus in zenerale, de chie si siat nde podet tenner
eventualmente bisonzu; issos teniant aguarmente una funtzione ordinadora de su
tràfigu de sas comunicaduras dae e chirru a sa presone. In manera assimizadora,
in intro de s'istrutura, sas comunicaduras fiant imbiadas, arribende e moende,
colende peri una tzedda ebia, ch'in sa pràtiga deveniat un'ischerriadorzu. Ant
rodadu una pellìcula cun Pippo Franco, chi comunicaiat dae su Gianicolo cun unu
parente inserradu in su penadorzu.



https://sc.wikipedia.org/wiki/Peppinu_Mereu

Giuseppe Ilario Antonio Efisio Sebastiano Mereu (Tonara , 14 'e ghennàrzu 1872 –
11 'e marthu 1901) est istadu unu cantadore sardu e unu poeta in limba Sarda de
sos prus connottos de sa fine de s'ottighentos.

Cun su babbu (chi fut su mèigu cunduttu de Tonara) mortu buffende belenu pro
errore e sa mamma morta de maladia, non tenèsit vida fatzile. Istudièsit finas a
sa terza elementare e sighèsit a istudiare dae solu. Traballèsit pro chimb'annos
in s'arma de sos carabineris dae su 1891 e bisitesit atteras biddas inue
connoschesit atteros poetas. In su 1896 torrèsit in Tonara ue trabballèsit dae
su 1898 in su comunu comente iscrivanu. In sas festas paesanas cantèsit faghende
bider a tottus sa balentia de improvvisadore.Cando faghiat su carabineri fut
accusadu ingiustamente de fura e fut processadu ma assoltu. Connoschesit puru
s'ingiustizia militare e sos problemas economicos. Pro custu had iscrittu medas
poesias contro s'ingiustizia, pobertade, corrutzione e puru contra a a sos
carabineris:"Deo no isco sos carabineris / in logu nostru proit'est chi bi sune
/ e no arrestant sos bangarrutteris / bi cheret una furca e una fune."
Ammentamus sas poesias "A Nanni Sulis" inue iscriet de sa carestia e pobertade
de su tempus. Naran chi meda de sas poesias sunt istadas brusiadas dae Peppinu
ettottu pro alluer su fogu, atteras sunt istadas fuliadas dae sa zente contraria
a sos ideales suos. Morzèsit solu e malàidu de diabete a solu 29 annos.



https://sc.wikipedia.org/wiki/Pallanuoto

Sa Pallanuoto (in inglesu: Water Polo) est un'isport de abba de isquadra
nàschidu in su de XIX sègulos in Inghilterra e in Iscòtzia, chi sas règulas fin
istadas codifigadas pro sa prima bia in su 1887 dae William Wilson. Una partida
de pallanuoto est disputada dae duas isquadras, onzi una formada dae sete
zogadores, chi zughent unu cambussinu de colore diferente cunforme a s'isquadra
e chi podent esser sustituìdos in tempus de s'addòviu pro unu nùmeru illimitadu
de bias, francu in su casu chi cumitant tres fartas graes, su chi nche zughet in
fatu s'ispellidura definitiva e sa sustituidura obrigatòria. Nadende in
un'ispigru de aba, sos atretas devent frumbulare cun sas manos (s'àprigat pro sa
partida intrea, cun sa dèroga de su zanneri, s'obrigadura de tocare sa botza cun
una manu ebia) unu ballone su nùmeru prus mannu de bias chi si podat a intro de
sa zanna rivale. Onzi bia chi custu acontessit, si realizat unu puntu, naradu
finas golu o realizadura, che in su fùbalu. A s'agabu de sos bator tempos de
zogu, s'isquadra cun su nùmeru prus artu de puntos est decrarada binchidora.

Incrùdida in su programma olìmpigu zai dae su 1900, sa pallanuoto est bènnida
peri su tempus unu de sos isportos prus pobulares de sas Olimpìadas. Nostamis de
sa pobularidade manna lograda a printzìpios de su de binti sègulos, abarrat una
dissiplina ispainada mescamente in Europa, Istados Unidos e Austràlia, pratigada
petzi in pagos paìsos de su mundu.



https://sc.wikipedia.org/wiki/Palermu

Palermu est una tzitade de 660.832 abitantes, cabu-de-logu de provìntzia e de sa
Regione Sitzìlia. Su territoriu inghiriu est connottu comente “La conca d'oro”
po sa coltivatzione de arantzos e limones. Fundada dae sos Fenicios, est istada
a poi grega, e romana. Conchistada dae sos barbaros Bandalos e Ostrogotos. A poi
po tres seculos sutta sos Bizantinos e apoi sutta sos Arabos. Conchistada dae
Ruggero d'Altavilla, Normannu, su 1071 a poi de unu assediu. Passat poi sutta
sos Angioinos. Su 1442 Palermo e sa Sizilia intrea passat sutta sos Aragonesos.
Su 1504 sutta sos Ispagnolos, e apoi sutta sos Borbones e sos Savoias. Sos
Normannos ant fraigadu monumentos importantes: sa Cattedrale de santu Giuanne de
sos eremidas : incomintzada comente basilica, a poi mudada in moschea dae sos
Arabos; tòrrat a essere creja cristiana (1184) Monumentu imponente e de bellesa
manna. Su Palattu reale, fraigadu dae sos Normannos. Restauradu in su 1555 est
istadu s'abìtu de sos res ispagnolos, de sos res borbonicos, e de sos Savoias..
Sa Cappella Palatina, unu gioiellu architettonicu, cun colunnas, e mosaicos
chena fine, e cun su Cristos Pantocrator in sa gupula. Ateras crejas chi
meritant un ammentu: San Giuseppe ai Teatini – Santa Caderina e Alessandria – Sa
creja de su Gesù a Casa Professa (Gesuitas), creja meravigliosa, rinascimentale
e prebarocca - Sa creja gotico catalana Santa Maria de sa cadena. Affaca a
Palermo su Duomo de Monreale, fraigadu sutta sos Normannos dae mastroa Arabos o
de iscola araba ( XII-XIII sec.) Un ispantu! Riccu de mosaicos. Attaccadu a su
Duomo unu chiostro in istile arabu.



https://sc.wikipedia.org/wiki/Padre_Luca_Cubeddu

Juanne Pedru Cubeddu (dae totu connotu che a Padre Luca Cubeddu) est istadu unu
de sos prus mannos poetes in limba sarda (calecunu lu cramat su Dante sardu).
Naschidu in Pattada in su 1748, mortu in Oristanis in su 1828.

Imbiadu a Tathari dae criadura, at istudiadu chin sos Iscolopios; diventadu
padre, pro carchi annu est andadu totu bene finas chi no b’apeit una morte in
cheja; calecunu penseit chi fit gurpa sua e tando isse si deit a bandidare in
sas campagnas de Pattada e de Bitti; si contat chi pro annos, donzi dominiga,
narait missa sutta unu cherzu posca de aer fatu accudire totu sos bandidos de sa
leada. Isteit su primu poete de s’arcadia sarda. In sos urtimos annos de sa vida
che torreit a s’ordine torrende a preigare e a issinzare. In mesu a sas operas
suas ammentamus:

Isculta, Clori ermosa - Sos ingannos de su mundu - Sos piagheres mundanos - Su
leone e-i su molente, Paris e s’hermosa Elena: ossiat sa distruzione de Troja -
S’amante e-i sas deas de Parnasu. Elogiu de nostra Signora - Sa cantone de
sardos, Sa femina onesta - Sa cantone de Paris - Amore esaltadu – Su Cucu e-i sa
rundine, e bai nebde.

Tocat de narrer chi cando fit bandidende, ja s’ischit, bi cheret dinari, tocat
de manigare e de si cuverenare dae su fritu e-i s’abba. Seguramente Padre Luca
Cubeddu, in su bandidonzu, at dadu medas de sas poesias suas in cambiu de
piagheres e de ajudigheddos; e bai s’agatat poetes chi poetes no sunt mai
istados chi ant publicadu a lumene issoro operas chi no fint a manera de ponnere
a pari e b’at per esempiu unu bitichesu chi, istranu ma ‘eru, iscriet a sa
pattadesa. Pro che l’agabare cherimus narrer chi a su ‘arriu de operas a isse
“atribuidas” tocat de b’agianghere totu cussas chi che l’ant obigadu.



https://sc.wikipedia.org/wiki/Ollollai

Ollollai (Ollolai in italianu) est una bidda de sa Sardigna, in Provìntzia de
Nùgoro. Sea antiga de curadoria e capitale se de sa Barbagia chi dae issa leat
su nomene, s'agatat a s'artària de 960 metros subra su mare, jughet 1.579
bividores e su territoriu suo est mannu 2.734 etaros.

Subra su monte de Santu Basili bi sunt sas rastras prus antigas de sa bidda.
Inoghe s'agatant sas rastras de insediamentos umanos de su 4.000 a.C. A pustis a
custas populatziones si sunt summadas ateras populatziones de nuragigos chi si
fuiant dae Campidanu pro more de sos cartaginesos: si creet ca su nomene de sa
bidda bengiat dae custas populatziones sos Iolaesos. Ateras rastras las ant
agatadas in sos logos de Sinasi, Su trichinzu, Puzone, S'enucrarzu, Sa 'erina,
Sos molinos, Sos gadones, Moroniai, Orrocochina e Donnicheddu (de epuca
juigale). Sos abitantes in su IV seculu fint galu paganos mentras in totu sa
Sardigna fint jae cristianos, s'imperadore bizantinu Mauritziu, aiat cumpresu ca
su controllu de sa Sardigna non podiat essere cumpletu chentza su controllu
religiosu, duncas aiat pedidu agiudu a su papa Gregoriu Mannu, su cale tramite
su capu de sos barbaricinos Ospitone (chi fit jae cristianu e chi si narat
biviat in su monte de Santu Basili) aiat cunvertidu sa populatzione cun su
agiudu de Santu Felice e Santu Ciriacu.

In epuca giudicale faghiant parte de sa curadoria de Ollolai sas biddas de
Gavoi, Lodine, Fonne, Ovodda, Ortzai, Mamoyada, Teti, Austis, Tìana, Orgòsolo e
Ulìana. Importante de custa epuca est su fogu chi su 5 de Austu de su 1490 chi
aiat distruidu totu sa bidda, si narat ca est istadu su frutu de sa disamistade
intra sas famiglias de sos Arbau e de sos Ladu, sos primos dae sa parte de sos
Aragonesos, sos urtimos dae sa parte de su Juigadu de Arborea.

Particulare est su sardu chi si faeddat in Ollolai, paris cun sas biddas de
Ovodda, Mamoyada, Orgòsolo, Ulìana, Fonne, Lodine, Ortzai e Gavoi, su cale est
caraterizadu dae una oclusione laringale su corpu de glotide pro sas literas K e
F, paris fintzas cun sas biddas de su Sarrabus, est s'unicu casu intra totu sas
limbas romanzas.

Sas festas printzipales sunt Santu Mighele su 29 de cabudanni e s'8 de mayu,
Santu Basili sa primu die de cabudanni, Santu Antoni su 17 de Jannarzu. Sa festa
prus importante in die de oe est Santu Porthulu sa cale durat batto dies dae su
23 de austu. Meda importante est su Carrasegare cun sas Mascheras Lìmpias, sos
Intintos e sos Bumbones. Totu sas festas de s'istiu sunt caraterizadas dae sas
protzessiones a caddu.



https://sc.wikipedia.org/wiki/Oktoberfest

Su Oktoberfest (Festa de Capidànne, in tedescu bavarèsu a s'ispìssu d' Wiesn )
est una festa populàre chi si tènet cada annu in Monacu de Baviera (München), in
Germania, a sos ùrtimos dùos accàbbos de chìda in Capidànne e in su prìmu de
Santu Gabìne. Est s'avvenimèntu prus fentomàu de sa tzittàde, in prus de èsser
sa fiera prus de impòrtu pèri su mundu, chin ses miliònes de zènte chi bi
accùdit dòntzi annu e chi, in su 2011, fìn bèlle sète miliones chind unu cossùmu
de 7,5 broccàles de birra. Su sutzèssu est gòi mannu, chi fìntzas in atteras
tzittàdes pèri su mundu commo si tènet "unu" Oktoberfest.

A chìrriu de Theresienwiese, chin 42 ettaros de istèrria, si ammanìzan unu luna
park mannu e sos stand (Festzelte) in ube si pòden buffàre sas ses birras
istòricas de Monacu de Baviera (est a nàrrer, Paulaner, Spaten, Hofbräu,
Hacker-Pschorr, Augustiner e Löwenbräu). Cadaùnu de sos 14 stand prus mannos est
capàssu de bi tènner in intro prus de 5000 pessònes, fìntzas a nde pòder collìre
10.000; in cada stand bi at unu palcu tzentràle in ube sònan sas bandas
musicales in s'istìle tradissionàle schlager.

Sa festa cumìntzat chin sa tzerimònia de istuppadùra de sa cupa, chi Eurovisione
trasmìttit, e chin sa protzessiòne tradissionàle.



https://sc.wikipedia.org/wiki/No_potho_reposare

A Diosa (pius connoschida cun su nòmene de No potho reposare) est una cantone
sarda chi aìat iscritu in su 1920 su cumposidore Giuseppe Rachel a tempus de
mazurka, sighinde sas paràulas de sa poesia, iscritta in su 1915, de s'abbocadu
sarulesu Borore Sini. Su cumponimentu est unu cantigu chi, a pustis, est intradu
a fagher parte de sa cultura e traditzione populare sarda.

Giai dae su 1921, sa cantone faghiat parte de su repertòrju de s'assotziu
musicale filarmonicu nugoresu, chi dirigìat Rachel etottu. In su 1936, su tenore
mogoresu Maurizio Carta aìat intzìdidu tres cambas de Non potho Reposare (impare
a atteras chi Rachel aìat cumpostu, Muttos). In su 1966 su Coro Barbagia si
ponet a cantare sa poesia in La Sardegna nel canto e nella danza. Tottus sos
cuncordos nugoresos an a insertare sa poesia in su repertòrju issoro: cussu
Ortobene, Su Nugoresu, Sos Canarios e atteros puru. Ma non colat meda tempus chi
sa cantone si diffundit in tottue, fintzas in Tàtari cun Luigi Cànepa e Antonio
Vivaldi. In su 1978 Maria Carta aìat cantadu su cumponimentu pro sa Polydor: a
sighire sun Elena Ledda, sos Tazenda, sos Bertas, Andrea Parodi, Cordas e Cannas
e faghet parte dae annos de su repertorju internatzionale.



https://sc.wikipedia.org/wiki/Nicolae_Ceausescu

Nicolae Ceaușescu (Scornicești 26 de ghennàrgiu 1918 - Târgoviște 25 de nadale
1989) est istadu unu ditadore comunista rumenu chi at gubernadu in manera
totalidària su paìsu dae su 1965, addaghi fiat istadu numenalizadu dae su
cumitadu tzentrale de su partidu, finas a sa ruta sua in su 1989.

In prus de custu, su rezìmene de Ceaușescu si fiat fatu galu prus repressivu:
petzi pro fontomare carchi cosa, unu nassionale rumenu non fiat lìberu de tenner
relassiones cun istranzos, e pro andare a bisitare un’amigu arribende dae
un’àteru paìsu chi fiat internadu in s’ispidale teniat bisonzu de sa dimanda
ufissiale de s’impreadore suo inche sa polima e fiat netzessàriu unu permissu
foras male pro possuer una màchina de iscrier. E finas sas minorias ètnigas, che
s’ungheresa (rapresentende a inghìriu de su 7% de sa pobuladura), fiant
sutapostas a repressura forte, sena chi lis èsseret prus garantidu su deretu de
impreare sa limba issoro.

In 1987, una rebellia in sa tzidade de Brașov fiat istada sufogada
sambenosamente dae Ceaușescu. Sende gasi, cun s’istrampada de su comunismu in
totu s’Europa, sa sorte de su tiranu oramài fiat de non poder evitare: in su
nadale de su 1989, una rebellia pobulare fiat fuìda in Timișoara e si fiat
istèrrida a totu su paìsu.

Sa rebolussione fiat istada arrimada belle deretu dae s’armada; in pagas dies,
su rezìmene de Ceaușescu nche fiat rutu, a pustis de dassare unas 60.000
bìtimas. Su tìranu e muzere sua, galu prus intransighidora e fanàtiga, fiant
istados detènnidos e fusilados. Pro sa Rumania fiat agabadu un’amutadore.



https://sc.wikipedia.org/wiki/Natziones_Celticas

Sas nassiònes tzèlticas sun trèttos in s'Europa de su Nord e de Ponente in ube
si at mantèsu limba e / o tradissiones chi bènin dae sa curtura tzeltica.

Sos ses zàssos chi sun reconnòttos comente "nassiones tzelticas" sun sa Bretàgna
(Breizh), Cornuvàglia (Kernow), Irlanda (Éire), s'ìsula de Man (Mannin),
s'Iscòtzia (Alba), e su Gàlles (Cymru): cadaùnu tènet una limba tzèltica chi si
sìchit a faveddàre o si chistionàbat fìntzas a pacu tempus fàchet. Pèri calicùna
terra ibèrica de su Nord-Ovest, mascamènte sa Galìtzia, su Portugallu de su Nord
e sas Asturias - nàdas pùru Gallaecia, chi cumprèndet fìntzas su Portugallu
tzentrale - est tènta in cussìderu pro mòre de sa curtura e istòria issòro;
cuffòrma sos atteros trettos, peròe, in cùghe su tzèlticu ch'est iscumpàrtu dae
tempus meda. Innàntis de sas populassiones germanicas e de sos tempos chi sa
Roma antica aìat cumintzàu a si mògher contr'a sas atteras terras pro sìche las
ingurtìre, una parte manna de s'Europa fit tzèltica.



https://sc.wikipedia.org/wiki/Nanni_Moretti

Sas operas suas funt caraterizzadas pro comentzare de una visione, in crai
ironica e sarcastica, de sos logos comunos e de sas problematicas de su mundu de
sos giovanos de su tempu, po si bortare in sa diretzione de una critica, de sa
sotzietade.

Nascidi in Brunico (BZ) su logu aundi su babbu e sa mamma fianta in vacanza. Est
pitzioccheddu in Roma e fintzas de candu est unu pitzioccu prus mannu sighidi is
passiones suas, sa pallanuoto e su cinema.

De giovunu adi istudiadu a su liceo classico e adi cumentzadu a istudiare a su
DAMS de Bologna, in su 1973 girada, cun una cinepresa super 8 acattada bindende
sa colletzione sua de francobolles, su cortometraggiu La sconfitta, istoria de
sa crisi de unu militante ex sessantottinu bia cun chiave comica, sighiu de su
mediometraggiu Pâté de bourgeois, istorias de amigos e de una coppia in crisi;
su titolu est unu giogu de paraulas aintru de "paté de foie gras" (patè de figau
grassu) e "épater les bourgeois", chi in frantzesu boi narrere "spantai is
borghesus".

Nel 1974 girada su mediometraggiu Come parli frate?, parodia de I promessi
sposi, aundi interpretaada su personaggiu de Don Rodrigo.

Nel 1976 girada, sempri in super 8, su primu lungometraggiu suu Io sono un
autarchico, aundi bessidi sa prima borta su persunaggiu, interpretau de issu in
artris filmis puru, de Michele Apicella. In cuddu annu arrinescidi a si fai bii
de is registis Paolo e Vittorio Taviani, chi du fainti recitai in su film Padre
padrone.

Io sono un autarchico, bessìu su 14 dicembre 1976, buscada unu belle successu de
su pubblicu, aparrendi in programmazioni po meda tempu a su Filmstudio de Roma.
Su filme esti stettiu a pustis stampau torra in 16 mm e proiettau in artrus
cineclub romanus, e a Berlino e Parigi in occasioni de festival
cinematograficus, cummenzendi a ci bogai s'interessi de callincunu criticu
cinematograficu (a intru a custus Alberto Moravia su L'Espresso de su 9 gennaio
1977).

Su 8 marzo 1978 bessiri a Roma sa priama criazioni professionali, Ecce Bombo; su
film, girau in 16 mm e in presa diretta, esti presentau in concorsu a su
Festival de Cannes, praxiri mera a su pubblicu e guadangiara mera (costau 180
milionis de francus, incassara 2 miliardus).



https://sc.wikipedia.org/wiki/NEET

NEET est un'acronimu inglesu chi cheret narrer Not in Education, Employment or
Training, connottu in Italia e in Sardigna chin su faveddu nén-nén (in italianu
né-né), e inditat zente chi no istudiat, non tenet traballu o ateras attividades
chi si li podan assimizare (tirocinios, traballos in domo etc.). Calicunu ente
guvernativu lu impreat comente unu faveddu de classificassione. Generalmente su
fenomenu pertenet a sa fascia de edade in intro 'e sos 16 (custu fintzas si in
carchi istadu s'iscola de s'obricu no acabat necessariamente a 16 annos) e sos
35 annos, o adderettura fintzas a 65 annos; custos urtimos in tale edade sun
mutìos "Madao", dae su giapponesu まるでダメなオッさん (MAru de DAmena Ossan), ovverosiat
"betzeddu inutile in tottu e pro tottu".

A su fenomenu li an dau cara a primu in su Regnu Unìu, ma sich'est isparghinande
a lestru meda in atteros istados peri su mundu, comente in Giappone, Cina, Corea
de su Sud e in Italia; secund'e s'Istat, in su 2009 in Italia sos nén-nén in sa
fascia de edade tra sos 15 e 29 annos fin 2 miliones (su 21,2 pro chentu). Su
fenomenu sich'est radicalitzande in sa fascia de 25-30 annos, ca in cughe sos
nén-nén rappresentan su 28,8% de sa populassione totale, a cantu su Cussizu
Nassionale de s'Economia e de su Traballu at certificau.



https://sc.wikipedia.org/wiki/Murta

Sa murta (Myrtus communis) est una mata chi creschet areste e calchi borta, ma
non a s'ispissu, brincat sos duos metros de artesa; Est una mata cun sas fozas
semper birdes e lùghidas, e in beranu cumintzan a ispuntare tottus sos frores,
chi sun biancos e de colore rosa. Tando si intendet unu fragu bellu meda chi nde
prenat tottu su logu in ue creschet. Sa murta faghet parte a prennu titulu de sa
flora mediterranea, cund unu frutu chi si tinghet a nieddu cando est bellu
maduru e si podet collire finas a bennarzu.

In Sardigna creschet in tottue, a curtzu e attesu dae su mare, francu in montes
artos meda. Est una pranta chi istat menzus in terrinu friscu, mancari chi timat
meda su bentu malu chi, a s'ispissu, la iscontzat. Subratottu si nde agattat
meda a chirriu de su lagu Omodeo e in ambasduas sas alas a costazu de su Tirsu.
Ponendechèlu in alcolo a 90°, de su frutu, fattu buddire in abba e tuccaru, nde
faghen impitu meda sos sardos po fàghere unu licore caraterìsticu traditzionale.



https://sc.wikipedia.org/wiki/Mirai_Nikki

Mirai Nikki - Future Diary (未来日記 Mirai Nikki?, "Su diariu de su Benidore"), est
unu manga giapponesu chi at iscrittu e disinnau Sakae Esuno. Lu at prubicau
Kadokawa Shoten in su paperi de Shonen Ace dae su mes'e jannarju in su 2006 a su
de nadale in su 2010 e lu at colliu a pustis in 12 tankobon.

Su protagonista, Yukiteru Amano, est unu pitzoccu introversu chi non li piachet
pro nudda sa zente, e tenet unu diariu in su telefoneddu suo in ube si ponet a
iscriver tottu su chi li capitat e est accadinde in ziru. Yukiteru pessat de si
aer fattu un'amicu imazinarju chi mutit Deus Ex Machina, su mere de su tempus.
Una die, Deus isseperat de ammanizare unu jocu e torrat che presente a Yukiteru
su telefoneddu suo, a pustis de lu aer acontzau, ma su pitzocu sich'abbizat a
lestru chi carchi cosa est istrana; su diariu, imbetzes de tenner in intro sas
informatziones chi issu iscrivet, annotat fattos chi galu no sun accadìos:
difatis, su telefoneddu narat su chi at a sutzeder in benidore. Custu acontzu
chi Deus at fattu a su telefoneddu de Yukiteru b'at a esser fintzas in cussu de
ateras undichi pessones, in prus de Yukiteru chi est su primu (the first): su
jocu est una pelea de supraviventzia (survival game) e sos chi bi sun in intro
an a chircare de si uchidere s'unu chin s'ateru, fintzas secande a cantos su
diariu de su benidore (mirai nikki) chi sos ateros tenen. Chie dae cughe b'at a
torrare sanu e intregu at a picare su postu de Deus, diventande de custa manera
su segnore de su tempus e de s'ispatziu. Ovviamente sa gherra apenas iscopiada,
prena de zente chi li cheret secare sas ancas e fintzas sa pedde, at assuconau
meda a unu pitzoccu chi li fachian timoria tottus, ma no est a sa sola: lu at a
azudare una pitzoca in amore chin issu e chin instrobos mentales serios, Yuno
Gasai, chi a su comintzu li fachet galu prus ispantu e assustu ma chi a pustis
prus de una corta, chin su machighine suo, lu at a attendere e li at a sarvare
sa vida.



https://sc.wikipedia.org/wiki/Lucrezio

Tito Lucrezio Caro est istadu unu de sos primos epicureos a iscriere in latinu.
De sa vida sua non si ana datos zertos, ma solu calchi notiscia in litteras e
cronacas. Su documentu pius vicina a s'epoca sua est una littera de su 54 d.C.
de Cicerone a su frade Quintus, inue su zelebre oradore iscriet chi est curende
una editzione postuma de su De rerum natura su poema de Lucrezio, e affirma chi
"Sos poemas de Lucrezio sunu comente iscriet tue: b'at meda lampos de geniu e in
pius dimostrada abilidade manna"

Virgiliu in su segundu liberu de sas Georgicas iscriet, faeddende de Lucreziu,
"Felice est chie at iscobertu sa causas de sas cosas e s'at postu sutta sos pes
tottu sas timòrias, su fatalismu, e su rumore impressionante de s'Inferru
abbramidu"

Ateras notiscias sunu presentes in su Chronicon de Santu Zirominu, iscrittu
battoro seculos poi e'e sa morte de su poete, inue est iscrittu chi Lucrezio fit
naskidu in su 99 a.C. e si fit mortu a s'edade de 44 annos. Paret chi fit
naskidu in sa Campania o in Pompei o in Ercolano.



https://sc.wikipedia.org/wiki/Limba_nuraghesa

Chin limba nuraghèsa si inditat sa limba (o limbas, sicomente no nde ischimus
belle nudda) chi sos nuraghèsos faveddaban, in antis chi sa Sardigna e sa
Còssiga sèren latinitzàdas. Sicunde Alberto G. Areddu tames b'at meda innettos
chi sos Nuraghesos fabeddaban una limba parente istrinta de sa chi aian fabeddau
sos antenados de sos Albanesos. Pigande mascamente parabulas chi sun attestadas
in leadas remonidas de s' Ozastra e de sas Barvazas, isse innantis ponet custas
confruntatziones:

Pustis acattat confrontatziones in sa toponomastica de asi: Orolai cun alb. e
islavu Orol 'abbile', Nucoro cun islavu noga 'pede', ecc. ecc. [1]

Sicomente no amus mai iscopertu repertu perunu chin iscrittos chi si podan
refèrrer a carchi limba nuraghesa, pro commo sa prus parte de istudiosos pessat
chi sos nuraghesos non connoschìan peruna fromma de iscrittura. No azuat su
fattu chi s'antica limba protosarda che l'apat iscantzellada su latinu in su
cursu de s'edade nuraghesa. In mancantzia de calesisiat fonte, si podet petzi
narrer carchi teoria o ipotesi. Carchi chirca de Gigi Sanna, no cumprobata in
nudda dae sos istudiosos, at fattu essire a campu sa possibilidade chi una
iscrittura Nuraghesa o Shardana, in antis chi fin arribaos sos Fenìtzios,
esistìat comuncas.



https://sc.wikipedia.org/wiki/Lewis_Henry_Morgan

Lewis Henry Morgan (Totussantus 21, 1818 – Nadali 17, 1881) est stetiu una
figura de importu mannu po s'antropologia americana. Famosus funt is triballus
suus chi pertocant su tema de sa parentalla e de sa strutura sotzialli. Meda
connotas funt puru is teorias suas de s'evolutzioni sotzialli e s'etnografia de
is Irochesus. Est cunsiderau unu de is fundadoris de s'antropologia moderna.

Nasciu a Aurora (citadi de sa contea de Cayuga, Noa York). At studiau in
s'Academia Cayuga e a su College Union, e in custa urtima iscolla s'est laureau
commenti abogau. A pustis de sa laurea aciapat triballu commenti consilleri
legalli de una sotziedadi ferroviaria. Est intrau puru in politica, iscriendi•si
a su Partidu Republicanu; in sa carriera politica sua est stetiu eligiu
(elezidu) deputau e senadori.

Apassionau meda de etnologia, at studiau is popolatzionis indianas de su
Nordueste, agiudau in custa faina de s'amistàntzia cun s'indianu Ely Parker,
cummissariu governativu po is afaris indianus me is tempus de sa gherra civilli.
Impari cun issu at fundau in su 1851 sa "lega de is Irochesus". Sfrutendi su
fatu ca me is terras de s'istadu de Noa York ddui fiant medas tribù indianas,
issu at tentu in primis sa possibilidadi de ddas studiai de acanta
visitendi•ddas onnia borta chi bolliat, e in secundis at tentu sa possibilidadi
de partecipai a sa vida insoru guadangendi•si s'amistàntzia puru: sa tribù de is
indianus Seneca, de sa calli fadiat parti Ely Parker, ddu aiat adotau cun su
nommini de "Taydawahguh", "cuddu chi si ndi istat in mesu", est a nai, cuddu chi
fait de paraimpiu tra is indianus e is biancus, cuddu chi ascurtat is duas
partis in cuntrastu.

Su primmu triballu de importu mannu de Morgan est Sa Lega de is Irochesus (The
League of the Ho-de'-no-saunee, or Iroquis), pubricau in su 1851. In su libru
Morgan giait una descritzioni de s'organizadura sotziupolitica de is sesi
natzionis de sa federatzioni irochesa. In Sa Lega de is Irochesus s'agatant is
primas osservatzionis a susu de is sistemas indianus de parentalla;
visitendi•ddus si fut acatàu de commenti is irochesus teniant una manera de
tzerriai is parentis insoru, diversa de sa chi teniant is "populus civilizaus":
unu Ommini, egu, (mascu o femmina chi fut), tzerriat su fradi de su babbu,
"babbu", intamas de ddu tzerriai tziu commenti fadeus nosu, e sa sorri de sa
mamma dda tzerriat mamma atotu, intamas de dda tzerriai tzia commenti seus
acostumaus nosu. Is fillus de su fradi de su babbu e is chi teniat sa sorri de
sa mamma si tzerriant "fradis" s'unu cun s'atru, e no "fradibis" commenti de
nosu iat a essiri normalli fai. A onnia modu, a su printzipiu Morgan at lassau
de una parti custa chistioni e no s'est incuràu de is carateristicas de su
sistèma de sa parentalla irochesa, de commenti custa funtzionaiat, ma at
arraxonau a susu de commenti custu sistema at cun su tempus criau e cunditzionau
s'unidadi politica de is sesi natzionis. Morgan aiat cumprendiu ca onnia
natzioni teniat acapius cun is atras gratzias a una arretza manna de raportus de
parentalla. Onnia natzioni fiat pretzia in unu certu numeru de tribù (oi iat a
essiri mellus a ddi nai clan), e onnia tribù teniat unu nommini de arimai
(animali). Tribù cun su propiu nommini s'agatant in meda natzionis e is chi ndi
fadiant parti, mancai fessint stetius de natzionis diversas, s'intendiant
originarius de su propiu antigu babai e duncas s'intendiant fradis a intru de
issus atotu. Totus is chi fadiant parti de sa tribù de su lubu, po si nai,
mancai fessint de sa natzioni Seneca o Oneida, si cunsiderant "fradis", e sa
propiu cosa balliat po is chi fadiant parti de sa tribù de su stori o de cussa
de su tostoniu. In Sa Lega de is Irochesus, Morgan, amostat commenti is
irochesus siant una federatzioni de populus acomunaus de valòris in comunu e de
una organizadura sotzialli democratica, mancai fessint cunsideraus pagu
"civilizaus". Morgan cunsiderat s'animu democraticu de is irochesus paris a su
de is ateniesus de sa Grecia antiga, po fai cumprendi ca s'arrispetu e su
cunsideru chi sempri si aiat tentu po is gregus de s'antighidadi si iat a essiri
depiu tenniri po is irochesus puru.



https://sc.wikipedia.org/wiki/Lagu_Superiore

Su Lagu Superiore est su prus mannu de sos Grandu Lagos de s’Amèriga de su
Nordu. Su lagu est alindadu dae s’Ontario canadesu e dae su Minnesota
istadunidesu a su nordu e a s’uestu, e dae su Wisconsin e su Michigan
istadunidesos a su suddu.

Sa tribù ìndia de sos Ojibwes naraiat su lagu “gichigami”, chi sinnìfigat “aba
manna”. Henry Wadsworth Longfellow aiat iscritu su nùmene comente “Gitche Gumee”
in “The Song of Hiawatha”, a s’aguale de Gordon Lightfoot in sa cantone sua “The
Wreck of the Edmund Fizgerald”.

Sos primos isproradores frantzesos chi si fiat acurtziados de custu mare internu
mannu peri su riu Ottawa e su lagu Huron in tempus de su de 17 sègulos, si fiant
refertos a s’iscoberta issoro comente “Le lac supérieur”, in su sentidu de “lagu
in subra de su lagu Huron”. Su lagu fiat istadu naradu finas “Lac Tracy” dae sos
missionàrios zesuitas de su de 17 sègulos.

Sos ingresos, addaghi aiant leadu cuntrollu de sa rezione dae sos frantzesos in
sa dècada de 1760, in fatu de sa gherra intre frantzesos e ìndios, aiant
ingresizadu su nùmene de su lagu in “Superior”, sende superiore in mannària a
totu sos àteros lagos de cussu continente bastu.



https://sc.wikipedia.org/wiki/It%C3%A0lia_fascista

S'època fascista o fascismu o bint'annos fascistas (in italianu: fascismo o
ventennio fascista) est su perìodu de istòria de s'Itàlia moderna chi tocat a
sos annos intre su 1922 e su 1945, in ue s'istadu est istadu guvernadu de unu
regìmene ditatoriale chi sighiat s'ideologia fascista.

S'artziada a su pòdere suo dependet in parte de sa situatzione polìtica
incolliosa chi s'Itàlia s'agataiat a acarare a pustis de sa prima gherra
mundiale, caraterizada de cuntronos sotziales, mescamente de sas classes
operajas ghiadas de sos sindacados.

Su nùmene derivat de su faeddu italianu fascio (in latinu: fascis). In sa Roma
antiga custa fiat impatada che sìmbulu de s'aunimentu de sos lutadores.

S'ideologia fascista est assotziada a su Partidu natzionale fascista, chi suta
sa ghia de Benito Mussolini at guvernadu su Rènnu de Itàlia intre 1922 e 1943 e
sa Repùblica sotziale italiana intre 1943 e 1945.

In tempus afatante a sa segunda gherra mundiale sunt istados sutzedidores de su
fascismu su Movimentu sotziale italianu e àteros movimentos neo-fascistas.

Su fascismu s'apoderaiat subra bideas natzionalistas chi cunsideraiat sos
italianos pòpulu erederi de sos romanos antigos, duncas ratza superiore a sas
àteras, e punnaiant a s'ispainadura territoriale de s'Itàlia, siat pro torrare a
aunire in unu istadu sas àreas cunsideradas de deretu partes suas, siat pro dare
a su pòpulu su tretu vidale (spazio vitale) chi li rechediat pro si pòdere
realizare, peri sa cunchista de unu impèriu coloniale mannu.

Su fascismu s'oponiat a su liberalismu, ma prus chi non chircare de torrare a
unu acontzu reatzionàriu de su mundu in antis de sa Rivolutzione frantzesa, chi
si cunsideraiat de èssere istada pecosa, punnaiat a agatare una banda noa de
sighire. De s'àteru cantone s'oponiat fintzas a su sotzialismu sende chi custu
fiat tipicamente contra su natzionalismu. Creiat prusaprestu chi su sutzessu de
custu si deperet apoderare subra su respetu pro sa traditzione e s'atuamentu de
su passadu, che ghias pro sa fraigadura de s'Itàlia moderna.

Sas fundamentas pro sa costitutzione de su fascismu agatant logu in su
natzionalismu italianu chi fiat meda intèdidu intre sos logos polìticos e
intelletuales de s'rènnu de Itàlia - costituidu in su 1861 - intre sa fine de su
de 19 sèculos e sas primas deghinas de annos de su sèculu afatante.

S'Itàlia fiat tando unu istadu chi fiat ispainende·si·nche e chi punnaiat a
aunire totu sas gentes de limba neo-latina chi aiant fatu parte in epòca antiga
de s'Itàlia romana, comente fintzas sas chi biviant in Dalmàtzia. Sas resones
chi aiant induidu su rènniu a pigare parte a sa prima gherra mundiale istaiant
difatis in sa fiantza dada de sas natziones de sa Intesa tripla de donare sos
territòrios latinos de Trentinu e de sa costera esta de s'Adriàticu, chi tando
faghiant galu parte de s'Impèriu Àustro-Ungheresu.

Acabada sa gherra però isceti Ìstria, Venètzia Giùlia e Trentinu fiant
annessionados a s'Itàlia, sa tzitade re Fiume, a majoria italiana, comente
fintzas sa Dalmàtzia, foras pro sa bidda de Zara fiant intames lassadas a su
neo-costituidu Rènniu de sos Serbos, Croatos e Islovenos. Custu fatu fiat
acabidadu de sos italianos che una traitoria e una beffa pro su sacrifìtziu
donadu, chi poniat s'Itàlia in paris contu che unu istadu derrotadu, mancari
esseret in beridade unu de sos binchidores. Fentomende sa retòrica de su tempus
- ca sa natzione abarraiat incumprida e abirgonzada – si chistionaiat de Vitòria
mutilada.

No tocat nointames a discoidare ca prus pagu de su 50% de sos bividores de
Ístria e Venètzia Giùlia fiant italianos e ca impare a su Trentinu fiat dada a
s'Itàlia totu sa parte meridionale de su territòriu istòricu de austrìacu de su
Tiròlu, a manna majoria tedesca. In Dalmàtzia sos italianos s'agataiant
numerosos petzi in pagus tzentros, e foras pro Zara in niunu de custos fiant
majoria.



https://sc.wikipedia.org/wiki/Isulas_de_Okinawa

Coordinatas: 26°19′58″N 127°44′56″E﻿ / ﻿26.332778°N 127.748889°E26.332778;
127.748889

Sas ìsulas de Okinawa (沖縄諸島 Okinawa Shotō) sun su grùstu prus mannu de s'agorru
de ìsulas o, pro lìu nàrrer atteramènte, de s'arcipelagu de sas Ryukyu (1485
km²) e cumprènden s'ìsula de Okinawa etòttu e atteras prus minòres.

Fàchen parte de sa prefettura de Okinawa, chi dae su 2003 si istèrret pro 2265
km² chin 1.345.000 pessònes: su capu de locu est Naha (Naafa in limba de
Okinawa). In Okinawa bi at 9 tzittàdes, a pùstis bi at tzittadèddas minòres e
bìddas chi fòrman 3 cussòrjas (distrèttos).

Fìntzas a su 1300 d.C. Okinawa fit un'istàdu indipendente, in ube su rezìmene
isseperàu fit sa monarchìa: tra su Treschèntos e s'Ottichèntos at dèpiu pacàre
tassas medas a sa Tzìna. In su 1879 su Giappone si pìcat Okinawa conchistànde
s'isula e ponènde accàbbu a su gubernu suo. In su mese de martzu e aprile de su
1945, est in custas ìsulas chi sas fortzas americanas e giapponesas aìan gherràu
in sa battàlla sambenòsa de Okinawa, chi dae cùghe pìcat su lùmen: mescamènte in
su disimbàrcu americanu de su prìmu de aprile bi aìat àpiu zente meda, dae ambas
partes, a bi pèrder sa vida. Cando sos americanos aìan bìntu a sos giapponesos,
s'isula de Okinawa fit colàda in manu de sos binchidòres fìntzas a su 1972.
Eppuru, comènte est sutzèssu in Sardigna, bi at galu oje una presèntzia forte de
militares istrànzos chin sas bases issòro, fachènde a s'ispìssu dannu mannu sìat
a su locu sìat a sa zènte sua.

Dae Okinawa bènit s'arte fentomàda de su karate, naschia a s'aunimentu de sas
artes martziales tzinèsas chin s'Okinawa-te (tando partìu in Naha-te, Shuri-te e
Tomari-te). In prus, a libèllu istatisticu est a ammentàre chi, impàre a sos
sardos, sos de Okinawa sun sa ratza a campàre de prus: s'isula est unu locu
biaìttu. Carchi mèdicu nàrat chi custu sìat pro mòre de unu avvesu a mandicàre
sanu e de una vìda colàda ind unu ambiente pacu imbruttàu, chi si est isperdènde
ca parte de sa populassiòne si est accostumàda a mandicàre americanu.



https://sc.wikipedia.org/wiki/Istassione_de_serv%C3%ACtziu

Pro istassione de servìtziu s'intentat un'istrutura destinada a
s'aprovisionamentu in cumbustìbile e s'assistèntzia de sos beìculos cun motore
tèrmigu e sos trasportados issoro. In realidade, dae su puntu de bista
regulativu e tènnigu, diat esser prus curretu a faeddare de installadura de
refornidura de carburante, sende s'istassione de servìtziu unu tipu de
installadura, gasi che s'istassione de refornidura, su chioscu e su puntu
isuladu.

Addae de sa dispensadura de carburantes, chi podent esser lìchidos che sa
benzina e su gassozu o gassosos comente gassos de petrozu iscallados (GPI),
metanu o idròzenu, bi si podent agatare àteros servìtzios comente acontzadorzos,
samunadorzos de beturas, butegas, tzilleris, restorantes, imprenta diària e
periòdiga. Reghentemente, gràssias a unas cantas sentèntzias de su Cussizu de
Istadu e a argunas novedades regulativas, mescamente a su livellu rezionale
(Apùlia, Marcas e Basilada), finas sas siendas de monopòliu cumintzant a
s'agatare inche sas istassiones de servìtziu.

Sas primas istassiones de servìtziu printzìpiant a s'ispainare in tempus de sas
primas dègadas de su 1900. Cun anterioridade, in su barigare de sos primos annos
de ispainadura de sos beìculos cun motore a cumbustura interna, sos carburantes
fiant bèndidos in cunfessiones sizilladas in sas ispetzerias e in àteras butegas
zenerales. Sa nàschida de s'istassione de servìtziu currespondet duncas cun
s'imbentura de sos primos dispensadores, dispositivos a tretu de pesare su
produtu petrolencu dae su reservadorzu interradu in ue est remunidu e lu pompare
peri una tuberia fressìbile e una pistola dispensadora finas a su reservadorzu
de su beìculu motorizadu a aprovisionare.

Sas primas istassiones de servìtziu presentaiat caraterìstigas medas diferentes
intre issas e duncas dassaiant meda tretu a sa creatividade de sos prozetistas,
ch'in custa manera ant realizadu unos cantos isempros sinnifigativos de
un'architetura ispetzìfiga cun onzi règula.

Peri su tempus, cun sa razionalizadura progressiva de sas retzas de
distribuidura e de su minimonzu cunseghidore de su nùmeru issoro, s'est dada
un'istandardizadura semper prus crara de sas istassiones de servìtziu, ch'in su
casu de unas cantas cumpanzias petrolencas murtinassionales mannas impreant sos
matessi elementos tènnigos e de comunicadura pubritzidària in deghinas de paìsos
diferentes in totu sos continentes.

Atuarmente, in Itàlia b'at addae de 24.000 istassiones de servìtiu repartzidas
intre caminos e autocaminos (in ue sunt definidas mezus comente arzolas de
servìtziu). Su dispensadu mèdiu issoro, chi est in aumentu progressivu, est galu
in suta de sa mèdia europea, cando chi su nùmeru issoro est galu como in
amenguadura sighida.



https://sc.wikipedia.org/wiki/Istassione_Ferruvi%C3%A0ria_de_Portu_Turre_Maritimu

S'istassione de Portu Turre Marìtimu est s'arressada de sos trenos de sos
Caminos de ferru nassionales, atuarmente in funtzionamentu a probe de su portu
turresu.

S'installadura fiat intrada ufissiarmente in servìtziu su 15 de abrile de 2004,
sustituende s'arressada betza de Portu Turre Pratza Cristòfaru Culumbu comente
conca de lìnia de s'arressada de su caminu de ferru de Chilivane. Su
transitadorzu nou fiat istadu fraigadu in palas de s'istassione marìtima noa de
Portu Turre, chi nde tirat profetu dae sas istruturas, incuende de unos 300
metros s'agabu de su caminu de ferru a petus de s'arressada de Pratza Cristòfaru
Culumbu (posta in s'oru de sa turre aragonesa e oe ismanteddada), e a unos
700metros dae s'istassione tzentrale atuale de sa bidda turresa.

S'arressada s'agatat in s'arzola de su portu cumertziale de Portu Turre, e
custìtuit sa conca de sa lìnia Otieri-Chilivane-Portu Turre, arrampamentu
turresu de su biazadorzu ferruviàriu printzipale sardu. S'installadura est
probida de una ùniga bia (tzurpa), cun apeadorzu serente, custu ùrtimu cunetadu
cun s'istassione marìtima probiana. Una segunda bia tèrminat, issa puru tzurpa,
in antis de su coladorzu livelladu de carrera Ponte Romanu, a pagos metros dae
su transitadorzu. Non b'at fraigos de su grupu Cfn in s'arzola de s'arressada.



https://sc.wikipedia.org/wiki/Istadu_de_Palestina

S'Istadu de Palestina (in àrabu: دولة فلسطين, Dawlat Filastin), naradu fintzas
isceti Palestina, est unu istadu postu in s'Oriente Mèdiu, chi s'agatat a cara
de su mare Mediterràneu. Est formadu de is territòrios de sa Cisgiordània, de sa
Fròngia de Gaza e de Geruralemme Est. Impare a partes de is territòrios de
Israele, Sìria, Giordània, Lìbanu cumponet sa regione istòricu-geogràfica de
Palestina. S'istadu proclamat Gerusalemme Esta che capitale, cun tantu ca sa
tzitade s'agatet suta cuntrollu israelianu. Is offìtzios amministrativos istant
intames in Ramallah.

S'indipendèntzia de s'istadu fiat proclamada a inghitzu in su 1988 dae
s'Organizatzione pro da liberatzione de sa Palestina, a pustis disposta dae is
Natziones Unidas cun sa Resolutzione 67/19 de s'Assemblea Generale de su 29 de
anniasantu 2012: a sa Palestina est istada cuntzèdida s'intrada in calidade de
istadu non membru cun istatutu de osservadore permanente. Israele non
reconnoschet s'istadu.

Mancari reconnotu de manna parte de is natziones de su mundu, s'Istadu de
Palestina non tenet a die de oe una organizatzione istatale tìpica, non tenet
esèrtzitu regulare e su bonu de su territòriu suo, est a nàrrere sa
Cisgiordània, dae su 1967 est ocupadu dae Israele, chi non reconnoschet perunu
deretu de tzitadinàntzia a sa populatzione palestinesa chi bi istat. Intames
s'esèrtzitu israelianu s'est retiradu dae sa Fròngia de Gaza in su 2005,
evacuende unos 9.000 colonos ebreos, ma cussa iscra de terra abbarrat suta blocu
navale, terrestre e aèreu. Gerusalemme Est, is palestinesos la rivèndicant
comente capitale issoro, ma Israele si l'at annessa dae su 1967, e in su 1980 at
decraradu totu sa tzitade de Gerusalemme comente capitale "eterna, unida e non
partzida" de s'istadu ebràicu. In sa parte orientale de sa tzitade bi istant
unos 300.000 palestinesos e est inghiriada dae insediamentos de colonos ebreos.

Is colonos ebreos chi oe istant in is insediamentos israelianos fraigados in is
territòrios palestinesos ocupados sunt unos 700.000.

S'atuale cabu de istadu est Mahmoud Abbas, su guvernu est ghiadu dae Rami
Hamdallah.



https://sc.wikipedia.org/wiki/Istados_b%C3%A0lticos

Is istados bàlticos, o repùblicas bàlticas o natziones bàlticas (in èstonu:
Balti riigid, Baltimaad; in lètonu: Baltijas valstis; lituanu: Baltijos
valstybės) sunt is tres istados europeos de Estònia, Letònia e Lituània, postos
a sa làcana esta de su mare Bàlticu. Is istados bàlticos coòperant a livellu
regionale e in medas organizatziones interguvernamentales.

Is bividores de Letònia e Lituània sunt acabutzados de su fatu chi faeddant
limbas de matessi brancu linguìsticu - chi benit a èssere su de is limbas
bàlticas - de chie sunt fintzas is ùrtimos membros galu ativos. Is èstonos
faeddant intames limba de branca uràlica, meda simbigiànte a su finlandesu,
preferint difatis de èssere cunsiderados nòrdicos prus chi non bàlticos.

Estònia e Letònia sunt de majoria luterana, sighint ortodossos (mescamente is
bividores de orìgine russa) e àteos. Sa Lituània est intames a manna majoria
catòlica.

Is paisos bàlticos fàghent parte de s'Unione Europea e ant totus adotadu s'euro:
s'Estònia su 1 de ghennàrgiu 2011, sa Letònia su 1 de ghennàrgiu 2014 e sa
Lituània su 1 de ghennàrgiu 2015.

Istoricamente custos tres istados ant sighidu caminos meda diferentes. Sa
Lituània, durante s'Edade Mèdia formaiat una federatzione cun sa Polònia in unu
de is istados prus istèrridos de s'Europa de s'època. Letònia e Estònia
cundivident manna parte de s'istòria, èssende ambaduas istadas guvernadas de
s'élite tedesca de su balticu pro prus de 700 annos.

Totu is tres sas natziones ant fatu parte de s'Impèriu Isvedesu pro unos
chent'annos e a pustis, fintzas a su 1917 de s'Impèriu russu che guvernadorados
de su bàlticu. A s'acabu de sa prima gherra mundiale aiant otentu indipendèntzia
impare a su Granducadu de Finlàndia.

In su 1940 fiant ocupadas de s'Unione Soviètica e a coa de sa Germània nazista,
chi ddas aiat ocupadas intre 1941 e 1944. Acabada sa segunda gherra mundiale
s'Unione Soviètica aiat ismurriadu cale chi siat bòfiu issoro de sighire a
mantènnere indipendentzia e ddas aiat annessionadas a su territòriu suo, in ue
diant sighire a s'agatare che repùblicas sotzialistas sovèticas.

Ant torradu a cunchistare indipendètzia in su 1991 a s'iscontzadura de s'Unione
Soviètica, dae chi sunt istados is primos istados a si decrarare indipendentes.

Atualmente s'agatant galu minorias cunsistentes de russos, mescamtente in
Letònia in ue custos imbatent a su 27% de sa populatzione totale. Estònia e
Lituània ant intames sighidu polìticas natzionalistas prus fortes, chi sunt
reduende a bellu a bellu custa minoria, oe sànsiat intre su 6 e su 7% in
ambadus.

Is istados bàlticos sunt totus membros de sa NATO e dae su 2004 de s'Unione
Europea. Intre 2011 e 2015 sunt passados a tènnere s'euro che moneda.



https://sc.wikipedia.org/wiki/Isparadorzu

Un’isparadorzu (o campu de tiru) est unu logu alindadu e definidu craramente in
ue si pràtigat atividade de tiru a fogu isportivu o militare, sena causare dannu
a s’isternu. Onzi isparadorzu, a s’avesu, est supervisadu dae pessonale ispertu
chi bìzilat a subra de su respetu de sas normas de seguràntzia.

Un’isparadorzu podet esser in s’àera lìbera o suta de cobertura (tunnel de
tiru). S’atzessu, in prus de custu, podet esser limitadu a pessones capatzitadas
o allistadas (isparadorzu privadu) o podet esser pro impreu pùbrigu (Tiru a
Mèria Nassionale). In Itàlia esistint tres castas printzipales de campos de
tiru:

Si podet definire isparadorzu finas un’arzola de mare, normarmente situada in
dae in antis de una costera in un’arzola militare. In custu casu, si cussìderat
s’ausèntzia de istruturas a inghìriu, discuidende de fatu sos dannos eventuales
a su fùndigu marinu, e duncas su campu de tiru est definidu dae su tèrmine
“isbagantamentu a mare”.

Sos isparadorzos suta de cobertura tenent a s’avesu medidas particulares de
proteghidura de s’istrutura, comente terraprenos chi proteghent sas paredes e
sas istruturas sustentadoras afortidas. Addae de custu, sunt probidos de
sistemas de bentiladura pro evitare s’istassionamentu de sos gassos gastados e,
subra de totu, de sas micropartìculas de prumu. Si fartant sos sistemas narados,
sos utilizadores e su pessonale sunt ispònnidos a toscadura. Un’àteru probrema
de sos isparadorzos cuguzados est s’istrèpitu, chi podet superare 140 Db. Pro
evitare custu, unos cantos campos de tiru modernos impreant aposentos de proa
separados intre issos. In prus de custu, fitianu est proibidu a impreare sos
càlibros prus poderosos (che su 50 BMG), sos fusiles o sas armas “full-auto”.



https://sc.wikipedia.org/wiki/Isc%C3%A0ssia_de_glucosu-6-fosfatu_disidrogenasi

S'iscàssia de glucosu-6-fosfatu disidrogenasi (incurtzadu G6pd-iscàssia) o
favismu est una cunditzione patològica ereditària ligada a su cromosoma X,
caraterizada dae iscàssia in cantidade de su glucosu-6-fosfatu disidrogenasi
(G6PD), enzima de rechèdidu in sa bia de is pentosos-fosfatos. Est su difetu
enzimàticu prus comunu in s'ispètzia umana.

S'iscàssia est isprimida massimamente in sa lìnia tzellulare eritròide - dae chi
dependet s'isvilupu de is globulos rujos - e in mesura minore in is àteras
tzellulas emàticas.

Su difetu si manifestat cun anemia emolìtica non immune chi podet acontessere in
cunseguèntzia a càusas numerosas, prus fitianamente infetziones o espositzione a
sustàntzias chìmicas o fàrmacos. Essende istrintamente ligada a su favismu -
anemia emolìtica chi podet sighire a su consumu de faas - su faeddu favismu est
fat-fatu impreadu fintzas pro inditare s'iscàssia enzimàtica etotu. Est però
un'usu impropiu,sende chi non totu is G6PD-iscassos manifestant custa reatzione
papende·nche.

S'iscàssia de G6PD est su prus comunu deficit enzimàticu in su mundu. Pertocat
unas 400 milliones de persones, massimamente de orìgine africana, mediorientale
e asiàtica meridionale, chi benint a èssere totu is zonas in ue b'at arta
intzidèntzia de malària. Sa mudatzione de su gene de su G6PD dat difatis
resistèntzia a sa maladia, in particulare cando causada dae su Plasmodium
falciparum. Custu avantàgiu est cumpartzìbile cun àteros difetos genèticos
comente talassemia e anemia drepanotzìtica.

Essende istada sa Sardigna in tempus andadu regione malàrica, in virtude fintzas
a is pagos ammisturos cun àteros pòpulos, s'iscàssia de G6PD est meda ispainada
intre is sardos, in particulare in is persones originàrias de zonas benosas de
Campidanu, siat a manu de Casteddu, siat a manu de Aristanis. Chi is perchentos
mèdios in is sardos sunt prus artos de su 15%, in custas ùrtimas àreas
mentovadas s'istimat chi agiomai unu 24% de is bividores nde siant interessados.



https://sc.wikipedia.org/wiki/Indipendentismu

Su indipendentìsmu est cussu fenomenu in politica in ube una comunidade pùnnat a
si nche picare s'indipendèntzia dae s'istadu chi nde fachet parte, fravicàndeche
un'atteru. A s'ispissu in su limbazu espressivu, prus de manera negativa chi non
atteru, si imprèat su favèddu de separatismu. Unu fenomenu chi si bi podet puru
assimizàre, s'autonomismu, est a che lu pònner a banda, ca cussu tenet imbetzes
sa boluntade de pedire a s'istadu prus potere de poder picare issèperos
vinculàntes e, a su solitu, est prus pacu radicale. Medas bortas
s'indipendentismu proponet sas resones suas in supra de su printzìpiu de
autodeterminassione, chi su Derèttu Internassionale reconnoschet, e in supra de
su fattu chi su populu in chistione etottu apat tentu s'indipendentzia in passau
(a nois accurtzu o attesu chi siat). In prus, a s'ispissu si fachet riferimentu
a s'idea (in origine giacobina) de istadu-natzione, punnande a si facher
reconnoscher che istadu soberanu e natzione cufforma a cussu chi dìat tenner sa
comunidade presa.



https://sc.wikipedia.org/wiki/Ikurrina

S'Ikurrina (in ispagnolu Ikurriña) est sa bandera creada in su 1894 dae sos
frades Luis e Sabino Arana (fundadore de su PNB, Partidu Natzionalista Bascu),
comente sìmbulu de su Paisu Bascu (Euskal Herria in bascu) de Ispagna e Frantza
e chi in comintzu s'identificaiat in sa provìntzia ispagnola de Biscaglia.

Subra isfundu ruju (colore de sa Biscaglia), subra su cale si acaddat a una
rughe birde, sìmbulu de santu Andrìa, patronu de Biscaglia, e una bianca,
sìmbulu de sa religione catolica. S'ammenta sa bandera de su Regna Unidu e
forsis est sa manna ammiratzione tenta dae Arana pro s'Iscotzia (sa cale bandera
est issa puru una rughe de Santu Andrìa) est istada ispiradora pro s'ideatzione
de cudda basca.

Puru sa paràula ikur'ina est una creatzione de sos frades Pérez de Arana, unu
neologismu chi etimologicamente deriva dae ikur (sìmbulu), intesu comente
tradutzione basca de bandera.

S'ikurrina est puru unu de sos sìmbulos chi aparet in sa bandera de Saint-Pierre
e Miquelon, comunidade frantzesa in Amèrica Setentrionale, a testimonia de
s'eredade culturale basca.



https://sc.wikipedia.org/wiki/Huang_Xianfan

Huang Xianfan(Tzinesu tradiztionali: 黃現璠; Tzinesu simpli: 黄现璠; pinyin:Huáng
Xiànfán) (Fusui, su 13 de sant'andria de su 1899 – Guilin, 18 de bennalzu de su
1982) est istadu unu istòricu e antropologu cinesu. Est istadu unu de sos
fundadores de s'iscola de su Bagui, s'iscola de su Wunu e istudiadu de su Zhuang
cinesu.

Tiu Huang Xianfan fit nàschidu a Fusui in Cina su 13 'e sant'andria de su 1899.
At passadu sa pizzinnia in Qusi in Fusui, at istudiadu prima in Fusui. Si fit
laureadu in s'iscola a Nanning(1922-1926) in su 1926, in su 1935 s'est laureadu
in s'Normale Universidade de Pechinu in "Istoria Cinesos" (1926-1935) e in su
1937 s'est laureadu in s'Universidade de Tokyo in "Istoria Giapponesos".

Huang at leadu sa laurear in Istoria in sa Normale Universidade de Pechinu e unu
master in Istoria in s'Universidade de Tokyo. In su 1937 torreidi in Cina, aiat
insinzadu in su Universidade de Guangxi(1938-1940,1943-1953) e a Normale
Universidade de Guangxi(1954-1982) inue fit diventadu direttore de s'iscola de
Tzinesu e Istòria. Huang est istadu professore in s'Universidade in "Istoria"
dae su 1940 a su 1982.

Unos cantos traballos suos sunt de cunsiderare unu contributu mannu, pro sa
letura de s'istòria e antropolozia de Zhuang.



https://sc.wikipedia.org/wiki/Honor%C3%A8_de_Balzac

A pustis de aer publicadu sa prima òpera sua iscrita in versos, Cromwell,
un'amigu de famìlia li cussigiat de dassare sa carrera literària. Isse sighit a
iscriere ma sena resurtadu. Sa situatzione econòmica sua est mala etotu, galu
peus a pustis de su fallimentu de sa tipografia chi aiat comporadu. Pro custu
est obrigadu a iscriere sena pasu. Pessende de faghere fortuna, benit a Sardigna
pro isfrutare sas iscòrias de sa prata de sas minas de sa Nurra. Dae su biagiu
no otenit su chi isperaiat, difatis s'isfrutamentu de sas iscòrias fiat giai
istadu assinnadu a su genovesu Pezzi, arribadu in antis suo.

Prenu de amargura andat tando a su Sud de s'ìsula, a Domusnoas, cun s'isetu de
otennere s'isfrutamentu de sas iscòrias de sas minas de cue, ma non tenende prus
mancu una sesina est custrintu a torrare a Frantza. In una lìtera chi aiat
iscritu a sa fèmina sua, Hanska, su 17 de abrile de su 1838, descriet sa
Sardigna comente una terra agreste, sena cultivatziones cun òmines bestidos de
istratzu e cun fèminas chi faghiant su pane dae sa farina de lande. Una terra
desèrtica cun savanas de pramas agrestes e cun cabras in totue chi distruiant
totu.



https://sc.wikipedia.org/wiki/Heinz_Jurgen_Wolf

At istudiadu romanìstica, anglìstica e filosofia in sas universidades de Colònia
e de Aix-en-Provence, laureende·si in frantzesu e inglesu in su 1962. A pustis
at cungruidu unu dotoradu de chirca in s'universidade de Colònia cun unu
traballu subra de sos nùmenes ètnicos frantzesos, Die bildung der französischen
Ethnica (1967). Cunsighida sa dotzèntzia lìbera in su 1970, est ordinàriu de
Linguìstica romanza in s'universidade de Bonn dae su 1974. At iscritu paritzos
traballos subra de sas limbas romanzas, mescamente s'itàlianu e su frantzesu e,
dae su 1983, finas su sardu; in particulare s'est ocupadu de fonètica istòrica,
formatzione de sas paràulas, dialetològia e toponomàstica. Intre sas
publicatziones suas tocat de mentovare Glosas Emilianenses (1991), una
monografia subra de s'ispagnolu antigu, e Französische Sprachgeschichte (1979),
un'istòria de sa limba frantzesa. In particulare, subra de su sardu at publicadu
Studi barbaricini (1992), una regorta de istùdios e Toponomàstica barbaricina
(1998), subra de sa toponomàstica de noe biddas de sa Barbàgia.



https://sc.wikipedia.org/wiki/Greyhound_Lines

Greyhound Lines, Inc., chi tenet sa sea sua in Dallas, Texas, est un'impresa de
trasportu interurbanu de passizeris in postales chi servit addae de 3.700
destinos in sos Istados Aunidos, su Cànada e su Mèssigu, operende suta de su
logo de unu gargu trinchitadore. Fiat istada fundada in Hibbing, Minnesota, in
su 1914, e costituìda comente sotziedade peri assiones in su 1929, retzende su
nùmene de Greyhound Corporation.

A dies de oe, sa sea sua s'agatat in s'aderetu de 350 North St. Paul Street,
Dallas, Texas, e est propiedade de sa firma de trasportos britànniga FirstGroup,
chi zestionat Greyhound comente assotziada independente de una partzidura de
FirstGroup America.

Greyhound òperat in 121 lìnias servende prus de 3.700 destinos istadunidesos,
canadesos e messiganos. Sos servìtzios regulares de Greyhound cumpetint cun
s'automòbile privada, sas cumpanzias abiàtigas de costu bassu e àteras
cumpanzias postalencas interurbanas.

Greyhound Express est unu servìtziu de costu bassu dae tzitade a tzitade chi
faghet pagas o peruna arressada in cumparadura cun una lìnia tradissionale. Sas
tarifas moent dae 1 dòllaru e, diferentemente dae àteras lìnias de Greyhound,
totu sos billetes bèndidos dae Greyhound Express sunt pro seidorzos reservados e
non b'at subrareservadura. Sos passizeris sunt assinnados a unu grupu de moida,
su chi cheret narrer chi sos passizeris chi còmporant sos billetes issoro in
antis, nch'àrtiant a su postale e issèberant sos seidorzos in antis. Greyhound
Express impreat petzi e ebia postales reformados echipados cun Wi-Fi, leadas de
currente, seidorzos de pedde e tretu annanghedore pro sas ancas. Su servìtziu
est cumintzadu in su 2011 e est cuntzìbidu pro cumpeter deretamente cun
trasportadores de costu bassu che Megabus.

Greyhound at atribuìdu un'importu onzi bia prus mannu a sa seguràntzia a bordu
de sos postales. In fatu de sos atentados terroristas de s'11 de cabudanni de
2001, sa seguràntzia in sos trenos e in sos aparèchios est istada aumentada in
manera cussideràbile, peroe su matessi no est acontèssidu pro su chi prendet sos
postales. Non b'at nen cùmpudu de bagazos nen cuntrollu de documentos de
identidade. Cunforme a Greyhounds, sos postales sunt istados probidos de paredes
de seguràntzia, peroe non paret ch'issas siant impreadas cun regularidade.

In su frearzu de 2013, in cullaboradura cun DriveCam, Greyhound at installadu
telecàmaras de bizilàntzia in totu su parcu suo pro aumentare sa seguràntzia e
sa cunformidade de sos tzaferros cumbinende anàlisis bìdeu de sos datos cun su
sighimentu e s'insajadura in tempus reale de sos ghiadores.



https://sc.wikipedia.org/wiki/Genotz%C3%ACdiu_de_is_gregos_de_su_Pontu

Cun genotzìdiu de is gregos de su Pontu s'inditat sa limpiadura ètnica de sa
populatzione grega dae is terras de Anatòlia in ue fiant istoricamente
acussorgiados, ghiada dae is autoridades de s'impèriu Otomanu durante sa prima
Gherra Mundiale e su pustigherra (1914-1923). Su genotzìdiu si caraterizaiat pro
degollos, deportatziones fortzosas, màrtzias de morte, espulsiones summàrias,
esecutziones arbitràrias e fintzas isciarrocamentu de is monumentos religiosos
issoro, in s'intentu de nd'isperdere onni rasta istòrica e culturale.

Segundu funtes bàrias, in custu perìodu diant èssere mortos chentinas de millis
de pessones de ètnia gregu-otomana. Sa manna parte de is subrabìvidos e de is
refugiados fiant fuidos in Grèghia (unu 25% de sa cabudiana populatzione de
s'istadu); àteros, e mescamente is de is provìntzias orientales, si nche fiant
fuidos intames a manu de s'impèriu Russu. A s'acabu de sa gherra gregu-turca
(1919-1922) sa majoria dei is gregos otomanos fiant istados bochidos o fiant
giai fuidos. Is chi abarraiant fiant tramudados a Grèghia segundu is tremenes de
su cambiapare de populatzione intre Grèghia e sa neo-costituida Turchia. In
paris tempus a is gregos, àteros gurpos ètnicos fiant istados atacados dae is
autoridades otomanas; intre custos is armenos e is assiros.

Is alliados de sa prima Gherra Mundiale aiat cundennadu is degollos otomanos che
crìmenes contra s'umanidade.



https://sc.wikipedia.org/wiki/Genotz%C3%ACdiu_de_Ruanda

Su genotzìdiu de is tutsi de Ruanda est unu genotzìdiu chi at tentu logu de su 7
de abrile 1994 a su mese de trìulas de s'annu matessi, in Ruanda, Àfrica
orientale.

Fiat commìtidu in unu cuadru de gherra tzivile, chi bidiat oponidura intre su
guvernu ruandesu, costituidu de is hutus e su Fronte patriòticu ruandesu (FPR),
imputadu de is autoridades de èssere essentzialmente « tutsi ». Su 1 de
santugaine 1990, unos cantos ruandesos disterrados e agrustados in su FRP, aiant
detzìdidu de torrare a su paisu de s'Uganda, e pigare su pòdere peri s'impitu de
armas. Pro ddos acarare is autoridades aiant sighidu una dòpia istrategia: sa de
si defèndere cun s'esèrtzitu contra s'afracada militare de su FPR, e
« abruverare » totu is tutsis de is partes intrànabiles de Ruanda. Is
autoridades ruandesas diant pois perdere sa gherra, ma fiant nointames
resissidas in s'intentu genotzidiàriu contra de is tutsis.

Segundu is càrculos de s'ONU su nùmeru de unos 800 000 ruandesos, in majoria
tutsis, sunt istados bochidos durante custos tres meses. Is chi intre is hutus
si sunt ammostados solidales cun is tutsis sunt istados bochidos che traitores.
Cunsiderende sa durada de petzi unas chentos dies, si pòdet annotare comente
custu siat istadu su genotzìdiu prus lestru e cun nùmeru prus artu de mortos
cada die de s'istòria. A custu propòsitu tocat a pretzisare chi unu genotzìdiu
non est cualificadu tale subra is mortos, ma un'anàlisi giurìdica de critèrios
pretzisos istabilidos.

Sa discriminatzione ruandesa intre hutus e tutsis, mancari siat bènnida a foras
in manera ladina in su 1994, agatat in realidade raighinas chi torrant a tesu in
s'istòria, ligada a s'ordìngiu sotziale chi is colonizadores europeos ddi aiant
dadu de unu cantone, e a su significu chi sa populatzione indìgena dd'aiat dadu
in su tempus. A custu si sunt subrazuntos a coa antivàgios polìticos de unu
grupu subra s'àteru, chi ant furriadu is echilìbrios sotziales.

Semodare comente, a su tempus de is primos cuntatos cun europeos (a primìtziu
tedescos, a fatu belgos), in su 1894, su Ruanda fiat una monarchia guvernada de
is tutsi, de su 1962, annu de s'indipendèntzia, a su 1994, fiat intames una
repùblica dominada de is hutus.



https://sc.wikipedia.org/wiki/Gennargiu/Campidanesu

Gennargiu est su primu mesi de s'annu in su calendariu gregorianu, contat 31
diis, e est postu in sa primu metadi de unu annu civili. Gennargiu tenit,
segundu s'astrologia, primu su soli in Capricorno, a pustis in Acquario, ma
astronomicamenti su soli s'agatat in sa costellazioni de su Sagittario fincias a
su 19, dii incuna passat in su Capricorno.

Su nomini gennarigu benit de su deus romanu Gianu (Ianuarius), divinidadi ca
castiada is gennas e is pontis, ma prus in generali rappresentada ogna forma de
passaggiu e mudanzia (difatis gennargiu est su mesi ca oberit is gennas de
s'anni nou). Su calendariu romanu originali fudi prus curzu de su gregorianu
(304 diis), poitta is Romanus cunsideranta s'ierru unu tempus senz'e mesis. Est
istetiu Numa Pompilio a acciungi gennargiu e freargiu, faendu s'annu oguali a
cuddu solari. Peri si Martzu fud'abarrau su primu mesi de s'annu, gennargiu
dd'est divenniu de fatu poitta fudi su tempus incuna beniant sceberaus is
consolis.

Nominis storicus de su mesi funti, senz'e contai su romanu Ianuarius , su
Sassoni Wulf-monath ("mesi de su lupu") e su tremini impreau de Carlu Magnu
Wintarmanoth ("mesi de s'ierru"). In finlandesu, ddi nanta tammikuu , est a nai
"mesi de sa farnia", mentris in cecu leden , ca bolit nai "mesi de su ghiacciu".

Su primu lunis de gennargiu ddi nanta Handsel Monday in Scozia e in
s'Inghilterra settentrionali. In Inghilterra, s'annu agriculu incumenciat cun su
Plough Sunday , su dominigu a pustis de s'Epifania.

Sa maggiori etadi in Giapponi beniat festeggiada de su 1948 su segundu lunìs de
gennargiu po is chi diventànta bintennis in s'annu nou solari. Oi, est su
propriu festa nazional, e est istetia posta su 15 gennargiu de su 1999, candu su
guvernu at ciccau de contemperai bisongius economicus a festividadis varias,
ciccandu de ddas ponni paris.



https://sc.wikipedia.org/wiki/Gadduresu

Su gadduresu (gaddhuresu) est una limba faeddada in sa regione istòrica de sa
Gaddura (Gaddhura), in sa banda nord-orientale de sa Sardigna. Est unu limbàgiu
meda pròssimu a cussu faeddadu in sa Còrsica meridionale, pretzisamente in sos
distretos de Sartène e de s'Alta Rocca. Sa documentatzione literària prus antiga
risalit a sa prima metade de su setighentos. In su galluresu si podent notare
sas istigas de su sardu, ca su 20% de su ditzionàriu est de orìgine sarda, ma sa
pronùntzia, sa sintassi e sa grammàtica sunt de tipu corsicanu. Impare a su
tataresu apartenit a su grupu de sas limbas sardu-corsicanas e est connotu dae
sos linguìstas cun su nùmene de corsu gadduresu.

Su gadduresu est ispartu in sa parte manna de sa Provìntzia de Terranoa-Tèmpiu e
in carchi comuna de sa Provìntzia de Tàtari: Tèmpiu, Sa Madalena, Altzaghena,
Calanzanos, Azos, Bortigiadas, Lungone, Logusantu, Su Palau, Santu Frantziscu de
S'Allientu, Trinidade de Agultu e Binzola, Teltis, Fìgari, Santa Maria Coghinas
(SS), Badesi, Vidda Betza (SS), Sant'Antoni de Gaddura, Lòeri - Poltu Santu
Pàulu, Santu Deadoru e Èrula (SS). Est puru faeddadu, in minoria, in sa comuna
de Codarruina (SS), Pèrfugas (SS), Belchidda, Monte, Òschiri, Padru e Budune.

In sa tzitade de Terranoa e in sas biddas de Luras e Padru est prus faeddadu su
sardu, in sa variante settentrionale de su logudoresu. Sos dialetos faeddados in
Casteddu Sardu (SS) e in su nord de s'Angrona, in Sèdine (SS) e Sa Mudditza de
Codarruina (SS) sunt dialetos de transitzione prus influentzados da su tataresu;
solu carchi paràula est gadduresa. In Casteddu Sardu però bi sunt formas
diversas pro nàrrere una paràula, una tataresa (prus impitada) s'àtera gadduresa
(pagu impitada). Seguramente in casteddanu sa majoria de paràulas sunt de
orìgine sarda, comente su tataresu, sende unu dialetu prus tataresu chi
gadduresu.

In sa segunda manera de coniugare e in tzertas biddas su sonu -ggji- si
pronuntziat fintzas -i- (andaggjíami -> andaíami).

Números: unu, dui, trè, cattru, cincu, sei, setti, ottu, noi, deci, úndici,
dódici, trédici, cattòldici, chíndici, sédici, diciassetti, diciottu, diciannoi,
vinti, vintunu, vintidui, vintitré, vinticattru, vinticincu, vintisei,
vintisetti, vintottu, vintinoi, trinta, [...] coranta, cincanta, sessanta,
settanta, ottanta, noranta, centu, centu (e) unu, [...] centu (e) deci, [...]
duicentu, [...] middi, duimília, [...] un milioni, un milialdu;

Meses: gjinnaggju, friaggju, malzu, abbrili, maggju, làmpata, algjola, austu,
capidannu, santigaini, santandria, natali.

Colores: biancu/canu/albu, nieddu, ruju/russu, grogu/giallu, biaittu/blu,
tulchinu/tulchesu, veldi, grísgiu/canu/murru, biaittògnu/pulpurinu,
arànciu/aranciò/arancioni, marrò/castagnu.

La pi'''''ú''''' bedda di Gaddura (Nostra Singjora di Locusantu, Regina di
Gaddhura) di Ciccheddhu Mannoni: (dae su situ de sa "Accademia di la Linga
Gaddhuresa")



https://sc.wikipedia.org/wiki/Fusione_perfetta_de_su_1847

Sa fusione perfetta de su 1847 si riferit a s'aunimentu politicu e
amministrativu de tottus sas terras chi fachian parte de su Regnu de Sardigna,
est a narrer s'isula de Sardigna e sa Terramanna chi fin su Piemonte, sa Savoia,
Nizza, sa chi fit una vorta Repubrica de Genova e tàmben sos chi una vorta fin
sos feudos imperiales de s'Appenninu Ligurinu (chi cumprendian Liguria, Capraia,
su Novese e s'Ovadese), ind una manera chi si assimizat a su chi sa corona
inglesa aiat fattu chimbant'annos prima chin su Regnu de Irlanda servìndesi de
s'Attu de Unione.

Càralu Albertu de Savoia aiat cuntzèdiu riformas a sos Istados de Terramanna;
tando sas castas de Casteddu e Tattari, pro facher intender sa boche issoro,
aian promòviu un'attroppada pro pedire sa fusione chin sos domìnios chi issu
teniat in continente, de manera chi sas riformas si podian allargare puru a
s'isula. Caralu aiat cuntzediu sa fusione in su 29 de Sant'Andria de su 1847,
chin tantu de annuntziu de s'urtimu viceré Claudio Gabriele de Launay nande
cantu sichit: "...(Su re) at isseperau de facher una familia ebìa de sos
sudditos a perfetta paridade de trattamentu".

S'aunimentu at battìu una longa seria de cusseguentzias, chi si bi podet
ammentare in intro s'iscumparta de s'anticu Parlamentu Sardu, de sa Real
Udientzia e de s'autonomia sarda etottu (mancari chi seret petzi abbarrada a
libellu de lumen). Chin custa fusione sa corona est colada a un'istadu unitariu
dae su chi fit a primu (pluralista e compositu), chin sa pretesa de àer unu
populu ebìa, unu potere prubicu ebìa e unu territoriu ebìa, in summas chircande
de si omologare a su modellu frantzesu.

S'allargamentu de sas riformas lu cherian e disizaban sos nobiles sennores e sos
cusìnos (burghesos) sardos, chi lu bidian che un'istrada de picare secura pro
liberalitzare s'esportassione de sas mercantzias de sartu e s'importassione de
cuddas continentales, ma fintzas pro si annangher issos puru a s'isfruttamentu
de sas risorsas de s'isula chi ja fin fachende dae tempus meda chenza perunu
grabbu sos continentales: un'interessu chi si assimizat meda a su de sa
borghesìa compradora de istampu sudamericanu.

Non b'aiat àpiu farta de boches criticas, mancari chi in intro de sos cusinos e
sennores fin in minorìa, comente a cussa de Federico Fenu in su libru La
Sardegna e la fusione con il Sardo continentale in ube nabat chi fit mal'a
facher a cunvivere tra piemontesos e sardos, ca fin troppu a divessu pro
"...stirpe, costumi, indole, persino più che gli irlandesi dagli inglesi". A sa
fine b'aiat apiu puru zente pentìa propriu tra cussas chi prus s'unione l'aian
cherfia, comente a Siotto Pintor chi aìat narau tristamente "errammo tutti".

S'istadu sardu-piemontesu dìat aer annantu, battordichi annos a pustis, sa
Lombardia austriaca e prus a tardu sa Toscana, sa Romagna, Parma e Modena e, pro
more de sas fattìas de Garibaldi, su Regnu de sas Duas Sitzilias e sos terrinos
de Marche e Umbria. Su parlamentu de su Rennu sabaudu, chind una leze de su 17
de marzu de su 1861, aiat muttìu s'istadu "Regnu de Italia".

Chin sa fusione perfetta e s'aunimentu politicu italianu, fit naschia sa
"chistione sarda" (questione sarda, in italianu), est a nàrrer su pensamentu de
cussos sardos chi creìan a s'autogubernu pro sòrver sos problemas de sa
Sardigna, e cussu de una ala de zente ischìda chi, chin sa fusione, a s'isula
non fit reconnottu su titulu de natzione.



https://sc.wikipedia.org/wiki/Furtei

Futei (nùmene ufitziale in sardu) o Furtei est unu comunu de unos 1.700
bividores de sa Meria de su Campidanu de Mesu.

Furtei s'agatat in su Campidanu de Mesu e a pretzisu in sa Valentza-Marmilla, da
atraessat su Frùmini Mannu e est in is pees de unu montigheddu carcàreu.
Istesiat unos 45 km. de Casteddu, est sa gianna de sa Marmilla e de sa Trexenta
pro chine benit de su Campidanu. Est fàtzile arribare a Furtei passende pro sa
SS 197 pustis 4 km de s'ingrugiada de Biddasanta (SS.131 km.40), in deretura de
Barùmini.

Acanta a su sartu de Furtei tocat a regordare a su mancu chimbe nuraghes -
mancari oe isrocados - in cussòrgia Cumossàriu, Sos Bagnos, Sa Conca Manna,
Nuraghiais e Su Bruncu de su Sentzu. A pagos km dae sa bidda nche fiat sa
biddighedda Nuraghe, chi esistiat ancora in su XVII sèculu. Sa crèsia retorile
fiat intregada a Santu Brai e esistit oe puru. S'orìgine de Furtei si ponet in
su 1290 mentres su nòmine, capatzi de orìgine prelatina, est atestadu in su 1340
(ecclesie de Frutey calaritane diocesis), ma su chi bolet nàrrere est dudosu.
Pagas sunt sas testimonias de sos Pùnigos (cussòrgia Santu Brai), meda prus
pagos sos rastos romanos: abarrat feti unu ponte de pedras acanta a sa bidda.
Unos cantos de nodas istòricas narant chi Furtei est istada una bidda medievale
de una cancu importàntzia. In su 1358 Furtei est istada donada in fèudu a
Guglielmo Bertrando de Torrente.

In su mentres de su perìodu de sa dominatzione aragonesa Furtei fiat parte de sa
Curadoria de Nuràminis. Candu, in su XIV sèculu, sos aragonesos aiant tzerriadu
in Casteddu su primu stamentu, Furtei, chi giai gosaiat de franchìgias, ddui
aiat imbiadu sos representantes suos. In su 1414 Furtei est essida baronia e est
istada donada a is Sanjust. Su 8 de freàrgiu de su 1421 su rei Alfonsu V de
Aragona aiat donadu sa bidda a Donnu Dalmàtziu Sanjust, pro sa balentia chi issu
aiat amostadu in sa gherra de Còrsica.

Sa concedidura dd'ant cunfirmada su 10 de abrile de su 1426. Mortu Donnu
Dalmàtziu chena de fedu, sa bidda est passada, segundu su pregone de su 19 de
freàrgiu de su 1456, a su frade Antoni Alibertu, chi at donadu cumentzu a is
contes de Santu Larentu. Sa bidda est abarrada a is Sanjust finas a su 1839,
cando l'ant luida. Su 1561 est s'annu de s'inghitzu de una sèria de àutus
filigresialis, chi si cunserbant in s'archivu arcobispale de Casteddu. Sa
filigrèsia avedale est dedicada a Santa Bàrbara, ma in sos àutos de sa vìsita
pastorale de su arcobispu Melano in su 1777 resurtat chi Santa Bàrbara fiat
s'abogada, mentris Santu Antiogu fiat su titolare de sa crèsia. Oe Furtei est
connota pro sas mineras de oro.

Ant agatadu tretos de muros e pomentos de trinta domos de s'edade de su ferru e
de s'edade antiga. In su Cùcuru de Santu Brai sos Cartaginesos ant tramudadu una
primu fortilesa nuràgica segundu sa fòrmula de s'architetura militare insoro. Su
montigheddu anca fiat su nuraghe dd'ant afortiadu cun unu muru o una barandilla
de pedras, e l'ant pratzidu in duas partes ponende parte de su nuraghe aintro de
una turre tzentrale de forma cuadra. A sa turre s'arribat de nord traessende
un'intrada afortiada a forma de ghidu. Un'atra lìnea afortiada prus in foras
paret èssere esìstia a unos 10 m. dae sa prima. Sa manera de fraigare su nuraghe
assimbìgiat a cussas amparadas pro is biddigheddas de Monti Nari, Pani Lòriga, e
Monti Sirai in su VI e V sèculu a.c., e serbiat pro castiare una posidura
istratègica, posta acanta a su Frùmini Mannu e a unu istrintu chi acàpiat su
Campidanu a sa Marmidda.

Sa filigrèsia de Santa Bàrbara mantenet unu cuadru de importu, pintadu a ògiu de
Antiogu Mainas (XVI seculu) chi afigurat su cravamentu e una “Dormitio Virginis”
de interessu de su setighentus cun sa pannamenta de bistiris de brocadu,
sàndalus e corona de prata.



https://sc.wikipedia.org/wiki/Frantza_de_Vichy

Cun Istadu de Vichy o Repubrica de Vichy benit inditau s'istadu chi in tempus de
sa II Gherra Mundiale gubernaiat sa parte meridionale de sa Frantza, franca sa
zona de Menton, tzedida tando a s'Italia e de sa costa atlantica, gubernada
comente su nord de sa natzione de sas autoridades tedescas.

Su nòmene uffiziale fiat Istadu Frantzesu in oponidu a sa Repubrica Frantzesa,
finida cun s'armistitziu de su 1940.

Mancari formalmente indipendente, s'istadu fiat in sos fatos unu apendìtziu de
su Reich.

Presidente de su cunsigiu fiat su maresciallu Philippe Pétain chi teniat
poderius totales.

Sa capitale uffitziale de s'Istadu Frantzesu fiat Parigi, Vichy beniat
intertantu bida comente seu temporanea de gubernu.

Sa comunidade internatzionle a s'iscomentzu de sa gherra ddu reconnoschiat, e
iscetis sa Renniu Unidu susteniat su gubernu in disterru de Charles de Gaulle.

Su regime susteniat su torrare a sos valores traditzionales: Travail, Famille,
Patrie (Triballu, Famillia, Patria), e comente imponidu de sos tedescos
favoressiat s'antisemitismu e s'anticommunismu.



https://sc.wikipedia.org/wiki/Feria_del_Sol_(M%C3%A9rida)

Sa Feria del Sol, nota puru cumenti Carnaval Taurino de America, est unu
festival curturali de tipu internatzionali chi si fairi in sa cittadi de Mérida,
Venezuela, durante il mese di febbraio, in concomitanza al carnevale. Il
festival prevede competizioni di tori, esposizioni culturali, commerciali e
zootecniche, concerti, sfilate, varie attività sportive e l'elezione di una
regina della fiera (La Reina del Sol).

A Mérida, una delle città più antiche del Venezuela conosciuta con l'appellativo
di Città dei Cavalieri, non venivano svolte fiere come venivano invece svolte
nelle città di San Cristóbal, Barquisimeto, Maracaibo e Táriba. Per questo
motivo, un gruppo di persone del luogo ebbe l'idea di costruire una Plaza de
toros, affinché Mérida avesse un calendario taurino così da riuscire ad essere
annoverata tra le città che svolgevano le fiere più importanti del paese, le
quali avevano già un notevole prestigio su tutto il territorio nazionale.

Originiariamente le fiere venivano svolte nei primi giorni di dicembre al fine
di commemorare la ricorrenza dell' Immacolata Concezione e pertanto si decise di
stabilire la data della prima fiera per il 9 e 10 dicembre. Per quell'evento
furono ingaggiati dei famosi toreri come César Faraco, Manuel Benítez "El
Cordobés", Francisco Rivera "Paquirri", Julio Aparicio, Curro Girón, Paco Camino
ed il pungolatore messicano Juan Cañedo e si utilizzarono tori di Félix
Rodríguez ("Achury Viejo" e "Ambaló"), tutti provenienti dalla Colombia.

La prima corrida non poté essere celebrata poiché ci fu un forte acquazzone che
difatti fece posticipare l'inaugurazione della fiera di un giorno, quindi
entrambe le corride furono tenute il secondo giorno. Per quel giorno si stabilì
di svolgere una corrida la mattina e l'altra nel pomeriggio, quell'occasione fu
ricordata per essere stata la prima volta che venivano celebrate due corride
nella stessa piazza e nello stesso giorno in Venezuela.

Nel 1968 la fiera non fu svolta, ma in quell'occasione si tenne una corrida il
13 aprile 1968, in concomitanza al Sabato Santo. In quell'occasione i tori
dell'allevamento colombiano "Dosgutiérrez" furono combattuti dai toreri Alfredo
Leal, Curro Girón e Pepe Cáceres.

Viste le condizioni meteorologiche del mese di dicembre, non molto idonee allo
svolgimento di una fiera, si decise di far svolgere la fiera in coincidenza con
la vesta del carnevale sotto il nome di "Feria del Sol". Nel 1969 si svolse la
prima fiera che prevedeva tre corride i giorni 15, 16 e 17 febbraio.

Il primo cartello fu composto dai tori di "Valparaíso" per Alfredo Leal, Daniel
"Matatoba" Santiago, Manuel Benítez "El Cordobés" ed il venezuelano Lucio
Requena. Il primo orecchio della fiera fu donato ad Alfredo Leal.

La preesistente fiera dell'Immacolata si è celebrata in altre occasioni (1990,
1991 e 1997) ma con scarso concorso di pubblico.



https://sc.wikipedia.org/wiki/Femmina_accabadora

Finas a unas cantu dexenas imoi in Sardigna nci fiat s'eutanasia. Fiat cosa de
“sa fèmina acabadora” a pricurai sa morti a sa genti in agonia. Stùdius fundudus
e anàlisis de sa dogumentatzioni agatada anke cùrias e diòtzesis sardas e
museus, ant atzertau ca custa figura fiat bera.

S’acabadora fiat una fèmina ki, tzerriada de is familiaris de su malàidu
terminali, du bociat faendi acabai is suferèntzias suas. Una atzioni piedosa po
su moribundu ma finas una atzioni netzessària a sa vida de is parentis, prus ca
totu po is crassis sotzialis prus pòburas: in is stazzi de sa Gaddura e in is
biddixeddas atesu de unu mèigu medas diis de cuaddu, serbiat a campai a su
malàidu tribulias longas e dolorosas.

Casi sempri su corpu pigàt a sa fronti, e de innoi, forsis, su fueddu acabadora,
de su spannyolu acabar, spaçai, ki a strintu bolit nai “donai a conca”. Su
matzolu fiat una spètzia de fusti fatu aposta e ki fait a biri in su “Museo
Etnografico Galluras”. Est unu nai de ollastu longu 40 centìmetrus e largu 20,
cun d-unu mànigu ki permitit a du manijai de manera sigura e pretzisa. Su
matzolu ki est in su museu Galluras, d'ant agatau in su 1981: s’acabadora d'iat
cuau in d-unu muru burdu acanta de unu medau beçu ki una borta fiat domu sua.



https://sc.wikipedia.org/wiki/Fabrizio_De_Andr%C3%A9

Fabrizio Cristiano De André (Gènova, 18 de frealzu 1940 – Milanu, 11 de ennalzu
1999) est istadu unu poete e cantautore italianu.

In sas oberas suas at sempere cantadu istòrias de pòvera zente, de emarginados,
ma at finas sempre ironizadu subra sos potentes. At finas faeddadu de sa vida
sua sempere abertamente e cun coragiu. Sas peraulas de sas cantones suas sunu
cunsideradas poesias difatis medas sunu in sas antologias de sas iscolas
italianas.

In barant'annos de carriera at realizadu bindighi album; comente numeru non sunu
meda ma comente e calidade sunu prendas.

Est istadu un autore chi est resessidu a impreare sas limbas populares comente
su genovesu ma finas su galluresu o gadduresu e su napulitanu.

In sas cantones si fit ispiradu a diversos poetas comente Jacques Prévert, a
s'Antologia de Spoon River de Edgar Lee Masters (traduida in italianu dae
Fernanda Pivano e a ateros cantautores comente Georges Brassens, Bob Dylan e
Leonard Cohen de sos cales aiat finas traduidu calchi cantone in italianu.



https://sc.wikipedia.org/wiki/EuroMaidan

Chin su favèddu de EuroMaidan si ìnditan tottus sas manifestàdas pro-europeas de
su 2013-2014 in Ucraina, chin sun cumintzàdas a nàschere cando, in su 21 de
Sant'Andrìa de su 2013, su gubernu ucrainu aìat suspéndiu un'accordu de sòtziu
tra s'Ucraina e s'Unione Europea.

Su movimentu tenet su lùmen de EuroMaidan pro tottu su chi de importu mannu est
accadìu in Pratta de s'Indipendèntzia, o Maidan, chi est cussa printzipale de
Kiev (in ucrainu: Євромайдан, Yevromaïdan). An a pùstis mudàu su lùmen in
Eurorevolution (in ucrainu: Єврореволюція, Yevrorevolioutsia).

In su 30 de Sant'Andrìa, sa zente chi manifestabat de manèra pachiòsa in Kiev
che l'at bocada a fortza su gubernu dae Pratta Maidan (o "de s'Indipendentzia"),
ind un'attu chi ch'at pesàu unu muntone de chèscias a libellu internatzionale,
un'appellu a s'iscioperu zenerale, s'occupamentu de sa tzittade de Kiev e su
bloccu de tottus sos zassos istitutzionales. Sos manifestantes, chi dìan èssere
prus de 100.000, pèdin sa tuccàda de su presidente Viktor Yanukovych.

In s'8 de Nadàle de su 2013, unas chentìnas de mìza de pessones s'an adobiàu in
pratta pro nàrrer chi eja a s'Europa e s'istesiàre dae sa Russia. In Kiev, in su
cursu de sa manifestada, sa zente ch'at ghettàu a terra un'istatua de Lenin,
secàndeli sa conca.

A 2014 cumintzàu, Barack Obama aìat mandau in Ucraina Victoria Nuland,
diplomatica americana pro sos rapportos chin s'Europa e s'Eurasia, pro
s'istudiare sa situatzione chircànde fìntzas una manera pro siche la isbolicàre.
Su pianu issoro pro che fàcher essìre s'Ucraina dae sa crisi bidìat s'interventu
de s'ONU, chin su placet americanu a su prozettu, e dìat dèper pònner de accòrdu
siat sos manifestantes falàos in pratta, siat sa Russia de Vladimir Putin chi sa
politica natzionale ucraina si b'aìat meda accurtziàu.



https://sc.wikipedia.org/wiki/Emoglobina

S'emoglobina est una proteina globulare cun istrutura cuaternària costituida de
bator sub-unidades. Solùbile, de colore ruju, s'agatat in is glòbulos rujos de
su sambene de is vertebrados, foras pro carchi pische de s'Antàrtide.

S'emoglobina est responsabile de sa ciùghida de s'ossìgenu moleculare de unu
cumpartimentu a arta cuntzentrazione a is tèssidos chi nde tenent abisòngiu.

Onniunu de is bator glòbulos protèicos, naradu globina, ciùghet a intro una
molècula de protoporfirina, chi coòrdinat unu jone de ferru in istadu de
ossidatzione ferrosu (Fe²), chi s'agatat in posidura pagu a foras de su pranu de
sa molècula. Sa protoporfirina ligada a su ferru pigat nòmine de Grupu Eme.

S'emoglobina (chi si ìnditat cun su sìmbulu Hb) est sintetizada a livellu de is
pro-eritroblastos policromatòfilos (precursores de is eritrocitos) e sighit a
abarrare in cuntetratzione artas in sa cèllula cumprida.

Mudas de orìgine genètica de s'istrutura primària de sa molècula, chi nde
trastòcant sa funtzione, o de s'espressione chi nde trastocant sa cantidade in
ròlliu, pigant nòmine de emoglobinopatias.



https://sc.wikipedia.org/wiki/Deutscher_Werkbund

Su Deutscher Werkbund ("lega tedesca de sos artigianos"), fit una associatzione
tedesca cumposta dae artistas, architetos, designer e industriales, fundada a
Monaco de Baviera in su 1907, pro iniziativa de s'architeto Hermann Muthesius,
de s'imprenditore Karl Schmidt e de su politigu Friedrich Naumann cun s'iscopu
de creare una forte ligadura tra s'industria e sas artes applicadas. Su Werkbund
at rappresentadu una tappa importante in s'isvilupu de su architetura moderna e
de su design industriale, in particolare in sa successiva fondazione de su
Bauhaus. Su movimentu est restadu in attividade finas a su 1934 cando fit istadu
supressu dae su regime nazista e fit istadu fundadu a nou in su 1950 e dureidi
finas a sos annos '60.

In su 1898 Karl Schmidt aiat fundadu in Hellerau su Deutsche Werkstätten für
Handwerkskunst. In su 1903 Peter Behrens fit istadu nominadu direttore de sa
Kunstgewebeschule de Düsseldorf. In su 1904 Friedrich Naumann aiat pubblicadu
unu saggiu intitoladu Die Kunst in Machinenzeitalter (S'arte in s'epoca de sa
machina) in cui susteniada chi pro sa prosperidade de sa Germània, chi no aiat
materias primas, s'unicu modu fit de ponnere in su marcadu mondiale prodottos de
calidade meda alta. In su 1906 in Dresda Muthesius si accordat cun Naumann e
Schmidt. E gai s'annu poi aiana fundadu s'Associatzione de su Deutscher Werkbund
in cui bi fini puru doighi artisatas indipendentes e doighi dittas artigianales.
Tra sos artistas autonomos bi fini: Peter Behrens, Theodor Fischer, Joseph
Hoffmann, Bruno Paul, Richard Riemerschmid. In d'unu segundu tempus fini
intrados in su grupu: Joseph Maria Olbrich, Heinrich Tessenowe Henry van de
Velde.

Custu eventu at seignadu unu puntu frimmu pro su Movimentu Modernu, difattis in
custa secustanzia fini istadas isperimentadas soluziones meda differentes in sa
direzione de coerenza fra estetica e funzionalidade in s'architettura moderna,
senza pero chircare unu istiliu unitariu.



https://sc.wikipedia.org/wiki/Curadorias

Sa Sardigna est partzia istoricamente in sub-regiones ca naschent in deretura,
in numenatzione e tirada, dae is partes
amministrativas-giuditziàrias-eletorales-geogràficas de is rennos judicales, is
curatorias.

In s'Edade de Mesu sa curadorìa fiat sa printzipale partidura aministrativa,
fiscale e giuditziaria de onnia giuigadu. A su gubernu suo bi fiat unu curadore,
nomenadu de su giuighe intra de sa arèntzia sua o de famillias de majorales.

Su curadore teniat sa facultade de nomenare sos majores, unu pro onni bidda de
sa curadoria sua, chi imbetzes cumandaiat su corpus de guardias chi s'ocupaiat
de sa seguresa in sos campos e in sas chistiones chi pertocaiant sas biddas.

Siat su majore de curadorìa siat su majore de bidda teniat unu cunsizu chi ddu
susteniat in su gubernu: sa corona. Segundu s'istoricu Francesco Cesare Casula,
sa tiràda de onnia curadorìa fiat tanti prus manna cantu prus prus pagus fiant
is abitantes suos.

Cun sa fine de sos giuigados, a pustis de su 1420, su sistema de sas curadorìas
beniant abandonadu in logu de cussu feudale, ma manna parte de sas regiones chi
ispartzint s'isula in die de oe, ndi mantennent sos nomenes.

Isceti su corpus de guardias at sighidu a bivere in sas cumpanzias
barracellares, chi ancora s'agatant.



https://sc.wikipedia.org/wiki/Cortes_Apertas

Cortes Apertas est una manifestada chi bi at a accabu de chida tra Capidanne e
Nadale in 27 Comunas de sa Provìntzia de Nùgoro. Cada chida, ind una bidda, sas
domos istoricas aperin sas cortes suas, e in cue si daet su cumintzu a unu
percussu enogastronomicu e artisticu. In intro de sas paritzas cortes, figuran
sos mistieris traditzionales, comente su traballamentu de sa lana, sa
tribuladura, sa pulidura e sa regorta de tricu, mentras chi in sas prattas de
bidda si fachen ispettaculos de ballos e cantos populares. A carchi annu e
passa, sa manifestada est bènnia a diventare pro sas biddas unu de sos
appuntamentos chi tenen prus importu in s'istajone turistica, fachèndebi
accudire milli e milli atteros, siat sardos siat istranzos.

Sa manifestada est nàschia in su 1996 in Ulìana, grassias a s'imprendidore Luigi
Crisponi. Sa punna fit de torrare alinu a sas cortes, dommos e tzentros
istoricos de sas biddas, chi s'ispopulamentu (grae meda peri tottu sa Sardigna)
est uchidende a bellu a bellu, e fintzas pro dare cara a su turismu de intro ind
un'istajone comente cussa de attonzu.



https://sc.wikipedia.org/wiki/Comunidade_de_Madrid

Sa comunidade de Madrid (in ispagnolu: Comunidad de Madrid [komuniˈðað ðe
maˈðɾið]) est una de is deghessete comunidades autònomas de s'Ispagna.

S'agatat in sa parte de mesu de sa natzione, de sa penìsula Ibèrica e de sa
Meseta, sa campura chi c'isterret in sa Castìllia tzentrale. Sa regione est
cumposta de una sola provìntzia e tenet a cabulogu Madrid, chi est fintzas sa
capitale de istadu.

Tenet istèrrida de 8,030.1 km² e contat populatzione de unos 6.369.000
bividores, cuntzentrados pro sa prus parte in s'àrea metropolitana de Madrid.
Allàcanat in su sud e in s'estu cun Castìllia-La Mancha e in su norti e s'uestu
cun Castìllia e Léon.

Sa costitutzione de sa comunidade autònoma de Madrid est sighida a unu
dibatimentu longu. Su sensu de istituire is comunidades autònomas fiat su de
permitere de iscerare àreas cun identidades regionales diferentes. Sende chi
Madrid fiat parte de sa regione istòrica de sa Castìllia, in is ordìngios de
inghitzu sa provìntzia sua depiat èssere parte de sa comunidade autònoma de
Castìllia-La Mancha, mancari cun carchi cunsideratzione ispetziale iscasi chi
fiat sa capitale.

Is provìntzias de Castìllia-La Mancha si fiant però opostas a sa possibilidade
che tenneret istatutu ispetziale e, a fatu de cunsideratziones subra sa
possibilidade de intrada in sa comunidade de Castìllia e Léon o de sa
costitutzione che una entidade simbillante a unu distretu federale, si fiat
detzìdidu chi sa pròvìntzia de Madrid diat èssere una comunidade autònoma,
apellende·si·nche a s'artìculu 144 de sa costitutzione, segundu chi su
parlamentu podet autorizare sa criatzione de una comunidade autònoma, mancari
custa no satisfet is caraterìsticas de tènnere identidade istòrica pretzisa,
chiest in s'"interèssiu de sa natzione".

Sa comunidade autònoma de Madrid fiat duncas istituida in su 1983. S'istatutu
suo reconnoschet su ligamene de sa comunidade a sa Castìllia e su fatu de èssere
membru de sa regione castilliana.

Sa bidda de Madrid (in ispagnolu: 'Villa de Madrid') est istada designada che
cabulogu de sa comunidade e fentzamentas capitale de istadu. Fatuvatu sunt
istados fatos proponimentos bàrios de mòvere su cabulogu de comunidade a àteraos
tzentros, ma no sunt mai istados realizados.



https://sc.wikipedia.org/wiki/Chemnitz

Chemnitz (Kamjenica in sorabu) est una tzitade de unos 250.000 bividores de sa
Germània, chi s'agatat in su Sud-Ovest de su Land de Freistaat Sachsen. Est sa
de tres tzitade prus populada in su Land.

Pigat nòmene de su frùmene chi dd'atraessat. Su faeddu benit de Kamjenica, chi
in limba soraba e cheret nàrrere "riu cun pedras".

Intre su 10 de maju 1953 e su 23 de abrile 1990, cando Chemnitz faghiat parte de
sa Repùblica Democràtica Tedesca, at tentu nòmene mudadu in Karl-Marx-Stadt
(tzitade dedicada a Karl Marx).

Is primas testimonias iscritas de s'esistèntzia de sa tzitade sunt de su 1143.
Sa bidda est crèschida a inghìriu de unu monastèriu benedetinu. In s'Edade de
Mesu fiat unu tzentru cummertziale importante de tessìngiu.

De su sèculu XIX sa tzitade fiat diventada tzentru industriale e sa populatzione
fiat crèschida meda, a su puntu ca a primìtziu de su sèculu XX contaiat prus de
300.000 bividores, fatu chi nde faghiat unu tzentru mannu comente is
printzipales tzitades de sa regione: Leipzig e Dresden. A s'iscomintzu de sa
crisi econòmica mundiale de is annos 30 sa populatzione fiat crèschida fintzas a
360.000 bividores - meda prus chi no in die de oe - e si pentzaiat chi diat a
imbàtere in sos annos a sighire su millione. Fiat sa tzitade prus rica de
Germània.

In tempus de su nazismu e de sa II Gherra Mundiale sa produtzione industriale si
fiat fata mascamente de iscera militare e de cussiguèntzia sa tzitade fiat
diventada obietivu de medas bombardamentos chi dd'aiant addanniada graemente.
Francas pagus ecetziones, is monumentos istòricos printzipales sunt istados
isciarrocados.

Finida sa gherra su gubernu communista de sa Repùblica Democràtica Tedesca,
dd'aiat torrada a pesare in manera diferente de s'assentadura cabudiana, segundu
unu progetu chi nde cheriat faghere unu modellu de tzitade sotzialista. In su
1953 su nòmene fiat mudadu a Karl-Marx-Stadt.



https://sc.wikipedia.org/wiki/Charles_Bukowski

Charles Bukowski (Andernach, 16 austu 1920 – San Pedro, 9 martzu 1994), est
istadu unu iscritore e poeta de sos Istados Unidos. S'opera sua fiat
caraterizada de una forte cumponente autobiogràfica e duncas de su raportu suo
cun s'alcol, cun sas fèminas e cun totu sa sotziedade.

Heinrich Karl Bukowski naschet in Andernach, Germània, de Katarina Fett,
tedesca, e de Heinrich Bukowski, americanu de origine polaca e tedesca. Issu
affermaiat de èssere figiu illegitimu, ma is documentus anagràficos de Andernach
narant ca su babbu e sa mamma si fiant cogiados unu mese in antis de sa nàschida
sua.

Sa famillia sua emigrat in Amèrica cando issu tenet duos annos, pro ite in
Germània a pustis de sa I Gherra Mundiale s'economia est a su collassu, e andat
a bivere in antis in Baltimora, Maryland, ma in su 1930 si trasferit in Los
Angeles, Califòrnia.

A pustis de su diploma istùdiat cursos de arte, giornalismu e literadura in
s'universidade pro duos annos, ma lassat sos istudios cun su comentzu de sa II
Gherra Mundiale, e movet a New York pro comintzare sa carriera de iscritore.

Su primu contu benit pubricadu cando tenet 24 annos in sa rivista Story, su
segundu contu benet pubricadu duos annos a pustis in una ragorta de Portfolio
III. A coa lassat s'iscritura pro deghe annos e abarrat in Los Angeles o in
àteras partes de sos Istados Unidos, triballende pagu. In sos annos '50 agatat
traballu comente posteri chi però abandonat tres annos a pustis.

In su 1955 est a curtzu de mòrrere pro una liaga in s'istomogo e comente sanat
torrat a iscriere poesias. In su 1957 cògiat Barbara Frye, una poeta de su Texas
chi no at mai bida in antis. A pustis de su divortziu in 1959, issu torrat a
buffare.

In su 1967 Bukowski incomintzat a iscriere More Notes of a Dirty Man, chi
pùbricat in puntadas in 'Open City' revista de Los Angeles. Cun sa serrada de
'Open City' sos contos sighint a bènnere pubricados in su 'Los Angeles Free
Press'e in su NOLA Express de New Orleans, Louisiana. In su 1969 si dedicat a
una revista literaria sua chetza de tènnere fortuna.

In su 1969 atzetat s'oferta de John Martin, editore de sa Black Sparrow: 100
dollaros a chida pro totu sa vida. Detzidit duncas de lassare su triballu a sas
postas pro si dedicare a s'iscridura. Tenet barantanoe annos. Comente espricat
in una litera "tenia isceti duas possibiliadades - abarrare a s'ofitziu postale
e m'amachiare... o mi nch'andare e giogare a faghere s'iscritore e morrere de
famine. Detzidia de morrere de famine". Passat prus agu de unu mese cando agabat
su primu romanzu, Post Office, chi ddu faghet famadu. Bukowski, pro respetu e
riconnoschéntzia a sa fidùtzia chi ddi ant dadu, pubricat giai totus sos
romanzos a sighire cun sa Black Sparrow.

In su 1988 si malàidat de tisichéntzia, ma sighit a iscriere e pubricare liburos
fintzas a cando, su 9 martzu 1994, morit pro una leucemia fulminante in San
Pedro, pagu a pustis chi at agabadu s'urtimu romanzu Pulp. S'interru est fatu de
mongios buddistas.

Sa tumba sua narat: "Don't try", chi cheret narrere non proves, frasa chi aiat
usadu in una poesia cunsigende sos aspirantes iscritores e poetas.

Issu reconneschiat ca s'iscritura sua fiat influentzada Anton Chekhov, James
Thurber, Franz Kafka, Knut Hamsun, Ernest Hemingway, Henry Miller, John Fante,
Louis-Ferdinand Céline, Robinson Jeffers, Fedor Dostoevskij, D. H. Lawrence,
Antonin Artaud, E. E. Cummings.

Fatufatu su nòmene suo est istadu assotziadu a su movimentu de sa beat
generation, essende s'istile suo de iscriere informale e anticunformista, issu
però non s'est mai identificadu comente "beat".

Est de su 1981su film de su diretore de pellicula Marco Ferreri, Storie di
Ordinaria Follia, chi umprit de sa regorta de contos de Bukowski. Sa parte de
Bukowski est interpretada de Ben Gazzara.

In su 1987 bessit Barfly, unu film semi-autobiograficu iscritu de Bukowski e
interpretadu de Mickey Rourke, in su rolu de s'àlter-ego Henry Chinaski e de
Faye Dunaway in su rolu de sa fantzedda Wanda Wilcox. Bukowski bi cumparet
fintzas in unu cameo comente cliente de unu bar.

Semper de su 1987 Crazy Love, unu film de su Bèlgiu, unu acontzu de iscritos de
Bukowski.

De su 2003 su film-documentariu Bukowski: Born Into This, chi contat da sa vida
de s'iscritore. A su film ant contribuidu Sean Penn, Tom Waits, Harry Dean
Stanton and Bono.

In su 2005 bessit una acontzadura pro tzinema de su romanzu Factotum, cun
interpretes Matt Dillon, Lili Taylor, e Marisa Tomei.



https://sc.wikipedia.org/wiki/Catedrale_de_Santa_Maria_de_Casteddu

Sa catedrale de Santa Maria de Casteddu est una catedrale de istilu pisanu chi
dòminat pratza Càralu Arbertu, sa “plazuela” antiga de sos ispannolos, chi
s’agatat a unu livellu prus in zosso a petus de su pranu caminale de pratza
Palatzu. De su fraigu orizinale, sa crèsia bardat in foras sa turre campanale
cuadrada (francu su paramentu, sa cùspide e sas monoforas), s’incroamentu de su
portale tzentrale, sos portales de su transetu, ucheddos de tarassias e
iscurturas. Su prospetu medievale initziale fiat istadu redisinnadu in su 1702
in formas barocas dae Pietro Fossati e in istilu romànigu-luchesu in su 1933.
Finas sa parte interna, a tres navadas cun presbitèriu elevadu e transetu, aiat
tentu remanizos ampros in su corpus lonzitudinale dae bandas de Domenico
Spotorno s’architetu milliseschentesu. Adossada a sa contrafatzada est sa trona,
realizada dae Ghillermu de Pisa intre su 1159 e su 1162 pro sa catedrale de sa
bidda sua e donada a Casteddu dae sa comuna tuscana in su 1312, pro simbolizare
sos ligàmenes antigos ch’in cussu mamentu fiant minetzados dae sos aragonesos.
In su 1670, su pèrgamu fiat istadu ismembradu in duas partes e sos bator liones
postos in sa base de sas colunnas fiant istados tramudados a sos pees de su
presbitèriu.



https://sc.wikipedia.org/wiki/Cast%C3%ACllia_e_Le%C3%B3n

Sa Castìllia e León (in ispagnolu: Castilla y León [kasˈtiʎa i leˈon]; in
leonesu: Castiella y Llión [kasˈtjeʎa i ʎiˈoŋ]; in galitzianu: Castela e León
[kasˈtɛla e leˈoŋ]) est una comunidade autònoma chi s'agatat in su norti-uestu
de Ispagna. Est istada istituida in su 1983, ma fiat giai esistida in tempus de
sa prima repùblica ispagnola, in su de 19 sèculos. Sa capitale de facto est
Valladolid.

Cun istèrrida de 94.223 km², est sa comunidade ispagnola prus istèrrida e sa
prus manna de tres in totu s'Unione Europea. Contat populatzione de unos 2,5
milliones de bividores. Allàcanat in s'uestu cun su Portugallu, in su
norti-uestu cun sa Galìtzia, in su norti cun Astùrias, Cantàbria e Paisu Bascu,
in s'est cun La Rioja e Aragona, in su sud cun Castìllia-La Mancha, Comunidade
de Madrid e Istremadura.

S'istatutu de sa Càstìllia e León definit una filera de valores essentziales e
sìmbulos de is bividores suos, comente su patrimòniu linguìsticu (sa limba
castilliana comente fintzas su leonesu e su galitzianu), su patrimòniu istòricu,
artìsticu e naturale. Àteros sìmbulos ammentuados sunt s'istemma, sa bandera, su
pinnone, s'innu regionale (mancari non nde siat mai istadu adotadu unu).

Est sa regione de su mundu cun prus sitos patrimòniu de s'UNESCO, cun unu totale
de 8.



https://sc.wikipedia.org/wiki/Carmelitanos

Carmelitanos Ordine monasticu de su XII seculu. Si narat ki unu tzertu Bertoldo
de Calabria partetzipendi in dd-una gruxiada in Terra Santa, in ocasioni de una
battalla, iada fattu unu votu, ki si fiat istada bittoriosa si cunvertiada a su
Cristianismu. A pustis de sa battalla si fiat retirau apitzu de su Monte
Carmelu, in su nord ovest de sa Palestina. In cussu monti bi funt medas grutas e
secundu una traditzioni in dd-una iat biviu su profeta Elia. Bertoldo cun pagus
cumpajus iad costruiu barracas i a pustis unu monasteriu. Su Papa Onorio III
iada approvau unas arregulas severas meda. Su logu perou no fiat seguru dae is
amenatzas de is Saracenos. Tando sos monacos sunu ennidos in Europa, e ana
fundadu diversos monasterios. A motivu de cambiamentos in sa Regula s'Ordine
s'est divisu tra monacos de s'osservantzia e-i sos conventuales. Una riforma
importante l'ada fatta Santa Teresa d'Avila cun Santu Giuanne de sa Rughe in su
1582. Sos chi ana aderidu a custa riforma si giamana Carmelitanos iscultzos, sia
monasterios de omines che de feminas. Medas monasterios carmelitanos femininos
sunu de clausura.



https://sc.wikipedia.org/wiki/Cannaca

Una cannaca est una casta de prenda o un'alamaramentu chi si zughet a inghìriu
de su tzugru. Sas cannacas sunt formadas normarmente dae una cadenita de metallu
baliosu, chi podet servire o nono de suportu pro elementos decorativos
(infilados che pèrolas, pendentes, eac.).

In su barigare de sos millènnios, sa cannaca at leadu gradativamente formas
semper prus rafinadas, moende dae sas filas mengas de biscacos o pedrischeddas
de èpogas primitivas, finas a nche cromper a tènnigas de lallaneria bariadoras
cunforme a su gustu de sos tempos.

Zai inche sos ezìtios antigos, sos artesanos aiant impreadu pro sas cannacas
diferentes materiales, dae su corru a s'ossu, dae su marfiliu a sas pedras
tostas. In prus de unu livellu cussideràbile de imazinadura, si fiant ispainadas
tènnigas noas de traballadura de materiales baliosos, addae de sa filigrana e de
sos ismartos.

Àteras leadas antigas in ue aiant proliferadu sas produiduras rafinadas de
cannacas fiant istadas Creta e Mitzena, in ue aiant imperadu cannacas de
ametistas. Finas sas cannacas etruscas abundaiant de oro e traballadura a trina,
cando ch'in s'era ellenista sos Gregos aiant isvilupadu sos modellos issoro prus
creativos, dae sos torches a sos collanas de làmina de brunzu. Totu custos
elementos fiant istados releados dae sos romanos, chi b'aiant annantu motivos
noos gràssias a s'introduidura de cammeos, coraddos, turchesas, eac.

A pustis de una fase medievale de sintzillia relativa, in su Renaschimentu
s'impreu de sas cannacas fiat torradu a esser pobulare e sa lallaneria aiat
produidu cabos de òpera beros e autèntigos.

Sa cannaca est una de sas prendas utilizadas pro zugher unu sìmbulu cun
s'intentu de afirmare sa pertenèntzia a una relizione o a una currente de
pessamentu, pro narrer unu santucristu o unu Budda.



https://sc.wikipedia.org/wiki/Canadesu

Su Canada est un'istadu chi òcupat sa parte a nord de s'Amèrica setentrionale, e
est delimitadu dae s'Oceanu Atlantigu a est, dae su Pacificu a ovest e dae
s'Oceanu Artigu a nord. A sud e a nord-ovest (Alaska) confinat cun sos Istados
Unidos. Pustis de sa Russia est su paese pius mannu de su mundu.

Su Canada est un'istadu federale cumpostu de deghe Provintzias e tres
Territòrios, est una demogratzia parlamentare e una monarchia costitutzionale,
rezida dae sa Reina Elisabetta II de su Regnu Unidu. Su Canada at otènnidu
s'indipendèntzia dae su Regnu Unidu depustis de unu protzessu polìtigu chi fit
comintzadu in su 1867 ed est istadu cumpridu in su 1982. Sa capitale federale de
s'istadu est Ottawa.

Est una natzione multiculturale e bilìngue: sas limbas ufitziales difatis sun
s'inglesu e su frantzesu. Però in Canada, pro su fatu de sa cumpositzione de sa
populatzione, chi cumprendet medas etnias, si bi faeddan limbas meda. Su Canada
est una natzione industrializada e tecnologicamente avanzada. S'economia si
fundat printzipalmente in sas risorsas naturales e su comèrciu, in sa prus parte
cara a sos Istados Unidos. Su Canada at medas e complessas relatziones cun sos
àteros istados de su mundu, difatis faghet parte de su G8, sa NATO, s'APEC, de
su Commonwealth of Nations, de Francophonie e de sas Natziones Unidas.

Su nòmene Canada nde benit dae sa peràula de sos Iroquesos de su riu St.
Lawrence (Santu Larentu), kanata, chi cheret nàrrere "bidda" o "acampamentu". In
su 1535, sos indìgenos chi abitaian a curtzu de sa Quebec City de oe aian usadu
custa peràula cun s'esploradore frantzesu Jacques Cartier pro indicare una
bidda. Cartier dae tando in pustis at comintzadu a usare sa peràula Canada pro
indicare no solu sa bidda ma totu su logu; dae su 1545, in sos lìberos e cartas
geogràficas europeas an comintzadu a jamare sa regione cun su nòmene Canada.

Sa terra de su Canada est istada abitada pro millènnios dae medas grupos de
populatziones indìgenas. Depustis de su 1492 sun comintzadas sas esploratziones
de sos europeos, sa prima de Giovanni Caboto chi in su 1497 fit arrividu in
Canada (forsis in Nova Scotia. Fit istada poi frequantada màssimu dae issos
frantzesos chi aian comintzadu a si frimare in sa costa Atlantiga. In su 1793
depustis de una gherra durada sete annos sa Frantza aiat tzèdidu casi totu sas
colònias in Amèrica. In su 1867, cun s'unione de tres de sas colonias inglesas
de su Nordamèrica e cun sa colònia frantzesa, cun sa creatzione de sa
Confederatzione Canadesa, est istadu formadu unu domìniu federale de 4
provìntzias.

Su Canada est un'istadu federale, istituidu comente e dominiu in su 1867, e dae
su 1926 apartenente a su Commonwealth. Sa natzione est divisa in 10 Provìntzias
e 3 Territòrios.



https://sc.wikipedia.org/wiki/Campidanu

Su Campidanu est sa campura prus isterria de sa Sardigna. Est situadu in su
tzentru-sud de s'isula, s'aberret a notri-ovest in su Gulfu de Aristanis e a sud
in su Gulfu de Casteddu, tenende su Sulcis a su chirru ovest e sa Trexenta e sa
Marmidda a su chirru est; a su norti est serradu de su Montiferru.

In su Campidanu agatat sa prus arta densidade de popolatzione de Sardigna. Sos
tzentros prus importantes sunt: a sud sa capitale Casteddu cun totus sas biddas
chi dda inghiriant (Cuartu Sant'Aleni, Ceraxus, Assèmini, Sestu, Cuartuciu,
Pauli), chi in su cumplessu contant 470.000 abitantes faghende s'area
metropolitana prus manna de s'isua; in su Campidanu de Mesu s'agatat una de sas
duas seus de sa provintzia matessi, Seddori, e sa bidda de Santu 'Ainju, a su
norti Aristanis, issa puru seu de provintzia.

Su Campidanu dat nomene a sa variedade meridionale de sa limba sarda, chi benit
de fatu narada campidanesa.

S'origine de custa regione affundat in su Pleistocene, cando sa fossa tetonica
de su Campidanu beniat prenta de aremos lassados de sos frumenes. In sas lacanas
cun su mare si podent appretziare numerosos istanzos, a su norti, a inghiriu de
su gulfu de Aristanis sos de Crabas, Santa Justa, Sassu (chi est su chi abarrat
de s'istanzu de S'Ena Arrubia, asciutau in su periodu de su fascismu pro faghere
logu a su chi diat aere istadu mascamente su territoriu de su comune de Arborea)
e Marceddì, a su sud sos istanzos de Casteddu e de Molentargius.

Sos frumenes printzipales chi atraessant su Campidanu sunt su Riu Mannu cun sos
emissarios suos e a s'estremu norti s'urtimu tretu de su Tirsu fintzas a sa
foghe.



https://sc.wikipedia.org/wiki/Burt_Bacharach

Burt Bacharach (Kansas City, 12 de maiu 1928) est unu pianista e composidore
americanu. Sa carriera de composidore de cantones cominzada in su 1957, cando
Bacharach e su paroliere Hal David si sun incontrados in New York e ana
cominzadu a trabagliare umpare. Daboi de mancu un annu aian appidu su primu
resultadu cando una cantone issoro "The Story of My Life" fit istada registrada
dae Marty Robbins pro sa Columbia Records, e fit arrivida 1 in sa classifica in
sos USA. Pagu tempus daboi "Magic Moments" fit istada incisa dae Perry Como pro
sa RCA Records, e fit arrivida a su 4 postu in sa classifica americana.

In sos primos annos '60, Bacharach e David ana iscrittu una chentinaria de
cantones, e pro tottu cussos annos si fini assoziados a Dionne Warwick, una
istudentessa de cantu de su Conservatoriu chi issos aiana connottu in su 1961.
Issa aiat cominzadu a trabagliare pro issos pro realizzare sas demo, ma
Bacharach e David si sun subitu abbizados chi meda de frequente sas demo de
Dionne fit meda mezus de sas ateras. E gai sos duos autopres iscriiana sas
cantones pensende a issa. Ateros cantantes de sas cantones issoro in sos annos
'60 e '70 fini istados Dusty Springfield, Cilla Black, The Shirelles, sos
Beatles, The Carpenters, Aretha Franklin, Isaac Hayes, B.J. Thomas, The
Stranglers, The Drifters, Jackie DeShannon, Gene Pitney.



https://sc.wikipedia.org/wiki/Brunzittu_nuraghesu

Su brunzìttu nuraghèsu, nuraxèsu o nuràgicu est una iscultura bronzea, tipica de
sa Sardigna a s'acabbu de s'edade de Brunzu e a su cumintzu de cussa de su
Ferru. Sos istudiodos non sun galu resessios a nàrrer una data pro custas
istatuas minores: si credet chi las apan fattas dae su seculu de IX a.C. a cussu
de VI a.C., mancàri chi calicunu canticheddu de Arrolli, de su seculu de XIII
a.C., apat torràu a apèrrer sa chistione.

In sos iscavos nde an atzappàu prus de 500, mescamente in locos comente sos
puttos sacros e sos gòi naràos megara nuraghesos, in sas biddas e in sos
nuraches etottu.

Medas istatuas si an iscopertu fìntzas in Italia tzentrale, pro esser
puntillosos in calicuna tumba etrusca de su seculu de IX-VIII a.C.

Sas regortas prus bellas si poden pompiare in su Museu Archeologicu Natzionale
de Casteddu, in Tàtari, Nugoro e Aristanis, in prus de sos museos ispartos péri
sas biddas in ube si poden ammirare sos printzipales zassos archeolozicos de
tottu s'isula.



https://sc.wikipedia.org/wiki/Bichipedia

Wikipedia est una entziclopedia multilìngue a cuntènnidu lìberu, iscrita dae
boluntàrios chi traballant paris e sustenta dae sa Wikimedia Foundation, unu
comitadu chi non pedit cumpensu . Ae como, est pubricada in 200 limbas (unas 100
in ue sos sotzios sunt ennanghinde paràulas, cun sa ingresa chi est sa prus
cumprida) e cuntenet "boghes" cale siet una entziclopedia traditzionale,
almanacu, ditzionàriu geogràficu, entziclopedia de novas. Sa tarea sua est de
iscriere e fagher connoschere una entziclopedia internatzionale lìbera, bortada
in d'unu rigòre 'e chistiònos, gai chi siet lèggida in cada zassu de su mundu .
Wikipedia est giai unu de sos sitos de consultatzione prus impreados in su web,
rezzinde nessi 60 miliones de compudadas pro die.

Wikipedia cuntenet gasì 1,8 miliones de artìculos. Prus de 700.000 de custos
sunt in ingresu, prus de 280.000 in tedescu, prus de 150.000 in frantzesu e prus
de 130.000 in zaponesu. Sa versione italiana at coladu sos 67.000 artìculos.
Wikipedia est nàschida su 15 ghennàrgiu 2001 comente progetu complementare de
Nupedia (unu progetu cun tarea sìmile ma fattu dae espertos). Sende semper
crèschida in popularidade, at dadu bida a medas progetos frades comente
Wikitionary, Wikibooks e Wikinews. La contivìgiant boluntàrios a sa manera wiki,
in su sentidu ca sos artìculos podent èssere modificados dae chie si siat o
gasi. Sos boluntàrios de Wikipedia sustenent sa polìtica de su "a bisura
neutrale" chi narat ca sas opiniones presentadas dae personas de importu o dae
operas literàrias cherent contadas comente benin allegadas, ae mutu postu, chena
manizzos. No c'at de s'ispantare si compudande Wikipedia s'agatant faddinas o
aligarzas,si gasi, cherent zerriados sos sotziòs chi an'a bier issos si c'at de
ite mendare, o si est abile, lu mendat su chi est leginde e totu.

Sa nomena de Wikipedia comente sistema de consultatzione est istada ogetu de
cuntierras: l'ant alabada pro sa distributzione sua lìbera, pro sa compilatzione
lìbera e pro su rigòre de argumentos, e atatzada pro pregiudìtzios sistèmicos
presuntos (diant èssere privilegiadas sas boghes de interessu pro sos
contribudores sena abaidare as'importu issoro reale), sa preferèntzia de
s'acòrdiu a sas provas, lacunas pro unos cantos argumentos e amancu de
responsabilidade e autoridade cando acarada cun sas entziclopedias
traditzionales. Sos artìculos suos sunt remonados dae sos mass media e dae
istitutos acadèmicos e sunt disponìbiles suta su permissu GFDL. S'editzione
tedesca l'ant distribuida in compact disc e de medas editziones ant creadu unos
mirror o unos progetos derivados.

Sa tarea de Wikipedia est de creare un'entziclopedia lìbera e credìbile — antzis
sa prus entziclopedia manna in s'istòria, e pro amprària e pro fundària de sos
argumentos sighidos. Su fundadore suo Jimmy Wales descriet Wikipedia comente
"unu isfortzu de creare e distribuìre una entziclopedia lìbera de sa megius
calidade chi fagat a ongi persona in su praneta in sa limba sua". Creada in su
giassu web wikipedia.org, Wikipedia tirat su nùmene suo dae s'unione de sa
paraula wiki, paraula hawajana chi cheret nàrrere "lestru" e chi la ponent a unu
tipu de software collaborativu, e dae pedia, sufissu de entziclopedia chi in
grecu cheret nàrrere "imparu". Wikipedia, in sas intentziones de Wales, diat
deper arribare a una calidade pari o megius de s'Entziclopedia Britannica e
èssere publicada finas in papiru.

Bi sunt o bi fint medas àteros progetos de entziclopedias in Internet. In unos
cantos, ant impreadu sas polìticas editoriales e sa propriedade pro sos
artìculos traditzionales, comente s'Entziclopedia Stanford de Filosofia o
Nupedia, chi est giai morta, ambas duas cumpiladas dae espertos. Giassos web
prus informales comente h2g2 o Everything2 serbint comente ghias generales e sos
artìculos issoro los iscrien e controllant personas comunes. Progetos comente
Wikipedia, Susning.nu, e sa Enciclopedia Libre, sunt imbetzes wiki ue sos
artìculos los adelantant medas autores e no esistet perunu protzessu formale de
revisione. Wikipedia est diventada su prus mannu de custos wiki entziclopedicos
pro nùmeru de artìculos. A diferèntzia de medas entziclopedias su cuntènnidu de
Wikipedia est lassadu suta su permissu GNU Free Documentation License.

GFDL, su permissu chi sos artìculos de Wikipedia sunt lassados disponìbiles, est
unu de sos medas permissos pro su copyright de tipu copyleft, sende chi permitet
sa redistributzione, sa creatzione de òperas derivadas e s'impreu cumertziale de
su cuntènnidu suta conditzione chi siat apoderada s'atributzione a sos autores e
chi su cuntènnidu abarret disponìbile suta GFDL. Cando carchi autore contribuit
a su progetu cun materiale originale, sos deretos de autore abarrant in possessu
suo ma isse cuncordat a lassare su traballu suta GFDL. Su materiale de Wikipedia
podet duncas èssere distribuidu a, o incorporato dae, fontes chi a contu issoro
impreent custu permissu. De su cuntènnidu de Wikipedia bi sunt medas mirror o
progetos derivados a partire dae còpias de sos database. Mancari totu sos
iscritos siant disponìbiles suta GFDL, una perchentuale manna de imàgines e
sonos in Wikipedia non sunt lìberos. Elementos comente logos agiendales,
esempros de cantzones o fotos giornalìsticas amparadas dae copyright sunt
impreadas cun una decraratzione de fair use (in Itàlia s'idea de fair use non bi
est in su corpus legale, e duncas òperas chi cuntenerent custos elementos diant
podere èssere no amìtidas). Wikipedia at retzidu finas materiale suta
conditzione chi non si podant produire traballos derivados o chi podat èssere
impreadu petzi a intru de Wikipedia. Comuncas, unas cantas editziones atzetant
petzi cuntènnidos multimediales lìberos de copyright.

Wikipedia l'ant impreada sos media, acadèmicos, e àteros comente referimentu o
suplementu. Organizatziones de noas ant remonadu artìculos de Wikipedia comente
fontes o faeddende de s'informatzione in su Web, calicunu de manera regulare.
Segundu sas listas mantentas dae contribuidores de Wikipedia, sos artìculos los
ant remonados medas bortas in sos news media. Prus pagas bortas, l'ant impreada
in istùdios acadèmicos, libros, cunferèntzias, e càusas in giudìtziu.

Wikipedia abratzat 92 editziones in limba ativas a maju 2005. Sas editziones
suas prus mannas sunt, in òrdine decreschente, sa inglesa, tedesca, frantzesa,
giaponesa e svedesa. In totale, Wikipedia cuntenet 205 editziones in limba cun
unu nùmeru totale de unos 1,8 miliones de artìculos.

Sas editziones in limba traballant ongi una pro contu suo. Non sunt obrigadas
dae su chi bi est in sas àteras ma sunt petzi tentas a respetare sas lìneas ghia
comente su "puntu de bista neutrale". Comuncas sos artìculos e sas imàgines sunt
comunes intra sas editziones, sos primos gràtzias a unu traballu de tradutzione,
sas segundas gràtzias a sa regorta Wikimedia Commons. Sos artìculos traduidos
rapresentant una partighedda petzi de sos artìculos de ongi editzione.

Casi totu sos chi abisitant su giassu de Wikipedia podent cumpònnere un'artìculu
e àere luegus mustradas sas modìficas issoro. Wikipedia est fraigada in su
combinchimentu chi su traballu a paris intra sos utentes potzat in su tempus
megiorare sos artìculos, prus o mancu de sa matessi manera chi adelantant su
software open source. Sos autores de sos artìculos non depent àere pro fortza
una connoschèntzia o calìfica formale pro sos argumentos contivizados e sunt
avisados ca sas contributziones issoro podent èssere "modificadas sena piedade e
redistribuidas a piaghere" dae chie lu chèrgiat. Sos artìculos non sunt
controllados dae un'utente o grupu editoriale particulare e sas detzisiones de
pigare pro su cuntènnidu e pro sas polìticas editoriales de Wikipedia bessint
pro acòrdiu e carchi borta dae votu, mancari a Jimmy Wales tochet sa detzisione
finale.

Wikipedia rechedet a sos collaboradores de osservare unu "puntu de bista
neutrale" cando iscrient e de no carrigai peruna chirca originale.

Sos collaboradores de Wikipedia mantenent in prus totu una bariedade de
polìticas e lìneas ghia minores. In cuntrastu con àteros wiki de su tempus suo,
comente su Portland Pattern Repository de Ward Cunningham (cunsideradu
s'imbentore de su wiki), sos Wikipedianos impreant sas "pàginas de cuntierra"
pro resonare de sas modìficas a sos artìculos, innantis de lu fàghere a intru de
sos artìculos etotu. Sos collaboradores de Wikipedia medas bortas modìficant,
moent e burrant cuddos artìculos chi cunsiderant disadatos pro una
entzicropedia, comente sas definitziones de ditzionàriu (pro custas esistent
progetos ad hoc comente su Wikitzionàriu) o iscritos dae fontes originales.
Medas bortas sas editziones de Wikipedia istabilint cumbentos de istile.

In Wikipedia non bi sunt distintziones formales intra sos contribuidores, sas
detzisiones sunt pigadas arribende a s'acòrdiu intra cuddos chi traballant. In
su ghènnargiu de su 2005, Wikipedia aiat a inghìriu de 13.000 utentes chi
contribuiant in cuddu mese cun nessi chimbe elaboratziones; 9.000 de custos
utentes ativos traballaiant pro sas tres editziones prus mannas. Unu grupu prus
ativu de unos 3.000 utentes, e prus de su mesu traballaiat pro sas tres
editziones prus mannas, at contribuidu pro prus de 100 elaboratziones a mese.
Segundu Wikipedia, su bator unu de su tràficu de Wikipedia benit dae utentes no
assentados chi cun paga probabilidade podent èssere cramados editores.

Su giae cumponidore capu de Wikipedia Larry Sanger at naradu ca àere su permissu
GFDL est comente una "afiantza de libertade, est una motivatzione forte a
traballare in una entziclopedia lìbera". In un'istùdiu a pitzus de Wikipedia
comente comunidade, su professore de Economia Andrea Ciffolilli at afirmadu ca
su costu bassu de transatzione in su pigare parte a unu software wiki creat unu
catalizadore pro sa crèschida collaborativa e ca una acostada a sa "costruzione
creativa" incoràgiat su pigare parte. Wikipedia est istada bida comente unu
esperimentu sotziale de anarchia o demograzia. Su fundadore suo at respustu ca
no est istada pensada de gai ma antzis nde est una cunsighèntzia. In una pàzina
a pitzus de su fàghere chircas cun Wikipedia, sos autores suos ispricant ca
Wikipedia est de importu comente comunidade sotziale. Est a narrer, a sos
autores de artìculos podent dimandare de difèndere o crarire su traballu issoro
e sas cuntierras faghet a las bìere luegus. Sas editziones de Wikipedia
cuntenent medas bortas unu "bangu de sas informatziones" puru, ue sa comunidade
respundet a sas preguntas.

Wikipedia l'ant creada in su ghennarzu de su 2001 in inglesu, a pustis de
cuntatos intra Larry Sanger e Ben Kovitz, e finas gràtzias a su traballu de
Jimbo Wales, chi at postu a dispositzione sos server netzessàrios pro
s'esperimentu.

Sa fase isperimentale est istada luegus sighida dae una fase de adelantamentu
mannu chi at bidu cun s'andare de su tempus una crèschida lestra de utentes
assentados (a làmpadas 2004 unos 7.500 in sa versione in limba inglesa, prus de
1.100 in sa in italianu) e una impinnada ispantosa de su nùmeru de artìculos
produtos (a gratis e traballende imparis), chi at passadu de meda sos 600.000
(boghende dae su contu sos redirect e sas pàzinas stub).

Su 22 cabudanni 2004 Wikipedia tota canta est at passadu su milione de
artìculos.

Mancari a beru manna meda comente comunidade (mìgias de utentes ativos e una
cantidade ispantosa de artìculos e informatziones), sos server de wikipedia sunt
casi piticos: una deghina de elaboradores (duos database e carchi server web),
postos in un'àngulu de s'aposentu chi òspidat sos server de Bomis.com (pro nde
ischire de prus, bae inoghe).

Sa versione sarda de Wikipedia, chi ses leghende como, tenet a nominzu
Bichipedia. Est nàschida in Abrile de su 2004.

Non esistet una pronùntzia ufitziale. Una preguntadedda intra sos wikipedianes
italianos at portadu a pizu ca unzi unu la pronùntziat a comente cheret. Sas
pronùntzias finas a oe connotas sunt:



https://sc.wikipedia.org/wiki/Bandera_de_sos_battor_moros

Sa Bandera de sos battor moros, comente si connoschet de lumene, est sa bandera
de sa Sardigna e de sa rezone autonoma. Est su simbulu de s'isula.

Amantiosos medas e istudiosos de custa bandera an chircau de facher a modu de
iscoperrer s'orizine sua, chi s'acatat tra sa Sardinna e s'Ispanna, tra istoria
e paristoria, ma abbarrat unu misteriu pro como. Tzertu est chi sa bandera de sa
Còssiga tenet orizine a comune chin sa sarda.

Sa traditzione ispannola cussiderat custa bandera comente una criatzione de su
re Perdu I, in omaju a sa battalla de Alcoraz chi sos aragonesos aian bintu.
Sicund'a issos, sa binchida l'an ottenta pro more 'e un'azzudu miraculosu de
santu Giorghi (chi sa bandera sua fit una ruche 'e colore ruju in isfundu
biancu) chi diat aer lassau a campu sa conca secada de sos res saratzenos
(moros).

Sa traditzione sardu-pisana ritenet chi sa bandera tenet che orizine su
gonfalone chi su papa Beneittu VIII aiat cunsinnau a sos pisanos pro parare
fronte a sa menetha de Mujāhid al-Āmirī (in italianu, Musetto), chi aiat chircau
de concuistare sa Sardinna de badas.

S'istudiosu Lenardu Melis pessat chi sa bandera tenzat attera radichina, sa
templare (comente narat in sos liberos Shardana i Principi di Dan , Shardana i
Custodi del Tempo ).

Dae su seculu de battordichi s'emblema de su Rennu de Aragona fachet parte de su
de Sardinna, istadu criadu in su 1297 dae Bonifatziu VIII a manera de dare a sos
aragonesos sa licentia invadendi, ovverosiat sa possibilidade de concuistare
s'isula: difatis, sos catalanu-aragonesos an a diventare dominadores, meres de
su gai nau Regnum Sardiniae et Corsicae (pro custa resone sa Cossiga puru, chi
s'Aragona no l'at a tennere, at custu tipu de bandera). In sos seculos ch'an a
sichire, sa bandera de sos battor moros diat tenner prus de una versione.



https://sc.wikipedia.org/wiki/Baltim%C3%B2ra

Bartimora (in ingresu Baltimore) est una tzidade de sos IAA. S’agatat in
s’Istadu de su Maryland e nd’est sa tzidade prus manna, gasi comente sa de 24 de
totu sa paìsu. Est posta in s’arzola tzentrale de s’Istadu a longu de sa parte
suzeta a sas marès de su riu Patapsco, unu bratzu de sa Baìa de Chesapeake. In
ingresu, sa tzidade in sese est narada fitianu Baltimore City pro la
diferentziare dae su contadu de Bartimora a inghìriu.

Fundada in su 1729, Bartimora est su de duos portos prus importantes de sa parte
atràntigu-tzentrale de sos Istados Aunidos e su prus a curtzu de sos mercados de
sa parte tzentru-otzidentale de su paìsu. Su portu de Bartimora fiat istadu una
die su de duos portos de intrada a longu de sa costera levantesa prus impreadu
dae sos emigradores a sos IAA e unu tzentru importante de maniestos. A pustis de
unu decrinu in sos maniestos, Bartimora si fiat iscostiada in sa deretura de
un’economia orientada chirru a sos servìtziu.

Cun 620.961 bividores in su 2010, sa pobuladura de Bartimora est minimada de su
tres-unu dae su cùcuru de su 1950. S’arzola metropolitana de Bartimora est
crèschida constantemente finas a arribare a unos 2,7 milliones de bividores in
su 2010, devenende sa de 20 arzolas metropolitanas de sa nassione. Bartimora est
finas una de sas tzidades printzipales de s’arzola istadìstiga manna cumbinada
Baltimora-Washington, chi tenet una pobuladura de 8,4 milliones de bividores
pagu prus o mancu.

Moiat dae Bartimora su primu caminu de ferru de passizeris in s’istòria de sos
Istados Aunidos, est a narrer sa lìnia Baltimora-Ohio, abarrada in servìtziu dae
su 1828 a su 1987. A dies de oe, est possìbile a nde bisitare su museu.

In mesu de s’àteru, Bartimora est una de sas tzidades ameriganas chi ant atraìdu
de prus s’emigradura dae sa Grètzia: in bidda, sos sambenados gregos sunt meda
frechentes, gasi comente sas tabernas tìpigas ellènigas. Finas sas comunidades
italianas e sardas sunt numerosas, che in totu sas tzidades mannas de su
nordu-estu de sos Istados Aunidos.



https://sc.wikipedia.org/wiki/Assimizatzione_culturale

Sa assimizatzione curturale est una zenìa de accurturatzione, chi descrivet su
protzessu in ube una pessone o unu grupu si lassat a palas sa curtura de orizine
sua pro istròchere cussa egemonica de un'atteru. Sa teoria de s'assimizatzione
curturale, chi dae semper est in imprèu fitiànu in sos Istados Unidos, si ponet
contr'a su multicurturalismu, chi b'est in Canada o in sa prus parte de s'Unione
Europea.

Unu fattu iscandalosu, chi podet fachere de esempiu, est sutzessu in Australia,
in ube a sa zente de su locu sos colonialistas li picaban a de notte sos
pitzinnos, pro chi essèren "intzivilìos" a sa manera de sos tzitadinos, chi aìan
abbandonau sa curtura de su populu issoro.

A su solitu accadit chi sos chi sun suzettos a s'assimizatzione curturale sian
grupos etnicos chi, disterrande, fachen issoro sa curtura de cussu de su locu o
pèri minorìas chi sun "surbìas" in intro de una comunidade prus manna e
istitutzionalitzada. Custu protzessu juchet a s'iscumparta de tottus sas
caratteristicas curturales chi de cussu gruppu de minorìa nde fachìan unu populu
distintu. Una regione o trèttu in ube b'at àppiu calesisiat assimizatzione
curturale si narat melting pot.



https://sc.wikipedia.org/wiki/Assaditos

Sos assaditos sunt ischidonetes de petza de berveghe tìpigos de sa coghina
abrutzesa.

Tìpigos de sa zona peemontaresa de su chirru orientale de su monte Voltigno
(Villa Celiera) de sa cadena de su Gran Sasso, cun caraterizaduras logales
minoras, sunt produìdos pratigamente in totue in su territòriu abrutzesu, tantu
in manera domulana che industriale.

Oe custu pratu est ispainadu in totu su territòriu rezionale e finas foras de
sas làcanas abrutzesas, mescamente in Roma, in ue gràssias a s'immigradura dae
s'Abrutzu est intradu a formare parte cun onzi deretu de sa coghina logale. Pro
sas caraterìstigas issoro de bondade e pratigalidade, si sunt faghende
apressiare finas foras de s'Abrutzu, gràssias a carchi imprendidore chi los est
proponende in sas cadenas de distribuidura prus mannas, cun resurtados
satisfatores, no petzi inche sas comunidades de emigradores abrutzesos.

Sos assaditos sunt acumpanzados avesarmente dae fitas de pane domulanu
arrosiadas cun ozu ghermanu superìnnidu, e cumbinados primorosamente cun un
Montepulciano d'Abruzzo o, comente galu si faghet in sos istabilimentos prus
tradissionales, cun unu misturu de binu nieddu logale diluìdu cun gassosa (tres
cuartas partes de litru de binu e una de gassosa).

Sa festa prus fontomada chi s'isvilupat in s'ondra de sos assaditos non tenet
logu in Abrutzu comente si diat poder pessare, si nono in Cosio Valtellino, in
sa provìntzia de Sondri. Sa “Festa de sos assaditos”, chi s'isvilupat in sos
ùrtimos duos agabos de chida de su mese de cabudanni, atraighet onzi annu mizas
de apentados.



https://sc.wikipedia.org/wiki/Antoni_de_Padova

Sant'Antoni de Padova, (in portughesu Santo António de Lisboa), nàschidu
Fernando Martim de Bulhões e Taveira Azevedo, (Lisbona, 15 austu 1195 – Padova,
13 làmpadas 1231) est istadu unu frantzescanu portoghesu.

Est naschidu in Lisbona su 1195. Su nòmene sou fut Fernando. A sos 15 annos est
retzidu in unu cunventu de Canonigos de santu Austinu. Inoghe s'est formadu, at
istudiadu. Giovanu fut amantiosu de su silèntziu e de sa vida cuntemplativa e de
preghiera. Madurat d'idea de si fàghere frantziscanu, po poder andare a preigare
su vangelu in Àfrica, comente chimbe martires frantziscanos de sos cales ant
atidu sas relichias a Coimbra inue Fernando viviat.

Intrat in sa famìlia frantziscana su 1221 e leat su nòmene de Antoni. Partit po
s'Àfrica, ma una temporada mala e bentos furiosos ispinghent sa nave in
Sitzìlia. Dae inoghe partit po Assisi po su Capitulu Generale de sa
Portziuncola, inue connoschet Santu Frantziscu. Una die, po casu, li pedint de
preigare a una reunione de religiosos, e cun ispantu mannu, preigat dende proa
de una captzidade manna.

At insegnadu teologia a Bologna, Tolosa, Montpellier e Padova. In totue fut unu
apretziadu preigadore. A poi de sa morte de Santu Frantziscu, s'Òrdine fut in
arriscu de cambiare meda allontanendesi dae sa trassas de Frantziscu, suta Frade
Elia, Superiore Generale. Frade Antoni non fut de accordu e po bi ponner remediu
andat a Roma a faeddare cun su paba Gregoriu IX. Antoni distrutu dae sa maladia
e dae sa fadiga, morit su 13 de làmpadas 1231, a 36 annos. In Padova ant
fraigadu una creja magnifica po “su santu”. Sant'Antoni est unu de sos santos
pius connottos e pius venerados.



https://sc.wikipedia.org/wiki/America

S'Amèrica est unu continenti, chi est s'unioni de s'Amèrica setentrionali e de
s'Amèrica meridionali.

Po nai "Amèrica" a bortas nant "Mundu Nou" o "Continenti Nou", faci a su "Mundu
Bèciu" o "Continenti Bèciu" comenti nant s'Europa, logu de aundi is
scoberridoris ndi lompiant. Medas bortas si narat "Amèrica" po nai siat
s'Amèrica setentrionali siat s'Amèrica meridionali, ma medas bortas puru si
narat "America" (in totus is lìnguas, s'inglesu puru) po inditai is Stadus Unius
sceti.

Segundu sa teoria chi s'est spartzinada in is sèculus, su nòmini de s'Amèrica
iat a bènniri de s'esploradori de Firenze Amerigo Vespucci: ponendu in fatu a
custa teoria, unu cartògrafu tedescu, Martin Waldseemüller, iat postu in conca
s'idea de mutiri su mundu nou de aici, impreendu su gèneri feminili (Amèrica) de
su nòmini suu latinizau (Americus Vespucius), po inditai su continenti nou in
una mapa de su mundu disenniada in su 1507, chi s'agatat in sa Cosmographiae
Introductio. Esistit perou peri un'àtera versioni, chi ponit su scioberu de su
nòmini in unu tempus innantis chi Vespucci arribbessit a su continenti nou.
Giovanni Caboto, sigomenti iat cumprèndiu ca Cristoforo Colombo no fut lòmpiu a
s'Orienti Estremu, a pustis de essi propostu po nudda a Ferdinando II e Isabella
de Castiglia de ddi donai unu viàgiu esplorativu bie una rotta prus
settentrionali, s'est trasferiu in su 1496 in Inghilterra, po cumbinci su rei
Erricu VII a sustenni su progetu suu. Su rei, ca iat giai perdiu s'occasioni de
tenni Cristoforo Colombo a serviziu po issu, iat coidau a cuncediri
s'autorizzazioni a Giovanni Caboto e iat achistìu su suu progetu de viaggiu cun
litteras patentis de su 5 de martzu de su 1496. In su portu de Bristol Si fudi
ordingiada una spedizioni de cincu navis, armadas cun su dinai de Caboto, ma cun
su finanziamentu prus che atru a carrigu de s'erriccu mercanti gallesu Richard
Ameryk, peri chi, po arrexonis ancora de cumprendiri, su 2 de mau de su 1497
ddest sarpàda una e bia , su Matthew, navíu de cinquanta tonnelladas cun ddunu
equipaggiu de dexottu ominis: su 24 de lampadas de su 1497 est approdau in
s'isula de Cabudu Bretoni e at toccau sa Noa Scozia, appubandu s'isula de
Terranova, e, creendu de essi toccau s'estremidadi Nord Orientali de s'Asia,
indd'at pigau possessu po nomini de Erricu VII. Caboto, disignandu sa mappa
costas nordamericanas, casi seguramenti po sa primu borta iat donau a cussas
terras su nomini de America, in onori de su Richard Ameryk ca fudi su principali
finanziadori de su viaggiu suu, avvenniu duus annus primu de sa spedizioni de
Amerigo Vespucci. resultat ca s'annuariu de Bristol de su 1497 apat registrau:
... sa dii de Santu Giuanni, sa terra de America beniat scoberta de is mercantis
de Bristowe, a pissu de una navi nomenada Mathew …, comenti testificau de atrus
documentus de cussu tempus pervennius fincias a oi.

Is Americas fiant oficialmenti scobertas de su "Becciu Mundu" su 12 de su mes'e
Ladamini de su 1492, cun su viaggiu de Cristoforo Colombo, unu navigadori imbiau
de sa regina de sa Spagna, e de su XV séculu funti stetias logu de medas
esplorazionis e sighentis colonizazionis. Si creit eppuru ca is primus europeus
a lompi in su Mundu Nou fiant unus cantus de vichingus, ca iant a essi sbarcaus
in s'isula de Terranova e forsis in is costas de su Canada bie su 1100.
Specificatamenti su primu europeu a biri is Americas ca si sciit fiat su
vichingu Bjarni Herjólfsson (nasciu in Islanda ma de originis norvegesas) ca in
su 986 iat bittu is costas de Terranova e de su Labrador.

S'America capit totu in s'emisferu occidentali e s'estendit po casi totu sa
latitudini de custu emisferu. Est difatis barigada de s'equatori, de su tropicu
de su Cancru e de su tropicu de su Capricornu. S'estendit a nord fincias a si
fai barigai peri de su circulu polari articu, mentris a sud no lompit a su
circulu polari antarticu.

S'America stremenat petti cun maris e oceanus: a nord de su Mari Glaciali
Articu, a ovest e sud-ovest de s'Oceanu Pacificu, a est e sud-est de s'Oceanu
Atlanticu, a sud de s'Oceanu Pacificu e de s'Oceanu Atlanticu. A sud, su
meridianu ca transit po su Cabudu Horn (su puntu prus meridionali de s'America),
cumpartit difatis (convenzionalmenti) s'Oceanu Pacificu de s'Oceanu Atlanticu.

In totu s'America tenit una superfizie de 42.549.000 km², unu pagu de mancu de
sa de s'Asia de cali est scrobada de su strintu de Bering.

S'America est cumposta de duas mannas terras bessias a pillu mutìas "America de
su Nord" e "America de su Sud" po comenti funti postas. Arrexonandu de i su
tremini intre is duas Americas, is geografus funti casi totus de accordiu a
cunsiderai s'America Centrali parti de s'America de su Nord. In particulari prus
che atru si cunsiderat s'istmu de Darién comenti tremini. Cun prus precisioni su
spartiacque de is fluminis Atrato (flunini de sa Colombia) e Tuiria (flumini de
sa Repubblica de Panamà). Prus pagu bortas, comenti tremini intre is Americas,
si cunsiderat su canali de Panamà (postu prus a nord-ovest).

S'America de su Nord capit in totu in s'emisferu boreali mentris s'America de su
Sud capit casi totu in s'emisferu australi. Cunsiderandu s'America Centrali
parti de s'America de su Nord, in particulari, de s'America de su Sud nofunti
includius in s'emisferu australi: su Venezuela, sa Guyana, su Suriname, sa
Guiana Francesa, una parti manna de sa Colombia e una parti pitica de s'Ecuador
e de su Brasile.

Sempri cunsiderandu s'America Centrali parti de s'America de su Nord, s'America
de su Sud tenit una superfizie de 17.840.000 km² mentris s'America de su Nord
tenit una superfizie de 24.709.000 km² (tandu s'America de su Nord est prus
manna de s'America de su Sud de prus o mancu su 38,5%).

Is geografus no funti de accordiu po cunsiderai s'America del Nord e s'America
del Sud duus continentis cumpartius (su continenti nordamericanu e su continenti
sudamericanu). Is geografus ca no funti de accordiu cun custu, dda cunsiderant
un unicu continenti e cunsiderant s'America de su Nord e s'America de su Sud
duus subcontinentis (su subcontinenti nordamericanu e su subcontinenti
sudamericanu). Segundu is geografus ca dda sustenint, custa posizioni
scientifica est donada de sa continuidadi territoriali ca esistit itre s'America
de su Nord e s'America de su Sud.

Is principalis macroregionis de s'America funti (po posizioni geografica)
s'Amèrica Setentrionale, s'Amèrica Tzentrale (Caràibes) e s'Amèrica Meridionale.
Custas tres macroregionis, cunsideradas paris, rappresentant s'intreu territoriu
de s'America. Peri s'Amèrica Latina est una de is principalis macroregionis de
s'America. Custa perou si contraddistinghit po essi istetia meda influenziada de
nazionis latinas comenti Frantza, Portugallu e Ispagna. In s'Amèrica Latina
pigat parti casi totu s'America Meridionali, casi totu s'Amèrica Tzentrale e su
Mèssicu.

Is parassitologus de Rio de Janeiro funti ciccandu dedonai s'axudu insoru a sa
scoberta de is bias de migrazioni preistoricas, crarusighias peri de is esseris
umanus. pon'esempiu funti istetius agataus parassitus intestinalis de is esseris
umanus de chini su ciclu vitali no s'iat a essi possiu arreguai passandu in is
frittas regionis articas; tandu is specialistas ant ipotizzatu ca a su mancu
7000 annus calincunu populu iat a podiri essiri sceberau un'atru camminu po si
trasferiri in su continenti americanu. Tandu in prus a cudda artica si podint
acciungi comenti possibilis logus de passaggiu sa sub-artica e sa transoceanica
(polinesiana).

Is primus bividoris de is Amèricas funti istetius casi totus sperdius de is
colonizzadoris europeus. Intre is prus nomenaus nci furinti is ca ddi narant
"populazionis precolombianas" (is prus nomenadas "Inca", "Maya" e "Atzecus"),
tzerriaus de is europeus "indios" e is "indianus de Amèrica" ca biviànt in is ca
oi funti is Stadus Unius e in su Canada, e ca funti istetius sperdius e
inserraus in is tancas de is pionieris europeus.

Sa populazioni americana est cumposta de 806.609.000 abitantis e una densidadi
media de 19,1 ab/km², descendentis de tres grandus grupus etnicus, e fincias
s'amescuru intr'e issus e totu: amerindius e esquimalis (ca formànta is
abitantis autoctonus de s'Amèrica); europeus (de origini spagnola, portughesa,
britannica, francesa, Itàlianu, tedesca, olandesa, danesa e slava, custus in
totu fainti prus o mancu 572,9 milionis de personas, est a nai unu 63,5% de sa
populazioni americana) e africanus subsaharianus descendentis de iscraus. Ddue
funti peri descendentis de atrus inmigrantis, prus recentis, a pitzu de totu
asiaticus, tanti de su Mediu tanti de s'Estremu Orienti. Mentris in mesura prus
manna o prus pitica totus is paisus de su continenti tenint ascendenzia europea,
custa est predominanti in paisus comenti Argentina, Brasili, Canada, Costa Rica,
Istados Unidos, Cile e Uruguay. In calincunu de custus paisus, de chini is
abitantis fenotípicamente tenint trattus europeus predominantis]], s'est bittu
cun provas geneticas ca tenint percentualis piticas de sambini amerindiu e
africanu. Is problemas de arraccia in Amèrica funti calandu in su cursu de sa
storia, specialmenti in forma legali, e ca sa sclavitudiniest istetia totu
abolia in totus is paisus. Eppuru, esistint recusas po is minorìas de origini
amerindia, africanus o asiaticus in diversus paisus de populazionis
predominantementi biancas.

Is paisus auba sa percentuali de amerindius est sa parti prus manna de sa
populazioni funti Guatemala, Bolivia, Mèssicu e Perù. Sa cumponenti indígena est
meda significativa peri in Ecuador, El Salvador, Nicaragua, Honduras, Panama,
Colombia, Venezuela e Paraguay.

Sa populazioni in Amèrica bariat segundu is condizionis de sa vida. Sa parti
prus manna de is abitantis de s'Amèrica Latina funti giovunus intr'e is 15 e is
24 annus de etadi, e sa sperantzia de vida bariat intr'e is 60 e is 80 annus de
etadi. In prus, prus de sa metadi de la populazioni in grandu parti de is paisus
est rurali. Argentina, Cuba, Cile e Uruguay funti is paisus de s'Amèrica Latina
cun dduna struttura demografica relativamenti imbecciàda, difatis sa populazioni
de 60 annus o prus est oguali o superiori a su 13%. In paisus comenti Guatemala,
Haiti, El Salvador, Honduras, Nicaragua, Panama, Paraguay e República
Dominicana, esistit una populazioni giovana prus mannas, funti de prus is
giovunus intr'e is 15 e is 25 annus de etadi, invecis de sa Bolivia ca est un
paisu ca est imbecciandu, ma peri cun dduna populazioni giovana. Po urtimu, in
Brasili, Colombia, Ecuador, Costa Rica, Mèssicu, Perú, Puerto Rico e Venezuela,
peri sa parti manna de is abitantis insoru funti giovunus, peri si in is urtimus
annus in Brasili, Colombia, Costa Rica, Mèssicu e Puerto Rico ddu at unu
progressivu imbecciamentu de sa populazioni relazionau a sa diminuzioni de sa
fecundidadi.Su propriu in Guadalupe, Guayana Francesa e Martinica (Francia) e in
paisus no latinus comenti Bahamas, Belize, Guyana, Jamaica, Suriname, is
Antillas Piticas, Trinidad e Tobago, includendu is dependenzias europeas comenti
is Antillas Olandesas, Aruba, etc.. In is Stadus Unius e Canada sa parti manna
de is suus abitantis est adulta, bincendu sa populazioni giovana,
assimbillandusì a su processu ca ddu est in Europa.

Is 10 cittadis prus mannas de s'America funti elencadas in segus. Sa
definitzioni offissiali de cittadi est donada de su cuncetu de cittadi bera e
propria, est a nai su territoriu a intru de is treminis de sa cittadi, e tandu
no po area urbana o area metropolitana.

Su Nordamerica e su Sudamerica contant in totu 35 stadus indipendentis (22 in
Nordamerica e 13 in Sudamerica) e calincunu territoriu mesu-indipendenti.



https://sc.wikipedia.org/wiki/Alpitour

Alpitour Spa est una sotzietade italiana chi òperat in su domìniu de sas
bagàntzias organizadas, fundada in Cune in su 1947, dae un’ufìssiu minore
intregadu a s’amaniadura de servìtzios turìstigos.

In su 1960, naschet sa fòrmula de su biazu “totu incrùdidu”, chi dat sa
possibilidade a sos turistas de bisitare sas logalidades europeas prus
suzestivas. In su logo de Alpi, pro sa prima bia cumparet su cau, e in su 1967
su nùmene de s’impresa devenet ufissiarmente Alpitour.

In sos annos setanta, Alpitour inàgurat sa custumàntzia de bolos nolitados
deretos chirru a sa logalidades printzipales de su Mesuterranu e de s’Atràntigu
Orientale. S’Ispanna e sas Canàrias si faghent sizìbiles in pagas oras de bolu,
permitende a sos crientes de isseberare bolos ispetziales sena trànsitos
intermèdios e cun una limitadura cussideràbile de sos costos.

In sos annos otanta, Alpitour amprat in manera progressiva s’oferta sua pròpia,
annanghende a s’afantallu suo destinos a distàntzia longa e pubrighende, galu
una bia sa prima in su livellu nassionale, unu catàlogu cunsagradu intreamente a
s’Itàlia.

Finas sas seas operativas aumentant, dae Milanu a Roma, dae Pàdua a Bolonna,
finas a sizire su logu istranzu cun s’abertura de sos ufìssios in Tenerife,
Grandu Canària, Minorca, Ibiza, Maiorca.

S’isvilupu naradu est possibilitadu dae Exor, sa cartera de investimentos de su
grupu Agnelli, cun partetzipaduras chi andant dae su grupu automotive Fiat a su
setore bancàriu.

In su 1992, Exor còmporat sa prima partetzipadura de minoria in Alpitour,
aumentende peri sos annos sa cuota sua de zestione, finas a nche cromper in su
2001 a su cuntrollu de su 100% de su pachete de assiones. Parallelamente, in su
1998 sa cartera perfetat finas s’achisidura de Francorosso.

In su 2005, fiat istadu istipuladu unu cuntratu cun sa cumpanzia abiàtiga
salernesa Airsal, tando in pessu custituìda, chi diat aer realizadu bolos
nolitados pro Alpitour e àteros turoperadores dae sos abioportos de Malpensa e
Bolonna chirru a Màlaga e Ibiza, in prus de àteros destinos mesuterranos.
Airsal, cun s’intentu naradu, aiat nolitadu dae British Aerospace duos
abiomòbiles Bae 146/200. Su cuntratu cun Alpitour totalizaiat 4 milliones de
euros e prebidiat su trasportu de passizeris finas a su 12 de cabudanni de su
matessi annu. Sa cumpanzia abiàtiga, sende gasi, aiat fatu faddimentu bator
meses a pustis.



https://sc.wikipedia.org/wiki/Adel%C3%A0sia_de_Torres

Adelasia de Torres (? 1207 - Su Burgu, 1259) est istada Reina de Torres (o
Logudoro) e de Gallura in su mesuevu, e Reina de Sardigna puru.

Devènnida biuda a trintunu annos in su mese de ghennàrgiu de su 1238, contra a
sas bètias de su paba chi la cheriat fagher cojuare cun Guelfo Porcari, si
torrat a cojuare, in su mese de santugaine de s'annu matessi, cun Entzu o Erricu
Hohenstaufen, fìgiu naturale de s'imperadore Federicu II de Svèvia, chi teniat
bìndighi annos (ma forsis bintitrès). Però la dassat noe meses a pustis de su
cojuiu, in su mese de trìulas de su 1239.

In su 1246 otenet dae su paba su divòrtziu dae Entzu, e, segundu sa paristòria,
si diat dever esser torrada a cojuare cun su vicàriu giudicale Micheli Zanche.

S'ùrtimu mentovu documentàriu suo, essende bia issa, est de su 1255. Paret chi
siat morta in su 1259 sena eredes, cunfirmende una donatzione de s'Istadu suo a
sa Crèsia, giai espressada dae su mese de martzu de su 1237. A custa donatzione
si fiat apostu Entzu, chi pretendiat galu su Rennu de Torres trasmitende sos
deretos soberanos suos a sos nebodes - fìgios de sa fiza -Arrigo e Nino de sa
Gherardesca; ma sena cunseguèntzias.

Segundu su Libellus iudicum turritanorum fiat istada interrada «dae antis de su
altare majore» de sa catedrale de Nostra Sennora de su Rennu in Àrdara; àteros,
imbetzes, pessant chi siat istada interrada in sa crèsia de Santu Bainzu Màrtire
in Isprollatzu.



https://sc.wikipedia.org/wiki/Achille_Bonito_Oliva

Achille Bonito Oliva (Caggiano Salerno, 4 sant'andrìa 1939) est unu criticu de
s'arte e teoricu de s'arte italianu, est istadu su chi aiat fundadu sa
Transavanguardia. Laureadu in lettere in s'Universidade de Napoli "Federico II",
in cussos annos aiat partizipadu a su movimentu culturale de su Gruppo 63. Dae
su 1968 insinzat Istoria de s'arte contemporanea in s'Universidade de Roma ""La
Sapienza". In su 1973 aiat curadu sa mostra "Contemporanea", chi fit istada
allestida in sos parcheggios sutterraneos de Villa Borghese in Roma.
S'avvenimentu fit istadu su pius importante relativu a s'arte contemporanea:
Aian partecipadu artistas de totu su mundu e si fin misurados cun su tema de sa
cultura e sos diversos limbazos: artes visivas, poesia, dansa, informatzione,
fotografia, teatru, cìnema. Incussa secustantzia Christo aiat imballadu cun
d'unu nylon e funes unu trettu de dughentos metres de sas muras aurelianas. In
sos matessi annos ABO aiat criadu su Centro d'Informazione Alternativa, chi fit
istada una de sas istitutziones culturales pius attivas in Italia. Medas
attividades fin istadas realizzadas in su Palazzo Taverna (in su centru de
Roma); b'aiat mostra, performance, dibattitos, e ateru. Fra sos animadores de
cuss'istajone bi fin sos artistas Jannis Kounellis, Giulio Paolini, Mario Merz,
Sol LeWitt, Gino De Dominicis, Luigi Ontani e ateros meda; sos criticos e
istoricos de s'arte: Giulio Carlo Argan, Maurizio Calvesi, Alberto Boatto,
Filiberto Menna, Germano Celant.



https://sc.wikipedia.org/wiki/Acad%C3%A8mia_Pontificale_de_sa_Latinidade

S'Acadèmia Pontificale de sa Latinidade (in latinu Pontificia Academia
Latinitatis) est un' istitutzione collocada in Vaticanu, suta de sa
responsabilidade de su Cussìgiu pontificale pro sa cultura, fundada dae papa
Beneditu XVI su 10 de santandria de su 2012, in su motu proprio Latina Lingua
(De sa limba latina).

Sas missiones de s'Acadèmia de sa latinidade sunt definidas dae s'artìculu 2 de
su motu proprio Latina Lingua. Custas missiones cunsistint in : a) «favorire sa
connoschèntzia e s'istùdiu de sa limba e de sa literadura latina chi si tratet
de sa clàssica, sa patrìstica, sa medievale o s'umanìstica, in particulare in
intro de sas istitutziones de formatzione catolìcas in ue sunt formados e
istruidos sos seminaristas e sos preìderos » ; b) «promòere in cada logu
s'impreu de su latinu , siat comente limba iscrita siat comente limba faeddada».

S'Academia est cumposta dae unu presidente e dae unu segretàriu, nominados dae
su papa pro unu mandadu de chimbe annos renoàbiles e dae membros —màssimu
chimbanta— nominados dae su segretàriu de Istadu. Sa creatzione de s'Acadèmia
ìmplicat sa supressione de sa fundatzione Latinitas creada dae Pàulu VI in su
1976.



https://sc.wikipedia.org/wiki/Abbazia_delle_Tre_Fontane

Abbazia delle Tre Fontane. A sa periferia de Roma sud (zona EUR) s'agatat
s'abbatzia de sas Tres Funtanas. Dae s'antighidade (VII sec.) inoghe s'agataiada
unu monasteru e una creja dedicada a santu Anastasiu, unu monacu basilianu
martirizzadu in Persia. Su monasteru est passadu a sos benedettinos, e in su
sec.XII a sos Cistercenses. Sa zona pro seculos est istada abbandonada pro sa
malaria, fintzas a su 1800 cando Pio IX l' at dada a sos Trappistas chi l'ant
bonificada e fattu restauros. S' intrat in sa zona de su manasteru passende un
Arcu, nadu de Carlo Magno. Si arrivada a sa creja de santu Anastasiu e Pitzente,
fraigada dae nou in su sec.XII e chi mentenet s'impronta medioevale. A s'ala e
intro est a tres navadas, divisas dae pilastros. At tentu restauros in su sec.
XIX. A manca de sa creja su monasteru e unu chiostro de su sec.XII, unu de sos
pius antigos de Roma. A dresta sa Creja de santa Maria Scala Coeli. Fraigada dae
Giacomo della Porta in su 1583, inue bi fut unu oratoriu pro ammentare su
martiriu de santu Zenone e cumpagnos martires. Sa creja attuale pro ammentare
una visione de santu Bernardu de Chiaravalle: un'iscala longa meda giughiada in
chelu sas animas accumpagnadas dae anghelos. In punta de s'iscala sa Madonna chi
retziada sas animas de sos biados. Sa creja est a pianta ottagonale cun una
cupula.Pius a denanti sa creja de Santu Paulu, inue segundu una traditzione est
istadu martirizzadu. Sa creja attuale est obera de Giacomo della Porta, e
cherfida dae su card. Pietro Aldobrandini (1600). Navada unica, de travessu pro
chie intrat, cun duas cappellas e tres funtanas a tres livellos...In su
pavimentu unu mosaicu de su II sec. e chi fit in Ostia Antica e donadu a sa
creja dae Pio IX..



https://sc.wikipedia.org/wiki/Abasatu_de_via_Caravaggio

S'abasatu de via Caravaggio est istadu unu mortorzu tripru acontèssidu su 30 de
santugaìne de 1.975 in su n. 78 de via Caravaggio, in sa parte de susu de su
bighinadu de Fuorigrotta in Nàpule, e iscobertu s'8 de santandria. Fiant istados
ochìidos, còrfidos a sa conca cun un'ozetu iscudidore improvisadu (e mai
identifigadu) e posteriormente còrfidos a sa gula cun unu leputzu totu sos
bividores de s'apartamentu in sa de bator prantas de su fraigu, a ischire
Domenico Santangelo, 54 annos, rapresentadores de bèndida (cabitanu antigu de
cursu longu e ex sìndigu cundominiale), sa de duas muzeres suas Gemma Cenname,
50 annos, mastra de illieramentu, e sa fiza de isse, Angela Santangelo, 19
annos, impreada de s'INAM, gasi che su cane issoro Yorkshire terrier, a nùmene
Dick (sufogadu cun una manta). Sas carenas de Domenico Santangelo e Gena Cenname
fiant istados depositados a sa banzera, impare cun Dick su calleddu, cando chi
sa carena de Angela l'aiant imboligada in unu lentolu e arrambada a su letu
cojuale.



https://sc.wikipedia.org/wiki/Zill%C3%A8ri

(Sorry for the English - please translate this message!) MediaWiki message
delivery (talk) 21:02, 4 Mar 2015 (CET)

ciao, ho notato che avete pure altri progetti (che sono quasi tutti in
incubator), ma per ora ho visto che è quasi completo quello di sc.wikt.. :)
--SurdusVII 11:42, 10 Mar 2015 (CET)

Hello, I made a proposal on Meta to change the rules for the steward
confirmations. Currently consensus to remove is required for a steward to lose
his status, however I think it's fairer to the community if every steward needed
the consensus to keep. As this is an issue that affects all WMF wikis, I'm
sending this notification to let people know & be able to participate. Best
regards, --MF-W 18:12, 10 Abr 2015 (CEST)

This is a message from the 2015 Wikimedia Foundation Elections Committee.
Translations are available.

I am pleased to announce that nominations are now being accepted for the 2015
Wikimedia Foundation Elections. This year the Board and the FDC Staff are
looking for a diverse set of candidates from regions and projects that are
traditionally under-represented on the board and in the movement as well as
candidates with experience in technology, product or finance. To this end they
have published letters describing what they think is needed and, recognizing
that those who know the community the best are the community themselves, the
election committee is accepting nominations for community members you think
should run and will reach out to those nominated to provide them with
information about the job and the election process.

Board of Trustees The Board of Trustees is the decision-making body that is
ultimately responsible for the long term sustainability of the Foundation, so we
value wide input into its selection. There are three positions being filled.
More information about this role can be found at the board elections page.

Funds Dissemination Committee (FDC) The Funds Dissemination Committee (FDC)
makes recommendations about how to allocate Wikimedia movement funds to eligible
entities. There are five positions being filled. More information about this
role can be found at the FDC elections page.

Funds Dissemination Committee (FDC) Ombud The FDC Ombud receives complaints and
feedback about the FDC process, investigates complaints at the request of the
Board of Trustees, and summarizes the investigations and feedback for the Board
of Trustees on an annual basis. One position is being filled. More information
about this role can be found at the FDC Ombudsperson elections page.

The candidacy submission phase lasts from 00:00 UTC April 20 to 23:59 UTC May 5
for the Board and from 00:00 UTCApril 20 to 23:59 UTC April 30 for the FDC and
FDC Ombudsperson. This year, we are accepting both self-nominations and
nominations of others. More information on this election and the nomination
process can be found on the 2015 Wikimedia elections page on Meta-Wiki.

On behalf of the Elections Committee, -Gregory Varnum (User:Varnent)
Coordinator, 2015 Wikimedia Foundation Elections Committee

Posted by the MediaWiki message delivery on behalf of the 2015 Wikimedia
Foundation Elections Committee, 05:03, 21 April 2015 (UTC) • Translate • Get
help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Funds
Dissemination Committee (FDC) and FDC Ombudsperson. Questions and discussion
with the candidates for the Funds Dissemination Committee (FDC) and FDC
Ombudsperson will continue during the voting. Nominations for the Board of
Trustees will be accepted until 23:59 UTC May 5.

The Funds Dissemination Committee (FDC) makes recommendations about how to
allocate Wikimedia movement funds to eligible entities. There are five positions
on the committee being filled.

The FDC Ombudsperson receives complaints and feedback about the FDC process,
investigates complaints at the request of the Board of Trustees, and summarizes
the investigations and feedback for the Board of Trustees on an annual basis.
One position is being filled.

The voting phase lasts from 00:00 UTC May 3 to 23:59 UTC May 10. Click here to
vote. Questions and discussion with the candidates will continue during that
time. Click here to ask the FDC candidates a question. Click here to ask the FDC
Ombudsperson candidates a question. More information on the candidates and the
elections can be found on the 2015 FDC election page, the 2015 FDC Ombudsperson
election page, and the 2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 03:45, 4 May 2015 (UTC) • Translate •
Get help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Wikimedia
Foundation Board of Trustees. Questions and discussion with the candidates for
the Board will continue during the voting.

The Wikimedia Foundation Board of Trustees is the ultimate governing authority
of the Wikimedia Foundation, a 501(c)(3) non-profit organization registered in
the United States. The Wikimedia Foundation manages many diverse projects such
as Wikipedia and Commons.

The voting phase lasts from 00:00 UTC May 17 to 23:59 UTC May 31. Click here to
vote. More information on the candidates and the elections can be found on the
2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 17:20, 17 May 2015 (UTC) • Translate •
Get help

Wikipedia:Galicia 20 - 20 Challenge is a public writing competition which will
improve and translate this list of 20 really important articles into as many
languages as possible. Everybody can help in any language to collaborate on
writing and/or translating articles related to Galicia. To participate you just
need to sign up here. Thank you very much.--Breogan2008 (talk) 12:17, 9 Làm 2015
(CEST)

Hello, Content Translation has now been enabled as an opt-in beta feature on the
Sardinian Wikipedia. To start translating:

Since this is the first time we have installed the tool on this Wikipedia, there
are chances that there may be some problems or service disruptions which we are
not yet aware of. We will be monitoring the usage to check for any failures or
issues, but please do let us know on the Content Translation talk page or
through Phabricator if you spot any problems. For more information, please read
the information available in the User Guide. Our announcement is written only in
English, and we would really appreciate if this message can be translated to
reach more users of this Wikipedia. Thank you. On behalf of the Wikimedia
Foundation's Language Engineering Team:--Runa Bhattacharjee (talk) 18:08, 25 Làm
2015 (CEST)

My apologies for posting this message in English. Please help translate it if
you can.

The Wikimedia Foundation would like your feedback about how we can reimagine
Wikimedia Foundation grants, to better support people and ideas in your
Wikimedia project. Ways to participate:

(Opt-out Instructions) This message was sent by I JethroBT (WMF) through
MediaWiki message delivery. 01:08, 19 Aus 2015 (CEST)

Please help translate the statements on Meta Wiki. You can read more on the
Wikimedia blog.

My apologies for posting this message in English. Please help translate it if
you can.

Greetings! The Individual Engagement Grants program is accepting proposals until
September 29th to fund new tools, community-building processes, and other
experimental ideas that enhance the work of Wikimedia volunteers. Whether you
need a small or large amount of funds (up to $30,000 USD), Individual Engagement
Grants can support you and your team’s project development time in addition to
project expenses such as materials, travel, and rental space.

I JethroBT (WMF), Community Resources, Wikimedia Foundation. 22:52, 4 Cab 2015
(CEST)

(Opt-out Instructions) This message was sent by I JethroBT (WMF) (talk) through
MediaWiki message delivery.

There is still one week left to submit Individual Engagement Grant (IEG)
proposals before the September 29th deadline. If you have ideas for new tools,
community-building processes, and other experimental projects that enhance the
work of Wikimedia volunteers, start your proposal today! Please encourage others
who have great ideas to apply as well. Support is available if you want help
turning your idea into a grant request.

Last month, we asked for community feedback on a proposal to change the
structure of WMF grant programs. Thanks to the 200+ people who participated! A
report on what we learned and changed based on this consultation is now
available.

Come read about the findings and next steps as WMF’s Community Resources team
begins to implement changes based on your feedback. Your questions and comments
are welcome on the outcomes discussion page.

The Community Advocacy team the Wikimedia Foundation has opened a consultation
on the topic of harassment on Meta. The consultation period is intended to run
for one month from today, November 16, and end on December 17. Please share your
thoughts there on harassment-related issues facing our communities and potential
solutions. (Note: this consultation is not intended to evaluate specific cases
of harassment, but rather to discuss the problem of harassment itself.)

This is a message regarding the proposed 2015 Free Bassel banner. Translations
are available.

This is to inform all Wikimedia contributors that a straw poll seeking your
involvement has just been started on Meta-Wiki.

As some of your might be aware, a small group of Wikimedia volunteers have
proposed a banner campaign informing Wikipedia readers about the urgent
situation of our fellow Wikipedian, open source software developer and Creative
Commons activist, Bassel Khartabil. An exemplary banner and an explanatory page
have now been prepared, and translated into about half a dozen languages by
volunteer translators.

We are seeking your involvement to decide if the global Wikimedia community
approves starting a banner campaign asking Wikipedia readers to call on the
Syrian government to release Bassel from prison. We understand that a campaign
like this would be unprecedented in Wikipedia's history, which is why we're
seeking the widest possible consensus among the community.

Given Bassel's urgent situation and the resulting tight schedule, we ask
everyone to get involved with the poll and the discussion to the widest possible
extent, and to promote it among your communities as soon as possible.

(Apologies for writing in English; please kindly translate this message into
your own language.)

Posted by the MediaWiki message delivery 21:47, 25 November 2015 (UTC) •
Translate • Get help

Patrick Earley (WMF) via MediaWiki message delivery (talk) 02:49, 5 Ghe 2016
(CET)

Your input is welcome (and greatly desired) at the Meta discussion, 2016
Strategy/Community consultation.

Apologies for English, where this is posted on a non-English project. We thought
it was more important to get the consultation translated as much as possible,
and good headway has been made there in some languages. There is still much to
do, however! We created m:2016 Strategy/Translations to try to help coordinate
what needs translation and what progress is being made. :)

I hope you'll join us! Maggie Dennis via MediaWiki message delivery (talk)
20:06, 18 Ghe 2016 (CET)

Sardu is missing from this page:
https://meta.wikimedia.org/wiki/There_is_also_a_Wikipedia_in_your_language Thank
you, Varlaam (talk) 20:04, 19 Ghe 2016 (CET)

Hi people, the calls for posters, discussions and trainings for Wikimania 2016
are officially opened, you can find all the relevant links on the conference
wiki:

We are looking forward to read your ideas! --Yiyi (talk) 16:56, 29 Fre 2016
(CET)

Greetings! The Individual Engagement Grants (IEG) program is accepting proposals
until April 12th to fund new tools, research, outreach efforts, and other
experiments that enhance the work of Wikimedia volunteers. Whether you need a
small or large amount of funds (up to $30,000 USD), IEGs can support you and
your team’s project development time in addition to project expenses such as
materials, travel, and rental space.

Ciao a tutti, e scusate se parlo in italiano. Su Meta stiamo parlando di un
progetto per arricchire le wikipedie regionali italiane, traducendo da una
Wikipedia una voce a settimana sulle tradizioni regionali. Se volete venire a
chiacchierare sul progetto, siete i benvenuti! --Sciking (talk) 13:40, 6 Abr
2016 (CEST)

Quest'anno Wikimania, il raduno-conferenza annuale delle comunità dei
Wikimediani, si svolgerà a Esino Lario mel periodo 22-28 giugno. Potete
consultare il sito ufficiale dell'evento per maggiori informazioni.

Anche quest'anno Wikimedia Italia ha deciso di rendere disponibili alcune borse
di partecipazione, intitolate a Alessio Guidetti. Potete consultare il relativo
bando di partecipazione a questo link.

Segnalo
m:Talk:Cooperation_of_Wikimedia's_Italian_regional_projects#editathon_lingue_reg
ionali-italiano.

A margine, forse converrebbe in questa pagina di bar mettere un link a quella
pagina di meta per suggerire dov dibattere di temi generali sulle wiki "minori"
"italiane", vedo che c'è abbastanza movimento in questi mesi. meglio non
dissipare le energie.--Alexmar983 (talk) 14:09, 27 Maj 2016 (CEST)

Ciao. Me lo spiegheresti in maniera meno sintetica?? Grazi sin anticipo. --
Elcaracol (Tzerriamì puru) 22:33, 27 Maj 2016 (CEST)

Segnalo questa discussione su meta, in cui è linkata la pagina del raduno su
itwiki.--Alexmar983 (talk) 09:17, 3 Làm 2016 (CEST)

Hello, after six weeks of community discussion about Wikipedia to the Moon,
there are now 10 different proposals for content for the mission. Starting
today, you can vote for them on Meta-Wiki, and decide what we will work on: a
Wikipedia canon, different lists, the Moon in 300 languages, an astronomy
editathon, featured articles, articles about technology, endangered things, or
DNA-related topics. You can even vote against community involvement. Voting is
open until 24 June. Sorry that this message is again in English only, but we are
using village pumps to reach as many communities as possible, so that everyone
knows they can vote. Best, Moon team at Wikimedia Deutschland 17:31, 10 Làm 2016
(CEST)

Salve a tutti! Con Jaqen e CristianNX ci è ci è venuta la pazza idea di
organizzare una WikiConference italiana, su modello delle esperienze di altri
paesi (ad es. quella tedesca). AlessioMela e altri si sono prontamente detti
disponibili a dare una mano. Si tratterebbe, in breve, di una tre giorni (da
venerdì alla domenica) di incontri fra utenti di Wikipedia e degli altri
progetti Wikimedia. L'idea è di farla a Trento in primavera 2017. Abbiamo creato
la pagina su Meta per chiedere finanziamenti a Wikimedia Foundation (l'idea è
anche quella di coprire ai partecipanti vitto e alloggio, e a quanti possibile
anche le spese di viaggio). Al momento chiaramente è solo una bozza, ma è già
possibile dare il proprio endorsement. Inoltre, per aiutarci a organizzare
sarebbe importante avere un'idea di quanta gente potrebbe partecipare: se vi va
potete farcelo sapere qui, nella talk su meta, via mail a me, ecc. So che senza
nemmeno sapere quando sarà è difficile rispondere, ma ci basta anche un "forse
parteciperò". La sezione Partecipants su meta invece non è per chi semplicemente
parteciperà, ma per chi dà una mano, e in effetti se avete voglia di dare una
mano siete più che i benvenuti. Troveremo sicuramente qualcosa da farvi fare :)
Dite anche se avete idee sul programma (es. qualcosa di cui secondo voi
bisognerebbe assolutamente parlare). Potete scriverlo qua, o direttamente a me.
Chiaramente più avanti abbiamo intenzione di mettere in piedi un sistema meglio
strutturato, ma intanto ci pare utile raccogliere idee. In caso di qualunque
dubbio, suggerimento, ecc. siamo a disposizione! --Yiyi (talk) 09:56, 20 Trì
2016 (CEST)

You may already have heard about Wikipedia to the Moon: A team of scientists
called the “PT Scientists” are going to send a space craft to the moon in 2017
and they want to take Wikipedia along with them. Because Wikipedia is so big, we
cannot send all of it to the moon. That is why the international
Wikipedia-community has voted to send all “Featured Articles and Featured Lists“
from all languages in Wikipedia.

“Featured Articles“ is a category in many language versions of Wikipedia that
collects the very best articles in that language. Your community does not
currently have a „Featured Articles“ category. Ideally, we want to take every
language on Wikipedia to the moon and we also want to take the best articles in
your language. That is why we would like you to tell us what the very best
articles in your language are.

Ciao a tutti, voglio avvertirvi che abbiamo lanciato una prima versione di un
sistema di traduzione automatica di italiano a sardo... questa versione beta si
può utilizzare già nella pagina www.apertium.org, e presto si accenderà al
sistema WikiMedia ContentTranslation. Aspettiamo i vostri commenti.

Salude a totus, bos bògio avèrtere chi amus afiladu una prima versione de unu
sistema de tradutzione automàtica de italianu a sardu... custa versione beta
faghet a impreare giai in sa pàgina www.apertium.org, e chitzo s'at a allumare a
su sistema Wikimedia ContentTranslation. Aspetemus sos cummentos bostros.

Ciao a tutti, probabilmente non l'avete ancora vista: c'è una pagina su
mediawiki.org dedicata alla discussione di idee di progetti, nell'ambito dei
quali i lettori possano fare dei contributi preziosi per la missione di
Wikimedia e utili anche per gli editor. Dateci un'occhiata e aggiungete lì i
vostri commenti. Grazie! --Melamrawy (WMF) (talk) 13:55, 9 Cab 2016 (CEST)

Greetings! The Project Grants program is currently accepting proposals for
funding. There is just over a week left to submit before the October 11
deadline. If you have ideas for software, offline outreach, research, online
community organizing, or other projects that enhance the work of Wikimedia
volunteers, start your proposal today! Please encourage others who have great
ideas to apply as well. Support is available if you want help turning your idea
into a grant request.

Salude! Bos so iscriende dae sa Fundatzione Wikimedia pro bos invitare a dare
s'opinione bostra a pitzu de su càmbiu dae una litzèntzia CC BY-SA 3.0 a una CC
BY-SA 4.0 in totu sos progetos Wikimedia. Sa consultatzione at a durare dae su 5
de santugaine a su 8 de santandria, e semus isperende de retzire una variedade
manna de puntos de vista e de opiniones. Pro praghere, si seis interessados,
intrade in sa discussione in Meta-Wiki. Joe Sutherland (talk) 03:14, 6 Stg 2016
(CEST)

I apologise that this message is in English.
⧼Centralnotice-shared-help-translate⧽

Select strong passwords – eight or more characters long, and containing letters,
numbers, and punctuation. Joe Sutherland (Cuntierra) / MediaWiki message
delivery (talk) 01:00, 14 Std 2016 (CET)

Please accept my apologies - that first line should read "Help with
translations!". Joe Sutherland (WMF) (talk) / MediaWiki message delivery (talk)
01:11, 14 Std 2016 (CET)

James Forrester (Product Manager, Editing department, Wikimedia Foundation)
--20:32, 14 Nad 2016 (CET)

Il CNR ha lanciato un progetto per una ricerca per individuare i bisogni
digitali delle lingue minoritarie d'Europa. Ha iniziato con quattro lingue di
cui per l'Italia c'è il sardo.
https://www.cnr.it/it/news/6903/una-ricerca-sui-bisogni-digitali-delle-lingue-mi
noritarie-d-europa Forse viene in mente qualche cosa da chiedere, magari tramite
Wikimedia Italia.--Mizardellorsa (talk) 14:44, 7 Ghe 2017 (CET)

Ciao. Grazie anzitutto e scusa per lo scarso coinvolgimento da parte mia.
Purtroppo il mio tempo come amministratore è pochissimo e anche quello dei
contributori credo pure. Mi piacerebbe poter rispondere a tutte le iniziative,
ma veramente io già fatico a fare l'amministratore (e non ho mai trovato un
sostituto). Mi piacerebbe dare una mano per questa cosa, ma da quando son padre,
il tempo si è ulteriormente assottigliato. Se posso, con scambi di idee o
simili, comunque faccio. Guidami tu. -- Elcaracol (Tzerriamì puru) 20:41, 7 Ghe
2017 (CET)

commons:Commons:Photo_challenge/Submitting#2017_.E2.80.93_February_.E2.80.93_Mul
tilingualism

Più bella la foto, maggiore la diffusione. Si vince solo un
gagliardetto.--Alexmar983 (talk) 07:44, 2 Fre 2017 (CET)

Amigas e amigos, dae http://limbasardacomuna.info/ "limba materna" VS "limba
mama" In sos ùrtimos annos nos est capitadu de lèghere "limba mama" pro inditare
sa limba natzionale nostra. In sas ùrtimas dies, amus lèghidu "missa in limba
mama". In sardu est giustu a nàrrere "limba materna" si li cherimus dare su
sentidu de s'ita. "lingua materna", de su fra. "langue maternelle", de s'isp.
"lengua materna", de su cat. "llengua materna".



https://sc.wikipedia.org/wiki/Yandere

Yandere (ヤンデレ?) est unu faveddu giapponesu chi inditat un'istereotipu de pessone
durche in apparentzia, ma chi a pustis si irbèlat ossessionàu dae sa pessone (a
su solitu s'ammoràu/-ada) chi li ponet in fattu. Unu pessonazu chi a primu si
ammustrat timidòsu e birgonzòsu, ma a su matessi tempus est capassu de una
zelosìa furiosa e biolènta contr'a sos chi li dàen infadu, siat s'ozettu de
passione carinnòsa o un'atteru, fìntzas a arribare a su puntu de uchìdere, siat
atteros siat issu etottu.

Su faveddu naschit dae sas paragulas "yanderu" (病んでる?) e "deredere" (デレデレ?).
"Yanderu" si podet bortare in sardu comente "malàbidu", mentras "deredere"
comente "ammoràu meda". "Yanderekko" est su lùmen chi inditat una femmina chi
tenet una pessonalidade yandere.

A differentzia de su faveddu "tsundere" chi est tottu s'imbèsse de "yandere",
custu faveddu est pro su prus misconnottu in foras de su Giappone, ca l'an
imbentàu dae pacu tempus. Su vocabulu "yangire" (ヤンギレ?) serbit a inditare unu
pessonazu yandere chi irbelat s'aspettu prus pacu durche e oscuru de sa
pessonalidade sua.



https://sc.wikipedia.org/wiki/Vittorio_De_Seta

Vittorio De Seta (Palermu, 15 de santuaine 1923) est unu regista e
isceneggiadore italianu.

Appartenente a una familia aristocratiga, poi de aere istudiadu pro calchi annu
architetura a Roma, in su 1953 comintzay sa carriera cinematografiga
trabagliente comente aiuto regista de Mario Chiari. Daboi si fit dedicadu a
s'attividade de isceneggiadore e documentarista.

In sos annos 1950 De Seta at giradu una serie de documentarios muzzos subra sa
vida de ogni die e de su trabagliu in s'Italia insulare: piscadores, massaios,
pastores e minadores in Sitzìlia e Sardigna. Tra custos cortometraggios su
documentariu Isola di fuoco, ambientadu in sas isolas Eolie, fit istadu premiadu
comente e mezus documentariu a su Festival di Cannes de su 1955. I dimenticati,
ultimu de i cussu periodo, est istadu giradu in Calabria.

Nel 2008 la serie è stata restaurata dalla Cineteca di Bologna, e pubblicata in
un DVD intitolato Il mondo perduto, insieme a un libro che, fra gli altri,
raccoglie i commenti di Roberto Saviano, Martin Scorsese e Vincenzo Consolo.



https://sc.wikipedia.org/wiki/Vissente_Bacallar_Sanna

Vissente Bacallar Sanna (in ispagnolu Vicente Bacallar y Sanna, in cadelanu
Vicenç Bacallar i Sanna, in italianu Vincenzo Bacallar Sanna) marchesu de Santu
Filippu e visconte de Fuentehermosa, est istadu un'ufitziale, istoricu e
linguista sardu, missu pro s'Imperju Ispagnolu, e unu de sos fundadores de sa
Real Academia Española. Fit naschidu in Casteddu, in sa die de su 6 febrarju de
su 1669, e mortu in s'Aia in sa die de su 11 de làmpadas de su 1726.

Bacallar fit naschidu ind una familia aristocratica sarda de erentzia
valentziana, cando su Regnu de Sardigna fit parte de sa corona ispagnola. Sende
zovanu, si nch'est andadu in Ispagna, in ube at tentu una formatzione militare e
politica. Caralu II de Ispagna lu aìat postu a cumandu de su Capu de Casteddu e
Gallura, e guvernadore militare de sa Sardigna. In sa gherra de sutzessione
ispagnola, cando s'aristocratzia sarda si fit truncada a duas partes, tra
Filippu de Angiò (Borbone) e Caralu VI de Asburgu, Bacallar fit abbarradu fidele
a s'erede chi aìat seperadu Caralu II, Filippu de Angiò, chi fit bennidu re cun
su nòmine de Filippu V. Pro sa fide sua, su re lu at premiadu dandeli sos
titulos de Marchesu de Santu Filippu (Marqués de San Felipe: un'omaju a su santu
patronu de su re, prus chi unu titulu feudale) e visconte de Fuentehermosa
(Fuente Hermosa de Miranda, terra in su Regnu de Navarra).

Cando Caralu 'e Austria at conchistadu sa Sardigna, Bacallar si nch'est tuccadu
in Ispagna, chene renuntziare a su bisu de si torrare a picare s'isula. Isse e
su duca de Uzeda pro contu de Filippu V bi an tentadu, ma de badas. In sos
negotziados chi an juttu a su trattadu de Utrecht (1714), in ube si naraìat chi
sa Sardigna depiat facher parte de s'Austria, Bacallar fachiat parte de sa
delegatzione ispagnola. In su 1713 collaborat cun Louis d'Albert, mandadu a
Madrid dae su printzipe elettore de Baviera Massimilianu II Manueli, a unu pianu
pro conchistare sa Sardigna cun sa punna de ponner sa corona sarda a su
printzipe elettore bavaresu (Projet sur la Sardaigne). Su pianu no est andadu a
locu, però, ca Luisu XIV at renuntziadu a amparare su printzipe elettore
bavaresu in custa proa. A pustis, lu aìan nominadu plenipotentziarju mandandelu
a sa Republica de Genova, in ube at amparadu su tentativu ispagnolu de torrare a
conchistare sa Sardigna. S'isula si la aìan torrada a picare effettivamente in
su 1717 ma, sicomente s'Ispagna aìat perdidu sa gherra contra s'Alliantzia chi
ghiaìan Inghilterra, Austria, Frantza e Paisos Bassos, sa Sardigna la aìan dada
a sos Savoia.

In su mentres, Vissente fit totu dedicadu a s'attividade 'e s'intellettu: in su
1713 aìat fundadu, cun ateros intellettuales, sa Real Academia Española e aìat
traballadu pro iscrìer su primu ditzionariu de s'Academia, publicadu in su 1726.
At iscritu su poema Las Tobias (1709), un'ateru intituladu El Palacio de Momo
(1714), su trattadu Monarchia Hebrea (1719) e calicuna opera de istoria, comente
La Sardaigne Paranymphe de la Paix (1714).

In pitzus de sa gherra de sutzessione ispagnola at iscritu sos Commentarios de
la guerra de España y historia de su Rey Phelipe V el Animoso desde el principio
de su regnado hasta la paz generale del año 1725 (1726). In custu traballu, chi
li at pedidu su re, su marchesu bolìat mustrare sa gherra in sos fattos reales,
in fora e in sas intragnas. S'obiettividade sua la mustrat su fattu chi portat
respetu a totus sas partes. S'opera no piachìat meda a su rei e sa prima
editzione sua, publicada in Genova, nche la aìan bocada dae su mercadu.



https://sc.wikipedia.org/wiki/Van_Jones

Van Jones (naskidu in Jackson, Tennessee in su 1968) est un'avvocadu de derettos
ziviles e ambientalista in sa tzittade de Oakland, in California, chi trabagliat
pro acciappare solutziones chi sian a su matessi tempus ripettosas de sa
justiscia sotziale e ambientale.<p\> Jones est presidente e fundadore de sa
Green For All, chi est un'organitzazione natzionale dedicada a costruire una
economia ripettosa de s'ambiente e chi a su matessi tempus siat gai forte de ndi
ogare sa mazore parte de sa popolatzione dae sa povertade. Custas teorias Van
Jones las ada presenmtadas cun d'unu liberu intituladu The Green Collar Economy
sa peraula green-collar economy cheret narrer chi sunu trabaglios chi servin a
mezorare s'ambiente. In sa matessi linea s'agatan puru Nancy Pelosi,Tom Daschle
e Al Gore, pro fentomare sos pius famosos. Su mese de martu de su 2009 su
Presidente de sos Istados Unidos Barack Obama l'aiat nominadu cunsizeri ipeciale
in su Consizu de sa White House pro sa Calidade de s'Ambiente, inue aiat
tribagliadu cun varias agentzias e dipartimentos pro aumentare sas initziativas
de s'amministratzione de Obama subra su clima e s'energia.



https://sc.wikipedia.org/wiki/Tzittadi_metropolitana_de_Casteddu

Sa tzittàdi metropolitana de Casteddu est una tzittadi metropolitana de sa
Sardinnia chi at postu su DDL n. 176 de su mesi de gennàrgiu de su 2015,
presentàu de sa Giunta regionali. In totu, ìat a contài una superfitzi de 1 114
km², e una populatzioni in ui bivint 422.308 personas; de custas, su 36,53% ìant
a istài in Casteddu.

Sa tzittadi metropolitana de Casteddu est unu de is 15 trettus metropolitanus de
su stadu italianu chi bolit sa Lei n. 142 de s'otu de làmpadas de su 1990. Fiat
sa regioni autonoma de Sardinnia chi dda aìat a depi fraigài, sighendi
s'artigulu 17 de sa propiu lei.

Sa riforma costitutzionali italiana de su 2001 bolìat s'area metropolitana a si
pigài totu is funtzionis de sa provìntzia, candu si aìat postu lacana a su
trettu.

In su propiu annu sa regioni sarda, cun Lei regionali n. 9 de su 12 de su mesi
'e argiolas in su 2001, in attuamentu de sa Lei regionali precedenti n.9 de su
1997 at fraigàu is cuatru noas provìntzias de Carbonia-Igresias, de su Campidanu
de Mesu, de s'Ollastra e de Terranoa-Tempiu.

Totu is biddas a probi, chi cumprendint cussas chi ant a istài a lacana cun sa
tzittadi metropolitana de Casteddu (Biddaspitziosa, Uda, Biddesorris, Serramanna
(VS), Samassi (VS), Nuràminis, Muristenis, Santu Sparau, Ùssana, Serdiana,
Patiolla, Solèminis e Deximeputzu) e chi in benidori nd'ant a podi fài parti
puru, in totu at lompiu a 484671 personas bivendi in ìa, rispetu a is numerus
registràus in su 2001 (467949). Tandu, est a nài chi s'area metropolitana at bìu
sa populatzioni sua crescendi de 16722 unidadis; comenti si est giai nàu, custu
aumentu si depit sceti a su flussu migratoriu chi nc'at in intru e in foras.



https://sc.wikipedia.org/wiki/Thiniscole

Thiniscòle est una tzitadina de sa costera orientale de sa Sardigna, in
Provìntzia de Nùgoro, este su tzentru prus importante de sa Baronìa e jughet
11 492 bividores.

Segundu tzertos linguistas su nùmene est naschitu prima de sa dominatzione
romana, pro su glottologo Massimo Pittau beni invetze da su latinu fīnis scholae
(confine de corte); in logu este accostatu in manera paretimologica a fīnis
colle (a sos pedes de sa collina).

Sos repertos de su tempus prenuragicu in sos territorios de Thiniscòle, bi sunt
sos microliti petras geometricas in selce e de ossidiana de su tipu a trapezio e
a mesaluna, chi podent facher risalire a su Neolitico Anticu Medio (6000 a.C.),
sunt istatos picatos in passatu in sas dunasa de Capo Comino, in ue si podent
mirare claras peadas de frequentatzione umana, galu de su Neolitico sa fazada de
grutta de Elène Portiche in sa falata occidentale de Monte Lattu e in su terrinu
in ghiru sunt acciapatos bicculettos de vasos pintados e decoratos (seconda metà
del 5000 a.C.)

In sa punta e Mont'arbu sun presentes: nurache Sas Piperas, nurache de Punta 'e
su pitzu e Bona fraule, nurache Concas, nuraghe sa Punta 'e sa Thurulia, nurache
punta nurache, nurache punta su Ramasinu, e nurache punta Ischiriddè; grutta sa
Prejone e s'orcu, grutta sa Conca ruja. In monte Lattu nurache sa Gurutta. A sos
pedes de Monte Tintiri, ichinu a su caminu chi porta a sa Caletta su nurache
Gorropis. Nurache sa Domo bianca, in ie un monumentu proprio in sa foce de su
riu de Thiniscòle in su giardino de un'abitazione. Nurache Conca umosa, nurahce
Paule 'e Luca e su villaggio de Rempellos ichinu a Bèrchida. Nurache Artora,
s'estrema punta di Capo Comino a 158 m de altaria. Nurache Nidu de abile, a Capo
Comino oie diruttu chin una punta de 126 m s.l.m.. Domus de' Janas di Cuccuru 'e
Janas in s'istrata provinciale intra Thiniscòle e Sa Caletta. Tumbas de sos
Gigantes de su Piccante, di sas Colovranas e su Itichinzu intra Capo Comino e
Irgoli.



https://sc.wikipedia.org/wiki/Testughine_grecu

Su testùghine grecu (Testudo Graeca) est unu rettìliu chi fachet parte de sa
famìlia Testudo.

Su testughine grecu est un'ispetzia paleartica otzidentale, chi in Europa si
atzàpat in Italia, Grèghia orientale, Ispagna, Turchia europea, in càrchi ìsula
de su Mare de Mesu (Sardinna cumpresa) e in sas costèras bulgaras e rumenas de
su Mare Nigheddu. In Asia b'est meda in Turchia, unicu trettu in ube
s'esistentzia sua no est in arrìscu, Asia Minore, Iran fìntzas a arribare a
làcana chin su Pakistan. In s'Africa de su Nord est meda a comùnu in Maroccu,
Algeria, Tunisia e Libia.

In Sardinna custa ispetzia che l'an battìa in epoca istorica. Sa suttispètzie
chi si atzapat de prus est cussa tunisina (mancari chi su fenotipu suo non si
podat pònner a pare chin cussa de Tunisia, bìdu chi galu isètat de esser
reconnòttu), chi tenet su lùmen issientìficu de Testudo Graeca Nabeulensis.
S'isolamentu in su tempus l'at fatta bènner a divèrsu dae su fradìle africanu,
sènde prus manna (podet cròmper fintzas a bìndichi - decheòto chentìmetros).



https://sc.wikipedia.org/wiki/Tertenia

Tertenìa est una bidda de 3.726 abitantes de sa Provìntzia de s'Ogiastra.
S'agatat a is pees de su monte Tacu Mannu in sa badde de su riu de Cirra a 130
metros subra su mare, giughet unu territòriu de 177,17 Km^2. Su territòriu suu
arribat a su mare peroe sa bidda non godet sa bida de su mare pro ite ca b'at sa
serra de sa Piodadi chi dda dibidet de sa marina chi si narat Sàrrala. Is montes
prus artos sunt su Monti de Ferru (875m) e su Monti Arbu (811m) a is pees de su
cale b'at su notu padente de su Crabiolu, is rios prus importantes sunt su riu
Mannu o riu de Cirra e su riu de Corongiu. Tertenìa allacanat cun is biddas de:
Cardedu, Gàiru, Iersu, Lanusè, Loceri, Osini e Ulassa.

Is primas rastas de insediamentos umanos in su territòriu de Tertenìa sunt de su
Neolitico. Is ritrovamentos de trastos, de buncones de stergios e àstulas de
pedra cròbina in unas grutas in sa zona de Giuilea sunt is testimònias de su
naradu (Cannas, 1989). Ma is rastas prus importantes sunt de su Eneolitico, sunt
testimongios is 67 nuraghes ispainaos in totu su territòriu e is numerosas
tumbas de Giigantes. Segundu Spano, unu de sos pagos istòricos chi faeddant de
Tertenìa, su nòmene Tertenìa derivat dae su fenìciu Tzar, chi cheret nàrrere
fortetza, pro ite sa bidda s'agatat in costa, segundu àteros istòricos, derivat
dae "dardanos" o "tartanos" (àteru nòmene de sos trojanos). Segundu La Marmora,
intra sos Sarcopitanos (abitantes de su Sarrabus) e sos Sulsitanos (abitantes de
sa zona de Tortuelie) bi fiant sos Saralapenses, abitantes de Saralapis dae su
cale derivat su nòmene Sàrrala (sa marina terteniesa). Custu est atzertau dae
una còpia de carta de Tolomeo de su 1462 in sa cale s'agatat Sarala. Segundu sa
traditzione de su logu in antis sa bidda fiat in sa marina e petzi a pustis de
is incursiones de sos Vandalos e de sos moros est istada abbandonada dae sos
abitantes suos chi aiant preferiu logos prus seguros a s'internu dae custas
popolatziones sunt naschidas Tertenìa e Gàiru (segundu sa traditzione). Tertenìa
in antis fiat in sa costa prus arta mutia Giuilea, abbandonada a pustis pro ite
ca su terrinu no fiat istabile mansimu in s'jerru pro s'ispostare prus a jossu
in ue s'agatat in die de oe.

Su territòriu terteniesu est infustu dae su mare Tirrenu pro 12 km, chi andant
dae capo Sferracavallo finas a Barisoni. In custas costas galu a tesu dae is
flussos turìsticos mannos, agatat domo una fauna ecetzionale: astore pellegrinu
(leporàrgiu), pugiones de mare (cormoranos e corbos marinos). Domo pro sa fauna
terrestre sunt sos padentes de ilighes de su Monti de Ferru (875m) in ue bivent
su sirbone, s'irbirru (martora), su gatu areste, sa perdighe sarda, s'abila
reale e cussa de Bonelli. Sa vegetatzione de custu territòriu est cumpònnia dae
suergios, ogiastros, silibbas, laueros, ilighes e chercos chi si bient dae su
nivellu de mare a is cucuros de is montes prus artos, su sutta boscu est
cumpònniu dae liones, issipire, chessa, sinneberu rubiu. S'ammentent intra is
arbores de sa flora medas endemismos comente: Helichrysum saxtile, Seseli
bocconii, Scrophularia trifoliata e Psoralea morisiana, Orchis brancifortii,
Polygala sardoa, Cymbalaria equitriloba etc.

Tertenìa, a metade intra mare e monte cunservat cun orgogliu traditziones chi
mustrant custa duplicidade de sa cultura de sa bidda. Sa coghina est sòbria ma
saboria, sighit is istagiones e is tziclos de sa terra. Intra is produtos
ammentamus is culurgiones, sa cordula, sa cocoi prena, is pardulas, sa petza a
rustu, su pische a rustu, su pane pintau, e urtimu su famosu casu.



https://sc.wikipedia.org/wiki/Tenore_de_Vitzi_%22Mialinu_Pira%22

Su Tenore de Vitzi "Mialinu Pira", este dedicatu a s'istudiosu e iscrittore
vitzichesu Michelangelo "Mialinu" Pira e naschiti in su 1995.

In su tenore cantana Omar Bandinu (bassu), Marco Serra (contra), Bachisio Pira
(oche e mesu oche) e Arcangelo Pittudu (oche e mesu oche), cust'urtimo este
intratu in su 2009 a su postu de Dino Ruiu. Achiata puru parte de su gruppu
Gianfranco Cossellu chi er mortu in su 2004 pro gurpa de unu ocu chin su cale
iti gherranne in Vitzi. Su tenore Mialinu Pira a giratu meta in Europa (Frantza,
Ispagna, Germània, Svizzera, Austria, Slovenia, Croazia, Bosnia, Albania,
Ungheria Olanda, Belgio, Lussemburgo, Danimarca, Irlanda e Vaticano), ma puru in
locos comente sa Tunisia, su Giappone, sos Emiratos Arabos e su Brasile. In su
2001 ana cantatu pro su Papa Juanne Paule II in su Vaticanu e vinzas in sa "Sala
Nervi" in parisi chin Randy Crawford, Dolores O'Riordan, Terence Trent D'Arby,
Hevia, Tiziano Ferro, Elisa, Edoardo Bennato e Massimo Ranieri. In su 2005 sa
partecipazione a sa trasmissione de Raiuno "Affari Tuoi" condotta dae Paolo
Bonolis, at fattu connnoschere su cantu "Mialia Vattu sa trotta" a livellu
nazionale, diventanne sa sigla de sa trasmissione e s'innu sardu chi sos
concorrentes si achiana ponnere pro inghere. Macari su tenore Mialinu Pira siat
naschitu comente gruppu de musica tradizionale orale, at sempes chircatu de
accurziare su cantu a tenore sardu a sas atteras musicas, provanne a 'nchè
occare carchi cosa de novu, collaboranne chin musicistas de atteras culturas e
vormazione musicale. De ammentare sono: sa collaborazione chin Hevia, unu
sonatore de cornamusa de sas Asturias connottu in su Concerto in Vaticano; chin
Tom Zè e s'orchestra Mediterranea de Santu Paule de Brasile (21 elementoso) chin
sos calese ana attu unu CD e unu DVD in su 2005; chin su compositore Loy
Wesselburg pro sa registrazione de una colonna sonora pro unu cinema tedescu in
sun 2007. Su 10 de Maiu de su 2009 ana cantatu in su Concertgebouw de Amsterdam,
unu de sos teatro prus connottos de su munnu; su 10 de Natale Natale in sa
Basilica de sa Naschita del Betlemme.



https://sc.wikipedia.org/wiki/Tazenda

Sos Tazenda sun una banda musicale etno-pop rock sarda chi Andrea Parodi, Gigi
Camedda e Gino Marielli, chi benìan dae su grupu Coro degli Angeli, aìan fundadu
in su 1988. Est connotta pro su riferimentu suo a sa musica traditzionale de sa
curtura isulana e, mescamente, a sa limba sarda. Su prus de sas cantones est,
difattis, nessi in carchi lìnia in sardu logudoresu, impare a s'italianu (ma, a
bìas, lis at capitadu de cantare peri in atteras limbas, comente s'ispagnolu e
s'inglesu).

Su nùmen pro sa banda lu an picadu dae Secundu Fundamentu, unu romanzu de Isaac
Asimov chi pertenet a su tziclu de su Fundamentu. In su romanzu jocat unu rolu
mannu su praneta Tazenda (nomìnzu chi benit dae su faeddu inglesu Star's End ).
Su isseperu, sicundu sa testimonia de sos Tazenda etottu, fit istadu pro custu
nùmen gràtzias a un'assimizu de sonu cun su sardu.

Su zenere de sos Tazenda lu an muttidu "etno-pop-rock"; sa caratteristica sua
est, difattis, chi bi istat tra pop, rock e musica etnica, cund un'influentzia
manna chi la jocat su sardu. A s'ispissu, in sas cantones bi at fintzas
istrumentos musicales sardos, comente launeddas e organittos.

A libellu de boche, attera influentzia de sa musica sarda, bi at tres boches a
tonu diferente: unu tenore, una contra (baritonu), e unu bassu chi a s'ispissu
cantan fachende assimizos cun su cantu a tenore. Su bassu est Gigi Camedda, sa
contra est Gino Martinelli e su tenore est istadu, a primu, Andrea Parodi e, a
pustis, Beppe Dettori.

Sa limba prus impreada, fintzas a su 2013, fit sa sarda e, sicomente benin
tottus dae su cabu de susu, cantan pro su prus in logudoresu. In sos primos
album fit su sardu sa limba a dominare, ma cando an ottentu sutzessu peri dae
foras in continente, sos Tazenda an cumintzadu a nche facher intrare s'italianu
puru in sas cantones.



https://sc.wikipedia.org/wiki/Stanis_Dessy

A pustis de su ginnàsiu in Casteddu s'est iscritu a s'Acadèmia de sas Bellas
Artes in Roma. In su 1921 est torradu a Casteddu, in ue at fatu su professore de
disinnu in s'Iscola de rieducatzione pro mutilados. Ciusa l'at cussigiadu de
traballare comente tzeramista ma at a preferrere sa pintura. At fatu de modellu
pro s'istàtua de L'Ucciso. At debutadu in sa mustra de su tzìrculu universitàriu
catòlicu. In su 1922 su Giornale d'Italia at publicadu in sa pàgina sarda unu
profilu de s'artista.

S'annu imbeniente at espostu in sa Cuadriennale de Torinu su ghissu Cinzio,
retratu de su figiu de Ciusa. At incumintzadu a collaborare cun sa rivista Il
Nuraghe e a traballare comente issenògrafu in sa Compagnia Stabile Sarda. In su
'25 at espostu in sa III Biennale romana e in sa Mustra de arte de Casteddu. In
su 1926 si nche est tramudadu a Tàtari. In su 1927 at incumintzadu a istudiare
sa pintura tedesca e fiaminga. In su 1930 s'est cojuadu cun Ada Dessì. In su
matessi annu at partetzipadu a sa segunda espositzione de litografia e
xilografia in Chicago e at isperimentadu s'acuaforte ghiadu dae Melis Marini. In
su mese de santandria est andadu a Parigi ma sena resurtadu perunu. At comporadu
istampas antigas de Dürer e Rembrandt. Si dèdicat a su monotipu.

In su 1937 duas xilografias sunt incluidas in sa regorta de su "British Museum".
In su 1938 in sa IX Sindacale Nuorese at bintu su prèmiu PNF pro sa pintura. In
su 1940 at espostu in una personale de xilografia in sa Biennale de Venezia. In
sa Biennale de su 1942 at espostu sa xilografia Notte di San Giovanni. In su
1944 at disinnadu paris cun Tavolara sa tèssera de su Partidu Sardu. In su 1949
at collaboradu cun sa rivista Ichnusa e s'est iscritu a su sindacadu regionale
de sos artistas. In su 1952 at partetzipadu pro s'ùrtima bia a sa Biennale de
Venezia.

In su 1956 at organizadu cun Tavolara sa V Mustra de intzisiones italianas. In
su 1957 at partetzipadu a sa de sete mustras de su Premiu del Fiorino. In su
1959 in s'Unione sarda Frantziscu Màsala l'at acusadu de indiferèntzia pro sos
problemas sotziales. Issu at rispostu chi sa pintura sua unu caràtere sotziale
lu tenet, giai chi est destinada a li garantire su sustentamentu. In su 1960 at
donadu sa pintura La Cena in Emmaus a su Collegium Mazotti. In su 1964 at
espostu in una personale in sa Rassinna de xilografia sarda e piemontese de
Torinu. In su 1977 s'aministratzione provintziale tataresa l'at dedicadu una
mustra antològica.

Fonte bibliogràfica: ALTEA, G. - MAGNANI, M. Stanis Dessy, Ilisso, Nùgoro, 2002.



https://sc.wikipedia.org/wiki/Sotziedade_pro_sa_Limba_Sarda

Sa Sotziedade pro sa Limba Sarda est nàschida in su 1987, in Casteddu. Sa
finalidade prima de sa SLS est sa de "promòvere, ampliare, difùndere e
abbalorare cun cale si siat mèdiu sa connoschèntzia e s'impreu de sa limba
sarda" In annos e annos, sa SLS est istada su puntu de referèntzia de sas
elaboratziones e gherras in favore de s'unidade e de s'ufitzialidade de sa limba
sarda. E custu l'at fatu cun deghinas de cunferèntzias, seminàrios, in deghinas
de biddas de Sardigna. Si podet nàrrere chi sa SLS at inauguradu sa traditzione
de faeddare in sardu in pùblicu, cosa rara finas a tando. E aiat finas eredadu
sa traditzione e sas ideas de su Comitadu pro sa Limba Sarda chi aiat sestadu e
promòvidu sa lege de initziativa populare pro s'atuatzione de s'art. 6 de sa
Costitutzione de sa RI e su reconnoschimentu de sa Minòria linguìstica sarda,
duncas.

Ma est istada finas sa sotziedade chi at dadu fortza a su protzessu de
istandardizatzione de sa limba sarda, cumintzadu cun su seminàriu
internatzionale Presente de sas limbas minoritàrias e problemas de sa
normalizatzione issoro, su 25-9-88, in Santulussùrgiu, e culminadu in su 2001
cun sa LSU e in su 2006 cun sa LSC.



https://sc.wikipedia.org/wiki/Sophie_Cottin

Sophie Cottin (Tonneins, 22 de martu 1773 – Parigi, 25 de austu 1807) est istada
una iscritora frantzesa. Fatta manna in Tonneins, e poi a Bordeaux, da sa mama
chi fit una appassionada de sa literadura e de s'arte, Sophie Ristaud aiat
comintzadu dae subitu a s'appassionare issa puru. In su 1790, a vint'annos, si
fit cojuada a Jean Paul Marie Cottin, unu riccu banchieri pariginu, lassat a
Bordeaux e si trasferit a Parigi. In su 1793, in piena Rivolutzione, Cottin
timet gai meda de esse' denuntziadu comente e aristograticu, chi si occhit e gai
Sophie restat battìa, passende a un aiu pius modestu, ma bastante pro sos
disizos suos chi, in sas ateras cosas, li permittin de contivizare sos
interesses suos pro sa literadura chi, daboi de tottu cussas disgrascias, li
serviat de consolu. Intantu aiat comintzadu a iscriere chena aer desideriu de
rende' pubricu su chi iscriiat. Ma pro una serie de secustantzias, a breve at sa
possibilidade chi s'arte sua benzat connotta. Sophie Cottin aiat una
curripondentzia epistolare cun d'unu cuginu (male primalzu), custu restat
impressionadu dae sa lìtteras de sa cugina. Arrividu a Parigi, manifestat
s'ammiratzione sua a sa cugina e chircat de l'incoraggiare a si faghe'
connoschere ma issa, sende meda riservada, preferidi de esse' connotta solu dae
unu intimu grupu de amigos. Ma sende in istadu de bisonzu, pro chircare de
mezorare sa situazione, iscriet in pagas chidas, su romanzu Claire d'Albe chi
enit pubricadu, chenza su numene de s'autore, in su 1798.



https://sc.wikipedia.org/wiki/Shenmue

Shenmue (in giapponesu シェンムー 一章 横須賀 Shenmū Isshō: Yokosuka, a sa littera
"Shenmue Capitulu 1: Yokosuka") est unu videojogu de atzione a mundu abertu,
postu in isvilupu dae Sega AM2, produidu e dirigidu dae Yu Suzuki, e publicadu
dae Sega pro sa console sua Dreamcast in su 1999. Suzuki at imbentadu unu genere
a banda pro more de sa jogabilidade sua non lineàre, narendeli pro su jogu
"FREE" (acronimu chi istat pro "Full Reactive Eyes Entertainment), fundadu a
pizu de s'interattividade e libertade chi cherìat dare a su jogadore. Suzuki
bolìat punnare a custu faghende una finghidura de sa bida, pro esempiu ponèndebi
sas dies e s'ora cun tantu de cambios climaticos in tempus reale (cosa chi fit
tando belle misconnoschida), addoppiamentu de tottu sa zente de tzittade cun sas
cosas e traballos issoro, in prus de atteros elementos interattivos comente
macchineddas, jogos arcade (cosa chi los faghìat unu jogu in intro de jogu) e
tipicos convenience stores giapponesos.

Shenmue, in isse etottu, no imbentat nudda, ma dae sos elementos de gameplay chi
pigat dae sos atteros generes nde faghet unu a banda, chi dìat diventare
populare unu pagu prus a tardu in su 2001 cun sa seria de Grand Theft Auto III.
Su jogu est fentomadu puru ca nde at fattu intrare in sos videojogos de oe unu
elementu chi tando fit solu de Dragon's Lair , est a narrer su quick time event
(buttone o prus de cracare a puntu debidu).

Shenmue fit tando su jogu chi at costadu de prus in s'industria; Yu Suzuki at
nadu a primu chi sa produida benìat a costare $70 miliones (est a nàrrer, oe in
die, $99 miliones), ma a pustis si at curregidu, narende $47 miliones (chi sun
$67 miliones in su 2015). Su jogu tenet unu sighidore, Shenmue II, cund
assumancu un'atteru pianificadu pro su Dreamcast; peròe, bidu chi at bendidu
pagu meda a fronte de costos artos, sa seria est agabbada cun su segundu jogu,
lassende s'istoria cun ispantu mannu.



https://sc.wikipedia.org/wiki/Sergio_Atzeni

Sergio Atzeni (Cabuderra, 1952 - Ìsula de Santu Pedru, 1995) est istadu
iscritore e giornalista.

A 14 annos iscriet su primu artìculu, e pro tempus meda at a collaborare a sa
pàgina sarda de l'Unità e cun sos giornales isulanos (at a iscrìere retzensiones
e contos in La Nuova Sardegna dae su 1975 a su 1984). Cun su contu Gli amori, le
avventure e la morte di un elefante bianco at bintu in su Mystfest de su 1981
(s'annu imbeniente at a essire in sos Gialli Mondadori).

Cando Sellerio li publicat, in su 1986, Apologo del giudice bandito, dassat su
traballu in s'Enel e comintzat una vida de iscritore de professione, moende a
logos diferentes de s'Europa, faghende traballos medas, ma mescamente su
tradutore e su consulente pro sas domos de imprenta italianas prus de importu.
In su 1997, dae su segundu romanzu suo, Il figlio di Bakunin (1991), Gianfranco
Cabiddu nde bogat una pelìcula. Il quinto passo è l'addio est su de tres,
editadu dae Mondadori. Su 6 de cabudanni de su 1995, iscumparet in mare a probe
de s'ìsula de Santu Pedru. Pagas dies a pustis de sa morte essit su de bator
romanzos suos, Passavamo sulla terra leggeri. Àteras òperas medas, sunt
publicadas pòstumas



https://sc.wikipedia.org/wiki/Sardu_nugoresu

Su nugoresu est su limbazu de sa limba sarda chi si faveddat in sa bidda de
Nùgoro. Ischirriande su sardu in duas macrovariantes su nugoresu diat resurtare
unu limbazu logudoresu, mancari chi b'apat fenòmenos morfolòzicos e fonèticos
chi l'acùrtzian fintzas a su campidanesu, e in su lèssicu nugoresu b'at
paràgulas medas chi bi sun in campidanesu puru. Mancari chi Nùgoro siat in
Barbàgia, su nugoresu no est unu limbazu barbaritzinu, comente sun imbetzes sos
limbazos de sas biddas chi sun a làcana a Sud: su mamujadinu, s' uljanesu e s'
orgolesu.

Sos limbazos chi s'assimizan de prus sun sos de sas biddas chi bi sun a Ponente:
Oroteddi, Onjeri, Orane e Sarule, sas diferèntzias de pronùntzia chin custos
limbazos sun pacas. In sas biddas chi bi sun a Nord-Ovest, Benetuti, Nule e gai
sichinde si faveddat su costerinu, chi est a midade tra su nugoresu e su
logudoresu. A nord b'est Orune chi tenet unu limbazu suo chin una pronùntzia
diversa dae sas àteras biddas chi tenet a curtzu, ma b'at cosas chi s'assimizan
a su nugoresu, a su costerinu e a su bitichesu.

Sas àteras biddas chi bi sun a nord e a nord-est tenen limbazos chi s'assimizan
intro de issos: su bitichesu, su luvulesu, s' onaniesu, su "ludinu" e poi sos
limbazos baroniesos.

A oriente b'est su durgalesu chi tenet cosas chi s'assimizan a su baroniesu, a
su nugoresu e a su barbaritzinu.

EST + cunsonante* (francu sas serradas surdas C, P, T; e francu sa S) = ER; es:
est bellu ( si leghet er bellu)

EST ( prima de una pausa, o acabbande un'arrèjonu)= ESTE; es: issu est, ( si
leghet issu este)

In sas paràgulas chi acabban chin R, cando a pustis atzapan una de sas
cunsonantes P, T, C, S, sa R si leghet S: (es. narrer cosa si leghet narres
cosa; cando a pustis b'at una paràgula chi comintzat chind un'àtera cunsonante o
chind una vocale sa R abbarrat R.

In sos ateros limbazos sardos, campidanesos e logudoresos, cando una cunsonante
serrada surda addòbiat una vocale, mudat ind una cunsonante aprossimante sonora.
In custa manera: C>G; T>D P>B. es. in campidanesu su pani si narat su bani ( ma
abbarrat uguale a pustis de cunsonante es. is panisi). es. in logudoresu su cane
si nat su gane ( ma abbarrat uguale a pustis de cunsonante es. sos canese) es in
campidanesu e in logudoresu sa terra si leghet sa derra ( ma abbarrat uguale a
pustis de cunsonante es. sas terrasa o is terrasa) es. in logudoresu "cras
torrat" si leghet "cras torrada".



https://sc.wikipedia.org/wiki/Sardonicismu

Su sardonicìsmu o sardonitzìsmu (dae su latìnu risus sardonicus) est
s'ispressiòne de béffe, tzinìsmu o ironìa fatta pro mèdiu de paràgulas. Est a
divèrsu dae sa fràsia lacònica, ca a custa fàrtat s'intendimèntu sarcàsticu mèda
a differèntzia de su sardonitzìsmu.

Sa etimolozìa no est cràra. Sa entzicropedìa de su bizantìnu Suda nàt chi su
favèddu bènzat dae su grecu sairō (iscrìttu a sa latìna), vèrbu chi descrìvet
s'attu de beffàre chind una ghìnna tottu su chi bi at de malu. Bi est fìntzas
un'attera orìzine possìbile, peròe: custa, chi bi est de accòrdu su Oxford
English Dictionary, nàt chi sa paràgula bènzat dae sa convulsiòne de nèrvios a
pùstis de si àer mandicàu un'erba de sa Sardigna (in grecu: Sardō), chi fàchet
"àppiu burdu" de nùmene: sos sardos anticos la fachìan ingurtìre a sos mannos
chi non bi la podìan fàcher a vìver prus a longu a manéra de los drogàre, prima
de che los ghettàre dae unu trèmene. Custu est su chi nàt puru s'espertu de
tradissiònes locales Vladimir Propp in su lìberu suo "Theory and History of
Folklore":

Una prìma radìchina de sa paràgula, de càda manéra, bènit dae s'Odissèa de
Omèru, in ube Odisseu (Ulisse) tòrrat a Ìtaca e cumìntzat a risittàre
"sardonicamente" cara a unu de sos ispasimàntes de muzère sua chi lu bòlet
attaccàre. Dae su grecu sardónios, tando, sa paràgula est colàda a su latìnu
sardonius e, dae cùghe, a tottus sas atteras lìmbas (pro esèmpiu, su frantzèsu
sardonique, s'inglèsu sardonic, su tedescu sardonisch, s'italiànu sardonico, su
sardu sardónicu e gài sichìnde).



https://sc.wikipedia.org/wiki/Sardinna

Sa Sardigna est sa segunda ìsula prus manna de su Mare Mediterràneu. Est posta a
otzidente a unos 200 km a ovest de sa penìsula italiana, unos 300 km de sa
Liguria, 500 de s' Ispagna e a sud a unos 184 km. dae sa Tunisia. Sa terra prus
a probe est sa Còrsica o Còssiga, petzi 11 km. Sa Sardigna est una Regione
Autònoma (Regione Autònoma de sa Sardigna) pro reconnoschimentu de sa
Costitutzione Italiana e pro resones istòricas e linguìsticas.

Sa forma de s'ìsula est sa de una catzola, de unos 260km in diretzione NS e unos
120 in sa EO. S' ispuntone a N est sa bidda de Longone (Lungoni in galluresu),
sa de S su Cabu Teulada. Sos mares chi l'inghìriant sunt su Mare Tirrenu a E e
su Mare de Sardigna a O. S'àrea est de ca. 24.000km², s'oru de mare de unos
2400km.

Monte pro su 13,5 %, montigru po su 68 % e pranu po su 18,5 %. Su monte prus
artu tirat 1834m (Punta La Màrmora, nòmine in sardu: Pedra Cràpias), in sa serra
de su Gennargentu, in su mesu de s'ìsula.

Su tempus tirat a su sicu, in istiu e in ierru. Sa temperadura mèdia est de
14-18 °C, cun cambiamentos mannos intre pranu e monte, istiu e ierru: si podet
passare de is -2 o -3 a is 30 °C. Su bentu podet esser forte meda, màssimu su
bentu estu (de NO). Proet pagu, 400-600mm a s'annu, cun diferèntzias mannas
intre monte e pranu, oru de mare e terra aintru.

Bi at finas unu lagu naturale, su lagu Baratz,cun unos 60 ètaros de tirada, in
su NO de s'ìsula, acanta de Tàtari e de S'Alighera (l'Alguer in catalanu). Sos
rios (cursos de àbba semper prenos) sunt pagos: de N a S su Coghinas, su Mannu
(de Tàtari), su Temu, su Cedrinu, su Tirsu, su Frumindosa, su Mannu e su
Cixerri. Sos àteros sunt rios, sicos in parte de s'annu. Su frùmene prus longu
est su Tirsu, chi tirat 159km e essit in su Mare de Sardinna a pustis de àere
tocadu sa titade de Aristanis.

S'istòria de sa Sardigna at raighinas chi partint dae su Paleolìticu. Sos òmines
bivent peroe in s'ìsula solu dae su Neolìticu. De cuddu perìodu est
s'isfrutamentu de s'ossidiana, unu materiale in cussu tempus raru e pretziosu,
de su Monte Arci,. Dae su neolìticu a s'edade de su brunzu (XIX - XIII sèculos
innantis de Cristos) est nàschida tzivilizatzione "prenuraghesa", caraterizzada
dae sos putos sacros, sas "tumbas de sos gigantes"). Su perìodu nuràgicu at bidu
su cumparrer in Sardigna de una tzivilidade distinta dae construtziones
megalìticas, sos nuraghes.

Ma si podet esser seguros chi su mare est istadu sa bia printzipale chi at
muntesu sa Sardigna a tzentru de sa tzivilidade mediterrànea. Podet èssere chi
sos chi biviant in Sardigna fint issos sa "gente de su mare" chi timiant sos
egitzianos antigos. Ma est seguru chi, dae su mare, appet comintzadu a bènnere
gente chi chircaiat ràmine, prumu, trigu, e àteras cosas pro faghere commerciu.
Innantis a tottus sos fenitzios, chi arribant in ue oe b'est Casteddu, 1500
annos innantis de Cristu. Appustis ant fraigadu ateras tzitades: Tharros, Nora,
Bithia, Sulci, Sant'Antiogu. Sas urtimas fint mannas meda, ca inie bi aiat su
minerale chi ddi serviat. Non s'ischit meda de comente fin sas cosas cun chie
biviat in Sardigna e custos fenitzios, ma issos abbarraiant accanta de su mare e
chircaiant de istare in accordu con sa zente autoctona. Sunt bistados sos
fenitzios a iscriere a primmu su nòmine Sardigna, ind una preda chi est in su
museu archeològicu de su Castrum de Casteddu, si podet narrere chi issos non
impreaiant sas bocales cando iscriìant. Paret chi, comente s'est passadu dae sos
fenitzios de su Libanu a cussos chi bivende in Africa sunt nados Punicos, carchi
cosa siat cambiada, ca custos fint peus e cheriant fàghere sos meres. In custu
tempus sa Sardigna fit puru una base milidare de sos punicos, ca sas naves
issoro, dae Cartàgine e su portu de Capu Malfatanu, accanta de Teulada,
serraiant ind una morsa su Mare Mediterraneu e nemos podiat passare. A pustis de
sa segunda gherra pùnica arribant sos romanos, e po sèculos meda sa Sardigna
abbarrat romana. E diventat sa "domu 'e trigu" de Roma, sas tzittades accanta e
su mare sunt semper prus mannas, ma est seguru chi sos romanos non bi l'apant
fatta a "romanitzare" sa Barbàgia. Sunt arribados a Fordongiani (Forum Traiani),
Austis (Augustus) ma inie sunt abbarrados. Cando Roma est rutta sunt arribados
sos Vàndalos, chi teniant puru sa parte de Africa chi est acanta acanta a sa
Sardigna: Ippona (chi oe si narat Annaba, in Algeria) est sempre istada prus
acanta a Casteddu de ontzi tzitade de sa penisula italiana. In carchi manera sos
romanos de oriente, sos bizantinos (in sardu Aregos) nde giàgarant sos vàndalos
e pro chimbichentos annos abbarrant in Sardigna. A sa fine si nde andant, ma
lassant famìllias nobiles, chi sunt sas chi ant a andare a cummandare in su
perìodu de is Giuigados. De sos Aregos abbarrant sos santos e sos lùmenes:
Costantinu, Bachis, Chìrigu, pro narrere. De ammentare chi sos Aregos, comente
sos atteros romanos, no bi la apant fatta a intrare in Barbagia, e comente sos
àteros ponent su "Dux militaris" in Fordongiani, pro chircare de firmare sas
bardanas de chie biviat in sos montes.

In s'annu 1324, sos Aragonesos conchistant manu militari Casteddu cun s'agiudu
de su Rennu de Arbarea, boghendeche a fora sos Pisanos. Est sa nàschida de su
Rennu de Sardigna. Dae su 1354 a su 1420, cun fases diversas, addurat sa gherra
intro de su rennu aragonesu e su arbaresu, s'ùrtimu abarradu de sos bàttor
rennos sardos antigos. Persones de importu de cussu perìodu de gherra e
pestilèntzias sunt su Giùighe arbaresu Marian IV e sa fìgia sua Eleonora. In su
1420 s'ùrtimu giùighe, Guillermu de Narbona, bendet su tìtulu giuigale a su re
de Aragona pro chentumìgia fiorinos de oro. Abarrat unu rennu solu, in s'ìsula,
su Rennu de Sardigna, prima cadelanu e a pustis ispannolu. Cun sos cadelanos e
sos ispannolos sa Sardigna connoschet su feudalismu.

In su 1720 sa corona colat in conca a sos ducas de Savoia, chi in custa manera
si faghent reis.

De importu, suta sos Piemontesos, su perìodu "revolutzionàriu" de sos annos
1793-1796, cun unu protagonista mannu: Juanne Maria Angioy. Su Rennu de Sardigna
addurat cun totas sas prerogativas suas fintzas a su 1847, cando su re Càralu
Albertu cuntzedit sa "Fusione Perfetta" cun sos istados continentales de su
rennu. In su 1861, a pustis de sas duas primas gherras de indipendèntzia
italiana e de sas conchistas garibaldinas, mudat nòmine in Rennu de Itàlia.

In su sèculu de binti sunt de ammentare sos fatos de sa Brigata Tàtari in sa
Prima Gherra Mundiale, dae chi s'est ischidada torra s'identidade e su
natzionalismu sardu. De su 1921 est sa nàschida de su Partidu Sardu de Atzione,
fundadu, cun àteros, dae Emìliu Lussu.

Su fascismu at tènnidu dificultate meda a s'instaurare in Sardigna. In su 1924
Benito Mussolini mandaiat in Sardigna su generale Gandolfo pro isperrare su
Partidu Sardu de Atzione (chi teniat tando su 30-40% de sos votos): naschet
s'esperièntzia de su "sardu-fascismu", est a nàrrere sa gestione de su PNF in
Sardigna dae sa dereta de su PSdA, ghiada dae Paolo Pili. In càmbiu, Mussolini
finàntziat sa Lei de su Milliardu, ma comintzat un'òbera de italianitzatzione
fortzada de Sardigna, colonitzende cun vènetos is paules a intre Terraba e
Aristanis, e atachende s'impreu de sa limba sarda, "natzionalitzende a
s'italiana" sas massas sardas puru.

In sa II Gherra, Casteddu fit casi deruta de is bombardamentos anglo-americanos,
ei sos nazi-fascistas aiant operadu una ritirada istratègica dae s'Isula. In sos
annos chi sighiant, in Casteddu si fit acodrada una Consulta pro iscrìere
un'Istatudu de Autonomia, chi fit aprovadu, in formas moderadas e partzialmente
autolesionistas pro sa Sardigna, in s'ùrtima sètzida de sa Corona costitudora in
su 28 de freàrgiu de 1948: est sa nàschida de sa Regione Autònoma de Sardigna,
isperu e disisperu de sos annos postbèllicos.

In sos annos '50 ant picadu comintzu fatos noos. Est istada bogada sa malària,
gràtzias a su dinare de sa fundatzione Rockefeller, e custu est istadu unu fatu
bonu pro sas populatziones de sas marinas e su turismu. In su matessi tempus ant
impostu però sa tzerachia militare: unu muntone de ètaros leados a sas
atividades econòmicas e postos in suta de sa cumpetèntzia militare de sa Nato e
de sos americanos: Su 60% de totus sas tzerachias milidares italianas sunt, a
die de oe, in Sardigna. De sos annos '60 imbetzes est su "Pranu de Rinàschida",
una leze de s'istadu italianu chi cuntzediat finanziamentos agevolados pro
fagher a naschere industrias mannas in Sardigna. Gai sunt nàschidos sos polos
chìmicos Portu Turre e sas rafinerias in Sarroch. In sos annos '70 pro sa legge
contra a su banditismu in Sardigna fit istada finanziada s'industria de Otzana.
Ma, a pustis de tantos annos, si podet narrer chi in parte est istadu unu
faddimentu, pro sos dannos ambientales e pro cussos economicos massimu in su
casu de Ottana. S'industrialitzazione at creadu puru grandes cambiamentos
sotziales. Ma in su matessi tempus ant fraigadu in cussos annos diversas
infrastrutturas chi ant mezoradu meda su livellu istrutturale e economicu de
s'isula.

Sa Sardigna est una de sas 5 regiones autònomas a istatutu ispeciale de Itàlia.
Sa Sardigna est s'ùnica Regione de Itàlia (imparis cun su Veneto) chi sa zente
sua at de manera ufitziale su nùmene de «popolo» dadu dae su Parlamentu
italianu.

Assentada in sa Costitutzione de sa Repùbrica Italiana, est nàschida in su 1948.
Sas primas eletziones bi sunt istadas in su 1949.

Bae puru a biere : sardu, galluresu, tataresu, catalanu aligheresu, tabarchinu,
italianu.

Sos sardos impare a s'italianu faeddant su sardu, limba nou-latina reconnota
comente ufitziale paris cun sa de istadu in su 1997, a pustis de medas peleas
chi punnaiant a cust'iscopu, ma puru ateras limbas chi sardas no sunt e
costituint minorias, comente a su galluresu, cunsideradu dae unos cantos che unu
limbazu autònomu, o unu cossu simile a cussu de sa tzidade 'e Sartene, o isulas
linguisticas a sese, che a s'aligheresu, una variante de su catalanu orientale,
su venetu in Fertilia, Maristella, Arborea e Tanca Marchesa (bell'iscumpartu,
peroe). Sicund'e un'istudiu reghente de sa regione, su sardu lu diant
connoschere unos 1.495.000 pessones e faeddare unos 1.000.000, a fronte de su 3%
ebbia chi naraiat de no lu connoschere, de no lu cumprender e de no lu cherrer a
imparare. Ant sinnaladu chi, peroe, b'at s'arriscu chi su sardu diat poder
andare intre pagu tempus ind unu protzessu de estintzione, si no si ponet
remèdiu, ca no b'est galu su bilinguismu, bistu chi b'at unu stigma assotziadu a
custa limba e in sos ufìtzios pùblicos no s'impreat a favore, oje, de s'italianu
ebbia: sa majoria de sardos est oe in die italianitzada.

S'ìsula est fentomada pro sas localidades turisticas suas, e intra custas
podimus ammentare sa Costa Smeralda, sas isulas de Madalena e Cabrera, sa
tzitade de S'Alighera, pro sas calas ispantosas de s'Ogiastra incastradas in sas
falèsias calcàreas artas: Cala Goloritzè, Cala Luna, Cala Gonone e puru pro
s'internu sou, e in particulare su Gennargentu. In sos ùrtimos annos in su Sud
ant fraigadu paritzas locandas e sìtios turìsticos (a SE Crabonaxa e Murera a SO
Santa Margarida e Guàrdia de is Morus de Pula, Chia). Interessantes pro su
turismu, s'archeologia de sas Ìsulas de s'Arcipèlagu sulcitanu (Santu Antiogu e
San Pietro): in custu arcipèlagu in su perìodu Maju - Làmpadas faghent oe galu
sa pisca de su Tunnu Ruju (Tunnus Tynnus) cun sos brancos de tunnos chi benint
dae s'Atlànticu, in fase riprodutiva.



https://sc.wikipedia.org/wiki/Sardigna/logudoresu

Sa Sardigna est un'ìsula de su Mare Mediterràneu occidentale, posta a unos 200
km dae sa peninsula italiana, su matessi de sa Tunisia, unos 300 km dae sa
Ligùria e 500 dae s'Ispagna. Sa terra prus a probe est sa Corsica, appenas 11km.

Monte po su 13,5 %, montigru po su 68 % e pianu po su 18,5 %. Su monte pius altu
tirat 1834m (Punta La Màrmora), in sa serra de su Gennargentu in sa zona
centrale, tra su nuoresu e s'Ozastra. Dae su Gennargentu naschet su Flumnedosa
su segundu fiumene de sa Sardigna.

Bi at finas unu lagu naturale, su lagu Baratz, in su NO de s'ìsula, in
territoriu de Tàthari e de S'Alighera. Sos rìos sunu pagos: de N a S su
Coghinas, su Mannu (de Tàthari), su Temu, su Cedrinu, su Tirsu, su Frumindosa,
su Mannu e su Cixerri. Sos àteros sun rios, sicos in parte de s'annu. Su frùmene
prus longu est su Tirsu, chi tirat 159km e isbucat in su Mare de Sardinna
apustis de aere tocadu sa tzitade de Aristanis.

In Sardigna s'agatan sas primas istigas de presentzia umana solu dae su
Neolìticu. De cuss'epoca est s'isfrutamentu de s'ossidiana, su idru vulcànicu
nieddu de su Monte Arci. Dae su neolìticu a s'edade de su brunzu (XIX - XIII
sèculos innantis de Cristos) sunt nàschidas tzivilizatziones chi connoschimus
cun su nùmene de "prenuràgicas", ca sunt bènnidas innantis de cudda prus manna e
famosa de sos nuraghes. Su perìodu nuràgicu at bidu su cumparrer in Sardigna de
una tzivilidade peculiare, distinta dae construtziones megalìticas ùnicas (sos
nuraghes matessi, sos putos sacros, sas "tumbas de gigantes"). Ma si podet esser
seguros chi su mare est istadu sa bia printzipale chi at muntesu sa Sardigna a
tzentru de sa tzivilidade mediterrànea. Podet èssere chi sos chi biviant in
Sardigna fint issos sa "gente de su mare" chi timiant sos egitzianos antigos. Ma
est seguru chi, dae su mare, appet comintzadu a bènnere gente chi chircaiat
ràmine, prumu, trigu, e àteras cosas pro faghere commerciu. Innantis a tottus
sos fenitzos, chi arribant in ue oe b'est Casteddu, 1500 annos innantis de
Cristu. Appustis ant fraigadu ateras tzitades: Tharros, Nora, Bithia, Sulci,
Sant'Antiogu. Sas urtimas fint mannas meda, ca inie b' aiat su minerale chi ddi
serviat. Non s'ischit meda de comente fin sas cosas cun chie biviat in Sardigna
e custos fenitzos, ma issos abbarraiant accanta de su mare e chircaiant de
istare in accordu con sa gente autoctona. Sunt bistados sos fenicios a iscriere
a primmu su lùmene Sardigna, in d una preda chi est in su museu archeològicu de
su Castrum de Casteddu, si podet narrere chi issos non impreaiant sas bogales
cando iscriiant. Paret chi, comente s'est passadu dae sos fenitzos de su Libanu
a cussos chi bivende in Africa sunt nados Punicos, carchi cosa siat cambiada, ca
custos fint peus e cheriant fàghere sos meres. In custu tempus sa Sardigna fit
puru una base milidare de sos punicos, ca sas naves issoro, dae Cartàgine e su
portu de Capu Malfatanu, accanta de Teulada, serraiant in d una morsa su Mare
Mediterraneu e nemos podiat passare. Appustis de sa segunda gherra pùnica
arribant sos romanos,e po sèculos meda sa Sardigna abbarrat romana. E diventat
sa "dom'e trigu" de Roma, sas tzittades accanta e su mare sunt semper prus
mannas, mea es seguru chi sos romanos non bi l'apent fatta a "romanizzare" sa
Barbagia. Sun arribados a Fordongiani (Forum Traiani), Austis (Augustus) ma inie
sun abbarrados. Cando Roma est rutta sun arribados sos Vàndalos, chi teniant
puru sa parte de Africa chi est acanta acanta a sa Sardigna: Ippona (chi oe si
narat Annaba, in Algeria) est sempre istada prus acanta a Casteddu de onzi
tzitade italiana. In carchi manera sos romanos de oriente, sos bizantinos (in
sardu Aregos)nde giàgarant sos vàndalos e pro chimbichentos annos abbarrant in
Sardigna. A sa fine si nd' andant, ma lassant famìllias nobiles, chi sunt sas
chi ant a andare a cummandare in su perìodu de is Giuigados. De sos Aregos
abbarrant sos santos e sos lùmenes: Costantinu, Bachis, Chìrigu, pro narrere. De
ammentare chi sos Aregos, comente sos atteros romanos, no bi l' apent fatta a
intrare in Barbagia, e comente sos àteros ponent su "Dux militaris" in
Fordongiani, pro chircare de firmare sas bardanas de chie biviat in sos montes.
De interessu mannu sos sèculos intra su IX e su XV d.C., cando s'est isboligada
sa tzivilizadura de sos Giuigados, bator rennos autòctonos de traditzione
romana, no feudale, nàschidos dae s'isolamentu de sa Sardigna in sos sèculos de
su domìniu àrabu de su Mediterràneu (sos sèculos VIII - IX d.C.).

In s'annu 1324, sos Aragonesos conchistant Casteddu cun s'agiudu de su giuigadu
de Arbaree, boghende a foras sos Pisanos. Est sa nàschida de su Rennu de
Sardigna. Dae su 1354 a su 1420, cun fases divressas, addurat sa gherra intro de
su rennu aragonesu e su giuigadu arbaresu, s'ùrtimu abarradu de sos bàtoro
rennos sardos antigos. Pessones de importu de cuddu perìodu de gherra e
pestilèntzias sunt su giùighe arbaresu Mariane IV e sa fìgia sua Eleonora,
Eleonora de Arbaree. In su 1420 s'ùrtimu giùighe, Guillermu de Narbona, bendet
su tìtulu giuigale a su re de Aragona pro chentumìgia fiorinos de oro. Abarrat
unu rennu solu, in s'ìsula, su Rennu de Sardigna, prima cadelanu e a pustis
ispannolu. Cun sos cadelanos e sos ispannolos sa Sardigna connoschet su
feudalismu e s'abarat pro sèculos isulada e a fora de s'istòria.

In su 1720 sa corona colat in conca a sos ducas de Savoia, chi in custa manera
si faghent res. De importu, suta sos Piemontesos, su perìodu "revolutzionàriu"
de sos annos 1793-1796, cun unu protagonista mannu: Giomaria Angioi. Su Rennu de
Sardigna durat cun totas sas prerogativas suas fintzas a su 1847, cando su re
Càralu Albertu cuntzedit s'"Unione Perfetta" cun sos istados continentales de su
rennu. In su 1861, a pustis de sas duas primas gherras de indipendèntzia
italiana e de sas conchistas garibaldinas, mudat nùmene in Rennu de Itàlia.

In su sèculu de binti sunt de ammentare sos fatos de sa Brigata Tàtari in sa
Prima Gherra Mundiale, dae chi s'est ischidada torra s'identidade e su
natzionalismu sardu. De su 1921 est sa nàschida de su Partidu Sardu de Atzione,
fundadu, cun àteros, dae Emìliu Lussu.

Assentada in sa Costitutzione de sa Repùbrica Italiana, est nàschida in su 1948.
Sas primas eletziones sunt istadas fattas in su 1954.

S'isula est portada a nùmene pro sas localidades turisticas suas, e intra custas
podimus amentare sa Costa Smeralda, sa tzitade de Terranoa (Olbia) e totta sa
Gallura, sas isulas de Sa Madalena e Caprera, sa tzitade catalana de S'Alighera,
pro sas calas ispantosas de s'Ozastra incastradas in sas falèsias calcàreas
artas: Cala Goloritzè, Cala Luna, Cala Gonone e puru pro s'internu sou, e in
particulare su Gennargentu. In sos ùrtimos annos in su Sud ant fraigadu paritzas
locandas e sìtios turìsticos (a SE Crabonaxa e Muraera a SO Santa Margarida de
Pula, Chia). Interessantes pro su turismu s'archeologia sas Ìsulas de
s'Arcipèlagu sulcitanu (Santu Antiogu e San Pietro): in custu arcipèlagu in su
perìodu Maju - Làmpadas faghent oe galu sa pisca de su Tunnu Ruju (Tunnus
Tynnus) cun sos brancos de tunnos chi benint dae s'Atlànticu, in fase
riprodutiva.



https://sc.wikipedia.org/wiki/Sardegna_uno

Sardegna Uno est una emittente televisiva privada sarda. Fachet parte de sa
syndicatin 7 Gold.

Naschit n su 1984 pro initziativa de s'editore Paolo Ragazzo chin sa
denominazione de Sardegna 1 Tv 'ennt fundia in su 1986 chin Tele Sardinia de
s'editore Sergio Zuncheddu. Unu gruppu de ziornalistas coordinada dae Sandro
Angioni lassat Videolina pro facherr naschre s'emittente denominada Sardegna
Uno, naschida duncas dae sa fundida de sa 'etza Sardegna 1 Tv e TeleSardinia. Su
7 de ennarzu de su 1987 partit su teleziornale Sardegna Uno direttu duncas dae
Sandro Angioni, chi in tempu brevi diventat su frore a s'occhiello de
s'emittente, de cussa primu redatzione fachen parte: Maria Luisa Busi, Ignazio
Artizzu, Giacomo Serreli, Cesare Corda, Vera Coppa, Gianni Zanata, Angelo
Fancello, Augusto Ditel, Roberto Petretto, Puppo Gorini, Nicola Scano, Fiorella
Ferruzzi. Dae su 1988 a su 1996 Sardegna 1 si affiliat a sa syndication Odeon
Tv. In su 1988 arrivat a dirigere s'azienda Antonio Costantino, issu puru
proveniente dae Videolina, chi consolidat s'emittente. In redatzione, tra
arrivos e partentzas, si segnalant sas presentzas de Mauro Pili, Nicoletta
Pisano, Cristiana Aime, Rosanna Romano. In s'ennarzu de su 1997 sa diretzione de
su Teleziornale 'ent affidada a Rosanna Romano chi sghit su Tg fintzad a su
Nadale de su 1997, poi sa ziornalista lassat s'emittente pro passare a
Videolina. In su 1998 sa diretzione de s'emittente 'ennit nuovamente affidada a
Sandro Angioni chi la caratteritzat dedicande parte manna de su palinsestu a
s'informatzione, chin attentzione a sos programmas sportivos chi biden tra sos
protagonistas Vittorio Sanna, Francesco Porceddu, Sergio Masia e sa
partecipatzione de Alessia Simoncelli. sa redatzione ziornalistica est formada
dae Gianni Zanata, Mario Cabasino, Massimiliano Rais, Marco La Picca, Carlo
Manca, Piersandro Pillonca, Stefano Lai, Stefania De Michele, Andrea Sanjust e
Giuseppe Giuliani, chi sunt affiancados, cumente collaboradores fissos, Roberta
Mocco, Paola Pintus, Marzia Piga, Bruno Ghiglieri e Giampaolo Puggioni. Sos
currispondentes sunt Sandra Sanna dae Thatari, Martine Frey dae Terranova e
Paolo Desogus dae Aristanis. S'8 de austu de su 1998 Sardegna 1 gratzias a d'unu
accordu chin Eutelsat fuerat sa primu emittente rezionale a diffusione
satellitare: sos programmas de s'emittente sunt irradiados in tottu su
continente geograficu europeu e in sa fascia de su Magreb. Sardegna 1 est puru
sa primu emittente rezionale a tennet una fly satellitare chi li cunsentet de
trasmittire in diretta.

In su 2004 s'emittente 'ennit rilevada dae s'imprendidore ozastrinu Giorgio
Mazzella chi operat una trasformatzione de s'azienda, non solu in termine de
contenutos, ma fintzas de tecnologias vidu s'imminente passaggiu a su digitale
terrestre. Aumentat su spatziu dedicadu a su folklore isulanu. Sempre in su 2004
Giorgio Mazzela bendit sas frequentzas analogicas de Sardegna 2 a Mediaset pro
su sviluppu de su digitale terrestre in s'isula.

Dae su 21 de austu de su 2006 Sardegna 1 hat stipuladu unu accordu chin 7 Gold
pro trasmittire sos programmas de sa syndication, in terra sarda, chi non podint
abbaidare in su passadu. Initzialmente Sardegna Uno trasmittiat solu una parte
de su palinsestu de 7 Gold, spetzettande sos spatzios destinados a sa
programmatzione locale; oe, chin s'avventu de su digitale terrestre, Sardegna
Uno est torrada a trasmittire a prenu regime, mentras unu de sos canales de su
mux Sardegna Uno est istadu destinadi cùmpletamente a 7 Gold.

Sardegna Uno trasmittit sos programmas suos in tottu s'Europa in su satellite
Hotbird, gratzias a s'emittente Sardegna Uno Sat.

Sardegna Uno hat dae sempre trasmittudu in diretta sas manifestaziones de
importu, religiosas e traditzionales de Sardinna, cumente sa Sagra de sant'Efis
in Casteddu, sa Cavalcada sarda in Thatari, sa Sartiglia in Aristanis, s'Ardia
de Santu Costantine in Sedilo, sa Faradda di li candareri in Thatari, e sa Sagra
de su Redentore in Nùgoro.



https://sc.wikipedia.org/wiki/Sapere_aude

Sapere aude! est una espressioni latina, chi bolit nai «atrivi a sciri!»; ma
s'interpretat puru commenti «tèngiast su coràgiu de usai su cerbeddu tuu!» o
commenti «tèngiast su coràgiu de connosci!». S'atestatzioni prus antiga s'agatat
in Orazio (Epistole 1, 2), in sa lìtera po s'amigu Massimo Lollio. Su poeta ddi
giait una pariga de cunsillus, totu cantus caraterizaus de sa filosofia de
s'aurea mediocritas. Unu de custus est su cumbidu a "si decidi a ndi bessiri
sàbiu" (v. 40), dedichendi•si a is istùdius e a is triballus onestus.

S'espressioni est bessia famosa gratzias a su filòsofu tedescu Immanuel Kant, ca
ndi fait su dìciu de s'Illuminismu e cundensat me in issa su messàgiu de cussu
processu istòricu-filosòficu.

In s'iscritu suu de su 1784, «Arrespusta a sa pregonta: it'est s'Illuminismu?»,
issu giait una definitzioni bessia famosa: "S'Illuminismu est sa bessida de
s'òmini de s'istadu de minoridadi chi issu depit imputai a sei atotu. Minoridadi
est s'incapatzidadi de usai su cerbeddu suu chentza de sa ghia de unu atru.
Imputàbili est a sei atotu custa minoridadi, chi sa càusa de issa no dipendit de
unu difetu de intelligèntzia, ma de sa mancàntzia de decisioni e de su coràgiu
de fai usu de su cerbeddu suu chentza essi ghiaus de unu atru. Sapere aude!
Tèngiast su coràgiu de usai s'intelligèntzia tua! Custu est su dìciu de
s'Illuminismu".



https://sc.wikipedia.org/wiki/Santu_Srabadoi_de_Sinnis

Coordinatas: 39°55′14.9″N 8°27′06.27″E﻿ / ﻿39.920806°N 8.451742°E39.920806;
8.451742

Santu Srabadoi de Sinnis est una biddighedda de sa provìntzia de Aristanis posta
a intru de su territòriu de su comuni de Crabas.

S'agatat in sa pati meridionalli de sa penìsua de su Sinnis a mesu caminu intra
de s'istàniu de Crabas e sa laguna de Mistras. Po ddu arribai si sighit po 8,5
kilometrus s'istrada chi de Crabas betit a Sant'Uanni de Sinnis. Sa bidda est
populada iscetis fachi a sa primu chida de su mesi de cabudanni, po sa festa de
su santu chi ddi giait nòmini. Po su restu de s'annu no est bìvida de nemus.

In is annus 60 de su '900 Santu Srabadoi est istètiu fatuvatu su set de cinimas
spaghetti-western, intra de custus su prus famadu est Giarrettiera Colt. Fentzas
a is annus '80, s'architetura de sa bidda sighiat a tenni medas de is mudàntzias
giadas po ddus girai. Intra de custas sa prus nodìa fiat su saloon, unu tzilleri
in istili western, chi est andau abruxau a primìtziu de is annus 90. Oi sa bidda
est istètia restaurada e tòrrat a tenni is tratus originallis suus.

In su 2003 su cumplessu Meganoidi d'at isceberada po nchi girai su video de unu
sìngulu insoru: Zeta Reticoli.



https://sc.wikipedia.org/wiki/Samugheu

Samugheo est una bidda de 3.509 bividores e s’agatat in sa Provìntzia de
Aristanis in sa Barbagia de su Mandrolisai.

Su sartu de Sammugheo est collocadu a 400 metros in s’artura de su mare,
allàcanat cun sa Barbayanna, cun sa Marmilla e cun su Barigadu. Su territoriu de
Samugheo s’estendet pro 80 chilometros, e sas biddas cussorgiales sunt: a parte
dee susu, Busache, Ortueri e Sorgono, a s’ala de manca cun Allai e Arruinas, a
parte de jossu cun Asuni e a s’ala de destra Atzara, Meana e Laconi. Est una
zona rica de binzas e tancas de laore, cun baddes e rios, cun sirbones e
crabiolos, crabas arestes e matzones, astores e abilas, sa punta prus arta de
totus sos montes, Monte Taccu, arribat a 660 metros de artura.

Est connota pro su tessinzu e s’arranda, pro sos bellos costùmenes de fèmina e
de òmine, ricos e bene repuntados. Su costùmene de s’omine est cumpostu dae sa
camisa, de linu o codone, dae sa berrita, de orbatze o pannetu nieddu, dae su
cosso, chi est repuntadu cun sos rollos azurros e interamente fatu de veludu
blu, dae su bragallitu (nomenadu chintzullu o ‘raga niedda) chi podet essere
fata de orbatze o pannetu nieddu, dae sas bragas biancas (o canudas) fatas de
linu o codone, dae sas cartzase a bortas nche fut fintzes su apotinu de orbatze
e velludu, e su gabbanu, longu-longu de orbatze niedda. Su dee sa fèmina est
meda bellu, cun sas chintas de orbatze niedda o rubia, sas chintas sunt duas: sa
‘e ‘nantis e sa ‘e palas. Sa ‘e palas est tenta a fni, e jughet fitas de seda, e
a su fundu unu rollu de seda birde, sa chinta ‘e ‘nantis, imbetzes, est totu de
orbatze, ma no est tenta, pro ite andat repuntada, e est rollada, custa puru,
dae seda birde. Jughet sa camisa, repuntada, e tenta firma dae su cropitu, de
brocadu o de velludu, cun rollos rubios, subra su cropitu e sa camisa andat
postu su Cipone, de brocadu nieddu, blu o druchesadu, e est a manigas longas. Su
liongiu fu' fattu in origine dea 11 mucadores, ma cun su passare de su tenpus
sunt passados a 4.

Sos ballos de sa bidda sunt: s’orrosciada, sa dantza, su ballitu, sos tres
passos, su passu torradu, su ballu sadru, sa treghenta, chi sunt sonados a
sonete, a fisarmòniga, trunfa, pitariolu, launeddas e cun su tenore.

In Samugheo s’agatant fintzes sos Mamutzones, sos ‘omadores, s’Urtzu, e su Carru
'e Santu Minchilleo, mascheras traditzionales de su Carrasegare samughesu.



https://sc.wikipedia.org/wiki/Salvatore_Cambosu

Salvatore Cambosu (Oroteddi, 1895 - Nùgoro, 1962) est istadu unu iscritore
sardu.

At fatu sos primos istùdios in Nùgoro, in ue at ledu sa maturidade clàssica e su
diploma de maistru de iscola elementare. At istudiadu in sas Universidades de
Pàdua e Roma chene mai si laureare. Torradu a Sardigna at insinnadu in unas
cantas biddas de s'ìsula, a pustis si nche tramudat pro semper a Casteddu.

Giornalista produtivu e impinnadu, osservadore atentu de sa realidade sarda, at
collaboradu cun giornales sardos e italianos comente "Il Politecnico", "Il
mondo", "Nord e Sud", "Ichnusa", "L'Unione Sarda".

S'òpera sua de importu prus mannu est Miele amaro (1954) definida dae sos
intelletuales sardos de su tempus, comente "su fatu prus importante de sa
crònaca literària sarda de sos ùrtimos deghe annos" (A. Pigliaru), "unu
bastimentu de ispètzias e de paristòrias, de contos, de mele e de poesia" (G.
Pinna), etc.

Si podent ammentare finas àteras òperas de Cambosu, comente Lo Zufolo de su
1932, Il carro publicadu a puntadas in su 1934 in L'Unione Sarda, Una stagione a
Orolai sinnaladu dae sa giuria in su prèmiu Grazia Deledda de su 1954.



https://sc.wikipedia.org/wiki/S%C3%B2rgono

Sòrgono est una bidda de sa Provìntzia de Nùgoro in su Mandrolisai, s'agatat a
700 metros subra su mare e jughet 1.761 bividores.

L'agatamus propriu in su centru geograficu de s'isula e podet essere cunsiderada
sa bidda sa prus importante de su Mandrolisai. Difatis b'est s'ispidale, sa
pretura, s'ufisciu de collocamentu, s'isetoria, e ateros servitzios de
riferimentu pro tota sa leada coment'e sas iscolas:

Sos nuraghes : Nurake Biru 'e Concas,Nurake Calamaèra , Nurake Costa 'e Feùrra,
Nurake Crastutòrro, Nurake Crebos, Nurake Crecos, Nurake Cungiau 'e su Crèccu,
Nurake Funtana Frida, Nurake Funtana Morta, Nurake Ghenna 'e Pranu, Nurake
Grùghe, Nurake Iscalas, Nurake Lò, Nurake Niu 'e Cròbu, Nurake Orrubiu, Nurake
Pastoreddu, Nurake Prànu, Nurake Santu Giàccu, Nurake Santu Perdu, Nurake Su
Angiu o Molimènta, Nurake Talalù, Nurake Talei, Nurake Tanca Sa Cresia, Nurake
Terriscana.

Zassos de 'idere Logu de mesania de sa Sardigna zassu Funtana de Meurra e
foresta Massanì, cheja fora de bidda de San Mauro chin sos “muristenes”, cheja
fora de bidda de santu Giagu, cheja fora de bidda Nostra Segnora de Itria,
foresta S.Loisu e-i s'oasi naturalistica in sa leada de Bardacolo (logu ue si
pesat su chervu sardu), foresta monte “Littu”, “Serra Longa”, funtana de “Perda
'e manza” .

Zassos culturales Museo de sa linna(in fase di allestimento), Istazione
ferroviaria de sa linea Casteddu-Sorgono (architettura de ingegneria ferroviaria
de sos urtimos 'e s'800 chi che colat in logos galanos e ispetaculares. Cantaru
Pisanu de su 1600 in su 'ighinadu “Funtana Lei”. B'at, pius de totu in su
'ighinadu “Forreddu”, paritzos esempios di architetura domestica aragonesa ;
Domo Carta 'e su 1600 propriedade Sias. Di istraordinaria bellesa sa cheja fora
'e bidda de S.Mauro chin su rosone de istile Pisanu pius mannu 'e tota s'Italia,
e-i sos "Muristenes" impitados sas dies de sa festa pro espositzione de sas
cosas fatas in su logu. Sa cheja 'e Santu Jagu, fata dae sos Romanos. La cheja
de s'Itria chi dae un'altaria dae pius a mancu de 1000 metres permitit una
panoramica istraordinaria.



https://sc.wikipedia.org/wiki/Rut%C3%A8nia_subcarp%C3%A0tica

Sa Rutènia subcarpàtica o transcarpàtica, connota fintzamentas che Rutènia
carpàtica, Ucraina transcarpàtica, Zakarpattia, Rusinko, Rus subcarpática o
Subcarpàtzia (in rutenu e ucrainu: Карпатська Русь, Karpats’ka Rus’; russu:
Карпатская Русь, Karpatskaya Rus’; in islovacu e cecu: Podkarpatská Rus; in
ungheresu: Kárpátalja; romunu Transcarpatia; polonesu Zakarpacie; yiddish
קאַרפַּאטן רוּס) est una regione pagu istèrrida de s'Europa tzentru-orientale
chi in die de oe currespondet pro sa prus parte a s'oblast de Transcarpàtia in
s'Ucraina otzidentale (in ucrainu: Zakarpats’ka oblast’). Su tzentru prus mannu
e cabulogu istòricu est Užhorod.

In s'istòria reghente sa regione at tentu dominatziones bàrias. Suta cuntrollu
de su Rènniu de Ungheria, fiat parte de s'Impèriu Àustro-Ungheresu fintzas a su
1918. Passada in manna parte a sa Cecoslovàchia durante s'epoca intre is duas
gherras mundiales, de su 1947 est istada parte de s'Unione Soviètica e de su
1991 est territòriu de s'Ucraina indipendente.

Partes minores sunt imbètzes galu territòrios de s'istremu orientale de
s'Islovàchia (printzipalmtente is kraj de Prešov e de Košice), de Lemkovyna in
Polònia e de Maramureş in Romania.

Sa Rutènia subcarpàtica s'agatat in su chirru danubianu de is Carpatzos, chi dda
ischirriant dislindadamente de sa Galìtzia polonesa e ucraina. Sa làcana
sud-otzidentale est mescamente linguìstica, cun àreas a majorias ungheresas.

Pro su chi pertocat sa cumponidura ètnica, s'agatant bividores ucrainos,
rutenos, lemkos (chi sunt de orìgine polonesa), ungheresos, islovacos, romunos,
bùlgaros e russos. Minorias prus pagu numerosas sunt bogomilos, hutsulos,
ebreos, rom e csango (custos etnicamente magiaros ma de fide ortodossa).

Sa populatzione atuale de s'oblast de Zakarpattya est cumposta de is grupos chi
sighint:

Unu peschentu de su 0.8% de sa populatzione (unas 10.000 pessones) si decrarat
rutenu. fintzas a chentu annos faghet is bividores ungheresos e tedescos
rapresentaiant galu rispetivamente su 26% e s'8%, is bividores ebreos in antis a
sa segunda gherra mundiale fiant unu 13%.



https://sc.wikipedia.org/wiki/Queens_of_the_Stone_Age

Is Queens of the Stone Age sunt unu cumpressu rock americanu formadu in su 1996,
chi benet de Palm Desert, in Califòrnia.

Nde faghet parte su fundadore Josh Homme (boghe, ghitarreri, pianista), Troy Van
Leeuwen (ghitarra, tastiera, tumbarinos, segunda boghe), Dean Fertita (tastiera,
ghitarra, tumbarinos, segunda boghe). De pagu s'est azuntu Jon Theodore
(tumbarinos).

Formados a segus de s'iscontzu de sos Kyuss, in ue Homme fiat ghitarreri, is
Queens of the Stone Age naschent comente cumpressu heavy rock, ma creschent
andende a abratzare una manna bariedade de gèneres musicales e influèntzias. Ant
traballadu fintzas cun Billy Gibbons e Mark Lanegan.

Sa fundatzione de is Queens of the Stone Age est dèpida a Josh Homme. Cun
s'iscontzu de sos Kyuss, Homme s'aùnit a sonare cun is Screaming Trees chi sunt
in tour a Seattle e traballat cun medas artistas comente Matt Cameron, de is
Soundgarden e Mike Johnson de is Dinosaur Jr.

A s'iscomentzu registrant cun nòmene de Gamma Ray, ma esistet giai unu cumpressu
metal tedescu cun custu nòmene chi menatzat de ddis faghere càusa, duncas ddu
cambiant in Queens of the Stone Age (Reinas de s'Edade de sa Pedra). Custu
nòmene diat a bènnere de una frasa de Chris Goss, produidore a su tempus de is
Kyuss, chi registrende in su 1992 ddis aiat naradu: piciocos, bos àteros seis
comente sas reinas de s'edad'e sa pedra.

Su primu album, Queens of the Stone Age, est registradu iscetis de Homme e
Alfredo Hernàndez (issu puru ex-Kyuss), cun carchi agiudu de Chris Goss e
Patrick Hutchinson. Bessit in s'atòngiu 1998.

Pagu tempus a pustis de sa bessida Nick Olivieri (ex-Kyuss) lassat su cumpressu
in ue est sonende, is Dwarves, e s'aunit a Homme e Hernàndez. Sighet a issu su
ghitarreri Dave Catching.

In su 2000 bessit su segundu album, Rated R, cun medas musitzistas chi istant in
sa ròdia de Homme e Olivieri. Is criticas sunt bonas, prus pagu sas bèndidas.
Partint pro unu tour meda longu chi ddis permitet de si faghere fama.

In s'austu 2002 bessit s'album de tres, Songs for the Deaf. Pro sa
registratzione de custu album su cumpressu arretzit su cuntributu de
s'ex-Nirvana, Dave Grohl, e de s'ex cantadore de is Screaming Trees, Mark
Lanegan. Dave Grohl non sighet in su tour pro s'album, francas carchi cumparsada
in is festivals e torrat a su progetu suo cun sos Foo Fighters. In logu suo
arribat s'ex-Danzig, Joey Castillo. A primìtziu depet iscetis sonare in su tour
europeu ma at pois a abarrare comente mermu firmu.

S'album est discu de oru in su 2003. Is singles No One Knows e Go with the Flow
diventant famados e meda trasmitidos in is ràdios e in su canale de telebisura
MTV.

In su ghennàrgiu 2004 Nick Olivieri est bogadu de su cumpressu, a pustis de is
datas de su tour in Australia. A nàrrere de Homme est pro ite diat èssere istadu
rebbestu cun sa picioca.

In su 2005 Josh Homme, Alain Johannes, Troy Van Leeuwen e Joey Castillo
registrant s'album de bator, cun titolu Lullabies to Paralyze, nòmene pigadu de
s'urtima cantzone de s'album cabudianu: Mosquito Song.

Mark Lanegan registrat iscetis carchi cantzone e cumparet in tour iscetis cando
cuncordadu. B'ant boghes chi cherent ca siat istadu issu puru bogadu de Homme,
ma comente at a espricare issu atotu, Lanegan est faghende isceti unu tour de
promotzione de s'album nou suo, Bubblegum.

Lullabies to Paralyze est dadu in internet in su freàrgiu 2005, e bessit
uffitzialmente in sos Istados Unidos su 22 de martzu, giampende a su postu de
chimbe in is crassìficas de Billboard.

In s'atòngiu de su pròpiu annu is QOTSA sighent is Nine Inch Nails in su tour de
Nord-America, chi sunt presentende s'album With Teeth. In s'ispetaculu de su 19
de nadale 2005, su ghitarreri de is Nine Inch Nails, Aaron North, sonat impare a
issos is cantzones  Monsters in the Parasol e Long Slow Goodbye.

Est semper su 2005 cando is Queens of the Stone Age faghent su primu album
live, Over the Years and Through the Woods.

In su cuntzertu chi su cumpressu daet a su Wiltern Theatre de Los Angeles, Homme
cantat fintzas cun John Garcia, ex boghe de is Kyuss. Impare sonant tres
cantzones de is Kyuss, pretzisamente Thumb, Hurricane e Supa Scoopa and Mighty
Scoop.

In su mese de làmpadas 2007 est pubricadu s'album de chimbe, Era Vulgaris, ma
giai in antis de sa bessida sunt istados isceberados duos singles: Sick, Sick,
Sick e 3's & 7's. In su 2008 bessit puru su single Make It Wit Chu.

In su 2010 bessit sa segunda editzione de s'album Rated R e in su 2011 sa de su
primu, Queens of the Stone Age, cun s'azunta de carchi cantzone.

Su 4 de làmpadas 2013 bessit ...Like Clockwork. Pro custu album torrat Dave
Grohl chi sonat chimbe cantzones, e bi pigant parte medas artistas, intra custos
fintzas s'ex bassista Nick Oliveri.



https://sc.wikipedia.org/wiki/Prima_rep%C3%B9blica_ispagnola

Sa Prima repùblica ispagnola fiat proclamada su 11 de freàrgiu de su 1873 dae sa
majoria de su parlamentu. Sa die in antis su re Amedeu su I aiat abdicadu. Sa
repùblica aiat tentu durada de 23 meses, fintzas a su 29 de nadale de su 1874 in
sos cales aiat mudadu chimbe presidente: Estanislao Figueras, Francisco Pi i
Margall, Nicolás Salmerón, Emilio Castelar und Francisco Serrano Domínguez.

Sos republicanos aiant pranificadu s'istitutzione de una repùblica federale,
progetu però chi no fiat abiadu dae luego, sende chi fiat previdida sa
cunvocatzione de una costituente de sas Cortes, chi poderet progetare sas
caraterìsticas de sa federatzione. Non prus, sos radicales punnaiant a sa
formatzione de una repùblica unitària, de manera de nche pònnere sos partidos
s'unu contras de s'àteru suta ghia issoro. A primìtziu sos radicales fiant foras
de sos postos de cumandu e durante su perìodu de su Carlismu e de sa
rivolutzione de su 1868 s'agataiant alliadoscun àteros grupos isolados.

Sas cuntronos in s'esèrtzitu, sos isfortzos de ischirriare s'istadu in una
cunfederatzione de repùblica soberanas, sa cunditzione instàbile chi s'agataiat
in Bartzellona, sos cumproos fallidos de fàghere unu corpu de istadu, is punnas
a fàghere sa rivolutzione a traessu de Prima Internatzionale, s'iscassia de
legitimidade polìtica e is cunflitos internos a sa dirigèntzia, aiant
indebilitadu sa repùblica meda in presse. De facto aiat agabbadu de esìstere dae
su 3 de ghennàrgiu de su 1974, cun su unu guvernu ghiadu dae su generale de
Madrid Manuel Pavía, chi fiat formadu bogende·nche a foras totu sos partidos, a
parte sos Cantonalistas e sos Carlistas. Sos monàrchicos e sos republicanos si
fiant opostos a sa ghia de sos radicales unidos e de sos costitutzionalistas,
chi fiant però solos grupos capatzos de guvernare. Custu fatu poniat su guvernu
issoro in una cunditzione de instabilidade manna. Fiat duncas formadu unu
guvernu nou dae su generale Francisco Serrano Dominguez, mancari custu èsseret
petzi una formalidade, sende chi sas Cortes si fiant como mai iscontzadas. Sas
fortzas carlistas fiant intertantu lòmpidas a ammanniare ulteriormente sos
territòrios controllados dae issas.

Sos monarchistas aiant chircadu aprigu in Alfonsu su XII, fìgiu de sa reina
Isabella II e si fiant organizados suta Antonio Cánovas del Castillo. In custu
perìodu sa repùblica aiat sighidu a s'agatare, fintzas a cando su generale de
brigada Arsenio Martínez-Campos impare cun s'esèrtzitu, su 29 de nadale si fiat
refudadu de mòvere contra Alfonsu. Su guvernu aiat torradu a si unire detzidende
pro a fine de sa repùblica e sa restauratzione de sa monarchia borbònica, cun sa
proclamatzione de Alfonsu su XII che re.



https://sc.wikipedia.org/wiki/Porajmos

Su genotzìdiu rom o olocàustu rom, connotu fintzas che porajmos (pronuntziadu:
IPA: [pʰoˈɽajmos], cun signìficu de devastu, istragu), o Samudaripen (signìficu
literale: totu mortos), est istadu una istimpida posta in atu de su guvernu de
sa Germània nazista e de sos alliados suos durante sa segunda gherra mundiale,
in s'intentu de nch'isperdere su pòpulu rom de s'Europa.

Mancari su fatu est istadu discoidadu pro meda tempus, sos rom sunt sa segunda
populatzione europea vìtima de istermìnios ratziales pro manu de sos nazistas.

Suta sa ghia de Adolf Hitler siat ebreos, siat rom fiant definidos in sas Leges
de Nurnberg che inimigos de s'istadu basadu subra sa ratza. Custos duos grupos
(e fintzas àteros) fiant ogetu de polìticas de persighida simbillantes, chi los
ant jughidos a curtzu de s'annichilamentu totale in totu sos territòrios
ocupados de sas tropas nazistas.

Subra sa cantidade de vìtimas de etnia rom dèpidas a sos crìmenes de sa segunda
gherra mundiale non b'ant datos tzertos sende chi fiant unu grupu ètnicu pagu
organizadu e insertadu in sa sotziedade; de sos carculos si nde contant unu
nùmeru intre 220.000 e 1.500.000. Sa Germània Uesta in su 1982 at reconnotu
formalmente chi contra de sos rom siat istadu ordingiadu unu genotzìdiu.

Su faeddu porajmos no est de agradessimentu intre unos rom chi bivent in sos
Balcanos e in Rùssia, sende chi in sos dialetos issoro custu cheret nàrrere
«isfloramentu». Prefèrint duncas s'impreu de «Samudaripen» o de «Kali Traš».



https://sc.wikipedia.org/wiki/Patricia_Hearst

Patricia Campbell Hearst (nàschida su 20 de frearzu de 1954), como cunnota
comente Patricia Campbell Hearst Shaw, est un'amerigana sechestrada in su 1974 e
posteriormente cundennada a presonia pro un'isrobatòriu realizadu paris cun sos
sechestradores suos. Pro custa resone, su casu suo est cussideradu dae medas
comente unu de sìndroma de Istogorma.

Patricia Hearst est sa neta de William Randolph Hearst, unu mannatu de
s'imprentadoria obitadu. In su 1974, Patricia Hearst aiat balanzadu pobularidade
addaghi fiat istada recatada dae su grupu terrorista de sos simbionesos, a su
cale si fiat aunida posteriormente. Hearst fiat istada detènnida a pustis de
leare parte a un'isrobatòriu de banca cun àteros membros de s'organizadura
terrorista, e aiat coladu duos annos in sa presone finas a cando sa cundenna sua
fiat istada cummutada dae Jimmy Carter su presidente. In su 2001, fiat istada
agrassiada in manera definitiva dae Bill Clinton su presidente, in s'ùrtimu atu
ufissiale realizadu dae custu ùrtimu in antis de dassare sa Domo Arba.



https://sc.wikipedia.org/wiki/Padre_padrone

Padre padrone. (tìtulu cumpletu: Padre Padrone. L'educazione di un pastore., in
sardu: “Babu mere. S'educatzione de unu pastore.”) est unu romanzu
autobiogràfigu de Gavinu 'e Ledda s'iscritore sardu de limba italiana. Fiat
istadu pubrigadu dae Feltrinelli s'imprentadore in su 1975 comente primu nùmeru
de sa filera (collana) “Franchi Narratori”. Su romanzu aiat bintu su prèmiu
Viareggio òpera prima e in su 1977 nche fiat istada bogada sa pellìgula
aderetada dae sos frades Taviani, ch'in su de 30 Festivales de Cannes aiat
bìnchidu sa Parma de Oro comente mezus pellìcula. Su libru est istadu bortadu in
40 limbas, peroe fartat galu como una bersione in sardu.

Su contu de Gavinu s'isvilupat in Siligo, una bidda de su de Tàtari, in una
famìlia de pastores massarzos. Su babu tirat a Gavinu dae s'iscola a sos ses
annos ebia pro chi l'azuet a miramentare su tazu in sas baddes de Baddevrùstana.
Aende assìstidu petzi pro pagas chidas a sa prima primària, Bainzu no ischit
galu nen legher ne iscrier: su babu lu cundennat, de fatu, a s'anarfabetismu.

In custa manera, Gavinu bàrigat sa pitzinnia e s'adolessèntzia cosa sua
traballende cun su babu e isuladu in intro de su crusu. Peroe bastante cantu
luego Gavinu at a cumintzare a chitare, a sa prima peri s'istùdiu de sa mùsiga e
in particulare de sa fisarmonica.

A cussizu de s'imparadore suo de mùsiga, cumintzat a istudiare pro lograre sa
lissèntzia de iscola primària de dischente lìberu, e b'at a resessire a pustis
de otenner su cussentimentu de su babu. Dae custu mamentu, Gavinu isvilupat
un'istima profunda pro s'istùdiu, e una boluntade lenta de s'emantzipare dae sa
cundissione sua de pastore anarfabetu allacanadu in unu cuntestu de
restinghidura e isulamentu. A su cumintzu, prebidet de emigrare a Olanda, peroe
custu prozetu disintzertat. In su 1958, s'allistat a s'armada marchende-si a su
cursu de insajadura de regrutos: cando dassat sa Sardinna, ischit a cantu carchi
paraula de italianu; cando no ischit responder adeguadamente a sos cumandos de
unu superiore, nch'essit cun unu “¡Sennorèi!”. Istudiende e traballende die e
note, arrimadu dae una boluntade intzacarràbile, azuadu dae unu superiore e dae
unu cummilitare, mezorat in modu notàbile s'italianu suo, lograt sa lissèntzia
de iscola segundària de dischente lìberu e devenit serzente radiumontadore inche
s'iscola de trasmissiones de sa Cecchignola in Roma. In su 1962, s'alliberat dae
s'armada e torrat a Sardinna pro sighire a istudiare.

S'alliberamentu militare est disaproadu meda dae su babu. A Gavinu lu zuigant
presùmidu, ca pro neghe de s'ambissione sua dassat su traballu de serzente chi
li diat aer garantidu seguràntzia e una bida dinnitosa. Su babu si tzocat cun
Bainzu diferentes bias, chirchende de l'imbarare in s'istùdiu: “¡Zinnasiale!
¡Una paraula chi non mi trampat!”. Peroe Bainzu sighit a istudiare. In su 1964,
lograt su bachilleratu cràssigu e acontessit su tzocu inevitàbile cun su babu:
Bainzu, difatis, si rebellat e rebèndigat s'autonomia sua pròpia, chirchende de
crarire a su babu sa bisura sua de su mundu e sos prozetos suos. A pustis de su
tzocu, finas fìsigu, intre duos òmines e duas cuntzibiduras de su mundu, Bainzu
abandonat torra sa Sardinna.



https://sc.wikipedia.org/wiki/Padania

Padània est unu atteru nùmen pro inditàre sa Badde de su Po, su prànu prus mannu
de s'Italia de su Sùsu.

S'azettìvu padàno, chi bènit dae Padus, su nùmen latinu de su rìbu Po, est
cumpàrtu in su sèculu de XIX. In su sentìdu geograficu ebbìa, chin su favèddu
"Padania" est a inditàre sa Badde de su rìbu Po. Sas repùbricas frantzèsas in
epoca napoleonica chi bi aìan fundàu in s'Italia de Sùsu, difàtis, cumprendìan
sa Repùbrica Cispadana e sa Repùbrica Transpadana, sichìnde sa moda frantzesa de
dare a sos sartos su nùmen issòro a tuccàre dae sos rìbos de abba. Sa Regio XI
de sos romanos anticos la an muttìa fìntzas Regio XI Transpadana in sa
literadùra academica solu in sos seculos chi nos sun a cùrtzu.

Fìntzas si "Padania" si imprèat mascamènte pro inditàre s'Italia de Sùsu, est a
ammentàre puru chi, stricto sensu, no nde fàchen parte sa Badde de Aosta, su
Trentinu e su Tirolu de Zòsso, su Friuli-Venetzia Giulia, una parte manna de su
Venetu, sa Romagna, sa Toscana, Marche e Umbria.

Dae sos annos '60 in sùsu, su giornalista Gianni Brera at impreàu su favèddu
"Padania" pro inditàre tottu su trèttu chi, a sos tempos de Catone su Betzu, fit
sa Gallia Tzisalpìna. Sèmper in cussu periodu, su vocabulu fit tèntu in
cunsideru comènte sinònimu sìmpre de sa Badde de su Po e, de gài, posta puru in
Enciclopedia Universo in su 1965 e in su Ditzionàriu italianu Devoto-Oli de su
1971.

Su primu politicu a fàcher imprèu largu de su favèddu est istàu Guido Fanti,
politicu de su Partidu Comunista Italianu chi est istàu presidente de
s'Emilia-Romagna dae su 1970 a su 1976 e chi, ind un'intervista chin La Stampa,
pro paràre fronte a su potere tzentrale aìat propòstu de fravicàre una
macroregione chi cumprendìat su Venetu, sa Emilia-Romagna, sa Liguria, su
Piemonte e sa Lombardia.

In su 1990 Gianfranco Miglio, unu issentziàdu politicu fentomàu meda, aìat
iscrìttu unu lìberu chin sa pùnna de acontzàre sa Costitutzione. A pàrrer de
Miglio, sa Padania (chi tènet in intro chimbe regiones: Venetu, Lombardia,
Piemonte, Liguria e Emilia-Romagna) dìat èsser istàda una de sas tres
macroregiones chi fàchen s'Italia, impàre a Etrùria (Italia tzentrale) e
Mediterrànea (Italia de Zòsso): sas regiones autonomas aìan tèntu s'autonomia
issòro, chène fàcher parte de cussas tres macroregiones.

In su 1993 Robert D. Putnam, unu issentziàdu politicu de s'Universidàde de
Harvard, aìat iscrìttu unu lìberu intitulàu Making Democracy Work: Civic
Traditions in Modern Italy ("Facher Funtzionàre sa Democratzìa: Traditziones
Tzivicas in s'Italia Moderna"), in ube su "tzìvile Nord" de s'Italia lu fàchen
sas traditziones dèpias a s'influèntzia de s'edade comunale in su seculu de X.
Sa teoria de Putnam la at reconnòtta Stefano B. Galli, unu issentziàdu politicu
padanista, comènte fonte pro nàrrer itte est sa Padania. Isse che pònet in intro
fìntzas sas regiones de sa Toscana, Marche e Umbria ca, a pàrrer suo, pàris chin
s'Italia de Sùsu cumpàrtin sa matessi traditzione tzivica.

Gilberto Oneto, unu dissìpulu de Miglio, at fattu chìrca manna a pìzu de sas
traditziones e curtura de su Nord pro bi atzapàre una carchi evidentzia de
s'esistentzia de sa Padania. Fìntzas s'istoricu e limbìsta Sergio Salvi at
difèsu su cuntzèttu de Padania. S'esistèntzia ebbìa de una "natzione padana",
peròe, la an criticàda in medas, a cumintzàre dae su Sotziu Geograficu Italianu
e s'istoricu Paolo Bernardini, chi est imbètzes pro apozàre su natzionalismu
venetu. Angelo Panebianco, atteru issentziàdu politicu, at affìrmau chi, mancàri
chi no sìat galu in locu una "natzione padana", custa dìat pòder puru naschìre
in benidòre. postu chi tottus sas natziones sun un imbèntu istoricu-politicu.



https://sc.wikipedia.org/wiki/Otzitania

Sa Otzitània (in otzitanu Occitània [utsi'tanjɔ], [uksi'tanjɔ], sicundu sa norma
classica, Óucitanìo sicundu cussa mistraliana) o, prus pacu intesu, Pays d'Oc ,
est una rezone istorico-zeografica de s'Europa chi non la defìnin làcanas
politicas e si at isvilupàu in Frantza de zosso, prus atteros trettos
zeograficos, a làcana o nono.

Est unu trettu chi tenet connotassiòne mescamente limbistico-filolòzica, est a
nàrrer chi si fundat in supra de sa limba otzitana o limba d'oc, bènnia dae
s'otzitanu anticu o proventzale. S'otzitanu non si depet peròe cunfunder chin su
francuproventzale (arpitanu), nén chin su frantzesu, mancari chi facan parte de
sa matessi camba noulatina e galloromanza.

Custas limbas sun naschias chin sa latinitzassiòne de sa Gallia tardu-antica e
medievale (prus o mancu dae su seculu de IV a cussu de XII), chin faveddos
latinos ammisturàos a atteros franco-gallicos. Oje in dìe, custas limbas sun de
interessu mannu pro sos filologos, e cada istadu in ube si faveddan las at
reconnottas. Sa limba otzitana fit in imprèu de sa poesia trobadorica, sa forma
de literadura naschia in sa rezone de Acuitania in su seculu de XI e, prus a
tardu, diffùndia in bona parte de Europa. A cumintzare dae su seculu de XV, su
distinghimentu zeograficu fit supratottu limbisticu, pro la marcare in cuntrastu
sìat chin sa limba tzentru-orientale de sas Alpes Graias, in ube si chistionabat
unu francuproventzale settentrionale de lùmen "arpitanu", sìat chin sa Frantza
de sùsu, in ube si faveddabat imbètzes sa limba d'oil, est a nàrrer sa "mama" de
su frantzesu modernu.



https://sc.wikipedia.org/wiki/Ofelleria

S'ofelleria est una parte de s'arte coghinale, cunsagrada iscrusivamente a
s'amaniadura de alimentos durches comente siant ofellas infertzidas, ofellitas,
turtas, pistocos, pralinas, tziculateddos, candidos e àteros de sa casta.
S'ofelleria est un'arte chi pertenet in manera ispetzìfiga a sa tradissione
coghinale europea e a sas tradissiones chi si sunt zeneradas dae issa, che
s'amerigana o sa criolla.

Custa arte at tentu un'ispainadura cussideràbile in sos ùrtimos bator sègulos e
in cuncomitàntzia cun un'agatabilidade prus manna de unos cantos ingredientes in
su mercadu, prus chi totu su tzùcaru. Difatis, s'elementu durche fiat abarradu
pro sègulos derivadu dae sa frùtora, dae su mustu e in particulare dae su mele,
chi fiat annantu comente ingrediente de cumpretamentu a medas àteros. A inghìriu
de s'annu 900 a.p.d.C, su mele fiat istadu acostazadu dae su tzùcaru de
cannamele, importadu comente ispètzia dae sos territòrios àrabos. Petzi moende
cun su 1500, su tzùcaru est importadu dae sas Amèrigas devenende un'ingrediente
prus comunu. Su tzùcaru de biarava at a renner autònoma s'Europa in s'amaniadura
de durcarias a petus de sas importaduras. Custu at a amenguare profundamente sos
costos e at a dare un'impèllida notàbile a sa produssione durcale, chi aiat
cunnotu un'isprosura cun onzi règula definende s'autonomia sua pròpia in
cumparadura cun sa gastronomia intentada a livellu grobale.



https://sc.wikipedia.org/wiki/Nuraghes

Sos nuraghes o runaghes (in logudoresu, in campidanesu si naran nuraxis) sun
fraigos de fromma conica fattos de pedra, chi s'agatan petzi in sa Sardigna, de
unu fonte prestu de 8000 (ma medas sun istados dirrutos, massimu in su periodu
de dominatzione piemontesa, e s'agatan solu istigas de sos fundamentos). Sos
prus mannos e imponentes furent costruidos appresu de su 1500 a.c. e poden
tennèr un altesa fintzas a 19m - ma est casi tzertu ca de printzipiu furent
calincunu metros prus mannos.

Sos nuraghes curriponden a una tipologia costruttiva, ma bi nd'at de divescias
frommas e mesuras, a segunda de s'impleu chi si nde faghiat. Difattis b'at
nuraghes monoturre, bilobados, cumplessos cun tres turres o battor, cun
bastiones, bi nd'at de tipu allongadu, ellissoidales, e gai sighinde.

Sun istrutturas chi calchi istoricu narat "megalitica", fattas cun roccas e
pedras mannas chi fintzas oe no ischimus cun cale tecnica pretzisa che las
altziaìant fintzas a su cuccuru de su fraigu. S'istruttura printzipale est
pretzisa in dogni nuraghe: sun torres (fintzas pius de una) cun bovida a falsa
cupola, cheret narrère chi intro sa bovida tenet una fromma de cupola, chi però
no si podet biere dae fora. Sa fromma esterna est a truncu de cono e si pensat
chi in sos nuraghes pius mannos giughian a subra una terrazza pro sa vedetta chi
s'acceraìat cun un'ispessia de ispassizzu de mesu metro bonu a fora de su corpus
de sa torre, mentre sos pius minores giughiant solu sa terrazza chi restaìat in
d'unu perimetru currispundente a cussu de sa torre.

Sa bovida de intro no fit una cupola comente la podimus pensare oe, cund un'arcu
a tottu sestu, ma fit de una fromma particulare: est infatti a sestu acutu e sas
forzas de su pesu de sas pedras no sunt isgarrigadas a terra cun particulares
cuntraffortes o istutturas gasi, ma faghen un'istruttura chi podimus pensare
casi chi si rezzat rizza a sa sola: sunt difattis tantos aneddos de pedra unu
subra a s'atteru e onzi aneddu no ruet a intro gratzias a fortzas chi si faghet
isse matessi: sas pedra no sun proriu de fromma regulare, ma las devimus pensare
unu pagu comente una pezza de casu segada a raggera e chena tzentru: sas forzas
chi nche tiran sas pedras a giosso e a centru sun cumpensadas dae sas fortzas
laterales de sas chi li sun attaccadas. Est custa particulare istruttura chi at
permissu a sos nuraghes de arrivire gasi bene cunservados fintzas a sos tempos
nostros e chi ancora oe nos faghen restare a bucca abelta.

No s'ischit ancora (mancari che sian colados casi 3500 annos dae tando) a itte
bisonzaìan: b'at chie narat chi fin istrutturas de difesa, chie narat chi fin
comasinos pro su trigu e su mandigu, chie narat chi fin sos casteddos in ue
istaìan sos res. Sa tesi chi paret pius giusta fintzas a como est cussa chi sos
pius mannos faghian de palattu reale e de casteddu pro sa difesa, mentre sos
pius minores chi sun fraigados a manera de los poder biere dae su nuraghe a
cultzu fin impittados comente istrumentu de avvistamentu de sos inimigos.

S'etimologia de sa paràula est intzerta, ma sa prus segura est dae nurra ca
cherìat narrer "muntone de pedras". Totus sos nuraghes giughen una janna ca est
semper orientada a sa matessi diretzione, ca meda bortas est a sud/oest. In
origine fian fattos po si nche abbadiare unu cun àteros tres, comente de agiudu
contraa sos inimigos.



https://sc.wikipedia.org/wiki/Muru_de_Berilinu

Su muru de Berilinu fiat una barrera fraigada moende cun su 13 de austu de su
1961, chi aiat partzidu sa tzitade de Berilinu in Alemània in duas tzitades
distintas cun su numene estu e uestu.

Sa barrera incruiat turres de bàrdia cullocadas a longu de muros mannos de
betone, chi furriaiant a inghìriu de un’arzola ampra (cunnota posteriormente
comente sa fasca de sa morte), sa cale cunteniat trintzeramentos contrabeìculos,
letos de fachiru e àteras defesas.

Su Brocu Orientale aiat atrogadu chi su muru fiat istadu pesadu pro protegher sa
pobuladura sua dae elementos fassistas chi cunspiraiant pro impeigher a sa
"boluntade de su pòbulos” de fraigare un’Istadu sotzialista in s’Alemània de
s’Estu. In sa pràtiga, su muru serviat a impeigher sas fuas massivas chi aiant
marcadu sa RDA e sos àteros paìsos de su brocu orientale comunista in tempus de
sa segunda pustisgherra.

Su muru de Berilinu fiat mutidu ufissiarmente su “baluarte de proteghidura
contrafassista” dae sas autoridades de sa RDA, sas cales representaiant chi
s’Alemània de s’Uestu probianu no èsseret istada galu denatzifigada
cumpretamente. Su cussizu comunale de Berilinu Uestu, dae bandas suas, lu
definiat su “muru de sa birgonza” e cundennaiat sas restringhiduras a sa
liberdade de moimentu pratigadas in s’estu. Paris cun sa làcana interna
interalemanna meda prus longa, chi demarcaiat sa frontera intre s’Alemània de
s’Uestu e sa de s’Estu, nche fiat cròmpidu a simbolizare su “telone de ferru”
chi aiat separadu s’Europa de s’Uestu e su brocu orientale in tempus de sa
gherra frita.

In antis de sa fraigadura de su muru de Berilinu, tres milliones e mesu de
alemannos orientales aiant istransidu sas restringhiduras a s’emigradura e aiant
dassadu sa RDA, medas de issos rugrende sa làcana dae Berilinu Estu e Berilinu
Uestu, dae ue podiant sighire biazu chirru a s’abarru de s’Alemània de s’Uestu e
àteros paìsos de s’Europa ponentesa. Intre su 1961 e su 1989, su muru aiat
impeìdu belle dessintotu s’emigradura narada. In su barigare de cussu tempus,
unas 5.000 pessones aiant proadu a si nche fuìre addae de su muru, e unas 600 de
issas fiant perèssidas in su tentativu.

In su 1989, una filera de mudamentos polìtigos raighinales fiat acontèssida in
su brocu orientale, assotziada a sa liberalizadura de sos sistemas totalidàrios
de su brocu naradu e s’erosione de su podere polìtigu in sos gubernos
pro-sobiètigos de sa Polònia e de s’Ungheria probianas.

A pustis de diferentes chidas de subuzu tzivile, su gubernu alemannu-orientale
aiant annuntziadu, su 9 de santandria de 1989, chi totu sos nassionales RDA
podiant bisitare Berilinu Uestu e s’Alemània Otzidentale. Turmas de
alemannos-orientales aiant rugradu su muru e si fiant apiligados a subra suo,
imitados dae alemannos-otzidentales a s’àtera ala in un’atmosfera festadora. In
tempus de sas chidas posterores, unu pùbrigu eufòrigu e cassadores de
amentighetes aiant dogadu partes de su muru; prus a tardu, su gubernu aiat
impreadu echipamentu industriale cun laser pro remoer su prus de s’abarru.

Su muru fìsigu in sese fiat istadu destruìdu belle a sa cumpreta in su 1990. Sa
ruta de su muru de Berilinu aiat isbagantadu su caminu a sa reunifigadura
alemanna, chi aiat tentu logu in manera ufissiale su 3 de santugaìne de 1990.



https://sc.wikipedia.org/wiki/Mezzogiorno

Mezzogiorno (in sardu a sa lìtera "Mesudìe") est su faveddu tradissionale pro
indittare tottu s'ala de zosso italiana, cumprendènde s'Italia meridionale e
s'isula de Sitzilia. Si podet nàrrer chi incrùat sas rezones amministrativas de
Abrutzu, Basilicata, Campania, Calabria, Puglia, Molise e Sitzilia. Calicunu bi
ponet fintzas sos trettos prus a zosso de su Latziu (est a nàrrer, sos
distrettos de Sora, Cassino, Gaeta, Cittaducale e Amatrice), ca fachìan parte de
su Rennu de sas Duas Sitzilias. Su faveddu lu at imbentàu pro primu Giuseppe
Garibaldi, cando fit a puntu de conchistare s'Italia de zosso.

Mancàri chi tènzat pacu itte bìer chin sas rezones italianas ja mentovàdas, a
bortas bi est sa Sardigna puru pro carculu istatisticu ebbìa.

Su Istituto Nazionale di Statistica (ISTAT) imprèat su vocabulu in sos traballos
suos pro indittare una de sas chimbe rezones istatisticas, ma bocàndeche a fora
sìat sa Sitzilia sìat sa Sardigna, chi prusaprèstu fachen parte de una rezone
istatistica a banda chi si nat Italia isulana.



https://sc.wikipedia.org/wiki/Marteddu_mec%C3%A0nigu

Su tèrmine marteddu mecànigu (naradu in su limbazu familiale marteddu
truncasfartos) ìnditat màchinas pertunghedoras a percutidura portàbiles chi
traballant alimentadas dae s’àera cumprìmida. Est impreadu, in mesu de s’àteru,
pro sa chimentadura de rocas o pro traballos de pertunghedura de sa superfìtzie
caminale.

S’assione de su marteddu mecànigu podet essere cumparada cun sa de unu marteddu
e unu puntzotu. Su marteddu est custituìdu dae un’elementu chi est sutapostu a
unu moimentu periòdigu arternadu dae bandas de s’àera cumprìmida chi est imbiada
cun prensu bariàvile peri su tempus, determinende s’iscostiamentu suo in fatu de
sas fortzas de prensu chi assionant in sa superfìtzie de su marteddu. Su
puntzotu est custituìdu dae una pèrtiga de metallu (aina) a sa cale est
tramudadu s’impursu de su marteddu e chi torrat a sa posissione sua inissiale
gràssias a una molla. S’àera cumprìmida pro assionare su marteddu mecànigu est
dispensada zenerarmente da unu cumprimidore portàbile ghiadu dae unu motore
diesel o benzina in su casu de marteddos minores.

S’istrèpitu zeneradu dae sos marteddos mecànigos fùrriat a inghìriu de 100
deghibèlios finas a una distàntzia de unos duos metros, pro custa resone est
pretzisu a impreare auriculares ispetziales de proteghidura. Sos istrobos
auriculares eventuales sunt evidentziados dae sa cumparta de acufenos.

Sas bivraduras repìtidas a sas cales sunt sutapostos sos operadores nche podent
zugher a formas tìpigas de su sìndrome de Raynaud (un’istrobu basculare
particulare in ue sos pòdighes resurtant in colore arbu o biaitastru) a una
sìndrome de su tunnel carpale.



https://sc.wikipedia.org/wiki/Maria_Luisa_Busi

Maria Luisa Busi (Milanu, 24 de martzu de su 1964) est una ziornalista,
presentadora e narradora telebisenca, gasi che un'iscritora italiana.

Nàschida in Milanu, peroe crèschida in Casteddu (fiat arribada a sa Rai a pustis
de traballare pro s'emissora sarda Videolina), est ziornalista, imbiada
ispetziale e narradora de su Td1 de sas otu de sero, gasi etotu che redatadora
cabu tzentrale de s'ufìssiu redale “Ispetziales” de su Td1. Cun sas relatas
suas, at contadu sa realidade de sas presones italianas, sa cundissione de sos
malaidos cherveddales, sas iscravuras migratòrias noas, sas poberesas noas e
antigas. Est sindigalista, cussizera nassionale de sa Federadura Nassionale de
s'Imprenta Italiana (FNII). Est cojuada dae su 24 de làmpadas de 2.004 cun
Riccardo Chartroux su ziornalista de su Td3 e tenet duas fizas, Beatrice
nàschida in su 2.003 e Luce nàschida in su 2.006. In su 1.998, at interpretadu
sese etotu in sa pellìgula “Urogallu” cun Carlo Verdone.

In su santandria de 2.010, nch'est essidu su primu libru suo “Noas malas”, in ue
faeddat de s'isperièntzia sua in sa Rai e de comente siat mudada sa manera de
pratigare su ziornalismu, discuidende sos probremas de sa zente e faghende-si
semper prus posturadu dae su puntu de bista polìtigu. In su libru, in mesu de
s'àteru, contat comente Silvio Berlusconi in su 1.992, in tempus de
un'interbista pro un'oferta de traballu paris cun Gianni Letta, l'aiat narada
“unu buconeddu bonu”.



https://sc.wikipedia.org/wiki/Malu_entu

Malu 'Entu (in italianu Mal di Ventre) est un'ìsula de su Mari de Mesu chi est
posta 7 km (3,5 mìglias marinas) a illargu de sa Peninsula de su Sinis, in sa
costa tzentru-otzidentali de sa Sardigna. S'agatat in sa Provìntzia de Aristanis
a intru de su territòriu de su comuni de Crabas. De su 1997 est parti de s'area
mania Peninsula de Sinis-Insula de Malu Entu.

Sa tradutzione in limba italiana de su nòmini, chi torrat a coa a su sèculu de
19, si depit a su dominadori piemontesu e non correspondit in significau cun su
chi tenit in sadru, sendi istetia fata chentza critèriu limbìsticu e filolòzicu.

Chi su nòmini in sadru est istetiu giau po su 'entu meda forti de maistrai a chi
s'isula est sugeta, su in italianu cherit narri in sadru daori de brenti . Est
prus a prestu possibile chi sa tradutzione fessit fata chirchendi de agatare una
simbillàntzia genèrica intra is sonus de is fueddus in is duas limbas.

Esemprus de furriaduras fantasiosas in is nòminis de localidadis nd'at de su
restu àturus in Sardigna (unu esempru intra tantis est s'apendìtziu de su
Margine Rosso, in su comuni de Cuartu Sant'Aleni, chi est una furriadura chi
pagus acàpius agatat cun su nòmini sadru de Marxiani Rubiu).

In su mesi de austu 2008 s'ìsula, chi non tenit bividoris, est diventada nodia
po essi istètia ocupada de unu grupu indipendentista guidau de Sarbadori Meloni
( prus connotu comente Doddore Meloni), cun s'obietivu de otènni su
riconnoschimentu internatzionale de s'isula comente Repùblica de Malu 'Entu.
Meloni at mandau su progetu suu siat a is Natziones Unidas, siat a su chi
insaras fiat presidente se su cunsizu de is ministrus italianu, Silvio
Berlusconi, e at dimandau a su comuni de Crabas sa residèntzia in s'ìsula po
giai una signìficu prus forti a s'intentu suu. Intra atras cosas at fatu fintzas
coniare banconotas cun sa fachi sua, chi beniant a essi moneda de s'istadu. In
su grannazu de su 2009 una lòmpida de su corpus forestali, de su càstiu
ambientali e de sa capitaneria de portu, at fatu isbarratzai is
indipendentistas, cun imputu fintzas de ai addanniau s'ambienti e de ai ismaltiu
illitzitamente aighinzu chi aiant fatu in is mesis de ocupatzioni de s'ìsula.

Malu 'Entu in beridade fiat zai istetia a su tzentru de unu cumplotu separatista
in is annus 80, a òpera de is grupus indipendentistas sardus de s'època. Segundu
atrus però no fiat unu cumplotu indipendentista ma unu imbentu de is servìtzios
segretos italianos po ghetare iscretia in su movimentu sardista chi si fiat
isvilupendi in cussus annus.

Zeolozicamente s'ìsula est meda antiga e rappresentat un relittu de sa prus
remota orozenesi Sardu-Corsa chi hat dividiu definitivamenti is duas insulas
gemellas de s'àrea intra s'attuali Catalugna e sa Provenza, comenti testimonzant
is formatzionis impedradas de cristallus de quarzu de sa fini de su Mesuzoicu.



https://sc.wikipedia.org/wiki/Luigi_Miraglia_(latinista)

Luigi Miraglia (Nàpoli, 28 de Santu Gabine de su 1965) est unu latinista e
filologu classicu italianu.

Sicundu a su paperi The New Yorker, isse est s'omine chi faveddat sa limba
latina cun prus abbilesa in su mundu.

Isse est de s'ereu de Luigi Miraglia, filosofu de su deretu e sindicu de Napoli
in su 1901. A pustis de picare sa maturitate classica in su litzeu Umberto I de
Napoli, in sa matessi tzitate attendet su cursu de lìteras classicas in
s'universitate Federico II, in ube at tentu sa laurea cund una tesi iscrita totu
in latinu; dapoi est resessitu a tenner su dottoratu de chirca in filolozìa
classica in s'universitate de sos istudios de Salerno.

In su 1986 est bènnitu a èsser direttore de su fozu Il trifoglio e, in su 1989,
consulente didatticu pro su European Language Institute de Recanati.

Dae su 1996, est direttore de s'Accademia Vivarium Novum, chi a primu tenìat sea
in Montella (Avellino) e, dae su 2009, in Roma. In sa tzitate irpina, in prus,
at imparatu italianu e latinu a sos dischentes de su litzeu issientificu
"Rinaldo d'Aquino". At ammanizatu prus bortas e direttu cumbènnios
internatzionales in supra de comente si imparen sas limbas classicas, de
s'umanesimu e de su sinnìficu e balore issòro in die de como.

Dae s'annu accademicu 2009-2010 est mastru de elementos de allega latina e
Latinitas viva in sa facultate de Literas Cristianas e Classicas (Pontificium
institutum altioris Latinitatis) de s'Universitate Pontificia Salesiana de Roma.

Nche at fatu intrare in Italia e fatu pro su grecu anticu puru su "metodu
natura" de Hans Henning Ørberg pro s'imparu de su latinu.



https://sc.wikipedia.org/wiki/Luigi_Ciotti

Luigi Ciotti (Pieve di Cadore Belluno, 10 de cabidanni 1945) est unu preideru,
giornalista e attivista italianu. Emigradu in su 1950, cun sa familia, dae sa
provintzia de Belluno a Torino, finit sos istudios in su seminariu de Rivoli
(TO) e benit ordinadu preideru in su 1972. In su 1966 criada su Gruppo Abele,
organizzatzione chi operat a s'internu de sos carceres minoriles e aggiuat sas
vittimas de sa droga. In su 1982 naschet su coordinamentu natzionale de sas
comunidades de accoglientzia su CNCA.In su 1986 Ciotti diventat su primu
presidente de sa Lega italiana per la lotta contro l'AIDS (LILA), fundada dae
Franco Grillini e ateros.

In su mese de frealzu de su 1993 pubblicat su primu numeru de su mensile
Narcomafie e i su 25 de martu de su 1995 fundat s'associatzione Libera, una rete
chi coordinat pius de 700 associatziones e gruppos sia locales che natzionales
chi lottant contra a sa mafia. Su 1 de triulas de su 1998 rezidi in Bologna sa
laurea honoris causa in Scienze dell'educazione.



https://sc.wikipedia.org/wiki/Ludwig_Mies_van_der_Rohe

Ludwig Mies van der Rohe (Aquisgrana, 27 de martu 1886 – Chicago, 17 de austu
1969) est istadu unu architeto e designer tedescu.

Ludwig Mies van der Rohe, naskidu Maria Ludwig Michael Mies fit unu architeto
tedescu naturalizzadu americanu, dae totu in genere est jamadu Mies.

Ludwig Mies van der Rohe, umpare a Walter Gropius e Le Corbusier, Frank Lloyd
Wright e Alvar Aalto est cunsideradu unu de sos pionieres e mastros de
s'Architetura Moderna.

Su padiglioni tedescu, connottu mellus comenti padiglioni de Barcellona est una
de is operas prus importantis de van der Rohe, pensau e fatu po s'esposizioni
universali de Barcellona de su 1929. In su padiglioni s'architettu at postu
calincuna cosa noa comenti sa pranta libera e is spazius fluentis.

A s'acabu de sa prima gherra mundiali, e de sa reprendia economica ca iat sighìu
su pranu Dawes de su 1924, in ddunu tempus no meda bellu, cust'opera depiat
rappresentai sa noa Germania, democratica, a in antis in sa cultura, erricca e
ca castiada a sa paxi.



https://sc.wikipedia.org/wiki/Luciano_Vendemini

Luciano Vendemini (Sant'Arcangelo di Romagna (Rìmini), 11 triulas 1952 – Forilì,
20 frearzu 1977) est istadu unu canastrista italianu.

Orizinale de Santu Ermete, unu trighinzu de Sant'Arcangelo di Romagna, Vendemini
fiat istadu tramudadu a zòvanu a sa Pallacanestro Cantù, zoghende finas in
s'echipa regulare a pustis de un'imprèstidu a sa Saclà Asti in sa Sèrie B. In su
1973, fiat istadu contratadu dae sa Sebastiani Reti pro sa summa de 100
milliones de francos betzos, retzende in su matessi annu finas sa prima
cumbocadura a s'internassionale italiana. In Reti fiat arreadu pro tres
istajones, finas a cando fiat coladu a s'Auxilium Turinu.

Fiat mortu istuturadu dae unu malistare repente in su Palasport Villa Romiti de
Forilì pretzisamente in tempus de s'antiscaentamentu de sa partida intre
s'echipa logale e sa turinesa.

A dies de oe, zughet su nùmene suo su Palasport Flaminio de Rìmini. S'istrutura
fiat istada inagurada in su 1.977 pretzisamente cun un'amigàbile disputada intre
sa Sarila Rìmini e sa ChinaMartini Turinu in memòria de Vendemini.



https://sc.wikipedia.org/wiki/Luciano_Berio

Luciano Berio (Imperia, 24 santuaine 1925 – Roma, 27 de maiu 2003) est istadu
unu musicista e composidore italianu de mùsica contemporanea e elettroniga.

Aiat imparadu a sonare su pianuforte dae su babbu e dae su nonnu. In sa Segunda
Gherra fit istadu arruoladu e sa prima die si fit feridu cun d'una pistola.

Poi 'e sa gherra, Berio aiat istudiadu in su conservatoriu de Milano cun Giulio
Cesare Paribeni e Giorgio Federico Ghedini. Sigomente non podiat faghet sa
carriera comente pianista, pro sa ferida a sa manu, Berio seberat de si
cuncentrare in sa composizione. Su primu pezzu sou benit rappresentadu
publicamente in su 1947.

In custu periodo connoscheit sa muzere, sa mezzosoprano americana de origine
armena Cathy Berberian. Medas de sas compositziones suas sunu influenzadas dae
su tipu de oghe de sa muzere. Sempre cun sa muzere aian curadu una serie de
interpretaziones de mùsica populare cumpresa sa mùsica sarda. Sunu de su 1964
sos Folk Songs, chi est unu de sois trabaglios suos pius connottos e eseguidos,
iscrittos pro sa muzere, in cui aiad elaborados canto populares de varias partes
de su mundu (Istados Unidos, Armènia, Italia, Frantza, Azerbaigián).



https://sc.wikipedia.org/wiki/Lista_de_trib%C3%B9_nuraghesas

Acò una lista de tribù nuraghesas, postas in accordu de sa provintzia latina o
su trettu in ube vivìan. Calicuna est una tribù, atteras sun prusaprestu unu
grustu de tribù cunfederadas.

Innàntis de sa conchista romana in su seculu de Tres A.C., bi aìat tres populos
chi istàban in sas duas isulas sorres: sos Cossos (chi fin in Sardigna ma an dàu
su lùmen issòro a s'isula chi lis fit a curtzu), sos Balares e sos Ilienses.
Cadaunu tenìat in sinu suo paritzas tribù minores. Chin sa conchista romana, sos
latinos aìan fundàu sa provintzia de Sardigna e Cossiga (Provincia Sardinia et
Corsica), chi tando benìat a secunda provintzia de sa Repubrica Romana a esser
fatta, a pùstis de cussa de Sitzilia.

S'appartenentzia etnicu-limbistica de sos Sardos anticos est galu a istudiare. A
commo si ischit chi dìan poder esser aggantzàos a Ibericos e Acuitanos, chi fin
populos pre-indoeuropeos e chi, duncas, faveddàban limbas pre-indoeuropeas:
s'acuitanu (babbu de su bascu modernu) e s'ibericu. Bi at fintzas sa
possibilidade chi sos nuraghesos tenìan lìgamines istrintos chin sos Etruscos e
atteros populos tirrenicos. Pro more de custos cussideros, sos nuraghesos puru
dìan poder esser istàos pre-indoeuropeos.

Sos nuraghesos sun sos avos de sa prus parte de Sardos e Corsicanos chi viven in
sas duas isulas oje in die, e sa limba o limbas issòro, comente su paleo-sardu,
sun a fundamentu de su sardu e corsicanu modernu (ambosduos pertenen a sa camba
nou-latina). Unu de sos Populos de su Mare, sos Shardana o Sherden, fin mancàri
una populassione sarda o unu grustu de tribù aunìdas chi fit bènnia a Sardigna
in anticorju classicu.



https://sc.wikipedia.org/wiki/Limba_napulitana

Su napulitànu (napulitano) est un'idioma romanzu chi, paris chin s'italianu,
faveddan in tottu s'Italia de zòsso, in Campania, Basilicata, Calabria de sùsu,
Abrutzu, Molise, Puglia e sa parte de Latziu chi est a làcana chin sa Campania:
ovverosìat, tottus sas terras chi tando fachìan parte de su Regnu de sas Duas
Sitzìlias in sa banda de su faru de Messina, in ube sa limba natzionale fit
appuntu su napulitanu, mèntras chi prus a zosso bi fit su sitzilianu.

In su seculu de XVI re Ferdinando su Cattolicu aìat impostu su castiglianu che
nova limba uffitziale e su napolitanu, a libellu amministrativu, toppicabat in
sos uffitzios de dipromatzia e in sos funtzionarios prùbicos: su cardinale
Girolamo Seripando, in su 1554, aìat isseperàu de che bocare su napulitanu foras
dae cùghe puru, ponèndeche su toscanu. Pro seculos su napulitanu est istau unu
ponte tra su mundu classicu e cussu modernu, isparghinànde sa moda de s'<<amor
cortese>> in sa poesia otzidentale, su tragicomicu (Vaiasseide, Pulcinella); in
prus, in napulitanu b'an iscrittu pro sa prima bìa sos contos prus connottos de
sa curtura europea moderna e premoderna, comente Chisinèddula e sa Bella
Addormentada. Oje su napulitanu si connoschet pèri tottu su mundu pro sas
cantones folkloricas chi li ziran a tundu.



https://sc.wikipedia.org/wiki/Limba_cunservatora

In limbistica, unu modu, forma o varietate cunservatora est una chi at cambiatu
pacu peri s'istoria sua, o chi est resistente meta a mutare. Su cuntzettu est a
sa revessa de forma o varietate innovatora, chi imbetzes at tennitu cambios
metas e de importu puru.

Una forma limbistica cunservatora, comente a unu faeddu, est una chi abbarrat
prus a curtzu a cussa de orizine, dae ube est naschita. Pro esempiu, sa paragula
ispannola caro e cussa frantzesa cher benin ambas dae su faeddu latinu cārum.
Tando sa paragula ispannola, chi si assimizat de prus a sa raichina latina sua,
est prus cunservatora de su parente frantzesu.

Una limba o limbazu si narat cunservatore cando tenet pacas mutantzias, cunforma
sas ateras limbas o limbazos. Fachende un'ateru esempiu, s'islandesu si
assimizat de prus a su Nordicu Anticu de sas ateras limbas chi dae cue sun
naschitas, cumprendende su danesu, su norvegesu o s'isvedesu, mentras chi su
sardu metas istudiosos lu tenen in cunsideru comente sa limba noulatina prus
cunservatora. E duncas, siat su sardu siat s'islandesu si creten limbas
relativamente cunservatoras. De sa matessi manera, calicunu limbazu de una limba
costoit prus de un'ateru: su sardu nugoresu, pro esempiu, at cunservatu de prus
calicuna cosa de raichina latina cunforma su sardu logudoresu o su sardu
campidanesu.

Oppuru, s'arresonu balet pro calesisiat varietate istandard, chi abbarrande in
forma iscritta pro tempus meta tendet a cunservare de prus cunforma sas
varietates chi non sun istandard. Difatis, s'iscrittu est prus cunservatore de
s'allega. Est a narrer chi sa forma iscritta cambiat prus pacu de sa limba
faeddata. Custu azuat a cumprender diferentzias in sistemas iscrittos comente
cussu inglesu; sicomente sa limba chistionata at cambiatu meta de prus de sa
limba iscritta, in inglesu non fachet a pronuntziare sas paragulas comente sun
iscrittas.

Una limba potet esser cunservatora in calicuna cosa, ma innovatora in calicuna
atera. Su bulgaru e su matzedoniu, chi si assimizan meta a sas limbas islavas,
sun innovatoras pro cantu pertoccat sa formatzione de sos nomines, ca an lassatu
su sistema de casos islavu, chi est cumplicatu meta. A su matessi tempus, peròe,
an fattu meta prus diffitzile su sistema verbale issoro, chi in su prus de
limbas islavas est como simpre. S'inglesu, chi est una de sas limbas prus
innovatoras intra de cussas germanicas, est comuncas cunservatore in sa
fonologia cunsonantica, ca tenet sonos comente (supratottu) θ and ð (th) chi su
restu de limbas germanicas at mutatu in ateros.

Si cretet chi sas limbas cunservatoras sian prus diffitziles (grammaticalmente
o, assumancu, morfologicamente faeddande) de cussas innovatoras. Custu dìat
poter esser beru pro sas limbas indo-europeas, in ube sa limba mama tenìat una
morfologia cumplicata meta e chi est divennita prus simpre. De s'ateru, metas
limbazos o limbas arabas tennitas in cunsideru comente innovatoras, comente
s'arabu chistionatu in Egitu, at fattu crescher dae su sistema classicu
relativamente simpre un'ateru agglutinativu de morfologia verbale bastante
diffitzile.



https://sc.wikipedia.org/wiki/Liga_Nord

Sa Liga Nord pro s'Indipendentzia de sa Padania, prus connotta cun su nòmine in
curtzu Liga Nord, est unu partidu politicu italianu chi fit naschidu dae
s'aunimentu de ses movimentos autonomistas de s'Italia de susu e de tzentru:
Lega Lombarda, Liga Veneta, Piemont Autonomista, Union Ligure, Lega
Emiliano-Romagnola e Alleanza Toscana.

Su nòmine chi tenet como su partidu lu aìan isseperadu in su 1997; cussu chi
tenìat a primu, dae su 1995 a su 1997, fit imbetzes Lega Nord Italia Federale.

Su partidu, chi sos zornalistas muttin su Carroccio, est attivu mescamente in
Italia de susu, comente si bi podet immaginare, ma tenet sea fintzas in carchi
rezone tzentrale e in Sardigna puru.

Sa Liga Nord est una truma politica conotta meda, non petzi in Italia ma in
Europa intrega, pro esser unu partidu populista de dresta istrema cun bideas
meda xenofobas e ratzistas, chi cando fit federalista e indipendentista ziraìan
in tundu a sos de s'Italia de giosso, como chi est divennidu natzionalista
italianu a sos accudidos extra-europeos.



https://sc.wikipedia.org/wiki/Liga_Anse%C3%A0tica

Sa Liga Anseàtica o Hansa (dae su tedescu: Hanse (agrupamentu); in latinu
medievale:Liga Hanseatica) fiat una cunfederatzione militare e de cummèrtzios de
mercaderis e de is tzitades chi costituiant is mercados issoro. Intre is sèculos
de 13 e 19 dominaiat subra is cummèrtzios bàlticos e sa costera setentrionale de
s'Europa, iscampiende·si·nche dae su Bàlticu a su mare de su Norte durante sa
tàrdia Edade Mèdia e is primìtzios de s'Edade moderna.

S'àrea chi faghiat parte de sa liga tocaiat a is territòrios de costera de is
atuales Bèlgiu, Germània, Isvètzia, Paisos Bassos, Polònia, Repùblicas bàlticas
e Rùssia. Sa limba franca impreada intre issas e issas fiat su bassu tedescu
mèdiu. Faghiat cabu a sa tzitade de Lübeck, oe parte de su Land tedescu de
Schleswig-Holstein.

Sa liga fiat criada pro amparare is interèssios econòmicos e is privilègios
diplomàticos in is tzitades e is terras postas a longu de is bias de cummèrtziu
abitadas dae is mercaderis. Is tzitades anseàticas teniant unu sistema legale
pròpiu e manteniant esèrtzitu de cosa issoro de chi si serbiant pro agiudu e
amparu mùtuu. Cun tantu custu fatu, s'organizatzione non fiat un'istadu de
tzitades, ne podiat èssere denominadu cunfederatzione de tzitades-istadu. Petzi
unu nùmeru minore de tzitades inclùdidas in sa liga godiant de autonomia e
libertades cumparantzìbiles a cussas de una tzitade imperiale lìbera.



https://sc.wikipedia.org/wiki/Lic%C3%A0ntropu

Su licàntropu (dae su gregu λύκος lýkos, “lubu”, e ἄνθρωπος ànthropos, “òmine”),
naradu finas òmine lubu o lubu ritzu, est una de sas creaduras mostruosas de sa
mitolozia e de su forcrore, posteriormente devènnidas tìpigas de sa literadura
de s'orrore e de su tzine de s'orrore.

Cunforme a sa paristòria, su licàntropu est un'esser umanu cundennadu dae una
maledissione a si mudare in una bèstia ferotzas cun onzi prenilùniu: sa forma de
sa cale si contat prus fitianu est sa de su lupu, peroe in unas cantas curturas
prebalessent s'ursu, su boe o su gatu agreste. In sa narrativa e in sa
tzinematografia de s'orrore sunt istados annantos àteros elementos chi fartaiant
in sa tradissione pobulare, comente su fatu chi lu si podat ochier petzi
impreende un'arma de prata, o puru chi su licàntropu trasmitat sa cundissione
sua a un'àteru èssere umanu a pustis de lu mosser. Argunas pessones creiant chi,
ochiende su lubu in antis de sa prima mudadura, tzelaret sa maledissione.

In prus de custu, est importante a remarcare chi sos tèrmines lubu ritzu e
licàntropu non sunt semper sinònimos: difatis, in sas paristòrias pobulares su
lubu ritzu a bias est sintzillamente unu lubu mannu cun avesos antropòfagos, a
su cale podet esser assotziada o nono una natura mostruosa. Addae de custu, in
su casu de su lupu ritzu comente mudaformas, si podet diferentziare su lubu
ritzu, chi si mudat contra a sa boluntade sua, dae su licàntropu, chi si podet
mudare onzi bia chi lu disizet e sena perder s'assentu (sa cumponidora umana).

In sa literatura mèdiga e sichiàtriga, peri su tèrmine “licantropia” est istada
descrita una sìndrome istèriga chi diat aer còrfidu sas pessones, faghende chi
learent posturas de lubu in tempus de cundissiones particulares (comente sas
notes de luna prena). In modu anàlogu, unu “licàntropu” fiat sintzillamente una
pessone afetada dae custu istrobu. In tempos reghentes, s'esistèntzia de
s'istrobu naradu est istada cussiderada rara a beru o foras male chistionada dae
sa sichiatria etotu.



https://sc.wikipedia.org/wiki/Lanus%C3%A8

Lanusèi [1]) (fintzas Lanusè) est una citadi [2] de 5.728 bividoris,
cabu-de-logu, cun Tortolì, de sa Provìntzia de s'Ogiastra. Est sedi de
munsignori (Diocesi di Lanusei), de tribunali e de sa ASL (ASL n°4 di Lanusei)
cun s'uspidali.

S'importàntzia istoriga de su cleru in sa citadi est deppia a innantis de totu a
sa presentzia de is Salesianus, ca in Lanusèi anti postu sa prima domu insoru de
sa Sardigna su 14 de su mes'e Lampadas de su 1902. Sa Diocesi di Lanusei incluit
peri comunus a foras de sa Provintzia de s'Ogiastra, Biddeputzi, Sàdili, Seulu,
Iscalepranu e Istersili ca funti in Provìntzia de Casteddu. In Lanusèi nci funti
medas ofitzius e unu de is osservatorius astronomicus publicus prus mannus de
s'Italia, su "Osservatorio Astronomico F. Caliumi", in pitzu de su Monti Armidda
a prus o mancu 1100 m.

In Lanusèi est nasciu Cristoforo Mameli ca in su 1849 est istetiu ministru de sa
publica istrutzioni in su guvernu de su Regnu de Sardigna ( est sa funtzioni
prus arta mai tenta fincias a immoi de unu bividori de Lanusei) e a pustis
senatori e deputau de su Regnu de s'Italia.

Sa Via Roma, ca sa genti ddi narat Cursu, e sa Prassa Vittorio Emanuele II (ca
ddi nanta prass'e Cresia) poita incua nc'est sa Cattedrali de Santa Maria
Maddalena, collegant cun medas caminus e camineddus is cuattru bixinaus,
ponendudeddus paris.

Lanusèi tenit su titulu de Cittadi Conferiu cun su D.P.R. de su 10 de su mes'e
Idas de su 2002 [3]

Lanusèi at bintu sa 8a puntada in Atene e i est lompia in finali de is "Giogus
chene Treminis" de su 1995.



https://sc.wikipedia.org/wiki/LSC

Sa Limba Sarda Comuna (LSC) est una norma de iscritura de sa limba sarda,
pensada cun sa punna de trascrìvere sas variantes faeddadas de sa limba sarda e
adotada cun caràtere isperimentale in su 2006 dae sa Regione Autònoma de
Sardigna pro s'iscritura de sos documentos ufitziales in essida, in
co-ufitzialidade cun s'italianu.

Sa LSC, mancari partende dae una base logudoresa-nugoresa, leat fintzas
elementos pròpios de sos limbàgios de mesania, est a nàrrere sos limbàgios chi
sunt a mesania intre su logudoresu e su campidanesu, e duncas si proponet a
livellu morfològicu comente una variedade mesana intre sas variedades diferentes
de sardu, faeddadas o literàrias chi esistiant in antis, chirchende de leare is
elementos comunos.

Duncas est un'istandard fundadu a pitzus de una limba "naturale" e no
"artifitziale", mancari minoritària cunforma a àteras variedades sardas,
acurtziende·si a sa proposta de sa Limba de Mesania (LdM o LDM), fìgia de su
movimentu culturale "mesanista", de acordu pro una variante ùnica, chi afirmaiat
peri s'ispecificidade de sa limba sarda intre is limbas romanzas derivadas dae
sa latinidade otzidentale (plurale cun s' acusativu) cun su catalanu,
s'ispagnolu, su proventzale, su portoghesu etc. a s'imbesse de s'italianu chi,
comente su rumenu, est fìgia de sa latinidade orientale (plurale cun su
nominativu).

Est fintzas un'evolutzione de sa Limba Sarda Unificada (LSU), pubblicada in su
2001, chi dd'aiant criticada meda pro s'artifitzialidade sua, e ca no aiat leadu
perunu elementu de sa variedade campidanesa, essende fundada subra de su
logudoresu mesanu isceti.

Pro su chi pertocat s'impreu de su lèssicu, sa norma de sa LSC lu lassat lìberu,
previdende sa possibilidade de impreare totu is "parole ereditarie, anche se di
uso limitato ad alcune varianti", cun sa coesistèntzia de geosinònimos diversos
comente lègiu/feu, pòddighe/didu, àghina/ua, chèrrere/bòlere, etc, impreados
comente sinònimos, e torrende a una forma gràfica ebbia sas variantes fonèticas
de paràulas chi ant su matessi ètimu (faeddare e non fueddai, foeddare,
faveddare, faiddare, fueddari, etc), su prus de sas bortas ponende fatu a
s'etimologia in su sèberu de su modellu (mancari chi custu non sutzedit semper,
comente in sa paràula de "abba", seberada comente forma gràfica curreta in logu
de su meridionale "àcua", o comente in sa paràula "lughe", seberada in logu de
sa forma nugoresa-baroniesa "luche"). Pro is impreos iscientìficos, cando
esistint paritzos sinònimos, consìgiat de seberare is tèrmines chi parent prus
"nèutros", ca sunt prus ispartzinados o ca sunt derivados deretos dae su latinu,
ma podende seberare is àteros sinònimos puru, mescamente pro impreos literàrios.

In su testu de sa delìbera regionale de su 2006 chi at istituidu sa LSC, in ue
custa norma istandard est definida "aperta ad integrazioni", est evidentziadu
chi "tutte le soluzioni sono di uguale valore linguistico, ma è necessario per
ragioni di chiarezza di chi scrive o traduce operare una scelta. La Limba Sarda
Comuna, come norma scritta di riferimento e di “rappresentanza” dovrebbe tendere
con il tempo appunto a rappresentare il sardo nel suo complesso e non a rendere
per iscritto tutte le varietà locali, che sarebbe difficilmente proponibile per
dare al sardo un uso ufficiale sovralocale e sovramunicipale".

In prus, in cussu documentu etotu, est reconnota sa possibilidade de impreare is
vàrias formas fonèticas de unu lemma matessi "nella scrittura delle varietà
locali", reconnoschende duncas in manera implìtzita una coesistèntzia intre sa
norma istandard e is àteras grafias diferentes, pro impreos locales.

Sa Limba Sarda Comuna nche dd'at adotada in manera isperimentale sa Regione
Autonoma de Sardigna cun sa Delìbera de sa Giunta Regionale n. 16/14 de su 18 de
abrile de su 2006 (Limba Sarda Comuna. Adozione delle norme di riferimento a
carattere sperimentale per la lingua scritta in uscita dell'Amministrazione
regionale) comente limba ufitziale pro is atos e is documentos emanados dae sa
Regione Sardigna (fintzas si s'art. 8 de sa lege italiana 482/99 narat chi at
valore legale isceti su testu iscritu in limba italiana), reconnoschende a is
tzitadinos sa possibilidade de iscrìere a s'Ente in sa variedade pròpia e
istituende s' Ufitziu de sa Limba Sarda regionale.

In prus de cuddu ente, s'istandard isperimentale LSC nche dd'ant impreadu
comente sèberu voluntàriu parìtzos àteros entes, iscolas e mèdios de
informatzione, medas bias in manera cumplementare cun grafias chi sunt prus
probianas a sa pronùntzia locale.

Pro su chi pertocat is progetos iscolàsticos finantziados in s'annu 2013, pro
esèmpiu, dae cussa chirca nd'est essida a pitzus una preferèntzia ladina de is
iscolas pro s'impreu de s'ortografia LSC in pare cun una grafia locale (51%),
cunforma a s'impreu esclusivu de sa LSC (11%) o a s'impreu escluscivu de una
grafia locale (33%)

Imbetzes pro su chi pertocat is progetos editoriales in sardu in is mèdia
regionales, finantziados in su 2012 dae sa Regione, agatamus una presèntzia prus
manna de s'impreu de sa LSC (chi diat pòdere derivare dae una premialidade de 2
puntos in sa formatzione de is graduatòrias pro leare is finantziamentos:
premialidade chi non nche fiat in su bandu pro is iscolas). Segundu cuddos datos
resurtat chi sa produtzione testuale in is progetos de is mèdia est istada pro
su 35% in LSC, pro su 35% in LSC e in una grafia locale e pro su 25% in una
grafia locale ebbia.

A ùrtimu mentovamus a is ufìtzios linguìsticos locales cofinantziados dae sa
Regione, chi in su 2012 ant impreadu in s'iscritura pro su 50% sa LSC, pro su 9%
sa LSC in pare cun una grafia locale e pro su 41% una grafia locale ebbia.

Intre custas propostas mentovamus sa de su prof. Francisco Xavier Frias Conde,
filòlogu e romanista ispagnolu in s'Universidad Nacional de Educación a
Distancia (UNED), chi est istadu coordinadore de sa Revista de Flilologìa
Romànica Ianua, èdita dae Romania minor. Est iscritore in galitzianu e in
ispagnolu e autore di paritzos sàgios in italianu e in sardu subra de is
problemas di linguìstica sarda.

Custu sàgiu suo est intituladu Proposte di miglioramento dello standard sardo
LSC

Un'àtera proposta est sa de su prof. Roberto Bolognesi, chi proponet calicunu
arrangiamentu chi diat permìtere a totu is sardos de lèghere s'istandard segundu
sa pronùntzia issoro, impreende unas cantas règulas simples de letura.



https://sc.wikipedia.org/wiki/Kurdistan

Su Kurdistan o Curdistan est una regione geogràfica e culturale chentza trèmenes
pretzisos de s'Oriente Mèdiu, chi definit s'àrea in ue s'agatat bìvida in
majoria de su pòpulu curdu. S'impitu oe in die de su faeddu Kurdistan est
allindadu a inditare is bator cantones chi ddu cumponint, ispartzidos intre is
territòrios de sa Turchia sud orientale, sa Sìria e s'Irak de norti e s'uestu de
s'Iran.

Su Kurdistan irachenu est istadu su primu a lòmpere a sa ràgia de s'autonomia in
su 1970, a sighidu de unu acòrdiu cun su guvernu irachenu. S'istatutu est istadu
pois torradu a cunfirmare in su 2005, cun s'ordìngiu - a fatu de sa segunda
gherra de su golfu - de sa repùblica federale.

Sa provìntzia cun nùmene de Kurdistan chi s'agatat in Iran non godit imbetzes de
autonomia peruna. In Sìria is curdos cumbatentes in sa gherra tzivile sunt
istados capatzos de pigare cuntrollu de manna parte de is territòrios de su
norti-estu, comente is fortzas fideles a al-Assad si sunt retiradas a cumbatere
aterue. Est pro custa resone chi, aende istabilidu guvernu propiu, cherint como
chi ddis siat dada autonomia in una Sìria democràtica, o fintzas
s'indipendèntzia. Su Kurdistan turcu est intames una regione non uffitzialmente
reconnota: is bividores suos, mancari rapresentent unu 18% de sa populatzione de
s'istadu, no godint de perunu cunsideru polìticu chi nde amparet sa cultura o sa
limba (in Turchia petzi su turcu est limba uffitziale). Economicamente est
s'àrea prus incuida de Turchia.

Totu su Kurdistan sunfrit de discriminatziones bàrias e sos bividores,
mescamente in is deghinas de annos colados, sunt istados sugetos a cumbènidos de
limpiadura ètnica.



https://sc.wikipedia.org/wiki/Kenze_Neke

Sos Kenze Neke, sunt unu grupu musicale de genere rock cantatu in Sardu,
naschint in Thiniscole in su 1989.

Su numene Kenze Neke (chentza neghe) est dedicatu a Michele Schirru, anarchicu
sardu chi aiat pessatu de bocchire a Benito Mussolini.

Sos fondatores de su gruppu sunt Enzo Saporitu a sa boche e chitarra e Sandro
Usai a sa bateria, unn s'azunta de Toni Carta in su 1990 a su bassu; essit in
cust'annu Kin sas armas o kin sas rosas, demo autoprodottu cun Luciano Sezzi a
su sassofonu comente ospite. Otto branos chi cumprendene "Americanos a balla ki
bos bokene" e "Kenze Neke".

In su 1991 Sandro Usai partit militare e intrat Guido Forlano a sa bateria, a
sichire Massimo circelli a sa chitarra solista e Stefano Ferrando, bateria e
boche, chi at a picare su postu peri de Guido Forlano; intrat in su gruppu
Massimo Loriga, chi at a sonare su sax e su sonete a buca. Su sonu de su gruppu
picat forma in d'unu genere chi variat trae su rock, su punk, s'iska, su reggae,
cunn tematicas sotziales chi vaeddan de sa Sardigna e de sos problemas istoricos
de s'isola (bases militares, alcolismu, droga), chin collaboraziones chin sos
tenores (su tenore Luisu Ozzanu at a cantare Sa Maddalena aperende
"Americanos").

In su 1993 su primu discu: "Naralu! De uve sese", chi presentat branos de su
primu demo torratos a arranzare e sonare. In cust'annu Toni Carta lassat su
gruppu e nde picat su postu Claudio Roccia a su bassu, chi at a sonare in su
secundu discu de su gruppu, doppiu: "Boghes de pedra", in uve enin utilizatos
sos istrumentos de sa tradizione sarda: sas launeddas, sa trunfa, su sonete.

In tournee in ziru in Europa pro presentare su discu: Ispagna, Francia,
Germania, Belgiu, Olanda, Svizzera, sos Kenze Neke enin acumpannatos dae unu
gruppu de ballu sardu e de cantu a tenore de Thiniscole.

Sonan in su discu e a pustis in cuncertu fintzas a su 1995: Andrea Pinna a su
sax baritonu, launeddas, flauto traverso, Gianni Cherchi a su sonete, Luciano
Sezzi a su sax contraltu. "Boghes de pedra" cumprendet branos istoricos de sa
traditzione sarda: "Su patriottu sardu a sos feudatarios" de Innassiu Vrantziscu
Mannu, "A Nanni Sulis" de Peppinu Mereu, "Su balente". Massimo Loriga paris chin
Massimo Circelli lassant su gruppu. A sa kitarra solista intrat duncas Antonello
Cossu, Gavino Murgia a sas launeddas e sassofonos.

In su 1998 essit "Liberos, rispettatos, uguales", chi idet in istudiu sonare sa
bateria Giampaolo Conchedda. Dal vivo su discu l'at a sonare Carlo Sezzi. Custu
discu tenet branos importantes, comente sa matessi "Liberos," de Peppino Mereu,
"Pantanu", de su gruppu corsu Cinqui sò, "Entula", e "Pratobello" de su gruppu
Rubanu de Orgosolo, e peri "Black Panther", dedicata a su Movimentu de
liberazione de sos nieddos de America.

Su 2000 est s'annu de "Kenze Neke", discu antologicu de dech'annos, sonatu e
cantatu paris chin Lalli, Francesco di Giacomo, Picchio e Sigaro de sa Banda
Bassotti, Max Furian at a sonare sa bateria. Su discu torrat a proporrere branos
istoricos comente "Zente", "Americanos", cantatos peri in frantzesu, bascu e
ispagnolu, paris chin cover de sa Banda Bassotti "Barboni" cantata dae Lalli (sa
canthone Zente l'at a cantare in sardu), de sos Franti ("Sa oke tua") e
Francesco di Giacomo chi cantat in sardu "Black Panther"; Picchio e Sigaro de sa
Banda Bassotti cantana in italianu "Kenze Neke".

A pustis de "Kenze Neke", chimbe annos chenza sonare, fintzas a sa detzisione de
torrare paris pro unu cuncertu in su mese de austu de su 2006 in Solarussa, e sa
registratzione de unu discu dvd live dae su titolu "Artziati entu", cun tottus
sos musicistas istoricos torra in su parcu.



https://sc.wikipedia.org/wiki/Kasakhstan

Su Kazàchistan (in kazakhu: Қазақстан; in russu: Казахстан), uffitzialmente
Repùblica de su Kazàchistan, est un'istadu transcuntinetale, postu intre Àsia,
in ue s'agatat sa majoria de su territòriu e Europa. Sa partzidura de unu
cuntinente cun s'àteru passat peri du frùmene Ural. Su Kasakhstan est unu de is
ses istados turkos indipendentes, impare a Turchia, Azerbaigian, Kirghisistan,
Usbekistan e Turkmenistan. Sa capitale est Astanà, iscioberada in su 1997 in
logu de Almaty.

Sa limba uffitziale est su kazacu, ma fintzas su russu est impreadu che limba
"uguale" in logu istitutzionale.

S'istadu tenet subrafache de 2.727.300 km², chi nde faghent su de noe prus
istèrridos in su mundu, e populatzione de unos 18.300.000 de bividores, pro una
dendidade de petzi 7 bividores/km². Pigat làcana in s'uestu e su norti cun sa
Russia, in s'estu cun sa Tzina e in su sud cun Kirghìsistan, Usbèkistan e
Turkmenistan. Est su prus mannu istadu a su mundu chentza bessida a mare, sende
chi su Mare Càspiu, in ue si ghetat in su sud-uestu, est unu lagu.

Durante sa prus parte de s'istoria sua, su territòriu de s'atuale Kazàchistan
est istadu bìvidu dae nòmados. Fiat in su de 16 sèculos chi is kasakhos fiant
emèrgidos che grupu diferentziadu. Is russos aiant comintzadu a cunchistare
s'istepa kasakha in su de 18 sèculos e a metate de su de 19 sèculos totu su
Kasakhstan fiat parte de s'Impèriu russu. Intre sa rivolutzione de su 1917 e sa
gherra tzivile chi fiat sighida, su territòriu fiat torradu a ordingiare bàrias
bortas, fintzas a si cunvertire in Repùblica Sotzialista Sovietica de
Kazàchistan in su 1936, in sinu a s'URSS. Durante totu su de 20 sèculos su
Kasakhstan est istadu sede de progetos sovièticos importantes, intre chi su
tzentru majore de probas nucleares de URSS, in Semipalátinsk.

S'est declaradu indipendente su 16 de nadale 1991, ùrtima republica soviètica a
ddu faghere. Su presidente comunista de tando, Nursultán Nazarbáyev, s'est fatu
presidente de s'istadu nou e s'est mantentu a su pòdere in manera sighida e mai
tasida. Su mandadu diat dèpere acabare in su 2019, e mancari otentu cun votos
democràticos no est istadu angenu a suspetos.

Dae s'indipendèntzia su Kazàchistan at ghiadu una polìtica istàbile e paris a is
àteras repùblicas ex-sovièticas at fatu isforzos mannos pro isvilupare
s'economia sua, susetotus in su chi pertocat s'indùstria de idrocarburos. Su
presidente Nazarbáyev at mantentu cuntrollu istrintu subra sa polìtica
natzionale in is prus de 20 annos chi s'agatat a ghiare s'istadu. Nointames
s'importu internatzionale de su Kazàchistan s'est cunsolidende e imoe comente
imoe est cunsideradu istadu dominante in Àsia tzentrale. Est paisu membru de
medas organizatziones internatzionales comente Natziones Unidas, Comunidade de
is Istados Indipendentes e Organizatzione de Cooperatzione de Shanghai. Est unu
de is ses istados post-sovièticos chi ant implementadu In su 2010 at ocupadu sa
presidèntzia de s'organizatzione pro sa seguresa e la cooperatzione in Europa.

Su Kazàchistan est meda disvariadu etnicamente e culturalmente e custu est
depidu in parte a is deportatziones massivas chi bi fiant fatas durante su
guvernu de Josif Stalin. Is kasakhos sunt comente chi siat su grupu printzipale,
rapresentende su 63% de sa populatzione; àteras etnias contant russos, uiguros,
usbekos, ucrainos e tartaros. In totale si contant però 131 natzionalidadesde
varios grupos étnicos.

Sa libertade de cultu est afiantzada de s'istadu, ma tres kazacos de bator sunt
de fide musulmana. Sa majoria de is àteros bividores sunt cristianos, ma medas
àteras creèntzias s'agatant rapresentadas.



https://sc.wikipedia.org/wiki/Judicadu_de_Torres

Su Judicadu o Giuigadu de Torres o de Logudoro fiat unu istadu soberanu e
indipendente chi in s'Edade Mèdia tiraiat a totu su chirru norte-otzidentale de
Sardigna, incluende sas sub-regiones atuales de su Tataresu, sa Nurra, sa
Romàngia, s'Anglona, su Marghine, sa Pianalza, su Montiferru, sa Costera e sa
Barbàgia, tochende duncas a sos territòrios de is atuales provìntzias de Tàtari,
Terranoa-Tèmpiu, Nùgoro e Aristanis.

Sa capitale est istada a primìtziu Torres, sighida dae Aldara (sede de su
palatzu giuigale e de sa crèsia palatina de Santa Maria de su Rennu), e a ùrtimu
tramudada a Tàtari.

Sa prima denominatzione de su rennu fiat cudda cuntenta in s'atu de donatzione,
iscritu a cara de su 1064 in Aldara (in palactio regis), a contu de su judike
Barisone, in ue cumparet sa frasa in renno, quo dicutur ore, in su rennu naradu
Ore (chi beniat a èssere su Giuigadu de Logudoro). Segundu unos cantos
istudiosos, su nùmene de Logudoro diat derivare dae Locus Horim, chi sinnìficat
Logu de Horim, faeddu gregu-bizantinu pro "distretu". Su topònimu Horim fiat
impitadu dae Giuanne Arca in su De Sanctis Sardiniae..

Su giuigadu de Torres teniat bintiduas curadorias istòricas. Onni curadoria
faghiat cabu a unu cabulogu in ue biviat su curadore, chi s'ocupaiat de
s'amministratzione locale, peri funtzionarios (majores) chi amministraiant
antimes sas biddas.

In s'elencu a suta, s costadu de su nùmene de sa curadoria sunt inditadas sas
biddas chi nde faghiant parte:

In su de 9 sèculos sos àrabos e sos bèrberos, fiant sighende una polìtica de
espansione e de pirateria subra su Mediterràneu, chi in su 827 aiat batidu a sa
conchista de sa Sitzilia, trunchende duncas totu sos cuntatos de sa Sardigna cun
su guvernu tzentrale bizantinu. Chene istrutziones, sos responsàbiles
provintziales bizantinos sardos, narados giuighes, aiant cumentzadu a guvernare
s'ìsula de manera autònoma.

In su de 10 sèculos s'ìsula s'agataiat giai partzida in giuigados, non s'ischit
su critèriu de partzidura chi diat àere batidu a sa costitutzione de sos bator
giuigados, ma est meda dàbile chi a prìmìtziu custos fiant unu nùmeru diferente
dae sos bator oe prus nòdidos. Poderende·si·nche subra sas connoschèntzias
atualmente tentas, fintzas a tando su Logudoro e s'Arbarea, fiant agrupados in
unu rennu solu. In su de 11 sèculos si diant èssere ischirriados, diventende
istados indipendentes s'unu dae s'àteru.

A sa ghia de su rennu (logu) bi fiat su re, denùmenadu judike o re, e unu
cunsìgiu (sa Corona de Logu). Fiat ammìtida sa sighidura in lìnia feminina,
duncas fintzas sas eredes fèminas podiant portare a in antis su tìtulu.

Sos primos giuighes de Torres aparteniant a s'iscratza de sos Lacon-Gunale.
Segundu una fonte medievale non atzetada unanimemente e arribbada a oe in una
editzione de su 1620 a incuru de Francesco Rocca - Condaghe de Santu Gaine - sa
dinastia giuigale turritana fiat incomintzada cun Comita de Lacon (fine de su de
10 - primìtziu de su de 11 sèculos), nòdidu fintzas che Gunnare Comita I; fiat
isse chi, peri maistros tzerriados dae Pisa aiat fatu pesare sa Basìlica de
Santu Gaine de Portu Turre. A Comita est istada reconnota in su cursu de sos
sèculos bàlida istòrica. Reghentemente unos canto istudiosos, identifichende·lu
cun Comita II (fine de su de 12 -primìtziu de su de 13 sèculos) li atribuent
petzi balore legendàriu.

Sa figura sua est istada como torrada a valutare, impare a sa de su fìgiu
Orgodor e da sorre Giorga. Torchitor Barisone I aiat fatu istabilire sos paras
benedetinos de Montecassino in Santu Antiogu de Bisarcio. Marianu I de
Lacon-Gunale aiat favoressidu sa tramudàntzia de mercaderis pisanos fintzas in
memòria de s'impinnu de Pisa in sa liberatzione dae sos moros de su 1044.

Cun Costantine I su giuigadu aiat sighidu una polìtica in echilìbriu intre Pisa
e Gènova, in unu cuadru de autonomia. Aiat autorizadu a sos genovesos de
s'istabilire in Casteddu Genovesu e in Monteleone, e de sos luchesos Malaspina
in Bosa, a sa làcana cun su giuigadu de Arbarea

Cando Pisa aiat organizadu una ispeditzione militare pro sa conchista de sas
ìsulas Baleares, Costantine I aiat fatu partire su figiastru Saltaru chi,
torradu gloriosu, fiat poderadu dae sa potente famìllia Athen pro sighire a
Costantine in logu de Gunnare, fìgiu legìtimu de su giuighe. A sa morte de
Costantine fiat comintzada una perrica pro sa sutzessione, ma sa Corona de Logu
aiat desinniadu giuighe a Gunnare, chi fiat mandadu a Pisa dae su tutore Itocor
Cambedda.

Gunnare II a edade manna fiat torradu dae Pisa cun s'apògiu militare pisanu e
una flota de bator galeas. Sos Athen si fiant arrocados in sos territòrios
meridionales de su giuigadu chene abandonare sos propòsitos de lu dominare.
Gunnare aiat tando fatu edificare in su 1127 su casteddu de Costera, gràtzias a
chi aiat derrotadu sos Athen, sos subrabìvidos de sos cales aiat fatu fàghere a
rogos in sa crèsia de Santu Nicolau de Truddas. Gunnare II aiat cogiuadu sa
pisana Maria degli Ebràici e aiat cuntzèdidu a sos mercaderis de sa repùblica
sovventziones mannas, tales de intzullare sa desania de Gènova e de Comita III
de Arbarea. Fiat interbènnidu paba Eugèniu III chi los aiat apaghiados in antis
de nde pesare una gherra.

Gunnare aiat pigadu parte a sa segunda Crosada, impare a su piscamu de Sorres,
unos cantos nòbiles sardos e unu cavalleri templare, de chie est fentomadu su
nùmene, magister curiae Robertu Turonensis o de Tours. Diventadu amigu de santu
Bernadu dae Clairvaux (unu de sos fundadores istòricos de s'ordine tzistertzense
e sustenidore de su de sos Templares) fiat mòvidu a Montecassino sende chi su
babu si portaiat meda bene cun sos mòngios benedetinos de chie aiat fevoressidu
s'istabilida e sa fiàntzia de unos cantos monastèrios in Anglona e in su
turritanu. Torradu a atobiare Santu Bernardu un'àtera borta, fiat abarradu dae
issu aici influentzadu chi aiat detzìdidu de abandonare totu, in su 1154, e
abdicare in favore de su fìgiu Barisone, pro si fàghere mòngiu tziztertzense in
Clairvaux in ue fiat mortu, interradu e cunsideradu biadu (beatus Pius Gumurus)
de s'ordine monàsticu.

Segundu sa traditzione, sa crèsia de Nostra Sennora de Gonare in Orane fiat fata
pesare dae Gunnare II in votu pro nàrrere gràtzias a sa Madonna a pustis chi
fiat subrabìvidu a unu affundamentu disastrosu in sa costera de Orosei, torrende
dae sas crosadas.

Barisone II aiat sighidu sa polìtica filo-pisana de su babbu e aiat tentu sa
benavventuràntzia chi su frade fiat fatu giuighe de Calaris (cun nùmene de Pedru
Torchitor III), in cunseguèntzia de sa polìtica de cojas fata dae su babbu
Gunnare, chi dd'aiat fatu cogiuare cun sa fìgia de Costantine Salùsiu III de
Lacon, mortu chene eredes mascros.

Barisone II si fiat opostu a sas punnas espansionìsticas de sos giuighes de
s'Arbarea, alleados tando cun sos genovesos, aguantende a atacos militares
disvariados. Sos echilìbrios fiant mudados cando Pedru Torchitor III fiat
ispoderadu dae su giugadu de Calaris pro manu de su connadu Obertu de Massa.
Barisone II, acatende·si·nche de sos intremesos etzessivos de sos pisanos subra
is affàrios de su giuigadu, aiat mudadu sestadura chirchende abbigu in sa
famìllia genovesa de sos Dorias. Pisa no aiat agradadu sa bogada de sos
tzitadinos suos dae su giuigadu de Torres ma sa reatzione militare, ordingiada
tropu a sa lestra, no aiat tentu sutzessu a in antis a sa de Barisone.

S'ùrtimu documentu connòschidu chi nde atestat sa presèntzia a cabu de su
giuigadu (1190) est su condaghe chi pigat nùmene dae Barisone etotu o dae Santu
Lenardu de Bosove, s'ispidale chi s'agataiat in una biddighedda omònima, a
s'intrada de Tàtari. Su documentu benit a èssere unu registru de tipu
giurìdicu-amministrativu pro more de chi si podent trassare sas lìnias de
s'istòria econòmica de su Logudoro a s'agabbu de su de 13 sèculos. Barisone aiat
abdicadu in favore de su fìgiu Costantine II, chi si diat èssere agatadu a su
pòdere petzi in su 1191.

Costantine II aiat sighidu cun resinnu mannu s'òpera anti-pisana de su babbu, de
manera però de s'inimigare sa Crèsia chi, a pustis de una istrutòria summària
fata de s'archibiscamu de Pisa - mandadu dae su Paba - dd'aiat iscominigadu.
Cogiuada una femina a nùmene de Prunisinda in segundu isposòriu l'aiat mandada a
bìvere a su casteddu de Costera. Aiat dèpidu acarare su giuighe de Calaris
Gulliermu I Salùsiu IV de Lacon-Massa, naradu "terrorosu" chi,bìnchida sa
batalla, aiat conchistadu sa Costera, violentadu e imbargadu Prunisinda, chi
fiat poi morta de cadèlios in Santa Igia, capitale de su giugadu de Calaris.
Costantine II fiat mortu chene eredes in su 1198. Sa Corona de Logu aiat
elèghidu giuighe su frade Comita.

Comita aiat chircadu de impreare sa diplomatzia pro nche essire dae sa
situatzione incolliosa in ue s'agataiat su giuigadu de Torres: foras pro sos
relatos istrintos cun sos genovesos aiat fatu cogiuare su fìgiu Marianu cun
Agnesa de Lacon-Massa, fìgia de Gulliermu Salùsiu e sorre de Beneita de
Casteddu. Sos giuigados de Calaris e de Gallura fiant nointames conchistados dae
sos pisanos Viscontis, a fatu de sa coja de Lamberto Visconti cun Aleni de
Lacon.

Comita, a pustis de àere atacadu e derrotadu Lamberto Visconti in Cìvita (oe
Terranoa), fiat caladu a batos cun Pisa, sende chi fintzas sos atacos de
saraghinos subra sas costeras sardas fiant torrados a cumintzare de mala manera.
Remontat a custu perìodu sa "senda de Santu Miali" costituida dae 3.500
genovinos de prata, cuados e torrados a agatare in sos annos noranta de su de 20
sèculos suta s'altare de sa crèsia de Santu Mighele Arcànghelu, in Padru.

Marianu II aiat pasadu unu echilìbriu discretu intre Gènova, su pabadu e Pisa.
Aiat nointames chircadu de liberare sa connada Beneita, àtera fìgia de Gulliermu
I Salùsiu IV de Lacon-Massa, tenta presonera in Casteddu dae sos Viscontis.
Derrotadu in su prou aiat nointames aspetadu chi Ubaldo Visconti de Gallura
rueret in disgràtzia e chi diventaret giughe de Calaris su fìgiu de Beneita,
Gulliermu II de Massa.

Marianu II de Torres cun s'agiudu de Gulliermu II de Calaris aiat atacadu su
fradile Pedru II de Arbarea, cunsideradu alleadu de Ubaldo Visconti de Gallura
e, una borta derrotadu, Marianu II aiat protzedidu a istabilizare sas làcanas
dende sa fìgia Adelàsia in coja a Ubaldo Visconti de Gallura, chi tando teniat
treigh'annos. In su 1232 Marianu II fiat mortu e sa Corona de Logu aiat
desinniadu a li sighire su fìgiu minore Barisone III.

Barisone III, suta apòmpiu de Orzocor de Serra, non fiat mai resissidu a
guvernare a solu ca pro ite, inserradu in su casteddu de Costera, aiat dèpidu
poderare in antis sas angarias de sos funtzionàrios currumpidos dae Dorias e
Malaspinas, sos cales aiant atzitzadu abbolotos contra su giuighe pitzocheddu.
Sos abbolotos fiant aumentados in Tàtari chi pretendiat autonomia prus manna dae
sa corte giuigale. In su 1234 Orzocor aiat castigadu Tàtari decretende s'esìliu
a Gènova de sos tzitadinos prus rempellos.

Sa rebellia contra Orzocor de Serra si fiat ispainada a su giuigadu intrenu
giompende, petzi duos annos a pusti de èssere istadu desinniadu, a s'ochisura de
su giuighe pro manu de mortores chi paret esserent istados arrolados dae
funtzionàrios de su connadu Ubaldo Visconti. Ubaldo fiat difatis antziadu a su
tronu de su giuigadu de Torres, gràtzias a sa coja cun Adelàsia. Ubado e
Adelàsia aiant otentu sa beneitzionede paba Gergòriu IX a chie aiant giuradu
fidelidade, che vassallos de sa Santa Sede.

Laniadu dae sas lutas internas intre sighidores de sos Dòrias, de sos
Malaspinas, de sos Viscontis e de sa famìllia giuigale, cun sos intremesos de sa
Crèsia e de su patriarca de Pisa, fiat comintzadu unu protzessu de
iscongiuntamentu de su giuigadu de Torres, chi fiat giompadu cun sa morte chene
eredes de Ubaldo Visconti a pustis de petzi bator annos de rennu, in su 1238.

Si fiat tando iscasciada sa cursa de sos prus autorèvoles personàgios de s'època
a sa sighidura de su giuigadu de Torres. Paba Gregòriu IX aiat pentzadu de
impònnere a Adelàsia coja cun Guelfo Porcari, podestade e capitanu de su pòpulu
de Pisa.

Fidericu II, Sacru Romanu Imperadore dae su 1220 a su 1250, impare a sos Dòrias,
aiant propostu a Adelàsia sa manu de su fìgiu meda pitzocheddu de su soberanu,
Enzo de Isvèvia. In particurare fiant s'archibiscamu de Torres Opizzo, nadiu de
Gènova, Manuele, Fidericu e Pertzibadde Doria (siguros, custos ùrtimos, de
otènnere in cambiapare territòrios in Sardigna) a cunviare sa tratativa.

Adelàsia aiat seberadu Enzo, fiat luegus iscominigada dae su paba e s'isvevu
aiat retzidu dae su babbu su tìtulu effìmeru de re de Sardigna. Enzo fiat
abarradu in Sardigna pagu mancu de un'annu, bivende mescamente in Tàtari e
discoidende, segundu sa traditzione, sa reina Adelàsia. Meda prus pitzocheddu de
sa mugere, su re aiat poi abandonadu issa e s'ìsula pro sighire su babbu in sas
missiones militares e, derrotadu in su 1249 in sa batalla de Fossalta, fiat
postu in presone dae su podestade de Bologna, in ue fiat mortu in su 1272. Sa
coja cun sa giuighissa turritana fiat istada iscontzada dae su paba in su 1245.

Adelàsia fiat morta a cara de 1259 pro càusa non connota, a pustis de àere bidu
sa progressiva apropiatzione de facto de sas istitutziones giuigales dae parte
de sos Dòrias, ma aende retzidu annullamentu de s'iscomìniga e su perdonu de
paba Innotzèntzu IV.

Sa reina si fiat difatis retirada a Costera, in su casteddu de Su Burgu,
preferende·lu a su palatzu giuigale de Aldara, in ue comente chi siat, torraiat
fatu-fatu pro sas ocurrèntzias ufitziales. Non sunt abarradas documentatziones
subra sa vida de Adelàsia in su casteddu: s'ischit petzi ca in su 1255 paba
Lisandru IV aiat mandadu bator literas a sos soberanos sardos e una fiat
indiritzada a issa; e custu a cumprou ca fiat galu bia e a cumandu de su rennu.

Mighele Zanche fiat su funtzionàriu giuigale incarrigadu dae re Enzo de
apompiare su giuigadu durante s'ausèntzia sua, mancari in realidade non b'at
cunfirma de custu fatu in sos documentos, comente fintzas de su fatu ca fiat
istadu su de tres maridos de sa reina Adelàsia.

Intelligente e ispertu in sas manipulatziones, Mighele Zanche aiat tentu una
fìgia chi a seigh'annos aiat fatu cogiuare cun Branca Dòria, chi cumbidadu su
sorgu a sa tenuta in sa Nurra, l'aiat fatu ochire a istocadas in su 1275.

Zanche si fiat fatu potente e arrichidu isfrutende s'apòmpiu a su puntu chi fiat
regordadu dae Dante Alighieri in sa Divina Commèdia (XXII cantu de s'Inferru),
in ue lu rapresentat impare a Para Gomita de Gallura in sa V Bolgia (de sos
baratieres) "e a dir di Sardigna le loro lingue non si senton stanche" (e a
fentomare sa Sardigna is limbas issoro non s'intendent istracas).

A s'agabbu de sa Batalla de Meloria de su 1284, sa definitiva derrota de
PisaGlassaiat aènova te controllu sustantziale de sos territòrios turritanos.
Cun Dòrias, Malaspinas e Spinolas in su norte, e s'agiuigadu de Arbarea i
artziendesu sud, de s'antigu giuigadu de Torres fiat abarradu petzi su
territòriu comunale de Tàtari in ,ue sos tzitadinos, in su 1294, cun s'abbigu de
sos Dòrias, si fiat costituidos in Lìberu Comunu, ghiadu dae unu podestade
mandadu cada annu dae Gènova cun su còmpitu de guvernare in cunformidade a sos
istatutos tataresos.



https://sc.wikipedia.org/wiki/Judicadu_de_Arbaree

Su Judicadu o Giuigadu de Arbaree (Zudicadu de Arbaree in Logudoresu o Giudicau
de Arbaree in Campidanesu) est istadu unu de sos bator rennos chi dividiant sa
Sardigna pro sa prus parte de s'Edade Mèdia. Su nùmene giuigadu in logu de rennu
est dèpidu a s'origine bizantina de s'istitutzione: sos bator rennos sunt de
fatu nàschidos a cunsighidu de sa dibilesa de s'Impèriu Romanu de Oriente, de
cale s'ìsula faghiat parte, in antis a sas lòmpidas bàrbas.

Sa prima capitale fiat Tharros, abandonada a cara de su 1070 pro dda tramudare
in Aristanis.

Est su chi at tentu durada prus longa intre sos bator judicados, de in antis a
s'annu 1000 fintzas a su 1420. At fintzas tentu rolu de importu mannu in
s'istòria de Sardigna, iscerende·si·nche dae sos àteros pro istabilidade
polìtica prus manna e abilesa in su mantènnere autonomia.

Si connòschent prus de bintitres ingènneros de soberanos sutzèdidos s'unu a
s'àteru a ddu guvernare, chi faghiant parte de sas icràtzas Lacon-Gunale,
Lacon-Zori, Lacon-Serra, Bas-Serra, Doria-Bas, Narbona-Bas. Sos ùrtimos
ingènneros de jùdighes prus chi non sos cabudianos si sunt distinghidos pro
sabiesa, chirchende de aunire totu sa natzione sarda in unu rennu solu suta sa
bandera issoro.

Sos àteros tres judigados ant passadu a manu a manu crises graes, abbadinados a
sas voluntades de sas repùblicas marineras de Genova e Pisa. S'Arbaree si fiat
intames alliadu cun sos Aragonesos, decrarende·si vassallu issoro, in s'intentu
de nche bogare pisanos e genovesos de s'ìsula. In tempus afatante aiat
iscontzadu s'alliàntzia, e ordingiadu una gherra contra su Rennu de Sardigna,
istituidu de pabadu in su 1297 e infeudadu a Jacu II de Aragona pro pònnere fine
a sas gherras intre angioinos e aragonesos in Sitzìlia.

Su judigadu teniat istèrrida de unos 5500 km² e contaiat territòriu de campura e
de monte. Tiraiat a totu sa parte tzentrale de Sardigna, de su golfu de
Aristanis a sos montes de su Ghennarghentu, tochende a sos territòrios saliosos
de sa badde de su Tirsu e de su Campidanu tzentru-setentrionale.

Faghiat làcana in su norti cun su judigadu de Torres, in s'estu cun su de
Gallura e in su sud cun su de Calaris..

Subra s'orìgine de su Judigadu de Arbaree non s'ischit meda, in antis de su de
11 sèculos non s'agatant documentos. Est meda dàbile chi esseret nàschidu
ischirriende·si de su de Torres

A cara de s'annu 1000, su primu soberanu connotu fiat su logudoresu Gunnare
Comita de Lacon-Gunale, seguramente soberanu fintzas de su judigadu de Torres
durante su perìodu (1015 - 1026), cando sa Sardigna fiat logu fetianu de sas
lòmpidas dae mare de Mujāhid al-Āmirī, sennore de Denia.

Segundu una cantas fontes istòricas, sos àrabos chi ocupaiant de sa penìsula
Ibèrica, chirchende de s'ispàrghere in su Mediterràneu, aiant isceberadu de
pònnere bases pro sos atacos a manu de sas costas italianas in sos territòrios
de Gallura e Logudoro. Fiat gràtzias a s'agiudu de Pisa e Gènova, suta pregunta
de su paba Beneitu VIII chi fiat istadu possìbile de ddos bogare.

A Gunnare Comita fiat sighidu Torchitor Barisone I, chi aiat lassadu su rennu a
su fìgiu Marianu I, pro assuntare s'apòmpiu de su judigadu de Torres in logu de
su nebode Marianu, minore de edade. Ddi fiat sighidu Orzocor I, chi est su chie
pois at a èssere regordadu pro sa tramudantza de sa capitale de Tharros a
Aristanis. De Torbèniu, su judiche chi fiat sutzèdidu a isse s'agatant pagus
fontes. A fatu suo fiat fatu re Orzocor II, cojadu cun Maria de Orrù. De issos
diat nàschere Comita I chi, chentza fìgios, fiat s'ùrtimu re de custa iscratza.

Gunnare Lacon-Serra, connadu de Orzocor II, aiat eredadu sa corona sende chi
fiat cojadu cun Aleni de Orrù. Ddi sighiat Gosantine I, su chi a cara de su 1110
aiat donadu su santuàriu de Nostra Sennora de Bonacatu a sos paras benedetinos
camaldolesos de Pisa e sa crèsia de santu Lussùrgiu de Fordongianus a sos
vitorinos de Marsìllia. Fiant sutzèdidos Orzocor III e Comita II, fintzas a
cando su fìgiu Comita III no fiat imbàtidu a s'edade manna. Comita III cheriat
ammanniare su rennu fache a Logudoro, aprofetende de su fatu ca Gunnare II,
judighe de edade minore, s'agataiat disterradu in Pisa. Fiat però derrotadu de
Gunnare II etotu, agiudadu de sos parentes pisanos. Chimbe annos a pustis Comita
III aiat torradu a cunchistare su judigadu de Torres, ma fiat iscominigadu de su
piscamu de Pisa e custrintu a sa paghe in su 1144.

Mortu Comita III, duos annos a pustis ddi fiat sighidu su fìgiu Barisone, cojadu
cun Pillingrina de Lacon. De issos diant nàschere chimbe fìgios, intre chie
Pedru at a sutzedere su babbu. Una fìgia, Sinispella, si at a cojare intames cun
Ugo Poncho de Cervera Bas, fradile de Ramundu Berengàriu IV, conte de
Bartzellona, e at a dare orìgine a s'iscratza de sos Bas de Arbaree. In tempus
afatante, Sinispella at a torrare a isposare cun Comita de Torres, de sa coja
issoro ant a bènnere sos ùrtimos duos ingènneros de soberanos logudoresos.

Barisone, chi teniat ligàmenes familiares ispainados in totu Sardigna e fintzas
in Itàlia, pro sa cunsagradura de sa crèsia de Santa Maria de Bonacatu, aiat
tzerriadu in cunferèntzia sos delegados de sos rennos de s'ìsula pro cuntierrare
sa paghe generale. Fiat agatadu unu acòrdiu chi diat durare pro bindigh'annos.

Su 19 de làmpadas, cun sa gherra iscopiende intre Gènova e Pisa, sos echilìbrios
intre sas repùblicas marineras e sos rennos sardos si fiant ischinnidos de mala
manera. Barisone aiat decraradu gherra a Pisa in su 1162 e s'annu imbeniente
aiat invàdidu su judigadu de Calaris, oblighende su legìtimu soberanu Pedru
Torchitor III a si chircare aprigu dae su frade Barisone II de Torres. Sos duos
ant pois a atacare sa rennu de Arbaree, invedende·nche su territòriu e
assitiende su casteddu de Crabas, chi però non fiant resissidos a cunchistare.
Cun s'agiudu de Gènova, Barisone aiat dimandadu e otentu tìtulu nominale de re
de Sardigna dae s'imperadore Fidericu Brabaruja, paghende 4000 marcos de prata.

Su 10 de austu 1164fiat incoronadu re de Sardigna in sa seu de Santu Siru de
Pavia. S'intentu fiat de otènnere s'apògiu ghibellinu e de si fàghere una base
giurìdica subra chi giustificare sa gherra contra sos àteros rennos de s'ìsula e
ddos aunire in unu istadu solu, suta ghia sua. Sos genovesos però, acatende·si
ca non podiat torrare luegus sa summa manna de dinari, dd'ant a tènnere in
ostàgiu pro sete annos.

In su 1172 fiat torradu in pàtria. In su 1180 aiat torradu a invàdere su
judigadu de Calaris ma sas tropas fiant rebusadas. Non teniat prus s'agiudu de
Gènova nen su de Pisa e aiat torradu a fàghere paghe. Pro afortiare sos
ligàmenes cun sos aragonesos aiat dadu sa fìgia Sinispella in coja a Ugo Poncho
Cervera Bas. De issos at pois a nàschere Ugone I de Arbaree. Barisone fiat mortu
in su 1185.

In su 1185, sa Corona de Logu, sighende sos deretos dinàsticos, aiat postu re
Pedru I Lacon-Serra, fìgiu legìtimu de Barisone, ma Agalbursa, sa segunda
mugere, susteniat sos deretos de Ugone I. Segundu sos istudiosos nde diat èssere
cunsighidu unu perìodu meledosu in ue Pedru I, pro mantènnere su pòdere si fiat
alliadu cun Pisa, e Ugone I aiat pregontadu agiudu a Gènova. A coa ambadus sos
soberanos aiant tentu pòderes prenos afiantzende però s'unidade de s'istadu..
Segundu sa costuma bizantina cumandaiat s'autocrator chi beniat a èssere Pedru,
sende chi Ugone fiat minore de edade. In su 1195 Pedru fiat derrotadu de Salùsiu
IV de Calaris e fiat cassadu cun su fìgiu Barisone II. Ugone si nche fiat
intames fuidu impare a su piscamu Justu, Aristanis fiat distruida cun sa seu,
Salùsiu IV si fiat fatu incoronare chentza aprou eclesiàsticu. Pedru fiat mortu
in Pisa.

Ugone I Bas-Lacon-Serra isposaiat in su 1206 cun Pretziosa, fìgia de Gulliermu I
Salusio IV, judighe de Calaris. Su 30 de santugaine aiat pigadu acòrdiu cun su
sogru torrende a trassare sas làcanas intre sos duos rennos e tzedende una parte
de sa Marmidda norti-orientale. Fiat mortu in su 1211 lassende su fìgiu Pedru
II. Mortu Salùsiu IV, in su 1214 Barisone II nd'aiat cojadu sa fìgia Beneita,
diventende judighe de su rennu de Calaris cun nùmene de Barisone Torchitor IV de
Calaris.

Pedru II Bas-Lacon-Serra aiat intames guvernadu impare cun su tzieddu Marianu
Lacon-Gunale de Torres, chi aiat torradu a faghere pesare sa seu de Aristanis.
De su 1228 Pedru II fiat re solu. Mortu in su 1241, aiat lassadu minore de edade
Marianu II, nàschidu de sa segunda mugere Sardinia.

Su tzieddu Gulliermu dae Capraja, fìgiu de segundu letu de sa fiuda de Pedru I
(mortu in Pisa), diat assuntare s'apòmpiu.. Isse fiat imparentadu cun sos
Gherardesca, contes de Donoratico, e cun sos Viscontes de Pisa. Su 29 de
cabudanne 1250 aiat otentu dae su paba Innotzentzu IV su reconnoschimetu de sa
soberania subra s'Arbaree, ma chentza adduida de sa Corona de Logu.

In su 1257 s'Arbaree aiat pigadu parte a da gherra chi sos àteros res de s'ìsula
(totus filo-pisanos) aiat mòvidu contra su judigadu de Calaris chi fiat
filo-genovesu, e chi fiat derrotadu a pustis de batordighi meses de gherra.
Santa Igia, "capitale" de su rennu, fiat distruida e su territòriu de su
judigadu partzidu in bator partes: Ogiastra e Sarrabus fiant dados a su judighe
de Gallura, su pisanu Giuanne Visconti; sas curadorias de Gipi, Nuràminis,
Trexenta, Marmidda inferiore, Dolia, Gerrei e Barbàgia de Seulo, andaiant a
s'Arbaree; sos distritos amministrativos de Sulcis, Cixerri, Nora e Deximumannu
ispetaiant a Gherardu e Ugolino della Gherardesca, contes de Donoratico; sa
tzitade de Casteddu de Calaris a su comunu de Pisa. S'Arbaree aiat istèrridu sas
làcanas, creschende de pòdere in sos giogos pro su cuntrollu subra s'ìsula.

Gulliermu aiat pretèndidu pois cun sas armas sos deretos subra su judicadu de
Torres chi ddi ispetaiant de Ugone I Bas Serra, frade de Marianu II Lacon Gunale
de Torres e in su 1259 aiat dadu logu a una batalla longa contra sos Doria pro
su cuntrollu de sos territòrios, aprofetende de sa morte de sa judighissa
Adelàsia e de sa presonia de Enzo de Hohenstaufen re de Sardigna. Fiat mortu in
su 1264 lassende su fìgiu de edade minore Nicolau, chi fiat assotziadu pro bator
annos a su judighe legìtimu Marianu II Bas-Lacon-Serra, a coa bogadu. Fiat mortu
in su 1270.

Marianu II aiat pigadu cumandu de su rennu cando custu contaiat fintzas sa parte
de tres tzentrale de su rennu de Calaris. Teniat relatos meda bonos cun sos
Donoratico chi ddi aiant dadu sa possibilidade de diventare tzitadinu giuradu
pisanu dae su 17 de làmpadas 1265. Abitaiat fatuvatu sa tzitade de sa Toscana,
in ue aiat cojadu una fìgia de Andreotto Saraceno Caldera e in su 1287, aiat
fatu cojare per verba su fìgiu Chianu cun Giagomina della Gherardesca, fìgia de
conte Ugolinu de chie fiat partisanu.

In su 1274 aiat cunchistadu su casteddu de Monforte, in sa Nurra. Dd'aiat
restauradu lassende un'epìgrafe cunserbada in su museu de Tàtari. Aiat mantentu
relatos meda bonos fintzas cun Pedru III de Aragona, cun chie fiat intertzèdidu
in su 1284 per sa torrada de bator galeras cassadas de sos pisanos in su golfu
de Casteddu. Mortu su conte Ugolinu della Gherardesca in su 1289, su 4 de
ghennàrgiu 1295 aiat furriadu totu a una borta polìtica e si fiat alliadu cun su
comunu de Pisa - a chi diat lassare in eredade sa parte tzentrale de su rennu de
Calaris - contra sos Gherardesca. Cun sos della Gherardesca aiat a coa pigadu
parte a s'assìtiu de Bidda de Crèsia, chi fiat difèndida de Guelfo della
Gerardesca e cando custu, ingotu, aiat cricadu aprigu in Santu Lenardu de sas
Sete Fontes, segundu unas cantas fontes, dd'aiat fatu avelenare pro istèrrere
sas làcanas a sas minas de prata de su Cixerri. Fiat mortu in data chi non si
connoschet in antis de su 16 de nadale 1297, lassende su rennu a su fìgiu Chianu
e onorende s'impinnu assuntadu cun su comunu de Pisa de ddi tzedere sa parte de
tres de su territòriu de Calaris.

In su 1297, pagu a pustis de mòrrere Mariano II, paba Bonifàtziu VIII aiat
criadu su Rennu de Sardigna e Còssiga, infeudadu a su re de Aragona, Jagu II su
Giustu (1295 - 1327), dende·ddi gai licentia invadendi, sa libertade de invàdere
sas duas ìsulas. Chianu, punnende a aguantare a custa detzisione, a edade de
mannu aiat cojadu Giagomina della Gherardesca, mancari aeret giai tentu fìgios,
Andreotto e Marianu, dae una populana de Biddesatu. In su 1300, aiat afortiadu
s'alliantzia cun sos pisanos cunfermende sa tzedidura de sa parte de territòriu
cuncordada, sas mina de prata e fortzis parte de su patrimòniu judigale. Custu
aiat fatu pesare contra de isse su pòpulu chi, segundu sa lege teniat deretu de
rebellia (traitoria de su bannus consensus), e dd'aiat giustitziadu e interradu
cun sa limba segada. In su 1308 sos Bas-Serra de Arbaree aiat comporadu dae sos
Malaspinas su casteddu de Serravalle de Bosa, sa Pianalza e Costabadde.

Fiant totus territòrios chi faghiant parte de sos benes privados de sa famìllia
(peculiares), sos balangios chi nde torraiant fiant postos e amministrados a
parte de sos benes de su rennu.

Dae sos fìgios de Chianu, Andreotto diat mòrrere in su 1309 e Marianu, su
segundu, diat duncas èssere Marianu III de Bas. Isse, in su 1312 fiat custrintu
dae sos pisanos a comporare dae Arrigu VII sos deretos de sutzedidura e a cojare
verbalmente Costanza de Montalcino, ma in su 1314, acatadu de sas polìticas
arrancosas de Pisa aiat dimandadu agiudu a sos aragonesos pro bogare sos
toscanos dae Sardigna.

Marianu III aiat torradu a assentare istradas e pontes, aiat acabadu de fàghere
sa chinta muraria de Aristanis e sas turres de defensa, aiat fatu fraigare su
palatzu nou de archibiscamu e comintzadu su palatzu reale, acabadu de pesare in
tempus afatante de sa pesada sua. Non diat mai cojare Costanza de Montalcino, ma
aiat bividu impare a Padulesa de Serra, cun chie aiat fatu ses pipios, intre
chie Ugone, chi ddi fiat sighidu in su 1321.

Comente su babbu e su nannai, Ugone aiat bìvidu impare a una fantzedda cun chie
aiat tentu tres erederis: Larentzu, Angiolae, Pretziosa. Aiat isposadu una
fèmina nòbile narada Beneita chi ddi aiat dadu medas fìgios: Pedru (benidore
Pedru III), Bonaventura, Marianu (benidore Marianu IV), Giuanne (su traighidu),
Nigola (abu de sos Cubeddos marchesos de Aristanis), Frantziscu (su canònicu) e
Maria. In su 1323 si fiat alliadu cun Jacu II de Aragona e fiat fatu vassallu
pro commendatio personalis, cun giura de fidelidade e pagamenta de unu tzensu
cada annu de 3000 fiorinos de oru in cambiapare de su mantenimentu de sos
deretos dinàsticos regales subra s'Arbaree e de amparu militare.

Su 13 de làmpadas 1323 aiat cunsigiadu a s'infante Alfonsu de isbarcare a Palmas
de Sulcis e de pònnere assìtiu a Bidda de Crèsia. Bi diant chèrrere sete meses
pro dda cunchistare.

Su 2 de martzu de su 1324 Ugone aiat pigadu parte a s'atacu de Castrum Calaris
chi aiat capituladu su 19 de làmpadas. S'11 de abrile 1324 s'agataiat in mesu a
sa chi diat èssere connota che Batalla de Lutocisterna, in ue cun s'agiudu de
mertzenàrios aiat cumbàtidu contra a sos pisanos a manu de s'istàngiu de Santa
Gilla.

Su tratadu firmadu fintzas de Ugone istabiliat sa tzedidura a sos
cadalanos-aragonesos de totu sas terras de su Calaris e de Gallura chi fintzas a
tando fiant istadas pisanas, foras pros Castrum Calaris e apendìtzios suos chi
abarraiant a fèudos de Pisa. Fiat sa nàschida giuridica de su Rennu de Sardigna.

Su judighe Ugone fiat abarradu fidele a sos aragonesos fintzas cando su distritu
de Tàtari si fiat rebelladu in su 1329. Aiat fatu cojare sete de sos fìgios cun
aterentantes rempuddos de famìllias nòbiles cadalanas e aiat dadu a Giuanne e
Marianu educatzione cadalana, mandende·ddos a sa corte de Bartzellona in su
1331. In su su 1334 aiat comporadu sa bidda de Molins de Rei e sos casteddos de
Gelida e Mataró, in Catalugna. Mortu a baranta annos su 5 de abrile 1335, ddi
fiat sùtzedidu su fìgiu Pedru.

Pedru III aiat isposadu cun Costanza Aleramici de Saluzzo in su 1326 e bìvidu in
paghe suta sa ghia de su cantzelleri de istadu Guido Cattaneo, archibiscamu de
Arbaree, e de su canònocu Tilipu Mameli de Tramatza, dotore in deretu penale e
tzivile. Mortu Alfonsu IV de Aragona, su 31 de martzu de su 1336 fiat su frade
Marianu a si presentare a in antis a su soberanu nou Pedru IV su Tzerimoniosu
pro nde fàghere sos onores in logu suo: Marianu biviat difatis in Bartzellona in
ue istudiaiat.

Su 22 de cabudanne 1343 aiat otentu permissu dae su paba Clemente VI de fundare
su monastèriu de sas clarissas. Fiat mortu in su 1347 e pagus meses a fatu
dd'aiat sighidu sa mugere, su 18 de freàrgiu 1348.

Pro isceberu de sa Corona de Logu, sighende sa costuma, su frade Marianu aiat
sutzèdidu Pedru III. In su 1331, isse fiat giai istadu mandadu a Bartzellona pro
retzire educatzione in sa corte e duos annos a fatu fiat armadu caballeri. In su
1336 aiat cojadu Timbor de Rocabertì e cun issa aiat tentu tres fìgios: Ugone,
Elianora e Beatritza. Ugone at a isposare a mannu - in su 1362 - cun sa fìgia de
Giuanne III Vico e Beatritza cun Amerigu VI, visconte de Narbona.

Marianu fiat istudiadu e abbistu, faeddaiat currentemente su sardu, su latinu,
su cadalanu, s'italianu e fiat in currespondèntzia epistolare cun sas prus
grandas personalidades de su tempus (intre chie Cadalina dae Siena). Medas sunt
sos chi ddu cunsìderant su prus grandu soberanu de s'Arbaree de su de 14
sèculos..

In cuddos annos sos giuristas de su rennu impare a terramannesos (italianos),
aiant fatu sa prima bortada de sa Carta de Logu de Arbaree, curregida e torrada
a promulgare in su 1392 durante su rennu de sa fìgia Elianora. In su 1339
Marianu aiat otentu tìtulos de conte de Costera e sennore de sa Marmidda de
giosso, giai possedimentu de sos Arbarees ma parte de su rennu de Sardigna
infeudadu a sos aragoneos. Duncas Marianu fiat judighe de Arbaree e vassallu de
su rennu de Sardigna pro sa parte de Costera e Marmidda.. De su restu, fintzas
pro s'Arbaree sos judighes aiant giuradu fidelidade a su re de Aragona, dae chie
fiant istados imbestidos formalmente de su rolu de vassalos.

Sighiant unos deghe annos chietos in ue Marianu si fiat pòdidu acatare ca teniat
a disposta fortzas e risursas bastantes pro realizare sa cunchista de s'ìsula.
Giai a fatu de sa batalla di Aidu de Turdu in su 1347, cando sos Dorias aiant
bìnchidu subra su rennu, aiat fatu bìere de èssere infadadidu contra sos
aragonesos. S'iscuntretzadura fiat istada fintzas prus manna cando Bernardo
Cabrera aiat ocupadu S'Alighera su 30 de austu de su 1353. Cuss'annu etotu fiat
iscopiada sa gherra.

Iscontzadu su relatu de vassallu cun sos aragonesos, aiat bogadu sos palos
cadalanos de s'istemma de sos Arbarees, assumidu s'arbure irradighinadu in campu
arghentadu e invàdidu a manu de su Calaris, menatzende de segare manos e pees a
chie no esseret de acòrdiu a sa cunfisca de sos benes. In Deximumannu, su 10 de
cabudanne aiat cassadu Gerardu della Gherardesca, cumandante de sas tropas de su
re de Sardigna, a coa postu in assìtiu Castrum Calaris. Su 7 de santugaine si
fiat però dèpidu retirare a Seddori essende istadu firmadu in Cuartu dae
Bernardu de Cabrera.

Su 15 de làmpadas 1354 Pedru IV de Aragona etotu fiat isbarcadu in Sardigna, in
S'Alighera pro firmare sa rebellia sarda, ma sa missione fiat fallida.. Su re
aiat otentu cun sa diplomatzia S'Alighera su 16 de onniasantu 1354, ma a sas
cunditziones tostadas de Marianu IV. A s'acabu de su 1354 su judicadu de Arbaree
cuntrollaiat totu s'ìsula foras pro Casteddu, S'Alighera e Tàtari (cust'ùrtima
guvernada dae Brancaleone Doria). Sa paghe de Seddori de s'11 de trìulas 1355
aiat torradu su status quo, ma aiat betidu unos àteros deghe annos de paghe chi
aiat afortiadu sos Arbarees. Marianu aiat torradu a comintzare sa gherra in su
1365 atachende su casteddu de Seddori. Su soberanu aristanesu aiat dimandadu a
su paba Urbanu V de èssere infeudadu de su rennu de Sardigna e Còssiga in logu
de Pedru su Tzerimoniosu chi non pagaiat su tzensu dèpidu a su papadu..

In su 1368 su re aiat mandadu a Sardigna unu corpus de ispeditzione cun Pedru
Martinez de Luna a cabu. Lòmpidu cun lestresa a curtzu de Aristanis custu fiat
derrotadu in sa batalla de Sant'Anna in ue fiat mortu cumbatende. Custa derrota
fiat costada fintzas sa perta de Tàtari e Òsile. Castrum Calaris e S'Alighera,
ùrtimos territòrios in manu a sos aragonesos, si podiant bìvere petzi de su chi
ddi betiant dae mare..

Sas manobaras bèllicas majores si fiant firmadas a causa de s'apidèmia de pesta
chi in su 1375 aiat bochidu manna parte de sa populatzione de Sardigna, intre
chie Mariano IV etotu chie, in su 1375, fiat mortu a s'edade de 57 annos.

A Marianu IV sutzediat su fìgiu Ugone III, chi teniat unos barant'annos e fiat
fiudu, cun una fìgia de cuncordare. Dd'aiat promìtida in isposa a su fìgiu de
Carolu I de Angiò, in s'àmbitu de una alliàntzia anti-aragonesa de chi si nd'at
testimonia in unu memoriale d'imbasciada iscritu in limba latina de su notaju
Raimondo Mauranni. Su fìgiu, Louis d'Angiò, at a diventare feudatàriu e visconte
de Baux.

Ugone III giai dae primìtziu si fiat istesiadu pessones e uffitziales
importantes in sa corte ,comente Giuanne de Lìgia e su fìgiu Valore. Fiat
imputadu de cruelidade e tirannia e dae una crònaca frantzesa, de èssere
pedditzone e innorante. In beridade ischiat iscrirere, connoschiat sas comunes
limbas istràngias e su limbàgiu diplomàticu. Sas impresas militares suas però
non fiant istadas de importu o, comente chi siat non cumparàbiles a sas de su
babbu.

Casteddu e S'Alghera fiant abarradas non cunchistadas, ma suta sa bisura
diplomàtica aiat otentu resultadu meda bonu faghende cojare in su 1376 sa sorre
Elianora cun Brancalione Doria, fìgiu legìtimu de su grandu Branca Doria e de
una Giagomina di chie non si connoschet su sambenadu. Issu aiat cojadu Elianora
prus pro cumbenèntzia personale chi non pro polìtica, sende chi a primìtziu fiat
fidele a sa corona aragonesa.

Est fortzis pro neghe de su guvernu dispòticu e acucadu chi su pòpulu si nche
fiat pesadu contra de Ugone III. Dd'aiat istiletadu cun sa fìgia e ghetadu a
intro de unu putzu cun sa limba segada. Raimondo Carta Raspi at mòvidu dudos
subra sa natura totalmente autònoma de sa rebellia, ipotizende s'infichidura de
bochidores tzerriados dae pessones influentes de sa corte; a cumprobu de custu,
sos printzipales autòres de s'afracadura si nche fiant fuidos a Aragona pro no
èssere arrestados.

Fiat fata duncas judighissa sa sorre de Ugone, Elianora, a contu de su fìgiu
Fidericu Doria, isse difatis fintzas a s'edade de mannu non podiat tènnere
pòderes prenos. Elianora aiat istentadu pagu ora a assùmere su guvernu, mancari
fiat istada tzerriada dae Gènova in ue biviat de su 1382 e in ue si fiat
tramudada a pustis de oto annos bìvidos in Casteddu Genovesu.

Su maridu Brancalione Doria fiat in cussa iscuta de tempus in Catalugna pro
retzire tìtulu onorìficu de conte de Monteleone e barone de sa Marmidda de
giosso, ma comente si fiat isparta sa nova chi Fidericu fiat istadu eleghidu,
fiat arrestadu dae Pedru su Tzerimoniosu, mandadu a Casteddu e inserradu in sa
Turre de Santu Pancràtziu, a coa in sa de s'Elefante e liberadu petzi su 1 de
ghennàrgiu de su 1390, a fatu de unos sete annos de presonia. Fidericu diat
mòrrere in su 1387, annu de sa morte de su re de Sardigna etotu.

Semper suta apòmpiu de sa mama Elianora, sutzediat a Fidericu su frade, Marianu
V, nàschidu paris a isse in Casteddu Genovesu in su 1378-1379. Su 24 de
ghennàrgiu 1388, a fatu de tratativas longas fiat firmada sa paghe intre su
rennu de Sardigna e su de Arbaree. Sos acòrdios istabiliant chi a su primu
esserent torradas tzitades, biddas e logos occupados dae sos judighes cabudianos
de Arbaree.

Impertantu, durante sa presonia Brancalione aiat cambiadu bidea subra sa
fidelidade a sa corona de Aragona. Su primu de abrile de su 1391 aiat marciadu
contra Castrum Calaris; su 16 de austu, cun su fìgiu Marianu a costadu, aiat
ocupadu Tàtari e Òsile. In su mese de cabudanne aiat cunchistadu su casteddu de
Fava, su de Garteddi, su de Bonvehì e su de Pedresu, lassende a sos nimigos
petzi S'Alighera e Lungoni. Su 3 de santugaine fiat intradu in Bidda de Crèsias.
In una litera iscrita in Seddori su 3 de freàrgiu 1392 Brancalione naraiat ca
aiat torradu a balangiare totu sos territòrios tentos fintzas a su 1388.

Marianu V, cumpridos 14 annos, segundu sa regula judicale noa fiat fatu judighe
pro deretu. Elianora, a sa fine de s'apòmpiu suo, aiat promulgadu sa famada
Carta de Logu. Su còdighe - regrota in 198 capìtulos de ordinamentas de deretu
protzessuale, tzivile e penale - diat abarrare bàlidu finas a su 1827, cando
fiat cambiadu dae su Còdighe Felicianu.

Sa judighissa at a mòrrere a cara de su 1404, maladiada de sa pesta chi si fiat
isparta in totu Europa. Fiat s'ùrtima soberana de iscràtza Bas-Serra.

Marianu V fiat mortu in su 1407. Si poniat duncas sa chistione de sa sutzedidura
chi, segundu sa regula antiga, deghiat a sos erederis de Beatritza de
Bas-Serrra, sorre de Ugone III e de Elianora, cojada de su 1363 cun Amerigu VI
de Narbona, mama de Gulliermu I e ajaja finada de s'atuale Gulliermu II.
Brancalione Doria si fiat intames retiradu in Monteleone pro su desdeni, sende
chi punnaiat a sutzedere a su fìgiu suo.

Su rennu de Gulliermu III (1407-1410, de jure fintzas a su 1420) at a èssere
meda assolocadu, istorbadu de s'oponidura aragonesa e de sos àteros erederis.
Gulliermu at difatis a prefèrrere de s'istabilire in Tàtari.

In Aristanis su visconte Gulliermu III de Narbona fiat imbàtidu s'8 de nadale,
eleghidu judighe de Arbaree, conte de Costera e visconte de Bas su 13 de
ghennàrgiu 1409 dae sa Corona de Logu. Diat èssere s'ùrtimu judighe de su rennu.

In antis a isse, su 6 de santugaine 1408 s'infante Martinu su Giovunu, erederi
de su tìtulu de re de Sardigna e de Sitzìlia, fiat isbarcadu in Casteddu cun unu
esèrtzitu poderosu.

Fallidas sas chircas diplomàticas de agatare acòrdiu, sa gherra aiat torradu a
comintzare. S'iscontròriu intre sos duos inimigos fiat acontessidu in sas
campànnias de Seddori, in una localidade oe denominada su bruncu de sa batalla.
Sas tropas de su rennu de Sardigna aiant fatu in duos rogos s'esèrtzitu
judigale. Sa parte de manca fiat acavocada in sa localidade oe narada
s'ocidroxu, sa de dareta si fiat segada issa etotu in duos cantos, s'unu fuidu a
manu de Seddori, a coa sighidu e fatu a rogos, s'àteru cantu si fiat retiradu a
Monreale e aiat aguantadu.

Su 4 de trìulas si fiat rèndida Bidda de Crèsias in sas manos de Giuanne de
Sena. Fiat istadu unu desacatu pro su judigadu, mancari de in cue a pagu Martinu
su Giovunu diat mòrrere de malaghera (su 25 de trìulas 1409 in casteddu).
Gulliermu III fiat tando torradu a Frantza chirchende agiudu e lassende su
fradile Lenardu Cubeddu , bis-nebode de Ugone II de Bas-Serra, judighe de facto.

Sa derrota in Seddori no aiat incurbadu totalmente sos arbaresos. Sos
cumbatimentos aiat torradu a commentzare rebestemente e su 17 de austu
s'esertzitu judigale aiat rebusadu unu atacu contra Aristanis fatu de sos
Moncadas. Sa die a sighire Pedru Torrelles aiat ghiadu sordados de su rennu de
Sardigna in sa batalla chi diat tènnere logu in sa campura intre Sant'Anna,
Fenosu e Santa Justa, regordada che segunda batalla, lassende, segundu sas
fontes ispagnolas, prus de 6.500 aragonesos mortos.

A coa, in su ghennàrgiu de su 1410 aiat pigadu Bosa e postu suta assìtiu
Aristanis in ue, a sa fine Lenardu Cubeddu aiat firmadu in Santu Martine foras
de sos muros su rendimentu de sa tzitade e de totu su judigadu istòricu, intradu
duncas in su Regnum Sardianae et Corsicae.

Aristanis e sos Campidanos de Crabas (o Campidanu Majore), de Milis e de
Simaghis ddi fiant dados in fèudu cun tìtulu de marchesu de Aristanis. Fiant
abarrados judigales sos territòrios arboresos de s'ex judigadu de Torres, duas
curadorias de su judigadu de Gallura e sas Barbàgias de Brebìe, de Ollolai e su
Mandrolisai. Su marchesadu de Aristanis at a tènnere issu puru vida curtza e at
a èssere surbidu in su restu de su rennu de Sardigna in su 1478 a sighidu de una
àtera gherra, fata custa borta de su marchesu Lenardu de Alagon, chirchende de
torrare indipendèntzia a sa Sardigna.

In paris tempus chi fiat costituidu su marchesadu, in su beranu de s'annu
matessi, Gulliermu III de Arberee fiat toradu dae Frantza, aiat ordingiadu sos
territòrios abarrados e tramudadu sa capitale de su rennu a Tàtari. Cun s'agiudu
de Nicolau Doria aiat torradu a cunchistare su casteddu de Lungoni e aiat
menatzadu Aristanis e S'Alighera, in ue Pedru Torrelles, su capitanu generale e
logutenente de su re fiat mortu cuss'annu de malaghera. Sa gherra sighiat e
intre su 5 e su 6 de maju de su 1412 fiat resissidu a intrare in S'Alighera
impare a tropas tataresas e frantzesas, ma a coa fiat rebusadu e custrintu a
renuntziare dae sa resistèntzia de sos aligheresos. Cumbintu de non pòdere
assentare sa situatzione aiat tratadu in antis cun Ferdinandu I de Aragona de
sos Trastamara, a coa cun su fìgiu Alfonsu su Mannànimu.

S'acòrdiu fiat agatadu su 17 de austu de su 1420 e su rennu fiat bèndidu pro
100.000 fiorinos de oru. A fatu de su 1410 sa Marmidda fiat deretamente
amministrada de Casteddu, pro sas provistas de trigu, pois promìtida in su 1415
a su marchesu Cubeddu dae Ferdinandu I de Antequera, pro non s'èssere postu cun
sos rempellos sardos. Ddi fiat tzèdida in su martzu 1416 impare a sa Balentza
pro sa summa de 25.000 fiorinos de oru. Fiant abarrados foras de s'acòrdiu
Gesturi, Tuili, Mara Arbarei e unos cantos casteddos infeudados a Gerardu de
Doni durante da batalla de Seddori.

Sa Sardigna fiat duncas aunida afines, ma suta su poderiu de sa corona de
Aragona. Su rennu de Sardigna at a tènnere pois dinastias bàrias in sos sèculos:
sos contes de Bartzellona (sos Trastamara), Tilipu V de Borbone, sos Habsburgu e
a ùrtimos sos Savojas, impare a chie at a èssere mudadu in su 1861 in Rènnu de
Itàlia.



https://sc.wikipedia.org/wiki/James_Henry_Bennet

Inglesu pro nàschida, at bìvidu semper in Frantza in ue at istudiadu
laureende·si in Meighina in sa Sorbona. At traballadu in paritzos ospidales
inglesos e frantzesos.

In su 1859, malàidu a purmones, si nch'est tramudadu a Menton pro cambiare àera
e semper pro custu motivu at fatu unu biàgiu a sos paisos de su Mediterràneu. In
custa manera naschet in isse sa passione pro descrier sos logos pro dare una
ghia a sos biagiadores imbenientes. Iscriet Winter and spring on the shores of
the Mediterranean, publicadu in Londra in su 1875 e s'annu matessi est publicada
in Parigi sa versione bortada in frantzesu. Unos cantos amigos corsicanos li
cussìgiant de publicare a banda sa parte chi pertocaiat sa Còrsica, isse sighit
su cussigiu ma pùblicat finas sa parte ue faeddat de sa Sardigna cun su tìtulu
La Corse et la Sardaigne. A Sardinna est bènnidu in su mese de abrile de 1864
cun s'azudu e s'amparu de paritzas autoridades de s'època e finas de Crispo,
professore de sa Facultade de Meighina de s'universidade de Tàtari. Sa parte
dedicada a sa Sardigna, in intro de custa òpera, cumintzat in sa pàgina 161. A
banda unos cantos isbàllios, comente su de creder chi sos nuraghes fiant òperas
de sos Fenìtzios, cuntenet osservatziones de importu subra de s'economia, de sa
bida, de sas costumàntzias e impressiones subra de localidades diferentes.



https://sc.wikipedia.org/wiki/Istassione_ferruvi%C3%A0ria_de_Deximumannu

S'istassione ferruviària de Deximumannu est s'istassione de sos Caminos de Ferru
Nassionales chi servit sa comuna de Deximumannu dae su 1984.

S'istòria de sos caminos de ferru in Deximumannu dat cumintzu in su 1871, in su
prenu de sa fase de realizadura de sos primos caminos de ferru pùbrigos de sa
retza sarda. In cuddu annu, sa Cumpanzia Reale de sos Caminos de Ferru Sardos
aiat inaguradu su trazetu Casteddu-Biddesorri, su primu rugru de sa Dossale
Sarda in protzessu de realizadura. Duncas, su caminu de ferru nch'aiat sizidu
finas su transitadorzu ferruviàriu orizinale de Deximumannu, ch'in s'annu
sighidore fiat istadu cunetadu a su caminu de ferru de Iscrèsias nounàschidu.

In su segundu pustisgherra, si fiat abertu caminu s'intentu de duprigare a su
nessi una parte de sa lìnia Casteddu-Figari, su chi si fiat cuncretadu a sa
metade de sos annos setanta, addaghi su prozetu de duprigamentu de sas bias
intre s'istassione de Casteddu e sa de Deximumannu fiat istadu aproadu e
printzipiadu. Cunzuntamente cun custos traballos, fiat istadu detzìdidu de
iscostiare s'istassione a una posissione lizeramente prus perifèriga a petus de
su transitadorzu betzi, permitende sa colada de sas bias foras de sa leada
urbana. Pro custa resone, fiat istada realizada una bariante de sa lìnia chi
zughiat a su transitadorzu nou, chi s'agataiat a unos 250 metros dae su betzu, e
sa bariante narada l'aiant inaguradu paris cun su duprigamentu in su 1984.
Fraigadorzos annanghedores fiant istados criados in s'istassione carchi annu
prus a tardu, in su cuadru de su prozetu isperimentale malassortadu de
eletrifigadura de sa retza sarda. Difatis, s'istassione de Deximumannu fiat
istada isseberada comente tèrminus de unu de sos duos rugros de proa
(Casteddu-Deximumanu, s'àteru fiat dae Biddesorri a Seddori) pro sos testes de
sas locumotivas E491/492 e de su sistema currespondedore de alimentadura peri
currente arternada, su chi nch'aiat zutu a s'installadura in s'istassione de sas
cadenàrias de alimentaduras, oe remoidas.

S'istassione est fraigada a longu de sa lìnia sarda printzipale, sa
Casteddu-Figari Marìtimu; in prus de custu, in su transitadorzu deximesu, dat
cumintzu sa dossale segundària de sos CFN, su de Iscrèsias e Carvònia.

Pro su chi pertocat sas infraistruturas ferruviàrias, su transitadorzu est
probidu de chimbe bias pro su servìtziu de passizeris: sa prima, serente a su
fraigu de biazadores, est impreada mescamente pro sos trenos de su servìtziu
metropolitanu de Casteddu. Sas àteras bator, sizìbiles peri sutacoladorzu, sunt
utilizadas pro sos trenos destinados a intro de sa Dossale Sarda (bias 2 e 3) e
chirru a sa de su Sucis-Iscresianu (bias 4 e 5) respetivamente. Bias
annanghedoras s'agatant a faca de sas antisfontomadas, e s'impreant pro
s'istassionamentu de materiale rodadu o pro àteras finalidades de servìtziu.
S'istassione disponet aguarmente de una filera de bias pro su servìtziu de
mercantzias, postas a faca de su fraigu de biazadores. Custu ùrtimu est formadu
dae unu tenimentu de duas prantas cun terrassitu, de pranimetria retangulare.

S'istassione est una de sas prus importantes de sa retza sarda, sende sa
destinada a s'intertràmunu intre sos trenos chi apròghilant o s'aderetant a sa
Dossale Sarda e sos chi andant o arribant dae su Surcis-Iscresianu. Su
transitadorzu istranzat trenos destinados a Iscrèsias, Carvònia, Santu Bèngiu,
Aristanis, Macumere, Terranoa, Tàtari, Portu Turre e Casteddu. Sa relassione cun
sa cabitale rezionale est garantidu finas dae su servìtziu ferruviàriu
metropolitanu de Casteddu, chi aunit s'istassione cun sos transitadorzos de
Assèmini Santa Lughia, Assèmini, Assèmini Càrmini, Casteddu-Su Masu, Su Masu
Abioportu, Casteddu Santa Gilla e, comente naradu, cun s'istassione de Casteddu.

Pro su chi pertocat sos àteros trasportadores, in s'aparcadorzu de s'istassione
est situadu su tèrminus de sa lìnia 9 de su CTM, chi permitit de nche sizire
pratza Matteotti in Casteddu. In prus de custu, realizant arressadas finas sos
postales de s'IRST chi aunint su Surcis cun su biddarzu universidàriu de Pauli.
A carchi chentina de metros dae sa pratza de s'istassione, s'agatat aguarmente
un'àtera arressada de s'IRST, dae ue si podent sizire sas comunas probianas a ue
no arribat su caminu de ferru.



https://sc.wikipedia.org/wiki/Iscravamentu

S'iscravamentu indicat su ritu de sa depositzione de Cristos dae sa rughe. Est
una Sagra Rappresentatzione chi si faghet su sero a taldu de sa Chenabura Santa
in medas crejas in Sardigna. Su chi sighit si faghet ind una 'Idda de su
Tataresu. In sa creja printzipale, sa chenabura, a sas tres de sero, si preparat
una rughe manna, posta rea in su presbiteriu, e subra sa rughe unu crucifissu,
mannu, e adattu po nd' essere caladu. Custu crocifissu de solitu istat ind'una
creja secundaria. Sa rappresentatzione si riferidi a su chi narant sos Vangelos,
cando Gesu Cristu est istadu depostu mortu dae sa rughe. In custa
rappresentatzione bi sunt duos personagios, Zuseppe d'Arimatea e Nicodemu,
bestidos secundu una traditzione; accanta a sa rughe b'est una istatua de Nostra
Signora de sos Sete Dolores, bestida de nieddu. S'incomintzada cund'una preiga
de unu predi subra sa passione e morte de Gesu Cristu e a unu tzertu puntu su
predi si rivolget a Zuseppe e li dat s'ordine de nde 'ogare dae subra sa conca
de su crocifissu sa corona de ispinas...Custa benit calada e posta supra sa
conca de Nostra Segnora. Pustis dat s'ordine de nde ogare su jau de sa manu
dresta, pustis dat s'ordine po su jau de sa manu manca, e pustis ancora s'ordine
po su jau de sos pes: sos jaos chi 'enint calados sunt presentados ogni olta a
Nostra Segnora e postos in unu cestinu. Primmu de nde 'ogare sos jaos Zuseppe e
Nicodemo ant fattu passare una fascia de tela, suta sos bratzos de su crocifissu
po nde lu poder calare. Cando l'ant caladu lu presentant a Nostra Segnora, a su
populu e lu ponent in d'una andìa (portantina). Tando, a de note, cun tota sa
zente presente, omines e feminas, cuffrades e cussorres, pizzinnos e pizzinnas
ecc.,partit sa processione peri sas istradas de sa 'Idda. In processione sos
cuffrades giughent s'andia cun su Cristu mortu; unu cuffrade giughet a palas una
rughe bastante manna; ateros giughent s'istatua De Nostra Segnora de sos Sette
Dolores. Si pregada e si cantada; su Coro Sardu de sa 'Idda, ogn'intantu cantada
una cantu religiosu: su Miserere, su Stabat Mater, e ateros cantos adatos in
sardu. Guasi a sa fine de sa processione si giughet s'andia cun su Cristos mortu
in sa creja inue istat de solitu, e si ponet a sos pes de s'altare. Sa
processione rientrat in creja dae inue est partida, però una processione minore
si faghet dae sos cuffrades e cussorres chi giughent Nostra Segnora in sa creja
sua.



https://sc.wikipedia.org/wiki/Innu_sardu

Su patriottu sardu a sos feudatarios (nodidu finas comente Procurade 'e
moderare) est unu cumponimentu patriòticu e antipiemontesu iscritu in su
1794-1796 dae Frantziscu Inniàtziu Mannu, magistradu de s'Audièntzia Riale. Su
cumponimentu est iscritu in 47 otavas, cun s'ischema mètricu a bb cc dd e.
S'istòria de custu innu comintzat in su 1793, cando sos Istamentos detzident de
imbiare a Torinu 6 delegados, in rapresentàntzia de sa Natzione Sarda, pro
preguntare a su rei s'approvàda sua de sas "Chimbes preguntas", unu documentu
chi diat a serbire pro megiorare unu pagu sa situatzione sarda.

Petantis chi sa delegàda lompiat a Torinu, su visurrei iscriet a su re ca sas
"preguntas" e s'òrganu chi ddas aiat iscritas (sos Istamentos) cheriant
s'autoguvernu de sa Sardigna e ca su rei si ch'esserent andadu.

Petantis chi in Sardigna fudint isetande s'arrespusta de su rei, su visurrei
incumintzat a fagher ponner in presone una loba de cuddas persones chi aiant
traballadu pro iscrìere sas dimandas; a mesudie de lunis, 28 de Arbile 1794,
fiant postos in presone Bissente Cabras et Bernardu Pintor. Pagas oras a pustis
cumentzàat sa Sarda Revolutzione, ki dia durare pro tres annos. Totu su populu,
sos possidentes e medas de sos istamentarios, armados, intrant in Casteddu e in
una chida ebbia, prus de 500 piemoneses fiant açapados, carriados, imbarcados e
imbiados torra a domo. Pro custu in Casteddu custa die est amentada che "dii de
s'açapa", e oe etotu regordada che "Die de sa Sardìnnia" a manera ufitziale dae
sa Regione sarda.

Custu cumponimentu est istadu bortadu in limbas agenas: in inglesu dae John
Warre Tyndale in su 1849 cun su titulu Endeavor to moderate..., in frantzesu dae
Augusto Boullier in su 1864 cun su titulu Songez à modérer..., in italianu in su
1896 dae Bustianu Satta e in tedescu dae B. Granzer e B. Schütze in su 1979 cun
su titulu Die Tyrannei.



https://sc.wikipedia.org/wiki/Innetafumajolos

S'innetafumajolos est un'impita nàschida unos cantos sègulos a como. In Itàlia,
che in s'abarru de s'Europa, pro fagher custu traballu si leaiant pitzinnos e
piseddos dae sas famìlias, o puru pedidores o òrfanos. Sa caraterìstiga chi
custos piseddos deviant possuer fiat a esser meda lanzos pro poder intrare in
manera azuventada a su tubu murru e l'innetare. Su Badde Vigezzo, chi s'agatat
in Peemonte, est naradu su badde de sos innetafumajolos pro su nùmeru mannu de
piseddos chi fiant emigrados a s'Europa de su nordu, mescamente intre su
milliseighentos e su milliseteghentos. Est in cussu badde chi s'isvilupat onzi
annu sa cuntzentradura internassionale de sos innetafumajolos.

Su fumajolu, mezus naradu su sistema tirafumos, devet esser innetadu atzedende a
ambas istremidades de su sistema: su terminale in sa cobertura e su foghile in
intro de su bividorzu. S'abachetadura de sos cundutos podet esser realizada
impreende duas tènnigas dae susu chirru a zosso o s'imbesse. Sos trastes pro
s'innetadura sunt mudados in sos ùrtimos annos. Una die s'infilaiat una corda
peri su cucumenale e, addaghi arribaiat a su foghile, li si ligaiat un'atzora de
ruos o grùspinu e unu cabu de una corda de sa matessi longària e a pustis, unu
subra e unu suta, s'istrisinaiat a susu e a zosso. Oe, intames, custa impita est
mudada: est prebidu unu cuntrollu preventivu a mèdiu de teleispetura, sa
zinzilladura de sas aberturas in intro de sos aposentos, s'atzessu a sa
cobertura in seguràntzia, s'abachetadura a mèdiu de imbrùstias adeguadas in su
materiale, sa tostura e sa forma, istrisinadas peri unu pesu iscudidore o
pèrtigas fressìbiles torinadas una in fatu de s'àtera, e finarmente sa remoidura
e sa dissipadura de su fumàdigu. Su rasigadore cràssigu de palas est unu pagu in
disimpreu, sende chi sa formadura de depòsitos catramenosos chi dimandent
s'utilizadura de su traste naradu fiat tìpiga de sos foghiles mannos abertos
chi, pro neghe de su rennimentu issoro iscassu a beru, s'impreant semper prus
pagu.

Sa situassione est diferente in Alemània, in ue pro una leze de su 1.936 sos
possedidores de unu fumajolu non podent realizare s'innetadura pessonarmente, si
nono chi pro l'innetare devent mutire un'innetafumajolos. In Alemània, sos
innetafumajolos teniant una casta de monopòliu, est a narrer chi onzi bighinadu
fiat assinnadu a un'innetafumajolos; in su 2.008, sa leze est istada modifigada,
eliminende in cuntzetu teòrigu sa situassione monopolista narada.



https://sc.wikipedia.org/wiki/Holodomor

Holodomor (in ucrainu: Голодомор, "Istràlia peri fàmine" o "Istermìniu pro
fàmine"; derivadu de 'морити голодом', "bochire peri fàmine") est istada una
caristia causada supentemente de s'òmine in sa repùblica sotzialista sovièrica
de Ucraina intre su 1932 e su 1933. Si carculat chi siat istada causa de morte
de unu nùmeru intre 2,5 e 7,5 milliones de pessones, fatu chi in tempus de paghe
no agatat premedios in s'istòria de Ucraina.

De su 2006, s'holdomor est reconnotu de s'Ucraina indipendente e medas àteros
istados, che unu genotzìdiu de su pòpulu ucrainu promòvidu de s'Unione Soviètica
ghiada de Josif Stalin.

Su nùmeru pretzisu de is mortos no est cosa fàtzile de istabilire, a causa de
s'ammancu de registros, ma su datu chrèschet in manera importante chi si
cunsiderant fintzas is mortos in sa regione de Kuban, in s'atuale Rùssia, chi
fiat densamente populada de ucrainos. Segundu sa corte de appellu de Kiev, is
pertas demogràficas in acàpiu a sa caristia imbatent a 10 milliones, cun 3,9
milliones de faminos mortos e 6,1 milliones de dèficit in nàschidas.

Is istudiosos sunt in desacòrdiu subra s'efetu relativu chi fatores comente
cunditziones naturales e polìticas economicas inadecuadas potzant àere tentu
causas in s'isvilupu de sa caristia, ma crèent chi comente chi siat Stalin aiat
ordingiadu unu pranu pretzisu, chirchende de ammortiare su movimentu
indipendentista ucrainu.

Apoderende·si·nche a is fontes connotas, s'apubant is cumbènias de unu bòfiu
supidu, chi permitent de definire sa caristia unu genotzìdiu, sende chi est
istadu refudadu onni agiudu donadu de foras, cunfiscados totu is màndigos de
consumu domaresu e allindadas is possibilidades de mòvere pro sa populatzione
ucraina. Sa graesa de su fatu est fatuvatu posta in cumparàntzia cun
s'olocàustu.

Chi èsseret a cumprobare chi is polìticas atuadas de is sovièticos fiant a berus
fatas chirchende de istudare s'artziada de su natzionalismu ucrainu, s'holodomor
podet èssere definidu legalmente genotzìdiu, ma sende chi ammancant proas
assolutas, non podet èssere esclùdida sa possibilidade chi siat prusaprestu
istadu cusseguèntzia de is problemas graes assotziados a is mudàntzias
econòmicas radicales chi ant atraessadu totu su territòriu de Unione Soviètica
in su perìodu istòricu intre s'acabu de sa propiedade privada e s'aviada de
s'industrializatzione.



https://sc.wikipedia.org/wiki/Ho_visto_un_re

Ho visto un re est una cantone de su 1968 cantada dae Enzo Jannacci, chi est
istada publicada comente 45 giri e su latu B est Bobo Merenda.

Sa cantone, iscritta dae Dario Fo, est guasi tota in italianu ma sos ritornellos
sunu in dialettu milanesu. Sa cantone fit istada incisa dae Jannacci ma aiana
cantadu umpare a issu finas Cochi e Renato chi cantaiana su ritornello. Sa
cantone est una satira contra a su potere e sos potentes e a sa rassegnatzione
de sos poveros chi azetan custu istadu 'e cosas chena si ribellare, ma non solu,
finas chena protestare.

Dai dai, conta su...ah be, sì be.... Ho visto un re. Sa l'ha vist cus'è? Ha
visto un re! Ah, beh; sì, beh. Un re che piangeva seduto sulla sella piangeva
tante lacrime, ma tante che bagnava anche il cavallo! Povero re! E povero anche
il cavallo! Ah, beh; sì, beh. è l'imperatore che gli ha portato via un bel
castello... Ohi che baloss! ...di trentadue che lui ne ha. Povero re! E povero
anche il cavallo! Ah, beh; sì, beh. Ho visto un vesc... Sa l'ha vist cus'è? Ha
visto un vescovo! Ah, beh; sì, beh. Anche lui, lui, piangeva, faceva un gran
baccano, mordeva anche una mano. La mano di chi? La mano del sacrestano! Povero
vescovo! E povero anche il sacrista! Ah, beh; sì, beh. è il cardinale che gli ha
portato via un'abbazia... Oh poer crist! ...di trentadue che lui ce ne ha.
Povero vescovo! E povero anche il sacrista! Ah, beh; sì, beh. Ho visto un ric...
Sa l'ha vist cus'è? Ha visto un ricco! Un sciur! Sì...Ah, beh; sì, beh. Il
tapino lacrimava su un calice di vino ed ogni go, ed ogni goccia andava...
Deren't al vin? Sì, che tutto l'annacquava! Pover tapin! E povero anche il vin!
Ah, beh; sì, beh. Il vescovo, il re, l'imperatore l'han mezzo rovinato gli han
portato via tre case e un caseggiato di trentadue che lui ce ne ha. Pover tapin!
E povero anche il vin! Ah, beh; sì, beh. Ho vist un villan. Sa l'ha vist cus'e`?
Un contadino! Ah, beh; sì, beh. Il vescovo, il re, il ricco, l'imperatore,
persino il cardinale, l'han mezzo rovinato gli han portato via: la casa il
cascinale la mucca il violino la scatola di kaki la radio a transistor i dischi
di Little Tony la moglie! E po', cus'è? Un figlio militare gli hanno ammazzato
anche il maiale... Pover purscel! Nel senso del maiale... Ah, beh; sì, beh. Ma
lui no, lui non piangeva, anzi: ridacchiava! Ah! Ah! Ah! Ma sa l'è, matt? No! Il
fatto è che noi villan... Noi villan... E sempre allegri bisogna stare che il
nostro piangere fa male al re fa male al ricco e al cardinale diventan tristi se
noi piangiam, e sempre allegri bisogna stare che il nostro piangere fa male al
re fa male al ricco e al cardinale diventan tristi se noi piangiam!



https://sc.wikipedia.org/wiki/Hanna_Schygulla

In Monaco de Baviera, in su mentre chi istudiaiada filologia germanica,
iscopridi su teatru iperimentale e connoschede e si ligad cun d'unu de sos
protagonistas su regista Rainer Werner Fassbinder, su chi poi est diventadu unu
de sos printzipales esponente de su cinema tedescu nou. Diretta dae issu aiada
esordidu in su 1969 cun Liebe ist kälter als der Tod (S'amore est pius frittu de
sa morte), primu lungometraggio de Fassbinder. Su sodaliziu continuat cun Götter
der Pest (Sos deos de sa peste), Warnung vor einer heiligen Nutte ([[Attentos a
sa bagassa santa) de su 1970, Die bitteren Tränen der Petra von Kant (Sas
lagrimas amaras de Petra Von Kant) de su 1972, trasposizione cinematografica de
s'obera teatrale de Fassbinder, e cun su film in bianco e nero de Effi Briest
(1974), trattu dae s'omonimu romanzu de Theodor Fontane. Su successo
internazionale arrividi in su 1978 cun Die Ehe der Maria Braun (S'affidu de
Maria Brown), primu film de Fassbinder chi essidi dae sos confines de sos
cineclub.



https://sc.wikipedia.org/wiki/Griko_salentinu

Su grìko, fìntzas iscrìttu grico e connòttu comente grecànicu, est unu limbàzu
dòricu de su grecu, chi favèddan sas comunidades italu-grecas in sa chi fit
tando sa regione antica de sa Grèghia Manna, est a nàrrer s'Italia de zòsso e sa
Sitzìlia. Sos de sa Grèghia a custu limbàzu li nàran a s'ispìssu "su dialettu de
Katoitaliótika" (bortàu dae su grecu Κατωιταλιώτικα in "Italia de zosso") e a
bòrtas calabrèsu, comènte chi sèret un'ispètzie de limba pidgin tra grecu e
italianu. Sos istudiòsos crèden chi su grìko siat s'urtima cosa chi gàlu
abbàrrat de sa colonitzassione greca de s'Italia meridionale.

Duas comunidades griko-faveddàntes, a commo minorèddas, galu vìven in sas
regiones italianas de Calabria e Puglia (penìsula salentìna).

Εβώ πάντα σε σένα πενσέω, γιατί σένα φσυχή μου 'γαπώ, τσαι που πάω, που σύρνω,
που στέω στην καρδιά μου πάντα σένα βαστώ.

Translitteradùra: Ebo panta se sena pensèo, ghiatì sena phsikhèy mou gapò, Tsai
pou pao, pou syrno, pou steo steyn kardià mou panta sena bastò.

Εγώ πάντα εσένα σκέφτομαι, γιατί εσένα ψυχή μου αγαπώ, και όπου πάω, όπου
σέρνομαι, όπου στέκομαι, στην καρδιά μου πάντα εσένα βαστώ.

Pènso sèmper a tìe Ca ti istìmo, anima mèa, E in calesisìat locu b'ànde, in
calesisìat cosa m'apo a tràicher, in calesisìat locu sìa dèo T'apo sèmper a
tènner in intro de còro mèu.



https://sc.wikipedia.org/wiki/Grecanicos

Sos grecànicos o grìko (in grècu: Γκρίκο) sun unu grùpu etnicu grècu chi bìvet
in s'Italia de zòsso, mescamènte in sas regiones de Calabria e Puglia (penìsula
salentìna).

Si crèdet chi sos grecanicos sìan in cùghe pro sa colonitzassione greca chi at
fattu sa Grèghia Manna: si an fattu domo in Italia pro millènnia, accudìnde dae
sa Grèghia in su seculu de Otto A.C. fìntzas a su de Bìndichi D.C., cando sos
bizantìnos si an dèpiu mòver dae ube pro mòre de sa conchìsta ottomana. In
s'Edade de Mesu sas comunidades grecanicas fin enclaves abberu minorèddas.

Mancàri chi sa prus parte de sos grecanicos sìat a como italianitzàda (fìntzas
pro mòre de sos mass media), sa comunidade etnica at mantèsu s'identitade greca,
sa limba e sa curtura distìnta sua (su 15% de sos sambenàos in sa provìntzia de
Calabria tènen erèntzia greca, pro esèmpiu, ma custu si bìet in sa religione
puru, bìdu chi pònen in fattu a sa funtzione orientale de su cristianèsimu).

Sos grecànicos favedd(àb)an tradissionalmente unu limbàzu dòricu de su grecu
anticu, su griko. Su numeru de sos chi lu chistiònan òje in dìe est minòre
minòre: sa majorìa de zòvanos allègat in italianu ebbìa.



https://sc.wikipedia.org/wiki/Giuseppe_Fiori

Giuseppe Fiori (Silanos, 1923 - Roma, 2003) est istadu unu iscritore e
giornalista.

At traballadu comente redatore de L'Unione Sarda e a pustis in sa Rai, est
istadu vitzediretore de su TG2, in ue at imbentadu una sèrie de editòriales
polìticos a pustis regortos in Parole in TV. Dae su 1979 est elèghidu senadore
pro tres lezisladuras, in antis de Igrèsias e a pustis de Aristanis: in sa
matessi època est istadu diretore de "Paese Sera". A pustis de su
libru-inchiesta subra de sos piscadores de Cabras (Baroni in laguna) at iscritu
sa prima de sas biografias polìticas: a sa Vita di Antonio Gramsci, de su 1996,
sunt sighidas sas de Michele Schirru, s'anàrchicu sardu fusiladu in su 1931 pro
aer pessadu de ochier a Mussolini; de Emilio Lussu (Il cavaliere dei Rossomori,
de su 1987); de Enrico Berlinguer, de su 1989.

At sestadu sa biografia de duos capos liberales sotzialistas mannos, Ernesto
Rossi (Vita di un italiano, 1994) e Carlo Rosselli.

In su 1996 at sestadu in Il Venditore sa carrera imprenditoriale, e a pustis
polìtica de Silvio Berlusconi.

Dae un'àteru libru-inchiesta subra de sa Sardinna, La società del malessere
(1968), est istadu ispiradu su film Barbagia de Carlo Lizzani. Cun su romanzu
Uomini ex subra de unu grupu de comunistas chi si nche sunt cuados in Praga in
sos annos de sa Gherra Frita, at bìnchidu in su 1993 su Prèmiu Nàpule. Sonetàula
est istadu giai publicadu in su 1962, ma pro s'editzione essida in su 2000 l'at
cambiadu meda, faghende logu mescamente a sa realidade dolorosa e dramàtica de
sos fatos personales de su protagonista.



https://sc.wikipedia.org/wiki/Giovanni_Maria_Angioy

Juanne Maria Angioy o Giovanni Maria Angioy, nàschidu in Bono in su 1751, est
istadu unu polìticu, revolutzionariu, indipendentista e patriotu sardu.

At ghiadu sos motos rivolutzionàrios sardos contra a su feudalesimu, e a pustis
de su degogliu de su moimentu est istadu custrintu a s'esiliu, in Frantza inue
est mortu, in sa tzitade de Parigi, in su 1808.

Sa Sarda Rivolutzioni est su perìodu revolutzionariu sardu de s'annu 1793 a
s'annu 1796. In custu perìodu is sardus incomintzànt a gherrai contra a su
feudalesimu in Sardigna e pro su deretu de si guvernai issus etotu in sa patria
issoro. Angioy fut un'omini de grandu importu in custu perìodu. A innantis de sa
Rivolutzioni, nci fiat stètiu un'arrumpellamentu in Thàthari in su 1780. Mancai
una de is allegas de custu arrumpellamentu fiat sa mancantzia de trigu in sa
bidda, s'arrumpellamentu teniat allegas politicas puru e fiat causau po su
scuntentu cun sa corrutzioni e su malu guvernu de is piemontesus.

Carchi annu ainnanti de su 1780 is Thatharesus ianta iscriu a su Rei po
denuntziai sa corrutzioni e su disputismu de su guvernadori piemontesu Tondut e
de pobidda sua, e su Rei iat mandau calincunu funtzionàriu a fai unu perrogu. Is
funtzionàrius de su Rei iant confirmau sa corrutzioni e disputismu de is Tondut,
ma iat carriau sa nexi a sa mulleri de Tondut po no donai barrancu a sa carica
isitutzionali de su guvernadori. Sa Rivolutzioni iat iniziau invecis apustis de
s'invasioni de is Frantzesus in su 1793. Is Frantzesus bolianta conchistai sa
Sardigna poita s'ìsula fiat importanti po su controllu de su Mediterraneu.
Carchi bastimentu francesu iat bombardau Casteddu e trumas de sordaus francesus
iant sbarcau in su Puetu de Cuartu. In su matessi tempu, Napoleone Bonaparte iat
leau voluntàrius cossus po attaccai s'isula de Santu Stèvini.

Custu ch'at pesau una tale discuntentèsa, chi una dìe, connotta in Casteddu
comente "sa dì de s'acciàppa" (oje comente Sa die de sa Sardigna), su populu
ch'at bocàu tottus sos funtzionarios sabaudos, vicerè cumpresu, catzandechèlos a
foras de sa Sardigna.



https://sc.wikipedia.org/wiki/Ghost_in_the_Shell_(film)

Ghost in the Shell (GHOST IN THE SHELL/攻殻機動隊 Gōsuto In Za Sheru/Kōkaku Kidōtai?)
est unu filme giapponesu chi at direttu Mamoru Oshii e prubicàu in su 1995. Sos
argumentos suos bènin derèttu dae su manga de Masamune Shirow, chi tenet su
matessi lùmen. S'animassione est opera de Production I.G, e s'issenezadùra de
Kazunori Itō. Sos chi dàen sa boche giapponesa a sos pessonàzos sun Atsuko
Tanaka, Akio Ōtsuka e Iemasa Kayumi. Una versione nova, chin tantu de audio e
grafica 3D annoàda, an fattu in su 2008, chi tenet su lùmen de Ghost in the
Shell 2.0.

Ghost in the Shell contat sa cassa, dae parte de s'agentzia de sicuràntzia
"Setzione 9", de un'hacker connòttu comente Puppet Master (Su Segnore de sos
Burattinos). Chin s'azùdu de su grupu suo, su majòre Motoko Kusanagi si atòbiat
chin su sospettàu, pètzi pro che intrare a mala bòzza ind unu cumpricàu imbolicu
politicu.

Su filme lu an prubicàu in su 18 de Sant'Andrìa de su 1995 e at collìu, in
generale, critica positiva dae parte de sos espertos e fìntzas de direttores
comente Irmáns Wachowski e James Cameron. S'animassione sua est istàda laudàda
meda. Unu sichidòre, chin su lùmen de Ghost in the Shell 2: Innocence, an fattu
in su 2004.



https://sc.wikipedia.org/wiki/Freddie_Mercury

Freddie Mercury (Stone Town, Zanzibar 5 settembre 1946- Londra, 25 Novembre
1991) est istetiu unu cantadori de su gruppu rock Queen. Freddie Mercury est
istetiu unu de is prus mannos cantantis de s'istoria de su rock, in primu po sa
boxi peculiari i ermosa, e in sa de dus po sa tecnica e sa fortza istravanada ki
portada. Unas de is prus bellas cantzonis iscrita e interpretada po issu e
stettia Bohemian Rhapsody, perou de importu meda podemus arremonai puru We Are
The Champions e Barcelona, cantada paris cun su sopranu ispannyolu Montserrat
Caballè. Freddie Mercury est istetiu su 'frontman' de su gruppu Queen, ki a
bendiu medas discos me is annos '70 e '80, e si podit nai ki sighid bendendi
meda puru mancai Freddie Mercury est mortu. Sa bravura de Freddie est connotta
in tottu su mundu, e s'istampa lu lummenada commente su 'prus bravu cantadore de
semper'. Comenti composidori at iscritu branus comenti Bohemian Rhapsody, Crazy
Little Thing Called Love, Don't Stop Me Now, It's a Hard Life, Killer Queen,
Love of My Life, Play the Game, Somebody to Love e We Are the Champions.



https://sc.wikipedia.org/wiki/Fernanda_Pivano

Fernanda Pivano (Genova, 18 de triulas 1917 – Milano, 18 de austu 2009) est
istada una giornalista, iscrittore e attivista italiana. Dae adolescente, si fit
trasferida cun sa familia a Torinu ue aiat frequentadu su Liceo classigu Massimo
D'Azeglio, inue aiad appidu comente e insegnante Cesare Pavese. In su 1941 si
fit laureada in Lettere; cun d'una tesi in Litteradura americana fit subra su
capolavoro de Herman Melville Moby Dick (obera chi fit istada traduida dae su
matessi Cesare Pavese). A su 1943 risalit sa prima tradutzione sua, chi fit
parte de sa Spoon River Anthology de Edgar Lee Masters, chi fit istada publicada
dae Einaudi. In su 1948, Pivano incontyreidi Ernest Hemingway, cun su cale poi
aiad appidu intenbsas relatziones professionales e de amicitzia. S'annu poi
Mondadori aiat publicadu sa tradutzione sua de A Farewell to Arms (Addio alle
armi) de Hemingway. In su 1956 issa aiat fattu su primu viaggiu in sos Istados
Unidos. Cun sa professione suas issa aiat contribuidu a faghe' connoschere in
Italia sos pius importantes iscrittores americanos, dae sas iconas de sos annos
'20, comente F. Scott Fitzgerald, Dorothy Parker e William Faulkner, a sos
iscrittores e poetes de sos annos '60 de sa beat generation (Allen Ginsberg,
Jack Kerouac, William S. Burroughs, Gregory Corso, Lawrence Ferlinghetti), finas
a sos iscrittores de sos annos pius rezentes cumpresos Jay McInerney, Bret
Easton Ellis, David Foster Wallace, Chuck Palahniuk e Jonathan Safran Foer.
Pivano fit puru interessada a sa cultura Afro-Americana: diffattis est chi aiat
publicadu diversas versiones de sos liberos de Richard Wright. Issa aiat puru
iscrittu diversas cosas subra sa mùsica populare ipetzies de autores comente
Fabrizio De André e Bob Dylan.



https://sc.wikipedia.org/wiki/Farche_e_marteddu

Sa farche e marteddu (☭) est unu sìmbulu de su movimentu operaju. Pro primu fit
sìmbulu de sas organizatziones siat sotzialistas, siat comunistas; dae su sèculu
XX est diventadu su marcu prus connotu de su comunismu.

Ja dae s'edade de mesu su marteddu, a s'ispissu assotziadu chin àteros trastes,
rapresentaiat sos marcos de sos grèmios artisanales. Sas organizatziones
proletàrias de s'Europa otzidentale ant isseperadu su marteddu comente sìmbulu
issoro dae metade de su sèculu XIX. A in antis de sa rivolutzione russa su
marteddu fit ja unu sìmbulu de sa classe operaja riconnotu in intro de su
movimentu revolutzionàriu.

Sa farche imbetze fit fitiana in sos marcos de biddas e tzitades ligadas a sa
massaria.

Custos duos trastes sunt istados isseperados comente sìmbulos de su pòpulu
travalladore e rapresentant s'unidade de sos travalladores agrìculos e
industriales. Est istadu Lenin chi at detzisu de los unire e su sutzessu suo si
at àpidu a pustis de sa rivolutzione bolscevica.

Sa farche e marteddu fit presente in sa bandera de s'Unione Soviètica e in
paritzas banderas de sas Repùblicas chi nde faghiant parte e in sa de àteros
istados comunistas o sotzialistas mancari si pro pagu tempus, che a cussa de
s'Albania in su 1944. Oje non b'at istadu perunu chi mantenet farche e marteddu
in s'istendarde suo, est imbetze usadu dae unu muntone de partidos e sòtzios
comunistas in totu su mundu.



https://sc.wikipedia.org/wiki/Elianora_de_Arbar%C3%A8e

Elianora de Serra-Bas (Molins de Rei, Cadalunnia, 1347 – Aristanis, 1404) ,
segunda filla de su gìuighe Mariane su de bator, Judikessa de Arborea.

De sa pitzinnia sua ischimus pagu e nudda. Sa midade de su sèculu XIV est tempus
de gherras e pestilèntzias. Sa peste niedda est arribada in Europa in su 1348 e
dae tando non b'at rennu o provìntzia chi non la connoscat. In cuddos annos
matessi, su giuigadu de Arbarèe, segada s’alleàntzia cun sos aragonesos de su
rennu de Sardigna, chircat non solu de abarrare indipendente, ma pèri de
conchistare totu s’ìsula, ca su domìniu aragonesu, in sas zonas ue giai lu
connoschent, est malu a aguantare pro sos sardos.

Elianora creschet in sa corte aristanesa e, a una edade chi non est prus gai
birde, finit cojuada cun Brancaleone Doria, su sennore de sos Doria sardos.
Paris cun issu si nch’andat a bìvere in Genova e inie diat abbarrare pro semper,
si frade suo Ugone su de tres, gìuighe in Aristanis a pustis de babbu issoro
Mariane, no esseret bocchidu in d-una reberdia populare, in su 1383. Custu podet
esser fatu, ca in sos giuigados sardos su pòpulu at semper àppidu su deretu de
bocchire su re traitore.

Mancari sa bona voluntade de Elianora, sos aragonesos, chi ant suspetu de su chi
podet capitare, lassant andare Brancaleone petzi tres annos prus a tardu, in su
1391. Ma Brancaleone no est galu ghiradu a domo sua, chi sas curadorias torradas
a sos aragonesos pagu tempus innantis, los catzant a fora deretu e si nche
ponent torra suta sas panderas de Arbarèe.

Sas atziones militares, a custu puntu, sighint cun sa ghia de Brancaleone
matessi. Issu, iscaddadu dae su tratamentu appidu, at lassadu a una banda su
disìgiu de paghe e amistade cun sos aragonesos e como est su pejus inimicu
issoro. Mentras chi Brancaleone ponet s'assediu a sas tzitades de Casteddu e de
s'Alighera, sas unicas tentas dae sos inimicos, Elianora bogat a campu torra sas
leges de su giuigadu, giai fatas iscriere dae babbu suo Mariane carchi annu
innantis. Su rennu est prus mannu, duncas b’at bisòngiu de acontzare sas leges
pro las fagher cuncordare cun sa situatzione noa.

Sas leges de su giuigadu sunt remunidas in sa Carta de Logu, ca su Logu est
s’istadu e totu. Sa Carta de Logu arbarichesa est una regolta giurìdica de
importu mannu. Abarrat sa lege ufitziale de sas biddas sardas finas a su 1827,
cando su re de Sardigna Càralu Felitze de Savoja bogat a campu su còditze
tzivile nou. De sa Carta de Logu si nde faeddat galu in totus sos testos de
istòria de su deretu.

Sa figura sua est diventada unu sìmbolu in su sèculu de XIX, cando fiant fortes
sas ideas romànticas e medas pòpulos chircaiant de otenner sa libertade e
s’indipendèntzia dae sos istranzos. Fiat pintada che a una eroina de sa
libertade, ghia de su pòpulu suo contras a sos invasores e su mitu suo galu a
die de oe sighit a pràghere a medas sardos.



https://sc.wikipedia.org/wiki/Donnie_Darko

Donnie Darko est su film de cumentzu de Richard Kelly, scritu e prodùsiu in su
2001 e torrau a trasmiti in su 2004 in is cìnemas in sa versioni director’s cut
prus longa de 20 minudus.

Custu “torrai a nasci” est po su suportu mannu chi ddis ant donau is fans, chi
cunsiderant custu film unu cult, gràtzias a sa amistura de esoterismu e
fantaiscientzia, mancai is guadàngius in is box-office fessint partus, in is
tempus de sa primu bessida, bàscius meda (517.375 de dollarus), cosa custa chi
no si torrat a presentai candu su film bessit po sa segundu borta tenendi
sucessu mannu.

Su film est abarrau inèditu in Sardigna e in Italia in su 2001, ma a pustis de
sa presentatzioni comenti film a foras de cuncursu de sa 61° amosta
internatzionali de s’arti cinematogràfica de Venezia de su 2004 e de sa bessida
in is Stadus Unius de Amèrica in sa versioni director’s cut, s’òbera de Kelly
est lòmpia fintzas in is cìnemas nostus.

A pustis, in su Nadale de su 2005, est istètia pubricada sa versioni director’s
cut in dvd po sa Sardigna e s’Itàlia.

Custa est sa preditzioni spantosa chi benit donada a su spetadori a su cumentzu
de su film. Est su noti de su 2 de Donniasantu 1998, sa televisioni bogat is
cunfrontus aroru de de George W. Bush e Michael Dukakis. Elizabeth, sa filla
manna, est torrendi a domu, candu s’esistèntzia de sa genia Darko benit
sciusciada de s’arrutroxa de unu motori in s'aposentu de letu de Donnie. Donnie
no nci est ingunis: a pustis de unu viàgiu in stadu de sonnambulismu, si nci
agatat in d-unu campu de golf de su Middlesex, in Virginia, e benit scidadu de
duus giogadoris. Donnie si agatat una secuèntzia strama de nùmerus in su bratzu:
"28:06:42:12".

Donnie Darko (Jake Gyllenhaal) est unu giòvanu chi tenit is problemas de
s’edadi: unu liceali abillu, intelligenti, bonu cun chini si siat chi apat
problemas, ma no est bistu beni meda de is àterus fedalis. Donnie est
ischitzofrènicu, pigat meixinas po sa maladia e parit serrau in su mundu suu;
parit bivendi in d-unu stadu depressivu chi ddi fait passai sa vida cun
stanchesa chene cumprendi ita est sa vida, tenendi certus cun chini, cun
falsidadi e bigotismu, ddi bolit donai una visioni de sa vida prexada e chene
strobus. Sa genia Darko est unu esempru craru de sa middle-class americana:
Eddie, unu babu republicanu chi tenit chistionis ideològicas impari a sa filla
manna; Elizabeth, acanta a su college, de ideas progressistas e
anticonfurmistas; Rose, una mama premurosa, istudiada e chene bigotismus ma
prena de sensus de crupa po no arrennesci a comprendi su fillu Donnie; e
Samantha, chi fait parti de su atòbiu de ballu Sparkle Motion.

A pustis de is letzionis, in sa machina impari a su babu, at a mancai a s’ùrtimu
momentu de stumbai “Nannai Morti”, una bècia chi passat is diis suas a sola e
faendi ananti e a palas aroru de sa domu e sa cascita de is lìteras, sèmpiri
sbuida. Donnie circat de chistionai impari a issa, ma Nannai Morti ddi at a nai
una sentèntzia spantosa a s’origa: “Dònnia criatura in sa terra est sola candu
si morit”. Custa fràsia tenit significau meda in sa arrexoni strobada de su
piciocu, chi in su mentris, at a nai a sa psicanalista ca at connotu unu amigu
imaginàriu nou, Frank (James Duval). Frank arribat in is bisus de Donnie in
trassa de unu conillu nieddu mannu, de forma umana e de aspetu de dimòniu; fiat
issu chi ddu sarvàt su noti de s’arrutroxa de su motori, traghendi-ddu in su
sonnu a su campu de golf po ddi nai sa acabada de su mundu, e a pustis a ddi nai
de afundai sa scola.

A s’iscola de Donnie, Jim Cunningham (Patrick Swayze) tenit unu seminariu po
donai letzionis a sos picciocus po stesinai sa timoria e sos vitzios de sa vida
. Cunningham parit unu oratori bonu ca arrennescit a cunvintzere sa gente de sa
bontade de sos insegnamentos suos fadendi leba impiztus a contus cundiusu de
bigotismu e demagogia; Donnie intervenit innantes a totus provochendi Cunningham
e donendindi de s’Anticristu, e a pustis benit stesiau de s’aula.

A pustis de s’arrestu de Cunningham, sa professoressa cae du sustenit si fadet
meri de su cumitau de difesa, cae però non di donat s’ocasione po accumpangiare
sas Sparkle Motion a Los Angeles.

Sa professoressa de literas, in su fratempus, benit licentziada, ma prima de
s’indandare chistiona impare a Donnie, su iscolaru chi reputat mellus in sa
classi, e di iscrire in sa lavagna su nomene de cussu cae segundu issa est sa
paraula prus bella de totu sa limba ingresa: Cellardoor (enna de su magasinu).

De su mesi de Maju de su 2008 funt bessias boghes secundu sa calle doi siat sa
possibilidade de unu sequel de su film, su nomine possibili est S. Darko. Sa
regia depit essere de Chris Fisher e sos traballos depint cummentzare su 18 de
Maju.

S’arrestu de sa colonna sonora est de generi "ambient", de sos tonos iscuros,
funt stetias fatas de Michael Andrews e donant supportu a sas scenas prus
oniricas.



https://sc.wikipedia.org/wiki/Donato_Bramante

Donato Bramante (Fermignano, 1444 – Roma, 11 de martu 1514) est istadu unu
architeto e pintore italianu.

Donato di Angelo di Pascuccio naskidu a Fermignano, vicinu a Urbino, si fit
formadu artisticamente in logu sou, ma dae chito aiat comintzadu a viaggiare e
atrabagliare a Mantova, Milano e Roma.

S'obera sua fit influenzada dae sa prospettiva e dae sa classicidade de Leon
Battista Alberti, Andrea Mantegna e Melozzo da Forlì. S'influssu de custu ultimu
s'idet massimu in sas operas milanesas. Comente architeto, Bramante aiat
realizadu edificios classigos tantu de essere istasdu leadu a modellu finas dae
sos contemporaneos. Finas a su 1476 Bramante paret chi fit restadu a Urbino,
inue fit istadu allievu de fra Carnevale e diventadu pintore "prospectivo", cioè
ipecializzadu in costrutziones de ipazios architetonicos comente e 'sfondo' de
un'iscena. Si pensat chi eppat trabagliadu in su cantiere de su Palattu Ducale
de Federico da Montefeltro progettadu dae Luciano Laurana.

In su 1476 su duca Ludovico Sforza, aiat pratigamente nominadu a Bramante
comente su architeto de sa corte, e in cussu annu difattis l'aiat commissionadu
su trabagliau de sa cheja de Santa Maria presso San Satiro (1482–1486) inue aiat
realizadu su famosu trompe-l'oeil in su coro, chi pro mancantzia de logu finiat
in paris e issu aiat realizzadu in pintura una falsa abside. In Milanu, Bramante
aiat finas costruidu sa tribuna de Santa Maria delle Grazie (1492-99).



https://sc.wikipedia.org/wiki/Diomedi_Alessandro

Diomedi Alessandro, gesuita missionariu (Bevagna, Perugia 1843 - Istadu de
Washington, 1932). Arrivada a Woodstock in Sos Istados Unidos in su 1874. Inoghe
imparada elementos de tipografia chi li permitini de istampare, pius a tardu,
testos in limba indiana. Fudi destinadu a trabagliare cun sos Coeurs d'Alène,
populatzione difitzile. Ma Diomendi resessidi a los avvicinare occupendesi de
sos antzianos e poberos e insegnende unu pagu de tecnica de coltivatzione, chi
benidi appretziada. Resessidi puru a s'impossesare de sa limba issoro e la
boltare in inglesu (po sa primma olta dae parte de unu biancu). Diomedi
progettada e fraigada crejas in linna e pedra. Su 1894 publicada “Sketches of
Modern Indian Life”, e incomintzada unu trabagliu chi durada po trint'annos e
benidi publicadu in tres volumenes “Kalispel Dictionary”, de sa limba de sa
tribù Kalispel. Primmu de morrere podede biere comunidades agricolas de sos ex
gherreris indianos. Moridi su 1932, in mesu a sos suos indianos in d'una cabanna
fatta de truncos e pedra.



https://sc.wikipedia.org/wiki/Deepin

deepin (a s'ispissu lumenada Linux Deepin, Hiweed Linux o Hiwix) est unu sistema
obrativu de sa familla GNU/Linux, criau in su 2004 in Cina e fata partinde de sa
Debian. deepin est pessau pro faghere prus fatzile s'impreu de sa Computadora, o
Donnia 3 meses bessit una versione noa, ki da nanta Upgrade.

deepin est finantziàda dae sa Wuhan Deepin Technology Co., Ltd. Sa tenta est sa
de criai unu sistema modernu, cun d-una bella cara grafiga i simpli meda de
oberai, istudiau pro su multimedia. Wuhan Deepin Technology Co., Ltd est una
sotziedade arregistrada in Cina.

Comente Donnia distro de Linux, deepin si podit installai in d'una Computadora
ue b'est un'ateru sistema (pro narrer, impari a Microsoft Windows a su Mac OS X
o ateru sistema).

deepin impleat la Lissentzia General Public License V3. S'idea est de no fai
pagai pro su sistema obrativu e totu, ma sceti pro su serbitziu tennigu.

deepin est unu sistema cun una cara grafiga prus moderna. Sas carateristicas de
deepin variant a segunda de sa bersione impleàda. Una de sas carateristicas
comuna a totas sas bersiones est sa cara grafiga, nomenau "Deepin Desktop
Environment" (DDE), ki tennet funtziones comente s'Anti-Aliasing e unu motori
grafigu HTML5 e WebKit. Una de is carateristicas prus famadas est su Dock, una
barra transparenti in sa parti 'e basciu de su Desktop ki cuntennit iconas
amostadas peri efetus grafigus.

deepin est sempiri istau unu sistema meda innantis: tennit unu codighe de
programadura limpiu i craru ei, gratzias a su layer de compatibilidade, podet
impleare programas criaus pro aterus sistemas ke Linux (Debian e Ubuntu), a
prena lestresa. Pro custas arrexones s'agatant portaduras de deepin po donnia
arkitetura (IA-32, AMD64).

deepin impreat sos paketos debian *.DEB pro azorronare o installai programas
nous. Dae su menu grafigu, podis impleai su programa APT e dpkg pro agatare i
installare dae sa lista ofitziali Donnia programa ki ti podit serbiri (ki siet
de multimedia, de ofitziu o de seguresa).

Sichidore de deepin, tenet unu supportu ammezorau pro sos hardware istandard
comente a USB, MMX e AGP; est dotau de su supportu de su File System btrfs,
ext3, ext4, JFS, ReiserFS e XFS.



https://sc.wikipedia.org/wiki/Damnatio_memoriae

Damnatio memoriae est unu faveddu latinu chi, a sa litera, bolet narrer
"cundanna de ammentu". In derettu romanu fit una pena chi nde iscantzellabat
s'ammentu de una persone, bocandeche calesisiat ormina chi nde lu podiat battire
a sos atteros chi benian a pustis. Fit una pena anneosa meda pro sos gai naraos
hostes, est a narrer sos inimicos de sa tzittade. A s'imbesse est imbetzes
s'apoteosi, chi bidiat sa persone picande onores de deus.

Sa damnatio memoriae iscantzellabat cada sinzu de una persone, comente chi issa
non esseret mai esistia, pro mantenner s'onore de sa tzittade. Sa pena fit galu
prus leza si si tenet in contu s'importu chi sos latinos daban a s'immazine
sotziale e sa fieresa de esser tzittadinos romanos. Sa pena funtzionabat bene
meda, ca sas fontes istoricas fin tando malas a atzappare.

In Roma custa cundanna fachiat parte de sas penas chi si podian emitter contr'a
una maiestas e prebidiat sa abolitio nominis: su praenomen de su cundannau non
bi diat esser istau prus prus in sa familia e che fit bocau dae tottus sos
iscrittos. In prus, si nde iscantzellaban tottus sos retrattos e freguras.

A bortas sa pena, si bi aiat votu positivu dae su Senadu, la sichiat sa
rescissio actorum ("annuddamentu de sos attos"), est a narrer sa destruida de
tottu su traballu chi su cundannau aiat fattu in carrica, ca dae tando in susu
sa zente lu teniat in cunsideru comente unu tzitadinu pessimu. Si custa cosa
capitabat in bida sua, tando fit comente chi esseret decrarada una morte
tizivile.

Sa damnatio memoriae fit falande in bassu, lompende a corfer fintzas sos
imperadores mortos o ruttos e catzaos dae tronu issoro. Sa cundanna bidiat
s'iscantzellamentu de su lumen de tottus sos monumentos prubicos e
s'imbruttamentu de sa cara in sos soddos fattos imprentare.



https://sc.wikipedia.org/wiki/Crosadas_de_su_norte

Is crosadas de su norte o crosadas bàlticas sunt istadas ispeditziones militares
chi ant tentu logu in s'Edade Mèdia, esecutadas dae is tando rennos catòlicos de
Isvètzia, Danimarca, dae is òrdines Teutònicos e dae is cavalleris Livònes,
contra is pòpulos paganos de s'Europa norte-orientale chi biviant a cara de sa
costera de su Bàlticu.

Custas crosadas fiant istadas promòvidas dae su paba Tzelestinu III in su 1193,
ma is rennos germànicos e iscandìnavos aiant comintzadu giai in antis a mandare
crosados pro ddos conchistare. Fiant duradas fintzas a primìtziu de su de 14
sèculos. Paris a is crosadas fatas a manu de Terra Santa, fintzas in custas
gherras s'obietivu religiosu fiat istadu in presse discoidadu, in avantàgiu de
sa territorializatzione de is òrdines militares chi ddas aiant cumbàtidas.

A s'agabbu de is cumbatos is pòpulos de Livònia, Latgàllia e Estònia fiant
sutamìtidos. S'òrdine teutònicu aiat antimes balangiadu is terras chi aiant
pèrdidu a fatu de èssere bogados de Terra Santa e aiant installadu una forma de
istadu teocràticu.

Petzi is lituanos non si diant mai fàghere sutamìtere dae is teutònicos, mancari
si fiant cristianizare a suta sa ghia de su granduca issoro, a fines de mèngius
si fundere in s'Unione de polonesa-lituana, chi diat cristallizare s'oposidura a
s'istadu Teutònicu. Is bividores de sa Samotìgia, regione de sa Lituània,
comente chi siat non si diant cunvèrtere a su cristianèsimu fintzas a su de 15
sèculos.

Dae sa teocratzia de s'istadu Teutònicu diant antimes nàschere su ducadu de
Prùssia, dae chi fiat nàschidu su Rennu de Prùssia.



https://sc.wikipedia.org/wiki/Cristina_Mazzotti

Cristina Mazzotti (Erba, 1957 – Varallino di Sesto Calende, 1975) est una de sas
bìtimas de s’anònima sechestros, particularmente ativa in Itàlia e in Sardinna
in sos annos setanta e otanta de su sègulu coladu. Cristina fiat istada recatada
sa sero de su 26 de làmpadas de 1975 in dae in antis de sa zaga de sa billa de
babos suos in Eupilio, logalidade de sa provìntzia de Comu. S’unu de cabudanni
de su matessi annu, l’aiant agatada morta: sa pisedda iscuredda aiat tentu una
presonia de cadèlios e abatigamentos, de subradosas de essitadores misturados
cun atranchilladores.

Cristina fiat fiza de Helios Mazzotti, un’industriale bussante de su setore de
sos tzereales. Sa sero de su 26 de làmpadas, fiat ghirende cun una croba de
amigos dae una festa amaniada pro festare s’adelantamentu suo. Sa Mini ghiada
dae Carlo su zòvanu fiat cursende su caminu chi zughet a Longone al Segrino,
addaghi fiat istada acostazada dae una Giulia e dae una 125. Custrìnghidu a
s’arressare, aiat bidu in dae in antis suo un’òmine caratzadu cun sas armas
incaradas, chi l’intimaiat de falare. Su malufaghedore aiat pregontadu cale de
sas duas piseddas èsseret Cristina Mazzotti. Sa pisedda si fiat presentada cun
balentia. L’aiant carrigada a sa Giulia, cando chi un’àteru bandidu liaiat e
imbabajolaiat ambos zòvanos in s’automòbile. Sa pisedda chi fiat in sa betura,
Emanuela, fiat resèssida a s’alliberare e a dare s’allarma a pustis de addae de
un’ora, e fiant istados ammanitzados immediatamente sos cuntrolladorzos de sa
polima. Peroe oramài fiat demasiadu a tardu. In sa domo de sos Mazzottis, duncas
fiat cumintzadu su caminu de rughe isghelenidore de s’isetu de sos recatadores.
Su babu de Cristina, zai patidore de su coro, si fiat intesu male. Fiat istados
su primu de sos atacos de coro chi, a coa de pagu tempus, lu diant aer batidu a
sa tumba. Sos sechestradores si fiant manifestados sa die in fatu pedende una
luissione primadu: chimbemiza milliones de francos betzos. A pustis su mudìmine.
Sos babos de Cristina si fiant aderetados a tonos iscramadores a sos recatadores
a mèdiu de sos ziornales, crarende s’impossibilidade de agatare una summa gasi,
assolutamente in foras de sas possibilidades econòmigas issoro.

Un’àtera integradora de sa banda fiat Rosa Cristiano, chi teniat bintisete annos
e fiat tosta e cruele. Cumpanza antiga de Angelini, l’aiat acusadu de
antismeledare sa morte de Cristina, amministrende-li dosas letales de bàlium. In
prus de custu, aiat decraradu chi Angelini etotu aiat cumandadu s’interramentu
de su cadàvere in su muntonarzu. Su cumpanzu de Cristiano, cun su cale aiat
abertu un’astraderia, fiat Luigi Gemmi, un’àteru fulanu lutzu. B’aiat finas
Alberto Menzaghi, pangarzu bauridore. Teniat una panga cun meda traballu, peroe
istimaiat sa bida bona. S’ùrtimu chi nche fiat rutu a sa retza de sas fortzas de
seguràntzia fiat istadu Antonino Giacobbe, pessonazu de cabale de s’anònima
sechestros calabresa. Fiat arribada a die de su primu protzessu, realizadu in
Noara. Deghe imputados nch’aiant essidu a campu un’acontèssida assuconadora a
beru. Cristina Mazzotti fiat istada mantenta prisonera in una presone istofada
in sa terra, e dassada essire su zustu pretzisu pro illorigare sas ancas. A
pustis l’aiant tramudada a Galliate, a sa domo de Cristiano. In ie fiat
cumintzadu su turmentu de s’amministradura de fàrmagos. A sos sechestradores lis
faghiat bisonzu una Cristina ischidada, chi pòderet imbiare missadas a sa
famìlia sua. Intre tempus, Helios su babài fiat mortu in Bonas Àeras, su 5 de
abrile de 1976, segadu dae un’infartu. Elio, su frade de Helios, diat aer
atrogadu chi fiat mortu a dolore. In su maju de su 1977, s’acusa dimandat pro
sos sechestradores deghe presonias perpetuadas, cun s’aproadura incundissionada
de s’opinione pùbriga e de s’imprenta, bulluzadas dae sas reveladuras
iscorrioladoras essidas a campu in tempus de su protzessu. S’otu de maju arribat
sa sentèntzia: otu perpetuadas e un’assorvidura, sa de Francesco Gaetani,
parente de Antonino Giacobbe, iscausadu gràssias a s’àlibi suo probidentziales,
chi aiat aguantadu, de s’internamentu suo a una crìniga. A s’imbesse, non fiat
andadu bene pro Antonino su dugone: abaliadu comente unu cumandadore, aiat
retzidu sa perpetuada. Penas tostas pro Menzaghi su pangarzu, pro Milan su
tzaferru de sa banda e pro Sebastiano Spadaro, su telefonista: dae 23 a 30 annos
de regrusura. Una sentèntzia retzida cun satisfatura dae totus. Sa sentèntzia de
su de duos grados, a su contràriu, aiat minimadu sas penas, cando chi sa
definitiva aiat reapostivigadu totu comente detzìdidu in su primu gradu. In su
1.980 aiant cundennadu a sa presonia perpetuada finas a Libero Ballinari, su chi
aiat interradu materiarmente a Cristina s’iscuredda. Aiat tentu unu protzessu
autònomu, sende chi fiat impresonadu in unu penadorzu de Luganu. In tempus de
sos protzessos, sas pessonalidades bariadas de sos imputados nche fiant essidas
a pizu de aba in manera impiedosa. Zente sorida e priogosa, fassinada unigamente
dae su dinare ch’isperaiant lograre dae su sechestru. Zente cun in palas unu
tempus coladu fatu de biolèntzia, de bidas bìvidas a làcanas de sa leze. O finas
zente sena balores morales de zenia peruna. Che Cristiano, chi aiat cuntatadu
un’empòriu pro comporare soda càustiga, chi deviat servire a fagher iscumparrer
sa carena de Cristina; ch’in s’apartamentu in subra de sa zeladeria retziat unu
pagu demasiada bìsitas, balanzende evidentemente in manera còmoda su dinare chi
li faghiat bisonzu pro si machillare e si bestire bene, sos apentos suos. Che
Angelini, chi aiat contadu de esser istadu a sa prima cundennadu a morte dae
s’anònima calabresa e posca grassiadu. Che Menzaghi, su pangarzu istimadore de
su pistatzu, chi cun probabilidade aiat tentu unu rolu finas in su sechestru de
Tullio De Micheli, de 60 annos, isvanèssidu a s’àera fina a pustis de su
recatamentu. Che Achille Gaetani, chi diat aer proadu a ghetare a subra de
Menzaghi sas reponsabilidades de su sechestru, decrarende chi non l’aiat
cuntzìbidu, si nono chi b’aiat leadu parte petzi in modu chirrale.



https://sc.wikipedia.org/wiki/Cristianesimu

Su Cristianesimu est una religiòne monoteista, originada in su I seculu,
intzentrada in s'impostu de Gesùs Cristu, e lu riconnoschene comente su Figiu de
Deus fattu omine.

In su cristianesimu unu ruolu importante ada appidu s'apostolu Simone Pedru, unu
de sos doighi, sos primos discipulos o apostolos. Gesus una die at nadu a Simone
chi a una domanda de Gesus aiada rispostu: "Tue ses su Messia, su fizu de su
Deus vivente", "Tue ses Pedru e subra custa pedra deo apo a costruire sa creja
mia; sas fortzas de s'ifferru non l'ana a binchere nè a la distruere. A tie dao
sas giaes de su regnu se sos chelos e su chi asa a ligare subra sa terra at a
essere ligadu in sos chelos" (Matteo 16,16-19). Gai Gesus at dadu a Pedru su
compitu de essere capu de sa creja. Santu Pedru est mortu martire a Roma in sa
persecutzione de Nerone (64 d.C.). Po sos cristianos catolicos su Paba est su
successore de s'apostolu Pedru, su Piscamu de Roma e est su responsabile de sa
Creja universale. Su cristianesimu in sos seculos at connottu" eresias" (sa
negatzione de veridades importantes, riveladas, dogmas, de sa fide
cristiana,es.s' arianesimu, su monofisismu, su pelagianesimu). At connotu puru
divisiones: de sa Creja Ortodossa, a poi de su scisma de su 1054. Sa creja
ortodossa est presente spetzialmente in s'Europa orientale. De sas Crejas
Protestantes, in su 1500 (luterana, calvinista, battista, anglicana), e chi sunu
presentes spetzialmente in su nord Europa e nord America.

Su cristianesimu at tentu "Santos" mannos, "sos Padres de sa Creja": Ambrogiu,
Austinu, Zirominu, Ireneu, Atanasiu, Basile, Gregoriu de Nazianzo, Gregoriu de
Nissa, Giuanne Crisostomo. E in sos seculos, ateros santos: Antoni, Benedetto,
Cirillo e Metodio, Bernardo, Frantziscu de Assisi, Tomasu de Aquino, Pitzente de
Paoli, Frantziscu Saveriu, Giuanne Bosco e ateros. Tra sas feminas: Brigida de
Isvetzia, Caderina de Siena, Chiara de Assisi, Teresa d'Avila, Teresa de sa
rughe (Edit Stein, morta in su campu de concentramentu de Auschwitz), Madre
Teresa de Calcutta e ateras meda.

Cando Gesùs Cristu est naschidu, sa Palestina fudi sutta su dominiu de s'imperu
de Roma: Gesus est naschidu essende imperadore Ottavianu Augustu e est mortu
essende imperadore Tiberiu. Gesus, in ebraicu Ieshuà, Deus salvada; Cristu, dae
su gregu cristòs, unto, chi est uguale a Messia, dae s'ebraicu. Notitzias subra
Gesus s'agatana in sos Vangelos, libros iscritos dae discipulos de Gesus, in su
primu seculu de sa nostra era. A s'edade de 30 annos Gesus a comintzadu a
preigare sa ennida de su Regnu de Deus invitende sos omines a nde faghere parte.
Gesù Cristu no ada lassadu iscritos. S'insegnamentu de Gesus s'agatada in sos
Vangelos, 4 libros, iscrittos dae Matteu, Marcu, Luca e Giuanne. Gesus de
Nazaret est unu ebreu e ada condivisu sa fide religiosa de su populu ebreu,
ind'unu Deus unicu, criadore e segnore de s'Istoria. In sos ultimos tres annos
de sa vida sua, Gesus a pagu a pagu ha fattu cumprendere chi aiada una missione
chi deviada cumprire e chi li fudi istada affidada dae Deus, chi Gesus giamaida
"su Babbu meu". Invitada tzertos omines a lu sighire in d'una vida de preigadore
(sos 12 discipulos). Comente ogni bonu ebreu Gesus su sapadu andaiada a sa
Sinagoga,su logu inue sos ebreos s'incontraiana pa legere sa Bibbia e iscultare
una ispiegatzione. Sos interventos de Gesus, po ispiegare sa Legge de Mosè,
medas boltas sunu istados motivu de cuntierras cun sos iscribas e sos
fariseos,autoridades religiosas de su populu ebreu. Motivu de cuntierra est
cando sanada sos malaidos in die de sapadu, e segundu sos fariseos custu fudi
proibidu. Ma Gesus rispondiada: "Su sapadu est fattu po s'omine, no s'omine po
su sapadu" (Marco 2,27).

Gesus faeddaiada de Deus servindesi de parabulas, est a narrere contos chi si
riferini a fattos de sa vida ordinaria po insegnamentos profundos subra Deus e-i
sos omines (s'anzone isperdisciadu, su fizu chi si ch'est andadu dae domo, su
seminadore, su fariseu e-i su publicanu, su Samaritanu, su posidu in su campu
etc.). S'insegnametu de Gesus fut in sa linea de sa Legge de Mosè e de sa
doctrina de sos Profetas ebreos. Non fudi in linea cun s'interpretatzione chi
meda boltas nde daiana sas autoridades religiosas de s'ebraismu (Scribas,
Fariseos, Sadduceos, e Summos Satzerdotes). Cun issos Gesus s'est iscontradu,
proponinde una dottrina spiritualmente profunda, liberendela dae travisamentos
che nde oscuraina s'autenticu ispiritu. Gesus ada fattu cumprendere che fudi
superiore puru a Mosè, e chi fudi s'interprete autorizadu de sa Legge de Mosè e
de sos prefetas. Ada atzetadu chi sos suos discipulos l'eppana reconnottu
comente su Messia, chi su popoulu de Israele aisettaiada (Matteu 16,16). Gesus
attidi novidades po sa religione de Israele (cfr Matteu 9,14-17: sa parabula de
su inu nou). Sa cuntierra cun sas autoridades religiosas ebreas las ispinghede a
accusare Gesus comente unu "sobilladore" denanti a su Guvernadore Romanu Pontziu
Pilatu. Resessini a lu faghere cundennare a morte, e prima benidi suttapostu a
sa flagellatzione e a poi a sa crucifissione. Mortu in rughe, Gesus enidi
sepultadu. Ma pegas dies a poi, tres dies, su sepulcru de Gesus est agatadu
boidu. Sa fide cristiana faeddada de Gesus resuscitadu dae morte, chi si
mustrada a sos suos discipulos a Gerusalemme biu. Faeddada puru de s'ascensione
de Gesus a su Chelu e chi como est biu probe a Deus. Sos cristianos aisettan chi
Cristos torrede una segunda olta a sa fine de sos tempos, comente zuighe de sos
omines.Sa fide cristiana est resessida a penetrare in varios logos de s'imperu
romanu, spetzialmente in sas categorias pius umiles de sa populatzione, ma puru
in sas classes istruidas e benestantes. At devidu affrontare cuntierras cun
s'imperu romanu, poite sos cristianos rifiutaiana de venerare sos deos paganos e
s'imperadore, comente si pretendiada sutta pena de morte. Meda sunt istados
bocchidos in sas persecutziones contra sos cristianos (pabas, piscamos, predis,
diaconos e cristianos simplitzes, omines e feminas).

Sa Creja o sa comunidade de sos chi creene in Gesu Cristu est una realtde
importante de su cristianesimu. Si intrada a nde faghere parte po su mediu de su
battijimu (retzidu dae minores o dae. mannos). Ateros Sacramentos accumpagnana
sa vida de unu membru de sa creja. Importante po sa religione cristiana catolica
est sa celebratzione de sa Eucaristia o Missa chi est su sacrificiu de Cristos
po sa salvascione de sos omines. Festas importantes de su cristianesimu sunu:
Nadale, Pasca; e tempos importantes: Avventu, Caresima, Pentecoste. Veridades
importantes: unidade de Deus in tre personas: Babbu, Fizu, Ispiritu santu (sa
Trinidade). Incarnatzione, Passione, Morte e risurretzione de Gesù Cristu.



https://sc.wikipedia.org/wiki/Corru_de_%C3%80frica

Su Corru de Àfrica (in sòmalu: Geeska Afrika; in oromo: Gaaffaa Afriikaa; in
amaricu: የአፍሪካ ቀንድ?,yäafrika qänd, in àrabu: القرن الأفريقي,‎ al-qarn
al-'afrīqī, in tigrinu: ቀርኒ ኣፍሪቃ?) (alternativamente Penìsula Sòmala) est una
penìsula de s'Àfrica norte-oreintale. Ispronghet pro chentinas de chilòmetros in
su mare aràbicu e istat in su chirru meridionale de si Golfu de Aden. S'àrea
rapresentat su tretu prus orientale de su continente africanu. In tempos
medievale fiat inditada che Bilad al Barbar (Terra de is Bàrbaros), oe s'agatat
ispartzida intre is istados de Eritrea, Etiòpia, Gibuti, Somàlia.

Sa pènìsula tenet istèrrida de 1,882,857 km2 e contat unos 115 milliones de
bividores (96,6 milliones de etìopes, 10,4 milliones de sòmalos, 6,4 milliones
de eritreos e unos 800.000 mìgia de su Gibuti).

Intre sa fine de su de 19 sèculos e sa prima metade de su de 20 sèculos, manna
parte de custu territòriu fiat colònia de su [[rennu de Itàlia. Su primu
territòriu chi fiat ocupadu est istadu se de Eritrea, sighidu de manna parte de
s'atuale Somàlia (is territòrios setentrionales fiant ocupados dae du Rennu
Unidu. S'ùrtimu istadu ocupadu fiat s'Etiòpia, cunchistada in su 1936 a pustis
de una gherra meda violenta. Su Gibuti fiat colònia frantzesa. In die de oe
custos istados sunt intre is cun inditos de isvilupu prus bàscios de su mundu.

Manna parte de is bividores de su Corru de Àfrica sighent una de is tres fides
abramìticas, in ue s'agatant irradighinadas meda a tesu in su tempus. Is antigos
rennos de s'àrea fiant intre is primos in su mundu in ue su cristianèsimu fiat
adotadu che religione uffitziale, in su de 4 sèculos.

S'islam fiat intradu meda a chitzi dae sa penìsula aràbica e s'agatant iscritos
chi testimòngiant chi in sa costera sòmala s'agataiant musulmanos giai dae su de
9 sèculos.

Fintzas s'ebraismu agatat presèntzia antiga in ie: su Kebra Negast, antigu
lìburu de importu istòricu, culturale e religiosu pro s'àrea, chistionat de
tribùs israelitas arribadas in Etiòpia cun Menelik I, chi est crètiu èssere
fìgiu de su re Salomone e de sa reina de Saba. Sa legenda contat ca Menelik a
mannu fiat torradu de su babu in Gerusalemme e a coa fiat torradu a s'istabilire
in Etiòpia, portende·si·nche a fatu s'Arca de s'Alliàntzia. Is etìopes de pesada
ebràica sunt oe narados falascia o fintasBeta Israel (chi cheret nàrrere 'Domo
de Israele' e est prèferidu de isso, sende chi 'falascia' cheret intames nàrrer
'esiliados' o 'istràngios').



https://sc.wikipedia.org/wiki/Corfu_de_gorgobena

Su corfu de gorgobena (lu naran fintzas corfu de gùturu o oclusiva glotidale
surda; in inglesu si nat glottal stop, in frantzesu coup de glotte) est unu sonu
chi si faghet faghende essire forte s'àera a foras dae sos purmones e in su
matessi momentu serrende e torrende a abèrrere deretu sa gorgoena acurtzu a ue
sunt sas cordas vocales. In s'alfabetu fonèticu internatzionale IPA s'iscriet
cun sa litera [ʔ].

Si narat chi est unu sonu oclusivu ca si faghet firmende pro unu momentu s'àera
comente est colende in sa gorgoena e a pustis lassende·la essire.Si narat chi
est surdu ca non faghet sonare sas cordas vocales.Si narat chi est guturinu (in
italianu glottidale) ca si faghet in intro de sa gorgoena.

In sardu si narat in sos limbàgios barbaritzinos de Ollollai, Fonne, Orgòsolo,
Mamujada, Oltzai, Ovodda, Gavoi, Lodine, Ulìana imbetzes de sa c "tosta" (sa
oclusiva velare surda chi l'iscrient [k] in s'alfabetu fonèticu IPA) comente bi
fiat in latinu e comente est abbarrada in sas àteras biddas a curtzu a Nùgoro .
(es. chisina>hisina; secare>sehare; porcu>polhu ocru>olhu) Custu sonu l'iscrient
cun sa h, o in calicuna de custas biddas fintzas cun s'apòstrofo ( ' ); b'at
meda gente chi iscriet "c" o "ch" comente in sos àteros limbàgios sardos
leghende·si ·lu comente lu narant issos.

Custu matessi sonu lu manìgiant in su Sarrabus puru. In sos limbàgios sarrabesos
de Biddeputzi, Murera e Santu Idu narant su corfu de gorgoena imbetzes de sa n e
de sa l cando custas cunsonantes sunt in mesu de vocales ( es. sole>sohi;
pane>pahi; cane>cahi).

In sos àteros limbàgios sardos su corfu de gorgoena si podet nàrrere prima de
una vocale in s'incomintzu de una paràula ma no at perunu balore fonològicu. Gai
etotu est in italianu e in àteras limbas europeas. Est unu fonema importante in
ateras limbas comente s'arabu.



https://sc.wikipedia.org/wiki/Convenience_store

Unu convenience store (faeddu inglesu chi bolet prus o mancu nàrrer "buttega a
discassu") est una butteghitta chi bendet medas ozettos de impreu de dontzi die,
subratottu cosa de mandigare e buffare, ma poden esser puru tzigarros, fozu de
paperi, liberos, giogos, CD e / o DVD audio e video, cosmeticos e gai sighinde.

Sos convenience stores sun a diversu dae sas atteras buttegas, ca custas sun
abberu minores, non si poden agattare in logu de campagna e non serbin pro si
impreare in logu de cussas prus mannas: prusaprestu, faghen appuntu de buttega a
ue si podet andare pro comporare una cosa a discassu, ispetzie pro more de s'ora
(sun abertos meda prus a longu de sas buttegas prus mannas, ma in calchi istadu
lu sun adderettura bintibàttor oras in subra de bintibàttor), o a si isboligare
un'attera casta di servìtziu si sa buttega lu permittit, comente cussu bancariu
(a bortas, sos convenience stores sun parte issos etottu de un'attera
istruttura, comente un'istatzione de bentzina).

Sos convenience stores, mancari chi su nùmen podat nàrrer atteramente, non sun
pro nudda a discassu cando si faeddat de pretzios, chi sun belle semper prus
artos de sos chi si poden agattare in atteras buttegas o supermercados, ca in
cue sas cosas si las pigan prus pagas e si las comporan dae su grossista a unu
pretziu prus artu pro unidade. Peròe, custas buttegas tenden a si fagher unu
tzertu balanzu comùncas ca sun medas e cumbenit a bi andare cando sas atteras
sun serradas.



https://sc.wikipedia.org/wiki/Comunicatzione

Sa comunicatzione (de su latinu cum = cun, e munire = ligare, fraicare e de su
latinu communico = pònnere in comunu, fàer partetzipe) in sa prima definitzione
cosa sua  est su paris de is fenòmenos chi cumportant sa distributzione de
informatziones. Segundu Stefano Gensini, comunicare ponet in luxe  espressiones
latinas chi sunt "communis" chi signìficat comuna a totus e "communicare" chi
bolet nàrrere torrare in comunu, ìmplicat sa partetzipatzione de calicunu, su
fatu de si pònner de acòrdiu cun calicunu.

Sa comunicatzione riguardat siat sa bramadu cuotidianu siat su bramadu
publitzitàriu e de is pùblicas relatet: in cada de custos àmbitos sa
comunicatzione tenet diveris finalidades. is agentes de sa comunicatzione podent
èssere persones umanas, èsseres bividores o entidades artifitziales. Difatis est
cussu chi "retzit" sa comunicatzione a assignare a custa unu significadu, pro
cale est sa potentzialidade creativa de s'èssere umanu a assignare significados
a ogni ite, creende su "sistema comunicatzione" cun is suas duas caraterìsticas:
s'immaginatzione e sa creatzione de sìmbulos. est nointames argumentu de
discussione si la comunicatzione presupponga s'esistèntzia de cussèntzia, o si
si tratos de unu protzessu chi podet acontèssere fintzas tra màchinas. Si
difatis est cussu chi retzit sa comunicatzione a assignare unu significadu ogni
"ite" podet comunicare.

In realidades, fintzas in unu monòlogu chi faeddat otenet de sa contraparte unu
feedback continu, fintzas si su messàgiu no est verbale, un'esèmpiu nd'est sa
frase: "faeddat cantu boles, deo non t'iscurto". Custu fenòmenu est istadu
resùmidu cun s'assioma (de Paul Watzlawick) segundu su cale, in una situatzione
in presèntzia de persones, "non si podet non comunicare": finas in una
situatzione anònima comente a in unu vagone de sa metropolitana nois emitamus
pro is nostros serentes totora signales non verbales (chi signìficant
pressappoco "fintzas si sunt a pagos tzentìmetros de tene, non ti minetzo e non
cumprendo immischiarmi in s'isfera ìntima tua"), e is cumpàngios nostros de
biàgiu acollint su messàgiu, lu cunfirmant e l'afòrtiant ("bene; su matessi
balet pro mene in is cunfrontos tuos").

Pro "comunicatzione", in sensu econòmicu, si cumprendet unu de is elementos
fundamentales de su marketing mix. Sa comunicatzione est unu de is aspetos
fundamentales de su marketing, e est su mèdiu pro mèdiu de su cale colant totus
is informatziones. Pro "comunicatzione", in sensu professionale, si cumprendet
s'ampru complessu de faina lavorative chi spaziano de su giornalismu, a
s'editoria eletrònica, a sa comunicatzione de impresa e a su marketing, colende
pro sa tzinematografia e àteru àncora. est annotamala possìbile impreare sa
comunicatzione esterna, de is àteros miras, pro fàghere connòschere is
servìtzios e is progetos de s'ente, fatzilitare s'atzessu a is servìtzios,
connòschere e rilevare is bisòngios de s'impitu, megiorare s'eficatzidade e
s'atòliu de is servìtzios, favorire is protzesos de isvilupu sotziale, econòmicu
e culturale, atzelerare sa modernizzazione de aparatos e servìtzios e acumprire
atzionet de sensibilizzazione e policy making.

Si cumprendet comente a comunicatzione esterna cussu tipu de comunicatzione chi
s'impresa adotat cara a su suo pùblicu pro mèdiu de atziones de comunicatzione
de massa. Issa contribuit a costruire sa pertzetzione de sa calidade de su
servìtziu e costituit unu canale permanente de iscurtu e verìfica de su livellu
de satisfatzione de su cliente/impitadore, tale de cunsentire a s'organizatzione
de adeguare de bia in bia su servìtziu ofertu. In su marketing esistent tres
istrategias de comunicatzione esterna chi s'impresa podet impreare:

Sa comunicatzione interna est adotada dae s'impresa pro gestire su flussu de
informatziones a su suo internu. Sa comunicatzione interna si ponet comente a
cumplementare e funtzionale a sa comunicatzione esterna, de sa cale si
diferèntziat pro ite veìculu printzipale pro cumpartzire calesi chi siat tipu de
messàgiu, siat informativu chi funtzionale, a banda de su pùblicu internu a
s'ente.



https://sc.wikipedia.org/wiki/Compostela

Su nomene paret chi derivede dae Campus stellae. Inoghe est meda veneradu santu
Giagu apostolu. Una traditzione narat chi Santu Giagu est istadu in Ispagna po
bi preigare su Vangelu, e est sepultadu in Compostela. Custa traditzione però
presentat calchi difficultade. Santu Giagu su Mazore fut martirizzadu a
Gerusalemme in su 44 comente raccontat su liberu de Sos Attos de sos Apostulos ,
cap.12. Santu Paulu in sa Littera a sos Romanos, in su 58, narada chi at
intentzione de andare in Ispagna po annuntziare su Vangelu, senza mentuare Santu
Giagu. Né de santu Giagu faeddant Autores antigos né sos Concilios particulares
chi si sunu tentos in Ispagna. Sa traditzione incomintzat in su seculu IX.
Probabilmente cando calchi relichia importante de Satu Giagu, est arrivada in
Ispagna. Su re Alfonsu su Castu ada fattu fraigare una imponente santuariu in
onore de Santu Giagu, e inghiriu a su santuariu est naschida sa tzitade de
Sant'Iago de Compostela, chi fut una de sas metas pius importantes de
pellegrinagios in su Mediovo e a poi. Famadu “El Camino de Sant'Iago” , chi dae
su confine ispagnolu cun sa Frantza giughiat a Compostela sos pellegrinos chi
arrivaiant da tota Europa.



https://sc.wikipedia.org/wiki/Col%C3%B2nia_istiale

Sa Colònia istiale in Itàlia naschet in su 1822 a initziativa de s'Ispidale de
Luca, chi amàniat in Biarezu una colònia pro sos pitzinnos de carrera. A bias de
sa metade de su milliotughentos, sos istranzadorzos marinos sunt prus de
chimbanta, ubigados in Tuscana, Emìlia e Romanna. Addae de sas colònias marinas,
naschint finas sas colònias montaresas: sa San Marco de Pedavena, oe in intro de
su Parcu Nassionale de sas Dolomitas Bellunesas, est fundada in su 1898. In
tempus de sa prima gherra mundiale, sa Rughe Ruja intensivat s'interessu pro
custas initziativas e in su 1928 sas colònias sunt cunfiadas a s'Òpera
Nassionale pro sa Maternidade e sa Pitzinnia.

In tempus de su fassismu, sas colònias sunt intensivadas e aderetadas a
pitzinnos e piseddos cun s'intentu de sustentare sas famìlias prus pagu
bussantes e cumbidare unu tempus de atividade fìsiga e lùdiga pro sas
zeneraduras benidoras. Una de sas colònias marinas prus grandes e importantes
realizadas in cussu tempus fiat istada cussa fraigada in Gaeta, in sa praja de
Serapo, leende su nùmene de Alessandro Italico Mussolini, nebode de su Dutze e
Aderetadore de s'Òpera Nassionale Balilla, obitadu a s'edade de binti annos. Sa
colònia fiat istada destruìda in sa segunda gherra mundiale dae sos alemannos,
chi temiant chi s'isbarcu alliadu si daret a sa praja de Gaeta prus a prestu chi
a sa de Anzio, in ue fiat acontèssidu in realidade.

Una de sas primas colònias istiales realizadas in Itàlia est sa Colònia 12
Stelle de Cesenatico.



https://sc.wikipedia.org/wiki/Coccu

Su còccu (chi, pro mòre de sa italianitzatziòne, si nàrat fìntzas cocco de
manéra isbagliàda), connòschidu atteramènte comènte sa sabègia (dae su cadelànu
atzabeja), est una pùnga, de pèdra tunda e nièdda, chi pertòcat sa traditziòne
populare sarda. Si crèet chi si la mantènzat dae s'antigòriu, càndo galu non bi
aìat sos romanos accudìdos in Sardigna. A su comìntzu sos sardos la faghìan dae
una pedra iscùra naturale, comènte pinnadèllu (tantu chi in tzertos trèttos su
coccu si nàrat gòi puru), òniche e pedra de tronu, fràncu poi colàre a bìdru
nièddu o pasta de bìdru policromu chi bènit dae fòras, ca de materiale non si
nde agattaìat meda pro bi nde fàgher àtteras; est a ammentàre, peròe, chi
subratòttu in Gallura e in càlchi bìdda muntagnìna sa punga est de coràddu
(tantu est bèru chi pìgat tando su nùmene de "coraddèddu de s'ogu leàu"). A
dòntzi modu, sos chi nde fàghen imprèu non pènsan chi sìat su materiale su
signìficu chi sa punga tènet. Difàtis, si nde fàghet imprèu ca si crèet pòdat
paràre fronte a s'ògru malu chi, foras de sa famìlia, ti pòdet pigàre.



https://sc.wikipedia.org/wiki/Cinesos

Si narat tzinesu o cinesu calesisiat persone o zente assotziada a sa Tzina (o
Cina), siat pro chistiones de erentzia, natzionalidade, tzittadinàntzia,
residentzia o ateru.

Sos tzinesos Han, su grupu prus mannu in Tzina, si poden cunsiderare comente a
cussos "berdaderos" o "etnicos"; sos Han fachen majoria o manoria manna in
ateros istados foras de Tzina, e cumprenden su 19% de su genere umanu.

Ateros sun sos Zhuang, Hui, Manchu e Uiguros. Sa Republica Populare Tzinesa bi
nde reconnoschet 56, cun calicunu chi est in regiones amministrativas
ispetziales. Taiwan, de manera ufitziale, reconnoschet sa presentzia de 14 tribù
de indigenos, chi paris cun ateras fachen su 2% de sa populatzione taiwanesa. Sa
lista de grupos etnicos in Tzina depet cumprender cussos de Tzina propria e
Taiwan.

A tempus de gubernu Qing, su faveddu "populu tzinesu" (中國之人 Zhōngguó zhī rén)
fit in impreu pro inditare totus sos chi fin suzetos a s'Imperju de Mesu,
cumprendende Han, Manchu e Mongolos.

Zhonghua minzu (tzinesu fattu simpre: 中华民族; tzinesu classicu: 中華民族; pinyin:
Zhōnghuá Mínzú) o "natzione tzinesa" est unu cuntzettu chi brincat làcana etnica
e cumprendet sos 56 grupos etnicos in Tzina chi si reconnoschiat dae, a su
mancu, s'epoca Qing (1644–1911). "Zhonghua minzu" si naraiat tambene in sa
Republica Tzinesa (1911-1949) pro inditare 5 grupos etnicos ebbìa. Custu faveddu
nche at bocadu zhongguo renmin (中国人民), populu tzinesu, in impreu cando bi aiat
Mao Zedong.



https://sc.wikipedia.org/wiki/Che%C5%82mno

Coordinatas: 53°21′57″N 18°25′22″E﻿ / ﻿53.365833°N 18.422778°E53.365833;
18.422778

Chełmno [ˈxɛu̯mnɔ] (in tedescu: Kulm) est una bidda de unos 20.400 bividores de
sa Polònia setentrionale, a curtzu de sa riba dereta de su frùmene Vistula e a
unos 140 km dae su mare Bàlticu. Est capitale de sa regione istòrica omònima e
dae su 1999 faghet parte de su Voivodatu de Kuyavia e Pomerània. Cabudianamente
fiat parte de su Voivodatu de Toruń (1975-1998).

Chełmno est istadu sa prima cussòrgia de sos Cavalleris Teutònicos in missione
de cristianizatzione de sas tribùs bàlticas. A pustis de sa cristianizatzione bi
si fiant tramudados a bìvere medas colonos tedescos e pro custa resone in
s'Edade Mèdia 7 bividores de 10 fiant de orìgine tedesca, dae chi dipendet su
fatu ca sa bidda fiat dae tando narada Culm.

Semper in s'Edade Mèdia bi fiat fraigada un'universidade, sa segunda prus antiga
de su rennu de Polònia a fatu de sa de Cracòvia. Sèculos a pustis s'universidade
diat àere pèrdidu de importu fintzas s'ispèrdere.

Fiat cun su nùmene de Culm chi sa bidda fiat incluida in sa Liga Anseàtica.
Connota che Chełmno durante sos sèculos de giurisditzione polonesa, fiat passada
suta amministratzione prussiana in su 1772, mudende in su 1872 nùmene in Kulm.
Fiat torrada polonesa cando sa Polònia fiat torrada a costituire a pustis de sa
Prima Gherra Mundiale e torrada a ocupare de sas tropas tedescas durante sa
Segunda Gherra Mundiale.



https://sc.wikipedia.org/wiki/Catalogna_Nord

Sa Catalugna Nord est sa parte istòricamente e culturalmente cadelana est istada
separada, a profetu de Frantza, de sa Catalugna cun su tratadu de is Pireneos
(su 7 de Donniasanti de su 1659). Persones de importu po sa Catalugna nord sunt
istados Alfons Mias in is annos 30 de su sèculu passadu, e a suba de totu
Llorenç Planes qui at inventadu su terminu "Catalunya Nord" (Su piticu libru de
Catalugna Nord); totus e duos fiant nord-cadelanos. Sa denominatzione includet
is "comarcas istòricas de su "Rosselló, su Conflent, su Vallespir, su Capcir e
su nord de sa Cerdanya (qui si connosquet comente "Alta Cerdanya"). Sa
Fenolleda, aiat a esser otzitana perou si ponet pro resones aministrativas in su
"Rossello'"

Immoe custas "comarcas" sunt parte de su dipartimentu frantzesu de is Pireneos
Orientales (Pyrénées-Orientales in frantzesu). Su 10 de su mese de Nadale de su
2007 su Cunsigiu Generale de is Pireneus Orientales at aprovadu s'ufitzialidade
de su cadelanu, in pari cun su frantzesu. in, su matessi documentu, su nomene
"Catalunya del Nord" comente su pròpiu de Pyrénées-Orientales.

Cun una populatzione de 457.238 persones (2013), sa Catalogna rapresentat su
0,6% de sa populatzione totale frantzesa, su 18% de sa regione
"Llenguadoc-Rosselló", e su 3,1% de sa populatzione totale de is territòrios de
limba cadelana.



https://sc.wikipedia.org/wiki/Cast%C3%ACllia-La_Mancha

Sa Castìllia-La Mancha (in ispagnolu: Castilla-La Mancha [kasˈtiʎa la ˈmantʃa])
est una comunidade autònoma de s'Ispagna. Su cabulogu est Toledo, sa bidda prus
manna Albacete.

Sa Castìllia-La Mancha, cun 79.463 km², est sa de tres prus istèrridas
comunidades autònomas de sa natzione, sa populatzione de unos 2.122.000
bividores nde faghet però una de is cun densidade prus bàscia. Allàcanat in su
norti cun sa Comunidade de Madrid e sa Castìllia e León, in s'estu cun s'Aragona
e sa Comunidade Valenciana, in su sud cun sa Regione de Murcia e s'Andalusia, in
s'uestu cun s'Istremadura.

Sa comunidade autònoma est istada cabudianamente agrupada cun sa provìntzia de
Madrid in sa Castìllia sa Noa (Castilla la Nueva), ma cun sa costitutzione de su
sistema modernu de is comunidades autònomas nde fiat ischirriada, sende chi sa
provìntzia de Madrid teniat densidade demogràfica meda prus arta in cumparàntzia
cun su restu de sa regione. A sa comunidade de Castìllia-La Mancha fiat fintzas
azunta sa provìntzia de Albacete, in antis parte de sa Murcia.

Est custa sa regione in ue sunt ambientadas is acuntèssidas de su romanzu Don
Quijote, iscritu de Miguel de Cervantes.



https://sc.wikipedia.org/wiki/Carolina_de_Sud

Sa Carolina de Sud (in inglesu South Carolina [/ˌsaʊθ kærəˈlaɪnə/]) est unu
istadu postu in sa regione de sud-estu de sos Istados Unidos de Amèrica. Sa
capitale e tzitade majore est Colùmbia.

Allàcanat a su norte cun sa Carolina de Nord, a su suddu e uestu cun sa Geòrgia,
e a s'estu cun s'Ocèanu Atlànticu.

In passadu, cando fiat colònia, est istada aunida a sa Carolina de Nord in sa
Porvìntzia de Carolina.

Comente sotziedade, sa de sa Carolina de Sud est crèschida apoderende·si·nche
subra s'iscravidade. Giai in su 1708 sa majoria de sa populatzione fiat cumposta
de iscravos, in manna parte nàschidos in Africa.

A cara de sa Rivolutzione Americana fiat sa prima colonia de sas trèighi a si
decrarare indipendente de sa corona britànnica e a pustis sa de 8 chi aiat
ratificadu sa costitutzione de sos nàschentes Istados Unidos, su 23 de maju
1788.

A pustis de sa Gherra Tzivile sa Carolina de Sud est istada logu de tensione
intre biancos e nieddos. Mancari sas autoridades fiant resissidas a nche bogare
su Ku Klux Klan, grupos paramilitares - sas Camisas Rujas -aterrighinaiant sos
afro-americanos de manera chi no votarent a sas eletziones.



https://sc.wikipedia.org/wiki/Caratza_contragassu

Una caratza contragassu est unu dispositivu de proteghidura de sas bias
respiradòrias dae azentes impestadores de s'atmosfera. Est formada dae unu
carale in materiale modde e dae unu o prus firtros chi purìfigant s'àera in
antis de s'inspiradura. S'impreu de sa caratza in ambientes impestadores est
possìbile petzi cun una presèntzia adeguada de ossìzenu. Obiamente, in su casu
de farta de ossìzenu, sos usuàrios ant a impreare una bombona probida pro
s'efetu chi custìtuit una reserva e rennet s'utilizadore independente dae
s'abarru de su situ perigulosu.

Su primu impreu massivu de sos gassos asfissiadores fiat istadu fatu dae sas
tropas alemannas in tempus de sa prima gherra mundiale in sa batalla de Ypres.
Duncas, sas tropas alliadas aiant dèvidu cuntziber unu sistema defensivu contra
a s'arma narada e zai carchi mese a pustis (su 26 de làmpadas de 1915), su primu
modellu de caratza contragassu in s'echipadura de s'armada cunsistiat in una
caratza sintzilla de gassa ch'in intro b'aiat cotone suspidu de sales arcalinos,
chi deviant esser a tretu de neutralizare gassu a base de croru e bromu.
Posteriormente, su tipu naradu de caratza fiat istadu modifigadu annanghende
finas ogreras proteghitivas, pro si mudare posca in una caratza chi cuguzaiat sa
cara intrea, narada “murtibaledora cun proteghidura ùniga” e chi diat aer dèvidu
protegher (cunforme a sa propaganda de sos tempos) “in manera incundissionada e
cumpreta dae todos sos gassos, mancari èsserent impreados in su matessi tempus”.

Sas caratzas contragassu aiant tentu un'isvilupu cussideràbile in su tempus
intre ambas gherras mudiales, e a su cumintzu de sa segunda gherra mundiale zai
fiant repartzidas ampramente siat intre sas tropas siat intre sa pobuladura
tzivile. Posteriormente a sa segunda gherra mundiale, s'isvilupu de armas
nucreales e bateriolòzigas aiat custrìnghidu a sa prozetadura de sistemas de
firtradura prus sofistigados, che pro su modellu M9, produìdu in su 1952 in sos
Istados Aunidos.



https://sc.wikipedia.org/wiki/Camillo_Bellieni

Camillo Bellieni (Tàtari, 31 ghennàrgiu 1893 – Nàpule, 9 nadale 1975) est istadu
un' istòricu e politicu sardu.

Laureadu in Leges in Tàtari e in Filosofia, in Roma. At bìvidu in Nàpule,
frecuentende sos tzìrculos culturales partenopeos; e, in ie, s'est cojuadu cun
Margherita Ciampo.

Boluntàriu in su prima gherra mondiale, cumbatit comente sordadu sèmplitze in su
regimentu de fanteria 134 in una batalla in su Carsu. Devènnidu sutatenente in
su de 43 regimentos de fanteria, nche lu tramudant dae sas trintzeas de Plava a
sas de sas Frasche. At militadu in sa Brigada Tàtari in s'altura de Asiago. In
su mese de santugaine de su 1917 lu ferint in manera sèria. Retzi finas duas
medàllias pro su balore militare. A pustis de sa gherra partitzipat a su
movimentu de sos cumbatentes sardos chi at fatu naschere su Partidu Sardu de
Atzione, devenende unu de sos ideòlogos majores. Pro custu patit sa repressione
fassista. Est suta cuntrollu fitianu, lu suspendent dae sa dotzèntzia
universitària in Bologna e s'addatat a faghere su professore precàriu in
tzitades diferentes de su cuntinente, s'ùrtima Trieste dae su 1925.

A pustis de su 1943 torrat a Sardigna, a Tàtari, ue faghet su bibliotecàriu de
s'Universidade. Cròmpidos sos limites de edade, si ritirat in Nàpule in ue
abarrat finas a sa morte. At collaboradu a sas rivistas Volontà, Critica
politica e Il Nuraghe de Remundu Carta Raspi.

Sa mezus òpera istòrica sua est La Sardigna nella civiltà dell'Alto Medioevo,
imprentada in duos volùmenes dae sos tipos de Fossataro in su 1973.



https://sc.wikipedia.org/wiki/Bruno_Martino

Bruno Martino (Roma, 11 de santandria 1925 — Roma, 12 làmpadas 2000) fit unu
compositore de jazz, cantante e pianista italianu. A livellu internatzionale
esty meda connotu pro su pius pro sa cantone Estate, cumposta in su 1960, chi
est diventadu unu jazz standard chi est istadu ripresu dae meda jazzistas e non
solu comente Joao Gilberto e Michel Petrucciani.

Aiat comintzadu sa carriera musicale in su 1944, cando comente pianista fit
intradu in sa orchestra de sa radio RAI. In su matessi tempus sonaiat cun jazz
bands locales. In su 1947 at lassadu s'Italia e at comintzadu a sonare per i sos
locales in tota Europa massimu in sa Danimarca. S'orchestra sua sonaiat una
muùsica a misciu tra jazz, cantones napoletanas e composiziones suas, ma sempre
a unu livellu meda altu. Poi chi torreit in Italia, aiat comintzadu a iscriere
cantones pro cantantes comente Caterina Valente, Renato Rascel e Wilma de
Angelis. Finas a tando non aiat mai cantadu, ma una orta essendeli mancadu unu
cantante de improvvisu si ponzeit a cantare e dae tando sigheit pro tota sa
carriera, cun bonos resultos.

Fit connotu cun s'isunzu "Principe dei nights" ("prinzipe de sos night clubs") e
sas cantones suas chi andaian de pius fini "Sono stanco", "Sabato sera",
"Cos'hai trovato in lui" e "Baciami per domani". Su sucesso pius mannu est
istadu - "E la chiamano estate" - chi fit istada registrada finas dae Fred
Buongusto e dae pagu Laura Pausini. Ma sa cantone chi l'at resu famosu in totu
su mundu est istada " Estate, in italianu l'ana interpretada Mina, Joao Gilberto
Mia Martini, Ornella Vanoni, Vinicio Capossela, La Crus, Irene Grandi, Andrea
Bocelli e ultimamente Sergio Cammariere. Estate est diventadu unu standard chi
ana eseguidu diversos jazzistas comente Joe Diorio, Chet Baker, Toots
Thielemans, Mike Stern e Michel Petrucciani.



https://sc.wikipedia.org/wiki/Bolabentu

Sa bolabentu est una casta particulare de anemoscòpiu, est a narrer unu medidore
rudimentàriu de su bentu. Est custituìda dae unu truncu de conu de pannamenta
resistidora a su frussu de s'àera e a s'intempèriu fissadu, a s'ala de
s'inghitzadura prus manna, a s'istremidade furriadora de un'anta de arrimu. Su
bentu, sulende a intro de sa bolabentu, nde mudat sa posissione dispensende
inditamentos in contu de sa deretura e s'intensividade sua. Est installada in
sos logos in ue est importante a tenner s'inditamentu immediatu bisuale de sa
fortza e de sa deretura de su bentu, pro isempru subracoladorzos, installaduras
chìmigas e, in manera particulare, abioportos.

Sas recumandaduras e sos istandards de s'abiadura internassionales dispensant
inditamentos pretzisos a propòsitu de sa forma e su colore de sas bolabentu:

Su posissionamentu curretu de sa bolabentu est un'elementu importante pro su chi
pertocat s'impreu. In onzi abioportu, est netzessàriu a installare a su nessi
una bolabentu, chi devet esser posissionada in manera a esser bisìvile
craramente dae sos usuàrios, o siat sos abiomòbiles in bolu, in s'arzola de
manobra, in sos partiles e a largu dae ozetos chi podant causare istrobu a su
funtzionamentu curretu.



https://sc.wikipedia.org/wiki/Blue_Zone

Blue Zone (in sardu locu biaìttu) est unu faeddu inglesu chi serbit a inditare
locos (siat in sensu demograficu siat in sensu geograficu) pèri su mundu in ube
sa zente campat de prus cuffòrma sa mèdia mundiàle, comente b'at iscrittu in su
libru de Dan Buettner "The Blue Zones: Lessons for Living Longer from people who
lived the longest". Custu cuntzettu at crèschiu chin sa chìrca demografica de
Gianni Pes e Michel Poulain, chi aìan iscopertu in Sardigna, e in su zassu de sa
provintzia de Nùgoro in particulàre, su locu in ube b'at resurtàu sa prus arta
pertzentuale de zente chi vivet chent'annos e prus. In su traballu aìan disinnàu
chìrcos de color'e chelu in sa cartina cumintzande a lis nàrrer Blue Zone.
Buettner at atzapàu ateros de custos zàssos in Okinawa (Giappone), in Sardigna
(istadu italianu), in Nicoya (Costa Rica), in Icaria (Grèghia) e in sos de sa
Crèsia Cristiana Avventista de su Die de Sete in California ispiegande, pro
mèdiu de datos empiricos e autòpticos (est a nàrrer, picaos de prima manu
pompiàndelos de manera partecipante), proite custa zente vivat prus a longu de
sos ateros.



https://sc.wikipedia.org/wiki/Bielorussia

Coordinatas: 53°31′42″N 28°02′48″E﻿ / ﻿53.528333°N 28.046667°E53.528333;
28.046667

Sa Bielorùssia o Belarus (in bielorussu: Белару́сь, Bielaruś, [bʲɛlaˈrusʲ]; in
limba russa: Белару́сь, Belarus’; [bʲɪlɐˈrusʲ]), ufitzialmente Repùblica de
Bielorùssia est unu istadu de s'Europa orientale, nàschidu in su 1991 cun
s'iscontzu de s'Unione Soviètica. Sa capitale est Minsk.

Est unu de is istados fundadores de su CSI e dae su 1996 faghet parte de
s'Unione Russia-Bielorussia, ente subra-natzionale chi torrat a acostare is duos
istados.

Tenet istèrrida de 207.595 km2 e populatzione de unos 9.481.000 bividores.
Làcanat a ovest cun Polònia e Lituània, a est cun sa Rùssia, a sud con s'Ucraina
e a nord con sa Letònia; est unu istadu chentza bessida a mare, ma bi sunt
frumenes navigabiles.

Prus de su 70% de is bielorussos bivet in àreas urbanas. Sa populatzione est
cumposta pro s'80% dae bielorussos, cun minorias cunsideràbiles de russos,
polonesos e ucrainos.

A partire dae su referendum de su 1995 s'istadu at adotadu duas limbas
uffitziales, chi benint a èssere su bielorussu e su russu, ma sa prus parte de
sa populatzione faeddat susetotus in russu. Sa costitutzione de sa Bielorùssia
non decrarat religione ufitziale peruna, ma sa fide prus ispainada est su
cristianèsimu ortodossu, sighida dae unu nùmeru meda prus bassu de catòlicos.
Paschighedda e Pasca Manna sunt nointames festadas che festas natzionales.

Sa Bielorùssia est solu istadu in Europa chi sighit a tènnere e praticare sa
pena capitale.



https://sc.wikipedia.org/wiki/Berlin-Est

Coordinatas: 52°31′07″N 13°24′16″E﻿ / ﻿52.518611°N 13.404444°E52.518611;
13.404444

Berlin-Est (in tedescu Ost-Berlin) est su nòmene usadu, mancari non uffitziale,
pro inditare sa parte orientale de sa tzitade tedesca de Berlin, capitale de sa
Germània Est de su 1949 (annu de sa fundatzione de sa Repùblica Democràtica
Tedesca) a su 1990 (annu cando sa Germània at torradu a s'aunire).

Cun sa fine de sos cumbatimentos de sa II Gherra Mundiale sa bidda, comente su
territòriu natzionale, fiat difatis partzida in bator setores, onniunu ocupadu
militarmente de unu de sos istados binchidores: Istados Unidos, Renniu Aunidu,
Frantza e Unione Soviètica. Su territòriu de ocupatzione soviètica (chi beniat a
èssere totu sa metade Est de sa tzitade), contrariamente a sos ateros fiat
mantennidu chirriadu politicamente. Custa cunditzione faghiat de is duas partes
Berlin tzitades cun diferentes identidades e istitutziones, chi aparteniant a
duos istados de facto indipendentes.

A primìtziu de sa partzidura, sa parte Est e Ovest de sa tzitade fiant divididas
isceti pro su chi pertocaiat is bisuras amministrativas. Sa parte Ovest
creschiat però meda prus rica de cussa Est e medas fiant cuddos chi bi
disterraiant. Su 13 de austu 1961 is sovièticos cun is autoridades de sa
Germania-Est detzidiant de nde pesare unu muru chi poderet cuntrollare custu
fenomenu, ma chi in sos fatos segaiat onni possibilidade comunicatzione. Su muru
est istadu isciusciadu isceti su 9 de onniasantu 1989.



https://sc.wikipedia.org/wiki/Battisteru

Su battisteru est su logu o s'edifitziu inue si retziat su battijimu (dae su
gregu baptisma). Unu battijimu fut praticadu dae Giuanne Battista comente narat
su Vangelu. Gesùs Cristu at retzidu su battijimu de Giuanne Battista in su riu
Giordanu. Po su battijimu cristianu in sos primos tempos si usaiant sos rios,
inue b'aiat aba o puru sas domos in tempos de persecutzione. Cando sas
persecutziones sunt finidas e-i sos cristianos ant tentu sa libertade de
praticare sa religione ant fraigadu battisteros. Funi edifitzios de una tzerta
mannaria, de forma circolare o poligonale.

Funt mannos ca su batijimu si daiada a sos adultos, si daiada po immersione, e
in occasione de sa Pasca. In su battisteru b'aiat una baltza (vasca) e bi funt
iscalinas po calare in s'aba inue si eniada immersos (est su significadu de sa
paraula baptisma) e àteras iscalinas dae s'àtera ala po nde essire dae s'abba.
In sos muros internos bi funt pinturas o masaicos cun iscenas chi ammentaiana su
battijimu e su significadu de su battijimu. Ancora oe si podet bidere su
Battisteru de Firenze, su de Pisa e ateros. Sos battisteros funitaffaca a sa
cattedrale, est a narrere in tzitades sede de su Piscamu. Como in sas crejas
parrocchiales esistit su “fonte battesimale”, chi podedt essere in una Cappella
o in su presbiteriu, inue si retzit su batijimu “per aspersione”, bettende unu
pagu de aba subra sa conca.



https://sc.wikipedia.org/wiki/Battalla_de_Seddori

Sa battalla de Seddori est istada una pelea gherrada in su 30 de lampadas de su
1409 in su pranu a sud de su casteddu e de sa bidda seddoresa chi bidiat
cuntrappostos sos sordaos arbaresos, chi los ghiabat Guglielmo III de Narbona, e
sos cadalanos de Martinu I de Sitzilia, primu naschiu de Martinu I de Aragona.

S'ischiera sarda de Arbaree fit de 20.000 sordaos e contabat issupra sa làdina
superioridade numerica, mentras s'esertzitu aragonesu fit a s'imbesse in
inferioridade (petzi 11000 sordaos) ma contabat issupra una tattica chi meda at
jocau pro sa binchida issoro. Sos sardos fin essios dae su chi est oje connottu
che "bruncu de sa battalla", ma sos aragonesos aian fattu una manovra a cotta,
tale de partire in duos su fronte de s'esertzitu sardu ind un'ala de manca e ind
una de dresta, e sa de manca in duos ateros cantos: sa prima siche fit ritirada
a su casteddu de Seddori e che los aian mortos a sa conchista sua, uchidende
prus de 600 sordaos e fachende presoneras unas 300 feminas de su locu; sa
secunda aiat chircau de si adobiare chin su restu de sas fortzas in Seddori
colande pro su ribu Flùmini Mannu, ma sorte cheriat chi non lu podian
attraessare ca fit bocau, e custrintos a artziare a un'artura fin presos e
iscannaos in su locu chi si connoschet che Boccidroxiu. S'atera ala chi fit
abbarrada, sa de dresta, aiat resessiu a si ritirare in su casteddu de Monreale.

Sa derrota manna pro sos sardos at fattu a manera chi sos aragoneos podian
falare a Bosa, picandela, chin s'intentu de facher gai etottu chin Aristanis, ma
su judiche de factu Lenardu Cubello aiat firmau prima, fortzis in traitoria, sa
resa. S'unicu rennu sardu indipendente de tando, cussu de Arbaree, perdiat
s'indipendentzia e, sicomente siche fit mortu Martinu I de Sitzilia pro
mal'aghera (nanchi prus debile a fortza de si "ispassiare" chin una presonera
chi aiat picau, sa bella de Seddori), fintzas sa corona aragonesa at connottu su
declinu.



https://sc.wikipedia.org/wiki/Baltasar_Graci%C3%A1n

Baltasar Gracián y Morales (Belmonte de Gracián, 8 de Ghennàrgiu 1601 –
Tarazona, 6 de Nadale 1658) est istau unu gesuita, iscritore e filòsofu
ispagnolu.

S'obera intelletuale de Baltasar Gracián, chi si est dedicau a sa prosa didatica
e filosofica, si isvilupat in su gai narau Siglo de Oro. Intra sas òberas suas,
importante Agudesa y Arte de Ingenio (1647), importante in sa Literadura
Ispagnola, e de importu mannu est El Criticón - allegoria de sa vida de s'omine
- una de sas òberas prus importantes de totu sa Literatura Ispagnola cumparabile
a su Don Quijote de la Mancha de Miguel Cervantes o La Celestina de Fernando de
Rojas. Sa produtzione literària de Gracián si podet cunsiderare parte de sa
currente literària de su concetismu. Isse at criau unu istile basau a pitzu de
frases curtzas, personale e prenu, cuntzentrau e polisemicu, in su cale faghet
de mere su giogu de faeddos e s'assotziatzione ingegnosa intra faeddos e ideas.
Su resultau est unu limbagiu prenu de aforismas e capatzu de esprimere medas
significaos.

Su pensamentu de Gracián est pessimista, sentidu fitianu de su barocu ispagnolu.
su mundu est malu pro s'òmine e ingannadore ue sas trampas binchent a sas
virtudes e a sa beridade. S'òmine est dèbile, interessosu e malu. Parte de sas
oberas de Gracián chircant de agiudare su letore a binchere is tàpolas de sa
vida. Est netzessariu ischire comente tocat a faghere pro bàlere, essere
prudente e disfrutare is esperientzias.

Totu custu at fatu biere a Gracián a sos ogros de sos posteros comente su
precursore de s'esistentzialismu e addèretura de su postmodernismu. At tentu
pesu in sos pensamentos de pensadores comente François de La Rochefoucauld e
Arthur Schopenhauer. Chentza duda su pensamentu sou no si potet istazare dae una
Ispagna decadente, fatu chi si cumprendet bene in unu aforisma sou chi narat:
«Est froriu in su sèculu de oru sa semplitzidade, in custa de ferru sa
malvagidade».

Nàschiu a presu de Calatayud in su 1601, no si ischit meda subra sa pitzinnia
sua. S'ischit ca aiat cumentzau is istudos de literadura a deghe o doighi annos
in sa tzitade sua, forsis in su collègiu gesuita. Dae su 1617 casi seguramente
bivet pro unu o duos annos in Toledo, cun su tziu Antonio Gracián, para in sa
crèsia de San Juan de los Reyes, cun su cale at a istudiare lògica e at a
amegiorare sa connoschentzia de su latinu.

In su 1619 cumentzat su novitziatu in su collègiu provintziale de sos gesuitas
in Aragona, in sa tzitade de Tarragona. Gratzias a sa profundidade de sos
istudios umanisticos suos pretzedentes, Gracián fiat istau esentau dae sighire
sos primos duos annos de letziones. In su 1621 torrat a Calatayud, in ue at a
sighire pro duos annos is cursos de filosofia. In cust'èpuca si pensat chi
cumentzit a s'interessare a s'ètica, fatu chi at a influire subra totu sa
produtzione literària sua. Ateros batoro cursos sighios in sa tzitade de
Saragotza ant a cumplire sa formatzione religiosa de Gracián.

Gracián est istau nomenau pride in si 1627 e sos primos tempos insignat matèrias
umanisticas in su collègiu de Calatayud. Custu at a èssere un'èpuca positiva pro
isse, ma pagos annos a pustis Gracián at a àere problemas cun sos gesuitas de
Valencia, a ue at a èssere trasferiu in su 1630.

Dae Valencia at a andare a Lerida in su 1631, incarrigau de insignare teologia
morale. In su 1633 at a mòere a Gandìa, in ue at a insignare filosofia in su
collègiu gesuita de sa tzitade e ant a torrare sos problemas e sas disamistades
cun sos de Valencia.

In s'istiu de su 1636 at a torrare a Aragona, a Huesca, a fàghere su confessore
e preigadore. Su tempus colau inoghe at a àere importàntzia nanna, pro ite ca
cun s'agiudu de su mecenate Vincencio Juan de Lastanosa at a pòdere pubricare su
primu libru suu: El Héroe (s'eroe) in su 1637. Lastanosa reuniat in sa
domo-museu sua medas artistas e literàrios. Su palàtziu de Lastanosa, fines
Felipe IV de Ispagna dd'at a bisitare, fiat famosu pro is giardinos ermosos, pro
s'armeria ispantigosa, pro una colletzione de medàglias e pro una biblioteca
meda manna cun unos setemiza libros, roba de ispantu pro tando. In custu
ambiente favorevole Gracián at a bènnere in cuntatu cun su mundu intelletuale
aragonesu, connoschende peri su poeta Manuel de Salinas e s'istòricu Juan
Francisco Andrés de Uztarroz.



https://sc.wikipedia.org/wiki/Balc%C3%A0nus

Is Balcanos sunt una de is tres penìsulas chi cumponent s'Europa meridionale e
de custas, sa chi s'agatat in su chirru prus s'estu.

Sa regione tenet istèrrida de 666,700 km2 e contat populatzione de casi 53
milliones de pessones. Est partzida dae su restu de su cuntinente peri is montes
Balcanos in s'estu (cadena de montes de chi pigat nùmene) e dae is Alpes
Dinàricas in s'uestu. In s'uestu si ghetat a is mares Adriàticu e Jonicu, in su
sud a su mare Egeu e in s'estu a su mare de Màrmara e a su mare Nieddu. Is
istrintos de Dardanellos e de Bòsforu dda ischirriant. dae s'Asia.
Cunventzionalmente sa làcana setentrionale est dada de su cursu de sos frùmenes
Danùbiu, Sava e Kupa.

Is istados chi postos totalmente intro de is Balcanos sunt Albania, Bòsnia e
Ertzegòvina, Bulgaria, Kosovo, Matzedònia e Montenegro. Partes de is territòrios
de Croàtzia, Islovènia e Sèrbia s'agatant in s'àrea de s'Europa tzentrale. Sa
Romania est prus a totu insertada intro de s'Europa tzentrale o orientale. Sa
prus parte de Turchia e unas cantas ìsulas gregas s'agatant postas in Àsia.
S'Itàlia est mescamente insertada in s'Europa meridionale.



https://sc.wikipedia.org/wiki/B%C3%B2snia_e_Erzeg%C3%B2vina

Sa Bòsnia e Erzegòvina ( in bosnìacu, croatu e serbu Bosna i Hercegovina,
pronuntziadu [bôsna i xěrt͡seɡoʋina]; in alfabetu tzirillicu: Боснa и
Херцеговина), narada fintzas Bòsnia-Erzegòvina, fatu-fatu est inditada fintzas
petzi cun Bòsnia, est unu istadu de s'Europa sud-orientale posta in sa penìsula
Balcànica. Sa capitale e prus manna tzitade est Sarajevo.

S'istadu tenet una legisladura bicamerale e una presidèntzia cumposta de tres
membros de onniunu de sos tres grupos ètnicos majores. Su pòdere de su guvernu
tzentrale est nointames meda allindadu, sende chi s'istadu est fortemente
detzentralizadu e partzidu in duas entidades autònomas: sa federatzione de
Bòsnia e Erzegòvina e sa repùbica serba de Bòsnia e Erzegòvina, cun una de tres
regiones, su distretu de Brčko, guvernados localmente. Sa federatzione etotu
cunsistit de 10 unidades federales - sos cantones.

Atualmente est unu potentziale candidadu a s'intrada in s'Unione Europea e est
candidadu a s'intrada in s'Alleàntzia Atlàntica dae su 2010. Est membru de su
cussìgiu europeu dae s'abrile 2002 e membru fundadore de s'Unione Mediterranea.

S'istadu tenet istèrrida de 51,197 km2  contat populatzione de unos 3.871.000
bividores. Allàcanat in su norte e in s'ovest cun sa Croàtzia, in s'est cun sa
Sèrbia e in su sud cun su Montenegru. Tenet territòriu de costera de petzi unos
20 km chi ddi dant bessida a su mare Adriàticu, in s'àrea a inghìriu de sa bidda
de Neum.

Su clima de sa Bòsnia e Erzegòvina est continentale, caraterizadu de istadiales
bascosas e ierros fridos e niosos. Su chirru prus meridionale presentat clima
prus caldumu de tipu mediterràneu.

Sa Bòsnia e Erzegòvina est una regione in ue s'agatant rastas de s'òmine chi
remontant a su neolìticu, pèriodu istòricu cando sa regione fiat populada dae
pòpulos illìricos e tzèlticos.

S'arribbu e s'acussorgiadura de gentes islavas in s'àrea est acontessidu intre
su de 6 e su de 9 sèculos p.C. Issos aiant istabilidu in ie su primu banatu de
sa regione, su banatu de Bòsnia, in su de 12 sèculos. In su de 14 sèculos su
banatu fiat pois evòlvidu in su Rennu de Bòsnia, in antis de intrare in
s'Impèriu otomanu, suta su poderiu de su cale diat abarrare dae su de 15 fintzas
a su de 19 sècuolos.

Est a sos otomanos chi si depet s'ispainadura de s'islam, ma a issos si depent
fintzas medas contributos culturales e sotziales chi oe iscerant sa regione. In
su de 1878 sa Bòsnia fiat annessionada a s'Impèriu Àustro-Ungheresu chi bi diat
mantènnere cuntrollu fintzas a sa fine de sa prima gherra mundiale, cun
s'iscontzu de s'impèriu etotu. In su perìodu intre sas duas gherras mundiales
faghiat parte de su neo-costituidu Rennu de Jugoslàvia.

A pustis de sa segunda gherra mundiale a su paisu fiat afiantzadu istatutu prenu
de repùblica federale, in sa repùblica federale sotzialista de Jugoslàvia. In so
primos annos 90 de su de 20 sèculos, sa Jugoslàvia fiat iscontzada e sa Bòsnia
Erzegòvina aiat declaradu indipendèntzia in su 1992, a fatu de Islovènia e
Croàtzia. Contrassempere a custas duas, s'indipendèntzia in ie fiat sighida dae
s'iscòpiu de una gherra meda sambinosa, sa gherra de Bòsnia, chi at tentu durada
fintzas a su 1995.

Sa Bòsnia-Erzegòvina s'agatat acarende sos problemas ligados siat a si nde
dèpere torrare a pesare dae sos iscontzos de sa gherra, siat su de si dèpere
cunvèrtere a una economia de mercadu.

Sa Bòsnia e Erzegòvina est costituida dae tres grupos ètnicos printzipales: sos
bosnìacos, sos serbos e sos croàtos chi rapresentant rispetivamente unu 48%, unu
37,1% e unu 14,3% de sa populatzione totale. Sos isciumbullos dèpidos a sa
gherra ant determinadu chi medas de sos bividores siant fuidos a manu de àteros
istados e custu est cumprobadu de su fat ca in su 1990 sa repùblica contaiat
casu 4,4 milliones de bividores contra sos 3,8 milliones de oe. Custos dato sunt
nointames istimas sende chi sa situatzione polìtica de sas ùrtimas deghinas de
annos non permitent de ordingiare unu tzensimentu.

A sos perchentos ètnicos currespondent aprossimadamente sos de sas creèntzias
religiosas, sende chi sos bosnìacos sunt musulmanos, sos serbos ortodossos e sos
croatos catòlicos. Unu bator perchentu s'ispartzit intre protestantes, àteos e
ebreos.



https://sc.wikipedia.org/wiki/Arv%C3%A8schida

S'arvèschida est unu mamentu tempurale definidu bariamente, cunforme a sos
cuntestos limbìstigos, o comente s'intervallu in ue cumparet su primu lugore in
s'orizonte, cunfundende-si in manera partiale cun su cuntzetu de arvorada, o
comente su mamentu de sa nàschida de su sole, custituende su contràriu de
s'iscurigadorzu. Dae su puntu de bista astronòmigu, s'arvèschida durat un'ùniga
iscuta e est su tantu de su mamentu in ue s'oru de susu de un'astru devenet
bisìvile subra de s'orizonte. Sende gasi, e prus zenerarmente in su casu de su
Sole, ìnditat totu su tempus chi bàrigat dae su primu lugore manzanile a su
cumparonzu de su Sole.

Sos primos lugores de s'arvèschida derivant dae sa refrassione de sos rajos
solares dae bandas de s'atmosfera, cando s'astru s'agatat galu suta de
s'orizonte. Sa lugorosidade sua est in colore arbastru, chi a pustis si fùrriat
a unu matissu in colore arantzu-grogu oro. In manera zenerale, a petus de
s'iscurigadorzu, sa diferèntzia de sos colores de su chelu a inghìriu de su sole
dependent in medida manna dae sa cantidade prus minora de partìculas suspèndidas
in s'atmosfera manzanile, unu fatu chi si devet a sa temperadura prus bassa de
s'àera e a sa presèntzia prus minora de bentos in tempus de sa note.

S'arvèschida esistit finas in sos àteros pranetas, peroe si diferèntziat pro
neghe de sa distàntzia dae su sole o, in su casu de pranetas in foras de su
sistema solare, dae s'isteddu babu e dae sa cumponidura atmosfèriga de su
praneta etotu.



https://sc.wikipedia.org/wiki/Apocalisse

S'Apocalisse est s'ùltimu lìberu de sa Bìbia cristiana, una paràula grega chi
cheret nàrrere rivelatzione. S'autore de custu lìberu narat issetotu su nòmene
sou, Giuanne, e narat chi in su momentu chi iscriet s'agatat esiliadu in d-una
ìsula, Patmos, a motivu de sa fide sua in Gesus Cristu. In custu lìberu est meda
presente su numeru sete: si faeddat de sete lìteras po sete comunidades
cristianas. Chie narat a Giuanne a iscrìere est Gesu Cristu chi narat de se
medas cosas, chi est su Primu e s'Ultimu, chi fut mortu ma est torradu in vida.
Su Fizu de Deus. Su Santu, su chi narat sa veridade.

Pustis bi sunt sete ànghelos chi si preparant a sonare sete trumbas. A ogni sonu
de trumba si verìficant fenòmenos terrìbiles in chelu e in terra, chi no si
devent leare a sa lìtera, ma ant significados simbòlicos. In su capìtulu 12 si
narat de unu sinnu mannu: una femina bestida de sole cun sa luna suta sos pes, e
subra sa conca una corona de dòighi istellas. Sa femina est ràida e tichìrriat
po su dolore de su partu. Cumparit un'àteru sinnu: unu dragu ruju, mannu, cun
sete concas e chi cheret divorare su pitzinnu apena chi naschet; ma sa femina si
che fuit in su desertu.

In su capìtulu 15 si faeddat de sete copas, copas de s'ira 'e Deus. Sas copas
sunt pienas de sos castigos chi sunt po Babilònia (custos castigos paret chi
fetan riferimentu a sas sete piaes de Egitu). Babilònia est presentada comente
sa Bagassa Manna (Roma? Gerusalemme?).

In su capìtulu 21 benit presentada sa Gerusalemme Noa, chi est "sa tzitade
santa", chi calat dae su chelu, parada che un'isposa po s'isposu sou.



https://sc.wikipedia.org/wiki/Antoni_Cossu

Antoni Cossu (Santu Lussurzu, 1927 - 2002) est istadu unu romanzieri e poeta
sardu.

Laureadu in Lìteras in Milanu, si nch'est tramudadu a Ivrea ue, dae su 1954 a su
1958, partètzipat a su movimentu Comunità, organizadu dae Adriano Olivetti, e
pùblicat su primu testu narrativu Sardigna a passo di carro e di cavallo (1955)
in sa rivista Comunità, semper de Adriano Olivetti.

In su 1959 torrat a Sardinna e traballat in sa Rezione sarda, in su tzentru de
programatzione pro sos interventos sotziales. S'annu matessi at publicadu
Autonomia e solidarietà nel Montiferru, resurtadu de un'istùdiu sotziolòzicu
fatu paris cun Diego Are e Albert Meister de s'Universidade de Parizi. In sa
collana Narratori de s'editore Vallechi, at publicadu duos romanzos: I figli di
Pietro Paolo (1967) e Il riscatto (1969), bortadu in inglesu dae Isabel Quigly,
pàzinas de literatura arta e de paris impinnu tzivile.

A pustis, est crèschidu s'interessu e s'impinnu pro sa limba sarda e pro su
bilinguismu. In sardu at publicadu su romanzu Mannigos de memoria (1984),
binchende su primu prèmiu in su cuncursu Festa della poesia sarda, setzione
romanzos, promòvidu dae s'Istitutu Superiore Rezionale Etnogràficu, e A tempos
de Lussurzu (1985), bortadu in catalanu dae Antonio Arca. In s'ìnteri, in su
1968, cun Cantzone de chie ch'est fora aiat otentu su prèmiu ispetziale de sa
zuria de su cuncursu de poesia sarda de Othieri. Sas poesias suas sunt regortas
in duos volùmenes I Monti dicono di restare (1987) e Il vento e altri racconti
(1993).

Est istadu diretore de su periòdicu Il Montiferru, redatore capu de sa rivista
Il Bogino, redatore de La via del Piemonte, e mescamente diretore de sa rivista
culturale La grotta della vipera, fundada dae isse etotu in su 1975, devènnida
su mèdiu de una batalla a profetu de sas limbas e de sas culturas locales.

In su 2002, in antis de si nche morrer, at publicadu su romanzu Il sogno
svanito.



https://sc.wikipedia.org/wiki/Andria_Degortes_(Aghedu)

Andria Degortes (Terranoa, 1 maju 1943), naradu Aghedu, est unu zinete antigu
sardu.

Su chi l’at rènnidu de numenada manna a Aghedu est istadu su Pannu de Sena,
currera in ue su zinete terranoesu at logradu finas a 14 bintòrias (petzu una
prus pagu a petus de su primadu bardadu in agualidade dae Bastiancino e dae su
Gobbo Saragiolo) subra de 58 partetzipaduras.

A pustis de si tramudare a zòvanu zòvanu a Tuscana, Andria Degortes si fiat fatu
evidente in sas carreras de caddos disputadas in sas leadas de su de Sena,
“trampolinos de fulliada” naturales chirru a sa grandu porfia senesa. In ie
s’istrena fiat acontèssida luego meda, addaghi Degortes teniat petzi 21 annos:
pro su Pannu de su 2 de triulas de 1964, mutidu dae s’Oruga, arrodu chi teniat
bastante cantu pagas opsiones pro cussa carrera, aende retzidu s’assinnadura de
Olimpico su caddu istrenadore, a Andria Degortes l’aiant dadu su paranùmene de
Pinna Negra: no aiat bintu, peroe s’Oruga l’aiant recunduìdu pro su Pannu de
s’Assunta de su matessi annu pro montare a Topolone, unu de sos caddos prus
fortes de totu sos tempos.



https://sc.wikipedia.org/wiki/Wang_Yongchen

Wang Yongchen (Tzinesu: 汪永晨; pinyin: Wāng Yǒngchén)(provintzia de Anhui, 1954)
est un'avvocadu ambientalista e una giornalista cinesa de sa Radio Natzionale
Cinesa subra s'Ambiente. In 1996 Wang at fundadu sa Green Earth Volunteers una
ONG chi si interessat de s'ambiente, e a su mamentu issa est su presidente.

"Su problema pius mannu est a aumentare sa consapevolezza chi sa protezione de
s'ambiente finas ai como est printzipalmente a livellu de slogan. Mentre ancòra
zente meda bidet unu conflittu tra sa protetzione de s'ambiente e s'isviluppu
economicu, deo pesso chi cando unu s'avvicinada a sa natura pro imparare,
s'abbitzada chi non b'at perunu conflittu fra sa duas cosas. A su contrariu, un
ambiente deterioradu rendet s'isviluppu economicu una 'mission impossible'. Est
comente cando unu sacrificat su ssaludu pro fagher dinari e daboi devet ipende'
su inari pro si curare. Sa Green Earth Volunteers est una famiglia manna de
mantes de sa natura. Si ses interessadu a sos iscopos chi amus nois, unidi a
nois e asa a restare surpresu de cantu t'asa a divertire."

Wang ada organitzadu una campagna pro frimmare sos progettos de pius de deghe
digas chi devian esse' construidas in su riu Nu in Cina. Su riu Nu est in su sud
ovest de sa Cina ed est unu de sos duos rios mannos chi ancora non ada digas.
Digas chi enin fattas printzipalmente pro produrre energia elettrica. Sos
ifortzos de s'organitzazione at custrintu su premier cinesu Wen Jiabao a
annuntziare in su 2004 chi sos progettos de sas digas fini frimmos pruite b'aiat
meda oriolos sia pro s'ambiente chi pro sas miniranzas etnicas de cussas zonas.

Wang at rezidu meda premios pro sos reportages suos cumpresu su Asia-Pacific
Broadcasting Union prize in su 1993, 1999 e 2001, e su Condé Nast Traveler
Environmental Award in su 2004, e su Earth award or Globe award in su 2001.
S'ultimu est su premiu pro s'ambiente de sa Cina pius prestigiosu.



https://sc.wikipedia.org/wiki/Uddus%C3%B2

Uddusò est una bidda situada in Gallura in sa Provìntzia de Terranòa-Tèmpiu, cun
una populatzione de 4.145 abitantes.

Si podet narrer sa bidda de sas abbas o de sos buddos. Devatu, est in
s'altupianu de Sa Pianedda chi ogat sos primos buddos de sas abbas chi originan
su Tirsu e in sos montes de s'Ena sos afluentes de su Riumannu e forsis su nome
de Buddusò. Ca a parte cussu, totu su territoriu est pienu de rios, trainos,
putos e medas funtanas. Sa pius importante pro sa naschida de su burgu, isteit
sa funtana de sos Arestes, chi alimentait su primu molinu e duas iscias de
terras bundarosas nomadas: Ortumannu e Ortuminore; sighiat Funtananoa, Su Bucu,
Olostris, Birolo, Donufreale. Poi, in giru de su vastu territoritoriu:
Culipertuntu, De Sos Bandidos, Mesumata, Pentzima, Su Linnarzu, Filighemasciu,
Lughida, Pedracana, Secretore, De Pirastros, bidolzu, Martine, Sas Iscias, Sa
Zura, Su Lizu, Esedrele, Codinepedra e ateras medas. Sas funtanas in medas casos
dana su nome a sos trainos. Sos afluentes de su riu mannu, in Buddusò, sono:
Bitzolu, S'additzola, Coltzucaddinu, Sas Concheddas, Mesumbrosu, De S'abbanoa,
De S'Ajana, De Sa Roca, Sos Cucuros, Su Fraile, Filigheri, Aramamò, De Sas
Trotas, Tertu, Sos Trainos, De Pedru Cossu. Afluntes de su Tirsu, sempre in
territoriu uddusoinu sono: Enamajale, Baddefadosa, Baddetuvuda, Lughiaeroma, Sa
Zura.



https://sc.wikipedia.org/wiki/Uberto_Bonetti

Uberto Bonetti (Viareggio, 31 de ennalzu 1909 – Viareggio, 10 de abrile 1993)
est istadu unu pintore italianu.

Aiad istudiadu in s'Accademia di Belle Arti de Lucca inue aiat leadu leziones
dai Lorenzo Viani. In su 1930 in Viareggio connoschede a Filippo Tommaso
Marinetti, in su 1931 disegna sa maschera de Viareggio (jamada Burlamacco) pro
su carrasegare. Verso su 1932 aiada aderidu a sos printzipios de s'Aeropittura
futurista enunziados in su 1929 dae sos futuristas Marinetti, Balla, Depero,
ecc. Influenzadu dae Depero e Thayaht Bonetti si dedicada a sa moda fatende
istudios e criende modellos de estires pro omine e femina. Una de sas
produziones pius nodidas de Bonetti sunu una serie de disegnos realizados fra su
1932 e 1940 jamados le aeroviste italiane dedicadas a sas tzitades italianas
pius importantes; in mesu ai cussas oltres a Pisa, Pistoia, Roma, Bolzano,
Sirmione, ecc. b'ada una serie de disegnos chi reguardan varias localidades de
sa Sardigna comente Cagliari, Nuoro, Orgosolo, Arbatax, Arborea, ecc. In pius,
pro cantu regardas sa Sardigna, aiat puru realizzadu disegnos de sas mascheras
sardas cumpresos sos mamutones.



https://sc.wikipedia.org/wiki/U%C5%BEhorod

Užhorod (in ucrainu Ужгород) est una tzitade de unos 100.000 abitantes de
Ucraina, chi s'agatat a sa lacana cun s'Islovàchia e s'Ungheria, sea de s'Oblast
de Transcarpàtzia. Sa regione istorica de apartenèntzia est sa Rutènia.

S'origine de sa tzidade benit a su mancu de su seculu X e fintzas a sa fine de
sa I Gherra Mundiale beniat inditada cun su nòmene ungheresu de Ungvár.

In su 1920, cun Tratadu de Trianon sa Rutènia subcarpàtica, in ue sa tzitade est
tzentru printzipale, fiat passada a sa Tzecoslovàchia, pro torrare a èssere
ungheresa in su 1938 cando sa Tzecoslovàchia, fiat obligada de Germania e Italia
nazi-fascistas a si retirare de medas territòrios.

In sa II Gherra Mundiale is sovièticos dd'aiant ocupada in su 1944, e a sa fine
de sos cumbatimentos sa Tzecoslovàchia, torrada a si costituire, dd'aiat dèpida
donare a s'Unione Soviètica impare a totu sa regione. Giai in territòriu de sa
Repùblica Socialista Soviètica de Ucraina, est de su 1991 parte de s'istadu
indipendente de Ucraina.



https://sc.wikipedia.org/wiki/The_Black_Angels

Is The Black Angels sunt unu cumpressu rock psichedèlicu americanu de sa tzitade
de Austin, Texas. Pigant nòmene de una cantzone de is Velvet Underground: The
Black Angel's Death Song.

Formados in su maju 2004, sos The Black Angels pigant nòmene dae sa cantzone de
sos Velvet Underground "The Black Angel Song".

In su 2005 pigant parte a unu discu dopiu de mùsica psichedelica chi si narat
Psychedelica Vol.1, cun sa Northern Star Record. Cun custu discu sa popularidade
de su grupu faghet unu primu importante giampu in sa scena underground.

S'album de inghitzu, Passover, a sa bessida in su 2007 tenet criticas bonas e si
distinghet in is tonos iscuros e is testos. 'In is notas de s'album s'agatat unu
fentomu de Edvard Munch: "Maladia, machiori, e morte sunt sos anghelos nieddos
chi sighint a abbaidare subra su bàntzigu meu e m'ant acumpangiadu totu sa
vida". Su segundu album Directions to See a Ghost, bessit in su 2008. S'album de
tres, Phosphene Dream, bessit su 14 de cabudanne 2010.



https://sc.wikipedia.org/wiki/Terran%C3%B2a

Terranoa (in italianu Olbia, in gadduresu Tarranoa), est una tzitade cun 56.701
ab. bene aposentada in sa mantessi pianura in su nord est de sa Sardigna, in
Caddura. Est istada sa capitale antiga e istòrica de su Giudigadu de Gallura,
sede de sa "Curia Regnum", cioè sa residèntzia de su Zuighe, capulogu de sa
curatoria de Fundimonte, unu de sos dipartimentos territoriales chi fit divisu
su Giudicadu. E pro pius de 1500 annos sede de su pìscamu. Oe est su capulogu e
sede (chin Tèmpiu) de sa Provìntzia de Terranoa-Tèmpiu. Essende sa pius manna
tzitade de sa provìntzia e una de sas pius importantes de sa Sardigna.

Terranòa est una de sas pius antigas tzitades de sa Sardigna, in sa pianura
terranoesa s’agatant medas testimoniantzas de sa presèntzia de sos òmines a
comintzare dae su neolìticu ae su perìodu nuràgicu. Sos istùdios archeològicos
però narant chi sa tzitade fit fundada dae sos pùnicos a giru de su sèculu V -
IV a.C. ma bi sono trattas notabiles de frequentazione Grega et Fenicia. Cun sos
romanos, arribados in su 238 a.C., sa tzitade fit su tzentru pius mannu de sa
Gaddura. In su V sèculu d.C. sa tzitade ruet sutta a sos Vandalos arrivados dae
su mare, in calicuna manera sos bizantinos ne giarrigant sos vandalos e pro
chimbighentos annos abbarrant in Terranoa (su nùmene como est Phausiana). In su
X sèculu Terranoa cun su nùmene de Civita est sa capitale de su Giudigadu de
Gaddura, in custu perìodu aiant fraigadu sa Basilica de Santu Simprie (XI-XII),
e su Casteddu de Pedres (XIII). In su perìodu Aragonesu sa tzitade fit pagu
populada. In su ‘800 aiant fatu a nou su portu, e Terranoa comintzat a
crèschere; In sa segunda Gherra Mondiale sa tzitade est istada bombardada, unos
22 òmines mòerent. In su ‘900 est istada bogada sa malària, sa tzitade passat da
14700 pessonas de su 1951 a 45500 de su 2001. Oe est sa pius manna tzitade de sa
Gallura e de sa provìntzia de Terranoa-Tèmpiu, ei una de sas prus importante de
sa Sardigna. In su 2006 su comune de Terranòa est istadu “comune d’eccellenza
del sistema amministrativo italiano” pro capatzidade aministrativa e gestionale.



https://sc.wikipedia.org/wiki/Suor_Juana_In%C3%A9s_De_la_Cruz

Juana Inés de la Cruz (su nomene beru fit Juana de Asbaje y Ramírez de
Santillana) (12 de Sant'Andria, 1651 [o 1648, segundu zertos biografos] – 17 de
abrile 1695) fit naschida in d'una idda San Miguel Nepantla in s'istadu de su
Messico, dae una mama chi non si fit mai cojuada finzas si aiad appidu 6 fizos
dae omines diverscios. Juana fit una pizzinna meda intelligente e bella chi a 3
annos ischiat già iscriere e chi fit appassionada a s'istudiu. Aiat imparadu a
legere comente autodidatta e at cominzadu a istudiare sas testos antigos in
latinu, teologia e poesia. Gai, in pagu tempus sa fama de custa pisedda fit
arrivida a Tzitade de su Mèssico e a 13 annos su vicerè ipagnolu l'aiat jamada
comente dama 'e corte de sa muzere. Puru si fit meda istimada a corte, a 16
annos dezidit de intrare in cunventu e de si faghe' monza, paret pro podet
continuare a istudiare e a iscriere.

A-i custa poetessa, un'iscritore e poete sardu Josè Zatrilla y Vico Dedoni y
Manca l'aiat dedicadu unu poema intituladu: Poema heroico al merecido a/plauso
del el unico Oraculo de/las/Musas, glorioso assombro de los Ingenios, y/Ce/lebre
Phenix de la Poesia, la Esclarecida y Ve/ne/rable Señora, Sor Juana Ines de la
Cruz Religiosa Professa en el Monasterio de San Geronimo de la Imperial Ciudad
de Mexico , Barcelona, 1696



https://sc.wikipedia.org/wiki/Sudam%C3%A8rica

S'Amèrica de su Sud o Sudamèrica (grafia alternativa: "Sud-America") o Amèrica
Meridionale est sa parte de su cuntinente americanu posta a su sud de s'Amèrica
Tzentrale. Atualmente est cunsiderada segundu de is bisuras unu sub-cuntinente o
unu cuntinente a parte (ma isceti unu modellu de istùdiu de bator ddu cunsiderat
propiamente cuntinente)..

Cun s'Amèrica de su Norti e s'Amèrica Tzentrale, est una de is tres
macro-regiones cun chi s'Amèrica est atualmente partzida.

S'Amèrica de su Sud est porta integramente in s'emisfèriu otzidentale e pro sa
prus parte in s'emisfèriu australe. S'agatat posta intre s'ocèanu Patzìficu in
s'uestu, s'ocèanu Atlànticu in s'estu, su mare de is Caràibes in su norti e
format sa làcana setentrionale de su mare antàrticu in s'estremu sud. In su
norti uestu, peri sa làcana intre Colòmbia e Panamà est aunida cun s'Amèrica
Tzentrale.

Tenet istèrrida de 18 841 000 km², chi currespondent a unu 3,5% de sa subrafaci
de su praneta. Sa populatzione est carculada de èssere de unos 400 milliones de
bividores.



https://sc.wikipedia.org/wiki/Su_Connottu

Sa rivolta de Su Connottu est sutzessa in Nùgoro e in Sardigna in su XIX sèculu.

Sos fatos sun dipesos dae secustanzias chi fin cominzadas cun s'aprovatzione,
dae parte de su guvernu sardu-piemontesu, de zestas legges a cominzare dae su
1823 finas a su 1858, pro jambare su sistema de s'agricoltura e de sa
pastorizia. Sa legge jamada Editto delle Chiudende, emanada su re de Sardigna
Vittorio Emanuele I, autorizzaiada de serrare sos terrinos, chi finas a tando
fini de proprietade colletiva, pro creare sa proprietade privada. Sa legge non
est mai istada atzetada dae sa populu e tando su guvernu at fatu tzestas
modìficas in su 1831 e in su 1833, ma in debadas. Sa zente at comintzadu a
s'aponner in varios modos in totue. Su chi at fatu prezipitare sos fatos est
istadu sa legge de su 1858 cando sun bistados bendidos sos terrinos de sos
demanios comunales, inue finas a prima, cun su sistema de s'ademprivio, sos
abitantes aiant deretu de pasculare e faghere sa provista de sa linna. Sa zente
s'est ribellada in totue, in Nùgoro in su 1868 sa zente s'est revostada cun su
motu "Cherimos torrare a su connotu" chi cheriada narrer a torrare comente fit
primu. Sa zente guidada dae Paskedda Zau in cussas dies ant assastiadu su comune
e at postu fogu a sos documentos de compravendita de sa terras de su demaniu.
Giorgio Asproni, chi tando fit unu de sos polìticos chi contaiat de pius in
zona, fit a favore de sa riforma e intantu chircaiat de chi etare sas neghes a
sos preideros pro sos disordines, pero daboi de custo fatos graves, umpare a
àteros deputados sardos, at preguntadu a su guvernu italianu de fàghere un
indàgine subra sas condiziones econòmicas e sotziales de s'ìsula.



https://sc.wikipedia.org/wiki/Silver_Surfer

Silver Surfer est unu personi de is fumettes criau de Stan Lee i Jack Kirby in
su 1966, pubricau de sa Marvel Comics.

Personi chi no est normali, de su mundu de sa Marvel, bessiu de is avventuras de
is Fantastic Four. Silver Surfer est unu araldu extraterrestri de Galactus, un
entidadi istravanàda meda, abili de si papai is mundus, chi du furat po sarvai
su pianeta suu (Zenn-La) e du donat poteris ke su scudu de prata, chi du fait
essi forti meda i abili de biaxai lestru lestru in s'universu, a pitzus de una
taula de surf. Arribau a sa fini in sa Terra, po sa pietade chi issu intendit
pro is omines, Silver Surfer si furriat a su meri suu, andendi in pari cun is
Fantastic Four pro circai de du bati. Galactus detzidit tando de du lassai in su
su pianeta chi issu aiat sarvau. Carateristicas de custu personi funti is
arrelatas ki tennit cun su sentidu de "beni" e su sentidu de "diferentzia",
tipicus de is eroes disacataus de sa Marvel.

S'inimigu suu est Mefistu, unu dimoniu chi bollit s'anima sua i chi, po da
ottenni, ndi furat sa pitzinna Shalla Bal, isposa de Silver etotu.



https://sc.wikipedia.org/wiki/Sechestru_de_Silvia_Melis

Su sechestru de Sìrvia Melis est istadu unu casu de recatamentu acontèssidu in
Sardinna in su 1997: sa bìtima de su recatamentu fiat istada Sìrvia Melis,
un’imprendidora de Tortuelie. Su sechestru naradu est cunnotu finas pro
s’imboligamentu de pessonazos che Nicolau Grausu, a sos tempos imprentadore de
“L’Unione Sarda”, Luigi Lombardini su zuighe e Antoni Àngelu Liori su deretore
de “L’Unione Sarda”.

Su 12 de frearzu de 1997, Sìrvia Melis est recatada in s’ìnteri chi est torrende
a domo sua in betura. Sos bandidos nche la leant a pustis de la ligare,
infaletare e imbabajolare, dassende in s’automòbile a Lucas su minore, de bator
annos. Su sechestru durat 265 dies: su 15 de triulas, sa negossiadura cun sos
recatadores fiat intrada a sa fase finale, peroe s’addòviu cun sos bandidos pro
su pagamentu de sa luissione no aiat tentu logu. Sìrvia Melis fiat istada
tramudada a una tenda pro sas ùrtimas 74 dies, finas a cando, s’11 de santandria
de su matessi annu, fiat resèssida a s’alliberare dae sa presone e fiat istada
agatada a curtzu de Nùgoru in s’oru de unu caminu provintziale dae duos azentes
bestidos a sa moda biddaresa.

A cussu puntu, cando chi Sìrvia Melis atrogat chi si nch’est fuìda ca sos
recatadores si fiant allargados, sena pagare peruna luissione (posissione
rapresentada dae sa famìlia Melis e dae sos zuighes), Nicolau Grausu
s’imprendidore revelat chi at pagadu, in su sartu de Istèrsili, sa luissione pro
s’alliberamentu de Sìrvia Melis. Sos zuighes casteddarzos aiant ismentidu cun
firmesa chi èsseret istada pagada carchi bia una lussione, asseverende chi
Sìrvia Melis si diat esser alliberada a sa sola. Sende gasi, Grausu aiat
aguantadu forte in sas posissiones suas, agabende pro esser inchertadu pro azudu
de malufaghedores e pro tentativu de iscurpimentu a dannu de Titu Melis.

Si sighint a pare diferentes teorias subra de sa lussione, intre sas cales sa
chi diat esser istada pagada dae su Sisde, un’ipòtesis chi fiat istada definida
“totarmente imazinada” dae Giorgio Napolitano su ministru de sos afares
internos, finas a cando su 20 de santadria Titu Melis etotu aiat decraradu chi
aiat pagadu isse totu sa luissione, chi milli milliones de francos betzos fiant
istados postos a disponimentu dae isse, 400 milliones dae Grausu e àteros milli
milliones dae cuntribuidores iscunnotos.



https://sc.wikipedia.org/wiki/Sardinnia/campidanesu

Sa Sardìnnia est un'ìsula de su Mari Mesu-terràniu ocidentali, posta a unus
200km de sa penìsula italiana, su propriu de sa Tunisia, unus 300km de sa
Ligùria e 500 de sa Spannya. Sa terra prus acanta est sa Còrsiga, 11km.feti. Sa
forma de s'ìsula est sa de un'arretàngulu longu, de unus 260km in deretura NS e
unus 120 in sa EO. Sa punta a N est sa bidda de Lungoni (Santa Teresa de
Gaddura), sa de S su Cabu de Teulada. Is maris ki d'ingìrianta funti su Mari
Tirrenu a E e su Mari de Sardìnnia a O. Sa tirada est de unus 24.000km², s'oru
de mari de unus 2400 km.

Du-i at unu lagu naturali feti, su lagu de Baratz, in su NO de s'ìsula, acanta
de Tàtari e de s'Alighera. Is frùminis (cambas de àcua sempri prenus) funti
pagus: de N a S su Coghinas, su Mannu (de Tàtari), su Temu, su Cedrinu, su
Tirsu, su Frumindosa, su Mannu e su Cixerri. Is atrus funt arrius, sicus in
parti de s'annu. Su frùmini prus longu est su Tirsu, chi tìrat 159km e bessit in
su Mari de Sardìnnia a pustis di essi tocau sa tzitadi de Aristanis.



https://sc.wikipedia.org/wiki/Santu%20Antiogu

Santu Antiogu esti unu comunu de 11.730 abitantisi de sa Meria o Provìncia de
Carbònia-Igrèsias postu in s'insula de Santu Antiogu. Sant’Antiogu esti unu
comunu sardu de 11.811 abitantis de sa Meria de Carbonia-Iglesias, in su
Sulcis-Iglesienti, in Sardinia.

In s’isula de Sant’Antiogu s’agàtada sa cittàdi omonima, esti sa prus manna de
tòttus is isulas sardas e cun is 109 km² esti sa cuarta de s’Italia po estensura
a pustis de sa Sicilia, sa Sardinia e s’Isula d’Elba, sa de setti de su
mediterraneu po estensura de prus o mancu 12.000 abitantis. Est attesu de
Casteddu prus o mancu 84 km i est accappiada a s’isula manna cun un’arrastu
artificiali. Su territoriu de s’isula esti sparzìu de su comunu de Sant’Antiogu,
su prus popolosu e s’agàttada aundi ci fìada s’antiga cittàdi feniciu-punica de
Sulci, e su de Calasera, sa segunda bidda de prus importu de s’isula. Ci funt
aterus centrus bivius turisticus de Maladroxia ca fàidi parti de su comunu de
Sant’Antiogu, e cussu de Cussorgia me su giassu de Stann’e Cirdu, de su comunu
de Calasetta. Prus in basciu de s’isula s’agàtant dus isulas pitticas, su Toru e
sa Bacca e in pari cun custa c’est su Vitellu. S’isula tènidi logus medas bellus
de biri, arroccas a picu in su mari de sa parti occidentali e prajas in sa parti
orientali. Meda bona est sa coxina a basi de pisci, molluscus (còcciua e
vongolas) e crostacius (alegusta). In s’isula est tambeni traditzioni sa
navigadura a vela latina, Sant’Antiogu est intra is pagus comunus italianus
aùndi s'agàtàda sa tradizioni de is maistrus de segudi po sa fabricadura de
bàrcas me is pittìcas aziendas familiaris.

Quindixi dis a pustis de sa Pasca si svòlgidi sa Sagra de Sant’Antiogu,
protetori de s’isula e santu patronu de sa Sardinnia. De tota s’isula arrìbant
meda trumas folcloristicas e isfìlanta me is istradas de sa bidda apalàs de su
simulacru de su Santu. Su Sàbudu prima de sa festa si svòlgidi s' isfilada de Is
Coccòis. Po s’ocasioni is fèminas prus espertas de sa bidda in sa produssidura
de su pani prepàrant paninèddus piticus ispecialis de arbu e levitàus ke si
nanta Coccòis de su Santu, alichidìus a tipu fròris e pillonèddus. Is cocòis
fùnt portàus de is trumas de fidèlis in sa Cresia e po ascàntus cìras fùnt
acànta de su simulacru po ornamentu de is relicuas. Custas funt allogàdas in sa
cresia de Santu Antiogu e puru cùssas fùnt portàdas in processioni. Aculliaus
asuta de unu relicuariu doràu est allogàda in cresia sa conca (ossamentas) de su
Santu in pari cun ascàntu òssus de su femori e de su ghinzu. Sa Sagra de
Sant’Antiogu est sa prus antìga festa religiosa documentàda in Sardinnia. In unu
documentu de su 1520 (millicincuxentubinti) a firma de su Giudixi de Castèddu ca
s’agatàda me cùssus tèmpus, Sant’Antiogu bènidi atestàu comenti santu patronu de
sa Sardinnia. S’orìgini de sa sagra de oi in dii est datàda a su 1615
(millisexentukìndixi), s’annu aùndi s’est agatàu de cussàs ki si crèidi is
relicuas de su santu me is catacùmbas in basciu de sa cresia. Su primu de Austu
si nàdada un’atera editzioni de sa sagra in onori de su santu, no est prus pagu
bella de cussa beranili, in custa puru cun processioni religiosas e parada de
trumas in bestimenta sarda. Su 13 (trexi) de donniasantu si cèlebrada sa
ricorrentzia religiosa cun processioni a medì. Is bividoris de Sant’Antiogu
festìgiànt su santu meda cun coru e sentimentu prus forti de sa religioni A su
Santu est afìdada sa protetzioni de sa famillia e in Issu is Antiokèsus agàtanta
cunfortu in tempus de dificoltadi o maladìa. Sa protzessioni in bestimenta, a
kini no dda conòscidi podi parri allìrga, meda e arruidosa e disarrimàda, ma
apàlas de su folklori si aculliad unu sentimentu de afetu e devotzioni po su
Santu.

Si singiolant prus che àteru su Museu Archeològicu Ferruccio Barreca, sa
Basìlica de Santu Antiogu, su forti sabaudu "Forte Su Pisu", su Museu
etnogràficu, is ipogeos pùnicus adataus a domus ("S'arruga e is gruttas"), su
Tophet, sa Necròpoli, is insediamentus nuràgicus.

Est sa ciitadi de orìgini de su senadori Antonello Cabras, segretàriu regionali
sardu de su Partidu Democràticu.



https://sc.wikipedia.org/wiki/Santa_Maria_Navarrese

Santa Maria Navarrese est sa fratzione in soru de mare de su cumunu de Baunei in
sa Provìntzia de s'Ogiastra, in Sardigna. Santa Maria Navarrese est a presu a sa
biddighedda de Tancau, in su cumunu de Lotzorai. Sunt angasi a presu s'unu cun
s'atera ca parent chi sunt una bidda petzi in d'unu ùnicu tretu de costa,
connotu comente logu de villegiadura.

Est a 8,8km de Baunei e 4,2km de Lotzorai. De Santa Maria si biet su portu de
Arbatax in su cumunu de Tortuelie in ue arribant sas naves mannas de Genova e
Roma.

In antis de su mare de Santa Maria b'at unu grupu de isulotos, mutidos in
italianu Isolotto d'Ogliastra e in sardu solu S'Isulotu. Santa Maria jughet unu
portitzolu turistigu impreadu pro s'imprus in s'istade pro sas barcas de sos
turistas e pro sos barcones chi tragant sa zente in giru in sas calas prus
connotas: Cala Goloritzè, Cala Luna, Is pùligis de nie (Cala Mariolu) e Cala
Sisine.

Su nòmene de Santa Maria Navarrese est unu imbescuru intra istoria e
traditzione: paret chi bengiat de una printzipessa de sa Navarra ispagnola. In
su 1052, in d'unu biàgiu in nave, l'aiat ingollida su tempus malu e in custu
puntu de sa costa sarda aiat agatadu logu a prigu. Tando, pro rengratziamentu
aiat fatu costroire una crèsia.

E propriu in sa pratza Principessa di Navarra b'at una crèsia de su XI seculu,
ristruturada in su 1960.



https://sc.wikipedia.org/wiki/Sant%27Uanni_de_Sinnis

Coordinatas: 39°53′09.65″N 8°26′08.8″E﻿ / ﻿39.886014°N 8.435778°E39.886014;
8.435778

Sant'Uanni de Sinnis est una localidadi de mari chi s'agatat in sa costa
centru-otzidentalli de sa Sardigna, in sa Provìntzia de Aristanis. Podit essi
cunsiderada comenti sa marina de Crabas, chi est su comuni de apartenentzia,
mancai po traditzionis e istòria agatit medas acapius fomentzas cun su comuni de
Nurachi.

Sa biddighedda, a 12 km de Crabas, est locada in sa parti prus meridionalli de
sa penisula de su Sinnis, pagu a tesu de su Capu Santu Marcu e de is ruinas de
s'antiga citadi de Tharros. Istat a unu artiori de 7 metrus de su mari, intra de
su mari su gulfu de Aristanis, e de su mari de Sardigna.

Is domus in perda de sa bidda istant a inghiriu de s'antiga cresia de Sant'Uanni
de Sinnis. Is abitatzionis prus carateristicas, fiant però cussas chi is
piscadoris crabasissus usaiant comenti apogiu po su triballu, tzerriadas
barracas. Custas domus fiant fatas cun linna e una erba de is istanius chi
s'agatant a inghiriu: su crucuri. Numerosas meda e assentadas in neras, funtis
istetias sciarrocadas po sa prus parti a pustis de una ordinantzia de su 1985,
po ita cunsideradas abusivas, chentza de tenni a menti cai fessit su valori
antropologicu insoru. Is pagus chi ancora abarrant in dis de oi funtis tentas
giai comenti monumentus. Me in is annus '60 de su XX seculu, mancai siat area
archeologica, in Sant'Uanni funtis istetias costruias domus noas chi tenint
funtzioni printzipalli de residentzias istias.

Sant'Uanni de Sinnis est arrica de antigorius, chi pigant parti prena a is
carateristicas de su paesagiu. A mancu de unu kilometru si podit lompi in
s'antiga citadi fenitziu-punicu-romana de Tharros, unu de is prus importantis
situs archeologicus de sa Sardigna. Meda importanti sa cresia de Sant'Uanni de
Sinnis (VI-VIII seculu), chi impari a sa de Santu Sadurru in Casteddu
rapresentat su prus antigu testimongiu de architetura cristiana in s'isula.
Intra de is domus de s'abitau est possibili agatai partis de necropolis
fenitzias, acanta de sa bidda s'agatant ancora duas turris de guardia
aragonesas. Sant'Uanni de Sinnis est pois cannota po una de is riberas prus
bellas de su Sinnis.



https://sc.wikipedia.org/wiki/Sant%27Ambrosu_de_Milanu

Aurelio Ambrogio, menzus connoschidu che Sant'Ambrosu (Treviri, 334/339 –
Milanu, 4 abrile 397), santu e dotore de sa creja catòlica.

Est nàschidu a Treviri in Germania inue su babbu fut prefettu de su pretoriu.
Pitzinnu torrat a Roma e inoghe benit educadu. Creschinde istudiat su gregu e lu
possedit a sa perfetzione. Diventat cossizeri de su prefettu po su nord Italia e
arrivat a Milanu. In tzitade bi fut unu numeru mannu de arianos, cristianos
ereticos, e-i su Piscamu de Milanu fut de tendentzias arianas. Cando custu morit
no si resessit de nominare unu sutzessore. Sa zente bidet in Ambrogiu s'omine
adattu, ma Ambrosu est solu unu catecumenu, no est mancu battijadu!

Retzit su battijimu e a poi de otto dies benit cunsacradu Piscamu de Milanu (7
de nadale 374). Est istadu unu piscamu de sos mannos de s'istoria de sa creja
cattolica. Sos tempos funt agitados meda. At devidu difendere sa fide cristiana
cattolica contra a sos arianos e contra paganos potentes comente Simmacu,
senadore e prefettu de Roma. At devidu cumbattere contra nemigos diffitziles
comente sa mama de s'Imperadore, Giustina, una ariana fanatica. De mentuare su
rapportu de Ambrosu cun Teodosiu imperadore cristianu de Oriente, chi aiat
permissu una istrage a Tessalonica (in Grecia) cun 7 miza mortos. Ambrosu li
iscriet una littera invitendelu a faghere penitentzia, e po custu motivu li
ordinat de no intrare in creja, né partetzipare a sas tzelebratziones in creja.
S'imperadore, a Milanu, cheriat intrare in creja e Ambrogiu l'at affrontadu a sa
janna de sa creja, e s'imperadore at devidu tzedere.



https://sc.wikipedia.org/wiki/Salvatore_Niffoi

S'est laureadu in lìteras in Roma in su 1976 cun d'una tesi subra de sa poesia
dialetale sarda (sos relatores fiant Carlo Salinari e Tullio de Mauro). Como
insinnat matèrias literàrias in sas iscolas mèdias de Orane.

At esordidu in su 1997 cun su romanzu Collodoro; a pustis, at publicadu Il
viaggio degli inganni in su 1999, Il postino di Piracherfa (in su 2000, custu
bortadu fintzas in frantzesu) e Cristolu (2001). S'ùrtima òpera sua est La sesta
ora publicada, che a sas àteras, dae sa domo de imprenta Il Maestrale. Cun
Adelphi at torradu a publicare, rinnovadu, La leggenda di Redenta Tiria.

In sos romanzos suos impreat unu limbàzu espressivu meda. Resessit a trasmiter a
chie leghet, un'idea de sa Sardinna chi non est petzi bella, ma finas areste e
misteriosa. Iscriet in italianu, però in sos romanzos suos impreat finas
paràulas sardas e sardismos sintàticos. Carchi òpera est istada presentada finas
in teatru (mescamente dae Bocheteatro e Cada die teatro) comente Cristolu e
àteros contos (Il maestro pazzo e La balente).



https://sc.wikipedia.org/wiki/Sa_Mama_%27e_su_Sole

Sa Mama de su Sole fit un'essere chi sos mannos ponìan in sa conca de sos
pitzinnos in assustu, cando non cherìan andare a si corcare in su bortaedìe de
istìù (chi b'aiat troppu basca). Fit una bellissima femina chi passizabat peri
sas istradas in istiu: si sa Mama 'e su Sole s'imbenìat ind unu pitzinnu
jocande, e chi duncas no aiat postu mente a sos mannos suos, issa lu pessichìat
currende finas a cando non lu picabat e, guastandelìa, li lassabat unu sinzu a
conca: tando su pitzinnu aìat dèpiu jùchere una frèba arta (nada finas
calentùra) chi li durabat carchi die.

Custa paristoria fit connotta in cada bidda peri tottu sa Sardigna. Pro impedire
a sos pitzinnos de essire dae domo cando b'aiat tropu basca, e duncas chin
s'arriscu de si picare unu còrfu de sole, si aìat imbentàu custu pessonàzu,
finas pro ispiegare su fenomenu de sa freba. Pro custu sos pitzinnos, chi a
intendere custos contos si assuconàban e tenìan timòria de sa Mama 'e su Sole, a
sa fine isseperàban de fàcher a bonos e siche abbarràban in domo finas a cando
s'aera troppu caènte non siche fit andada.



https://sc.wikipedia.org/wiki/S%C3%A8rbia_Bianca

Sèrbia Bianca o Soràbia (in serbu latinu Bela Srbja) connota fintzas che Bojka
(in tzirìllicu : Бојка), est su nùmene antigu de sa Lusàtzia, logu in ue is
serbos si fiant acusorgiados pro sa prima borta in s'Europa tzentrale. Sa
regione posta in s'estu est connota che Croàtzia Bianca (s'agatat in su sud de
sa Polònia, ispronghende fintzas a Cracòvia). Su faeddu bela (biancu), in islavu
est impitadu pro desinniare s'uestu. Sèrbia bianca diat duncas istare pro Sèrbia
otzidentale.

Atualmente sa Sèrbia bianca, narada Lusàtzia, est bìvida dae is serbos de
Lusàtzia, o sorabos.

In die de oe est una regione de sa Germània orientale, chi s'agatat in a sud e a
estu de Berlinu, intre is frùmenes Elba e Saale, ma a in tempos antigos
s'iscampiaiat fintzas a ammuntare is atuales territòrios de is Land de
Sassònia-Anhalt, Turìngia e Sassònia. Totu custas regiones, isbuidadas de is
bividores germànicos issoro dae is migratziones de su de 4 e de 5 sèculos, fiant
populadas de serbos biancos. A primìtziu de su de 14 sèculos, una lege de
s'impèriu aiat controidu s'impitu de sa limba serba in sa bidda de Bernburg, in
ue fiat galu faeddada.

Is sorabos intre issos e issos si narant Serbja (in artu sorbu) o Serby (in
bassu sorbu). A su territòriu issoro ddi narant Serby e s'agetivu chi ddi
currespundet est serbski. Custas formas sunt anàlogas a is serbas
Srbi, Srbija y srpski; est a nàrrere ca custos pòpulos si narant issos etotu cun
matessi nùmene e de fatu in àteras limbas islavas, comente su serbocroatu o
s'islovenu, non b'at diferèntzia intre ambas is denomintziones, e pro custa
resone recurrent a su faeddu lužički Srbi ("serbos lusatzianos").

Is dialetos sorabos tenent simbigiàntzias notabiles cun su cecu, s'islovacu e su
polonesu, e impare a custos apartenent a su grupu de is limbas islavas
otzidentales.

Sa totalidade de sa populatzione chi faeddat su sorabu che limba mama, tambene
faeddat su tedescu a su mancu dae sa fine de su de 19 sèculos. In su 2001 si
carculaiat ca intre 40 e 20 mìgia pessones faeddaiant su sorabu.



https://sc.wikipedia.org/wiki/S%27abasatu_de_sa_Benedicta

S'Abasatu de sa Benedicta, acontèssidu intre su 6 e s'11 de abrile de 1944, fiat
istadu un'isecutadura summària de setantachimbe partisanos pertenende a sas
formaduras garibaldinas, cumìtida dae militares de sa Bàrdia Nassionale
Repubrigana e unidades alemannas in sa logalidade de Benedicta inche Capanne di
Marcarolo, in sa comuna de Bosio, in s'Apenninu Ligurianu. Àteros setantaduos
partisanos nche fiant rutos in tzocos anteriores.

In s'Apenninu Ligurianu, intre Zènova e Lisàndria in su beranu de su 1944,
operaiant duas brigadas partisanas, sa Brigada Autònoma Lisàndria e sa de 3
Brigadas Garibaldi Ligùria, mandada dae Edmondo Tosi su cabitanu de sos arpesos.
Sas brigadas Garibaldi fiant formadas dae zòvanos male armados, peroe
determinados a peleare contra a sas tropas alemannas e fassistas e a refudare
s'obrigadura de intrare a s'armada fassista repubrigana, istabilida dae su
pregone Graziani de su 18 de frearzu.

Intre su 3 e su de 6 de abrile, unidades alemannas arrimadas dae bator
cumpanzias de sa Bàrdia Nassionale Repubrigana (duas aproghilende dae Lisàndria
e duas dae Zènova) e dae un'unidade de su rezimentu de Garrannaderis
istassionados in Bolzaneto, aiant inghiriadu sa zona de su monte Tobbio moende
dae Busalla, Pontedecimo, Masone, Campo Ligure, Mornese e Lerma.

In sa lista de sas 172 armas de fogu sechestradas dae sos natzifassistas a
s'agabu de sas operaduras de rastellamentu, figurant petzi pagos fusiles
ametralladores istadunidesos. Su prus de s'armamentu de su cale disponiant sos
partisanos fiat custituìdu dae fusiles de cassa a prumones e, foras male, dae 11
pistolas cun antiscarrigamentu, cun probabilidade antighidades familiales de sa
Resurghèntzia. Sas pèrdidas natzifassistas fiant istadas limitadas a 4 mortos (3
alemannos e 1 italianu) e 24 fertos (16 alemannos e 8 italianos), chi 11 fiant
in cundissiones graes.

Su contu fiat istadu meda prus pesadu pro sas fortzas partisanas, ch'intre sos
tzocos e sos fusilamentos aiant tentu 147 mortos, interrados a pustis a una
forada massiva. 75 de issos fiant partisanos atzapados chi fiant istados
fusilados dae sos Garranaderis repubriganos mandados dae un'ufissiale alemannu.
Si fiat sarvadu petzi Giuseppe Ennio Odino, abaliadu comente mortu.

Una parte de sos partisanos atzapados sunt tramudados a sa presone zenovesa de
Marassi, cando chi àteros sunt imbiados a Novi Ligure. Sos impregados a sa
permanèntzia chi si presentant ispontanamente, acollozende s'invitu de sas SS
(chi aiant impromìntidu su cundonu de sa pena a sos impregados a sa permanèntzia
chi s'èsserent intregados), sunt deportados a Alemània: de 351 deportados, 140
ant a morrer in sos campos de cuntzentramentu alemannos.

Àteros 17 partisanos impresonados in tempus de su rastellamentu sunt fusilados
su 19 de maju a probe de s'arcu de su Turchino paris cun àteros 42 presoneris,
comente rapresalla pro un'atentadu contra a unos cantos sordados alemannos in su
tzine Odeon de Zènova, in su chi at a esser cunnotu a pustis comente s'Abasatu
de su Turchino.

Unu grupu de partisanos de su Badde Polcevera, azuados dae sos boluntàrios de sa
Rughe Birde de Pontedecimo, si fiant ingazados pro recuperare in fatu sas
carenas de sos fusilados.



https://sc.wikipedia.org/wiki/Rivolutzione_Am%C3%A8ricana

Sa Gherra de Indipendenèntzia Americana, narada fintzas Rivolutzione Americana
(in inglesu American Revolutionary War o American Revolution), est istada una
rebellia chi intre su 1775 e su 1783 is trèighi colònias norti-americanas ant
opostu a sa Grandu Britànnia, tando pàtria issoro.

In s'inghitzu sa gherra pertocaiat petzi su territòriu de is colònias, ma
s'intrusida de àteras potèntzias coloniales de Frantza e Ispagna in agiudu
issoro e de Assia e Eletoradu de Hannover in agiude de is britànnicos, at tentu
a cusseguèntzia s'ispaghinadura de is cumbatimentos a s'Europa, is Antillas e
Ìndias Orientales.

Su Parlamentu de Londra esigiat chi is sugetos americanos cuntribuirent a is
pagamentas de is ispesas de s'Impèriu de Amèrica de norti. Sa gherra de is sete
annos fiat finida isceti de pagu tempus e s'Inghilterra s'agataiat
economicamente in aprentu mannu.

Chirchende de torrare a s'assentare aiat tando pigados duas mèdidas: su Sugar
Act, chi poniat impostas pro s'importatzione de prodotos a is colònias, e su
Stamp Act, chi imponiat bullos subra documentas uffitziales e giornales.

Su debodu fiat creschende fintzas pro ite is colònos fiant delùdidas chi non ddi
èsseret permìtidu de s'ispaghinare in is regiones de su cuntinente a s'estu de
su Mississippi - chi cun sa gherra fiant passadas a s'impèriu britànnicu - e
iscuntressados de totu is privilègios chi sa Grandu Britànnia teniat a dannu de
issos.

Segundu is printzìpios de libertade inglesos is tassas cherint adduidas de is
cuntribuentes pro èssere balidas. Is colònos, contrarios, aint postu a
cunditzione de pòdere elèghere rapresentantes issoro pro su Parlamentu de
Londra, o de èssere esonerados de onni tassa.

In fache a custas protestas e cunditziones su bullu fiat fulliadu e cambiadu cun
impostas inderetas subra unas cantas mertzes (paperi, vernissu, prumbu, te) chi
is colònias betiant de Inghilterra.

In su 1773 sa Cumpangia Inglesa de Ìndias Orientales aiat otentu de su
Parlamentu deretu de bendere in esclusiva su te chi betiat de Tzina,
boghende·nche is americanos de su giru de affàrios subra chi fintzas a tando
issos si fiant pòdidos apoderare.

Is cummertzantes americanos de te aiant duncas cuncordadu una boicotadura de is
mertzes inglesas, cun s'agiudu de s'opinione publica e de s'organizatzione
populare Sons of Liberty (Figios de sa Libertade).

S'efetu prus ladinu de sa protesta fiat acuntèssidu su 16 de nadale 1773, cando
unos cantos òmines chi faghiant parte de is Sons of Liberty, fiant artziados a
naves de sa Cumpangia in su portu de Boston e nch'aiant ghetadu a mare totu su
càrrigu de te (acuntèssida nodia comente Boston Tea Party - Sa Festa de su Te de
Boston).

Su guvernu inglesu aiat tando blocadu su portu e chircadu de bogare a su
Massachusetts onni autonomia amministrativa, mandende·nche unu grupu de
funtzionàrios nominados de su re.

A custa cunditzione, giai meda tostada, si fiant azuntas s'aprobatzione in su
Parlamentu de leges, cunsideradas de is colònos non subiscàbiles (Intolerable
Acts).

A segus de custas fiat aprobada fintzas sa Lege subra su Quebec (Quebec Act),
chi afiantzaiat a is noos sugetos de Cànada de natzionalidade frantzesa
libertade religiosa e tzivile, e chi assignaiat a su Cànada totu is territòrios
a su norti de su frùmene Ohio, chi is bividores de is trèighi colònias
ammeriaiant de ocupare.

S'Inghilterra cheriat duncas limitare s'ispaghinadura territoriale de sas
trèighi colònias e chirchende de ddos allacanare a s'estu de is montes Apalacos,
ma fintzas pro ite bolliat lassare terras a is indigenos.

In s'atòngiu 1774 su Cungressu cuntinentale si fiat atobiadu in Filadèlfia. Totu
is rapresentantes de is colònias francu sa Geòrgia b'aiant pigadu parte.

Non si chistionaiat galu de ischirriadura e tando Benjamin Franklin s'agataiat
in Inghilterra, traballende pro unu progetu de costitutzione de unu impèriu
federale in ue onni colònia diat tènnere manna autonomia mancari fidele a su re.

A s'inghitzu de sa gherra is colònos teniant petzi sordados volunteris, is
minutemen.

Fiat gràtzias a su cuntributu de su generale prussianu Friedrich Wilhelm von
Steuben, in su 1778, e de s'interventu frantzesu chi is tropas americanas ant
pòdidu èssere addestradas de manera chi podiant acarare unu esèrtzitu comente su
de s'Imperiu Britànnicu.

Fiant alleados inglesos fintzas is nativos Mohawk e is Irochesos ghiados de su
capu Thayendanegea, naradu in inglesu Joseph Brant, ma custos fiant ochidos de
su generale de Istados Unidos Sullivan in su 1778. Is 30.000 mertzenàrios de
Assia ghiados de su generale August Nettardt fiant imbetzes bìnchidos in su 1783
e torrados a mandare in pàtria.

Su primos cumbatimentos fiant acuntèssidos in s'abrile de su 1775 in in biddas
de Lexington e Concord.

Imbàtidos in Concord is britànnicos aiant postu fogu a si depòsitos prenos e
fiant mòvidos fache a Boston. Fiant però atacados de 450 colònos e mancari cun
medas difficultades èsserent resissidos a tocare de in antis fiant torrados a
segus chentza finire de cumbatere is colònos, chi ddis fiant curtos in fatu e
ddus aiant afracados in unos cantos apostamentos.

Cun custas acuntèssidas aiat tentu inghitzu sa gherra. Sa formatzione de unu
esèrtzitu Cuntinentale aiat tentu logu su 31 de maju 1775, e su cumandu fiat
pigadu su 15 de làmpadas de George Washington.

A fatu de s'ordìngiu de s'esèrtzitu, is sordados americanos aiant chircadu de
atacare Boston, ma fiant resissidos a cunchistare petzi duos montigros in is
intòrinos: Bunker Hill e Breeds Hill, intre su 12 e su 15 de làmpadas 1775.

Una de is timorias prus mannas de s'Esèrtzitu Cuntinentale fiat chi de is bases
inglesas de Cànada poderent arribare atacos de terra, chi fiant prus simpres de
organizare e teniant costos prus baratos. Sa cunchista de is tzitades canadesas
non pariat incolliosa de otènnere, pro ite is fortzas militares briànnicas non
fiant cumpostas de prus de 1000 òmines in ie, e fintzas pro ite pentzaiant de
retzire agiudu de is anglo-canadesos. Detzidiant tando de atacare.

Su 13 de santandria Montréal fiat nointames ocupada. In ierru is duas colonnas
si fiant torradas a aunire a curtzu de sa tzitade de Québec, ma fiant in
cunditziones malas, cun prus de 500 òmines mortos, paris nùmeru de disertores e
unos milli òmines chi si fiant refudados de torrare a firmare sa ferma
voluntària a s'iscàdere. Su fritu fiat faghende maladiare is sordados e susetotu
si fiat ispaghinende su vailogu.

S'esèrtzitu americanu fiat impertantu e mancari totu comintzende a tènnere unu
òrdine. Is sordados teniant a fines una montura paris pro si connoschere in su
campu de batalla, is fàbricas de Massachusetts e Pennsylvania fiant produende
armas, is cannones fiant istados percurados e susetotus is òmines, medas de chie
no aiant mai cumbàtidu, teniant unu pagu de annestru.

Sa ghiadura de is operatziones militares fiat dada a su generale William Howe,
chi aiat regortu 1600 òmines e ddos aiat mandados a ocupare sa Carolina de Nord,
in ue però su 27 de friàrgiu 1776 fiant abruverados in sa Batalla de Moore's
Creek Bridge, in is intòrinos de sa oe narada Wilmington.

De su cantone americanu, su generale George Washington, in paris tempus fiat
resissidu a ocupare su montigru de Dorcester High e puntaiat su portu cun is
cannones.

Is inglesos fiant iscarcados in Halifax, Cànada e aiant giai tentu una atèra
derrota chirchende de cunchistare Charleston, in Carolina de Sud.

Su 7 de làmpadas de su 1776 su Cungressu si fiat atobiadu pro si consultare
subra sa proposta de indipendèntzia. Su generale Howe a ddis aiat respostu a
tenora, ghiende unu esèrtzitu de 22.000 òmines inglesos e de s'alleada Àssia,
isbarchende a Staten Island, a fache de New York.

Su 4 de trìulas de cuss'annu in Filadelfia fiat impertantu istadu aprontadu unu
documentu de Thomas Jefferson, John Adams e Benjamin Franklin, firmadu de is
delegados de totu is trèighi colònias: New Hampshire, Massachusetts, Rhode
Island, Connecticut, New York, New Jersey, Pennsylvania, Delaware, Maryland,
Virgìnia, Carolina de Nord, Carolina de Sud e Geòrgia si costituiant in s'istadu
nou de Istados Unidos de Amèrica.

In paris tempus in Europa is bisuras de is guvernos subra su chi fiat
suntzedende in Amèrica fiant cambiende e Benjamin Franklin fiat partidu a manu
de Parigi pro cumbinchere su re de Frantza, Luisu su XVI a s'alleare cun issos.



https://sc.wikipedia.org/wiki/Rennu_de_Irlanda

Su Rennu de Irlanda (in inglesu: Kingdom of Ireland, in irlandesu: Ríoghacht
Éireann) fiat su nùmene chi s'entidade istatale irlandesa dominada dae
s'Inghilterra, a tentu a partire desu 1541. Su tìtulu fiat istabilidu dae su
parlamentu inglesu, che modìfica a su tìtulu cabiduanu de Segnoriu de Irlanda.
Su re inglesu Erricu su VIII fiat divènnidu aici re de Irlanda tambene.

Su rennu fiat suta controllu esecutivu de su Lord Logutenente de Irlanda.
Mancari custa càrriga siat istada apompiada fintzas de unos cantos irlandesos,
sa prus parte de sos Lordes Logutenentes fiant de iscartza inglesa. Su
parlamentu fiat cumpostu dae duas càmbaras: sa de sos Lordes (sa càmbara arta) e
sa de sos comunes (sa càmbara bàscia). Ambas duas sas càmbaras s'atopaiant casi
semper in Dublinu. Su deretu de su parlamentu irlandesu fiat costituidu dae una
nera de leges, naradas Poynings' Law, chi remontaiant a su 1492. A sos
catòlicos, chi fiant sa manna partende sa populatzione, sa rapresentàntzia in su
parlamentu fiat casi semper serrada. Is astrinturas printzipales fiant
annulladas in su 1782.

A fatu chi s'Atu de Unione de su Parlamentu Irlandesu fiat aprovadu in su 1800,
fiat sigidu in su su 1801 s'unimentu de su Rennu de Irlanda cun su de Britànnia
Manna; fiat duncas costituidu su Rennu de Britànnia Manna e Irlanda. Su
parlamentu at sighidu a s'agatare fintzas a su 1922: dae tando a in antis, sas
26 conteas meridionales si sunt costituidas in s'Istadu Lìberu de Irlanda,
boghende·si·nche a foras de su Rennu Unidu.



https://sc.wikipedia.org/wiki/Renato_Soru

Renato Soru (nasciu in Seddori su 6 de austu de su 1957) est unu impresàriu e
politicu sardu; at fondadu sa Tiscali.

Fillu de Egidio Soru, unu bidellu de s'iscola de sa bidda, e de Gigetta Spada,
mere de una buttega, nascit e crescit in Seddori, si diplomada in su Liceu
Classicu cun sa votatzione de 48/60 e in su 1976 partit a Milanu pro istudiare
Economia a sa Universidade Bocconi de Milanu.

In su 1980 preferit a lassare is istudius pro su traballu, e a pustis de ait
traballadu accanta de sa sotziedade de intermediatzione finantziaria Lazender,
partecipada a sa fundatzione de CBI Merchant e si faidi anotai pro is calidades
manageriales e in su 1992 Soru guadangiada a Milanu giai 350 milionis de francus
s'annu ma dezidit su propriu de torrare in Sardigna, aundi ponit a postu sa
buttega de sa mamma e s'ammaniat cun ateros puntus de bendita ne is biddas de sa
zona, a pustis bendit totu sa cadena de supermercaus pro 7 miliardus e
costruiscit tzentrus cummertzialis, dus fait cresciri pro pagu e dus torrat a
bendiri a sa Standa: is "Città Mercato" a Aristanis e Terranoa funt un esempiu.
Est su 1995 candu de Casteddu arribat a Praga e, cun d'unu investimentu de 300
milionis ottenit dae Nicola Grauso sa lissentzia pro distribbuire Video OnLine
in Repubrica Tzeca cun su nomine Czech OnLine, chi diventat su primu internet
provider de sa natzione e benit bendia in su 1997 a sa Deutsche Telekom. Torrat
in Sardigna e in su ghennàrgiu de su 1998 fait nasciri sa Tiscali( su nomini
benti dae su villaggiu nuragicu Tiscali)e in s'abrile de su propriu annu,
ottenit su permissu de s'autoridade prúbbica pro poder oberare in su mercatu
telefonicu. Tiscali crescidi meda fintzas a essiri unu de is "providers
informaticus" prus mannu de su mundu, gratzias a sa connessioni a pretziu
baratu, e in su 1999 benit quotada in borsa.Sa sede esti a Sa Illetta.

In su 2003 at detzidiu de intrari in polìtiga cun d'unu partidu suo (Progetto
Sardegna) aintru de sa coalitzioni de tzentru-manca. Ne is eletziones regionales
de su 12 e 13 làmpadas 2004 bincit cun su 50,13% (487.692 botus) e diventat
Presidente de sa Regione Sardigna. Su 25 santandria 2008 at presentadu sas
dimissiones pro aprentos cun sa magiorantzia sua etotu a propositu de
urbanistica de is fascias de intru Sardigna.

Si candidat comente guvernadori pro is eletziones regionales de su 15 e 16
freàrgiu 2009, pigada 415.600 botus (42,9%) ma bincit su candidau de su partidu
de tzentru-dereta Ugo Cappellacci cun su 51,8% (502.084 botus).



https://sc.wikipedia.org/wiki/Regione_de_Murcia

Sa Regione de Murcia (in ispagnolu: Región de Murcia [reˈxjon de ˈmuɾθja]); est
una comunidade autònoma de su sud-estu de s'Ispagna. Su cabulogu est Murcia.

Sa regione tenet istèrrida de 11.313 km² e populatzione de unos 1.472.000
bividores e est cumposta de una provìntzia sola. Allàcanat in su norti cun sa
Comunidade Valenciana, in s'uestu Castìllia-La Mancha, in su sud cun s'Andalusia
e in s'estu tenet bessida a sa costera mediterrània.

Su cabulogu, Murcia, est sa sea de is òrganos de guvernu, foras pro su
parlamentu, s'Assemblea Regionale, chi s'agatat in Cartagena.

Murcia est una produtora manna de fruta, birduras e frores chi sunt bèndidos in
su restu de Ispagna e in totu s'Europa. Bi sunt produidos fintzas binu e ògiu de
olia.

Su rèdditu peròmine de Murciaè est de € 19.962, chi si podet pònnere in
cumparàntzia cun su de sa regione italiana de is Marcas.

Sa chistionada de Murcia, cunsiderada dialetu meridionale de su castillianu est
nodiu pro sa particularidade. Influntzadu de su cadalanu e de s'aragonesu,
presentat fintzas medas prestidos de s'àrabu. Su panocho, una bariante faeddada
in sa zona de su cabulogu Murcia, est meda incolliosa a cumprendere fintzas de
is ispagnolos.



https://sc.wikipedia.org/wiki/Reducciones_de_su_Paraguay

Sas reducciones, fiant villaggios fundados dae sos Gesuitas tra su 1609 e su
1642 po bi recuire sos nativos Guaranì chi abitaiana in sa regione de su Riu de
la Plata e su Paraguay e chi no aiana logu in cue assentare. In custos
villaggios si devent difendere dae bandas de armados ( portughesos chi beniant
dae su Brasile) po impresonare sos indios e faghindelos ischiavos.

Sas reducciones ant dadu fruttos bonos meda in campu de s'educatzione, sa
cultura (salvende sa limba), sa produtzione agricola e produtzione industriale:
trastes de ferru e attalzu, de linna, produtzione de cotone; tipografias po
istampare liberos in limba guaranì; produtzione de istrumentos musicales e puru
armas po si difendere.

Ispantosos sos fraigos: domos, iscolas, officinas, magasinos, crejas. Sa fine de
sas reducciones, cherfida dae sos governos illuministas europeos, su 1767, appoi
de 150 annos de esistentzia e sendebi in su momentu piu de 150 miza indianos
recuidos in sas reducciones. Unu ispantu su film Mission (1986) subra s'impresa
epica de sas reducciones: regia de Roland Joffè, musica istraordinaria de Ennio
Morricone.



https://sc.wikipedia.org/wiki/Protomartyr

Is Protomartyr sunt unu cumpressu musicale post-punk americanu, formadu in su
2008 in Detroit, Michigan. Nde faghent parte Joe Casey (boghe), Greg Ahee
(ghitarra), Alex Leonard (tumbarinos) e Scott Davidson (bassu).

In antis de èssere Protomartyr, Greg Ahee e Alex Leonard sonant in duos e si
nàrant Butt Babies. Passat pagu tempus fintzas a cando Joe Casey s'azunghet a
cantare in is ispetàculos de is Butt Babies. Pro carchi tempus Kevin Boyer, chi
giai sonat in su cumpressu de is Tvyek, s'aunit a issos comente bassista e
segundu ghitarreri, ma lassat in presse tenende fainas cun s'àteru cumpressu.
Cun s'arribu de Scott Davidson mudant nòmene in Protomartyr.

S'album de inghitzu, "No Passion All Technique", bessit in su 2012 cun sa Urinal
Cake Records. Est de su matessi annu "Colpi Proibiti" peri X! Records.

S'8 de abrile 2014 bessit su segundu album, "Under Color of Official Right" peri
Hardly Art record.

Sa musica de is Protomartyr benet cunsiderada comente ammesturu de post-punk,
punk-rock e garage-rock. Fitanias is cumparàntzias cun cumpressos de is annos
'80, prusatotu cun Wire, Fall, Pere Ubu, e àteros comente Constantines e is
canteapares Iceage.



https://sc.wikipedia.org/wiki/Prest%C3%ACgiu_(sotziolingu%C3%ACstica)

In sotziolinguìstica, su prestìgiu est su livellu de respetu dadu a una limba o
limbàgiu cunforma a sas àteras limbas o limbàgios impreados in una matessi
comunidade de faeddadores. Su cuntzetu de prestìgiu in sa sotziolinguìstica est
ligadu a su cuntzetu de importàntzia e podere de una classe intre una
sotziedade. Difatis, in gènere, sa limba o limbàgiu chi at unu prestìgiu
positivu est sa chi impreat de prus sa classe dominadora, e sa chi at unu
prestìgiu negativu est sa chi impreant de prus sas classes traballadoras. S'idea
de prestìgiu est ligada a pare fintzas cun s'idea de de limba istandard, ca est
meda probàbile chi a su limbàgiu prus de prestìgiu nche lu pòngiant comente
limba istandard: ma b'at limbas in ue custu no est capitadu, che a s'àrabu. Su
prestìgiu essit a pitzus in manera ladina mescamente in ue b'at duas o prus
limbas impreadas dae una matessi comunidade, comente is cuntestos urbanos, in ue
bi podent èssere faeddadores de paritzas limbas chi istant a curtzu. Fintzas si
is limbas ant unu prestìgiu diversu, chi podet cambiare in mègius o in peus a
segunda chi nche l'impreent o nono in is istitutziones e in is agentzias
pùblicas chi isparghent s'educatzione e sa cultura, totu is limbas ant su pròpiu
balore si nche las cunsideramus a livellu de s'istrutura formale e in sa
capatzidade teòrica de esprìmere cuntzetos.

A limbas e limbàgios diversos lis dant unu prestìgiu diversu pro more de
paritzas càusas comente "un'erèntzia literària rica, unu livellu artu de
modernizatzione de sa limba, un'importàntzia manna a livellu internatzionale o
s'importàntzia sotziale de is faeddadores suos". Si at medas de custos caràteres
est probàbile chi apat unu prestìgiu mannu; in sa matessi manera, una limba o
unu limbàgiu chi nd'at pagos de custos caràteres est probàbile chi apat unu
prestìgiu bassu. Su caràtere prus de importu pro determinare su prestìgiu de una
limba est s'importàntzia chi at in sos raportos internatzionales: e pro custa
resone oe sa limba cun su prestìgiu prus mannu est s' inglesu. In s'istòria de
s'Europa otzidentale, sas limbas chi ant àpidu su prestìgiu prus mannu sunt
istadas diversas: s'"italianu in su medioevu fiat sa limba prus impreada in su
Mediterràneau in pare cun sa limba franca e at àpidu unu prestìgiu mannu in su
tempus de su Renaschimentu; in sos sèculos XVII-XIII su frantzesu fiat sa limba
de sas cortes reales e est abbarrada sa limba de sa diplomatzia finas a su
sèculu XX.

Si unu idioma nche lu cunsiderant che a una limba o che a unu limbàgiu dipendet
meda dae su prestìgiu suo. Faeddende de sa definitzione de limba, Dell Hymes at
iscritu chi "a bortas narant chi duas comunidades apant una matessi limba, o
diversas limbas, pro more de su fatu chi si cumprendent a pare, o chi non si
cumprendent" ma, medas bias, custa definitzione a sa sola non bastat.



https://sc.wikipedia.org/wiki/Pintxo

Pincho o pintxo (in limba basca) est unu tèrmine usadu in su tzentru-Nord de
s'Ispagna, pro sa pretzisione in su Paisu Bascu, in Navarra e in Castiglia e
León, pro identificare unu petitu chi acumpàngia s'aperitivu. Sos pinchos sunt
paragonabiles a sas tapas ispagnolas e de su totu prètzisas a sos cicheti
venetzianos. Su pincho est costituidu dae una fita de pane cun subra unu o prus
ingredientes (sos prus difùndidos sunt presutu, casu, pische, olias, tortilla de
patatas, piberones, etc.).

Su nùmene deriva dae su fatu chi traditzionalmente su pincho fiat tentu paris
dae unu ispuligadentes mancari oe custa caraterìstica no est semper rispetada.
Sos pinchos sunt unu pratu tìpicu de s'arte de coghinare basca e si tastant
comente aperitivu acumpangados cun una tassa de binu nieddu (cramadu txikito in
limba basca) o de birra (zurito in limba basca).

Sos pinchos, a s'ora de s'aperitivu, sunt espostos longu totu su bangu de su
bar, de manera chi ogni cliente potzat pigare custu chi bolet, in manera anàlogu
a comente càpitat (sutzedit) in sos bacari de Venètzia e a sas àteras tapas
ispagnolas. Fichete est su fatu chi in locales medas si paga su contu in base a
su nùmeru de ispuligadentes abarrados subra de su pratu cun su chi sos pinchos
benint batidos a sa mesa pròpia.



https://sc.wikipedia.org/wiki/Persefone

Persefone, o Kore, jamada finas Kore (chi cheret narrere pisedda), est una
figura de sa mitologia grega, fondamentale in sos Misterios Eleusinos, chi
curripondet a Proserpina in sa mitologia romana. In sa mitologia grega,
Persefone este sa dea de sa fertilidade de sa terra e a su matessi tempus fit sa
Reina de su mundu 'e sos mortos e muzere de Ade.

Fiza de Zeus e de Demetra, fit istada rapiada dae Ade, su deus de su mundu se
sos mortos chi, pro si la cojuare, contra a sa volontade 'e sa mama, che l'aiat
leada in sos inferos. Una olta in su mundu 'e sos mortos Persefone non cheriat
manigare nudda, finas si Ade la pregaiat e li offriat tantas calidades de
manigu, a sa fine in d'unu momentu de debilesa manigheit calchi ranu de
melagrenada. Issa pero non ischiat chi manighende cussos ranos si fit ligada in
eternu a sos inferos e a Ade.<p\> Sa mama, dea de s'agricoltura, comente
reazione a su rapimentu fit impedende a sas piantas de creschere, creende un
ierru duru chi pariat non epperat mai fine. Intantu domandeit s'interventu de
Zeus, chi non potende faghere atteru, arriveit a un'accordu cun Ade, e sigomente
Persefone non aiat manigadu unu fruttu intreu, deviat restare in s'atteru mundu
solu pro unu numeru 'e meses curripondente a sos ranos chi aiat manigadu,
potende gai passare cun sa mama su restu 'e sos annos. Gai Persefone dae tando
deviat passare 6 meses cun su maridu e 6 meses cun sa mama.<p\> Demetra tando
ogni annu aisettaiat cun cuntentesa sa torrada e sa fiza subra sa terra e
faghiat fiorire sa natura in beranu e in istiu.



https://sc.wikipedia.org/wiki/Pardulas_de_arrescottu

http://1.bp.blogspot.com/-hryNAcU42Z8/TbRoHa_bMhI/AAAAAAAAA40/Yu_UWeeXwv8/s1600/
pardulas8.JPG

Po su pillu: 250 g simbula rimacinada acua cun d'unu spizzulu de sali unu
cocerinu de tzucuru una cullera de oll'e procu (50g)

Po su prenimentu: 1 kg. de arrescotu amesturau de brebei e de baca (ponni a
scolai in d'uno coladori cun d'una perda appitzusu po tottu sa notti) 200 g de
tzucuru 3 arrubius su scrosciu de un arangiu e de unu limoni 2 bustinedas de
tzafaranu

Su pillu: Impastai iad'essi mellus in una impastadora, sa simbula cun s'acua,
innui s'esti fattu scallai s'oll'e procu, e su tzucuru finzas a tenni una pasta
liscia e tostada, ponni in dun'ancodeddu de plastica a descansai.

Su prenimentu: Dopu ai tentu tottu sa notti s'arrescotu a scolai po perdi totu
su soru preparai su prenimentu. Cèrri s'arrescotu e impastai cun is ous, su
tzucuru, su scrosciu de arangiu e limoni e su tzafaranu scalau con pagu pagu
latti callenti. Fai cun i manus sciustas de licori bociteddas mannas comente una
nuxi, mas o menos de 35-40g. Fai su pillu e segai cun d'una forma tunda discus
de mas o menos 8 cm, ponni a centru sa bocitedda de prenimentu e con i didus fai
sesi o setti spitzulus po fai su cadineddu. Inforrai a forru giai callenti a
170° C po 30/40 minutus. In su momentu de das papai spruinai cun tzucuru
impalpabili.



https://sc.wikipedia.org/wiki/Papiros

Papiros est una sotziedade editoriale sarda, cun sede in Nùgoro, ispetzializada
mescamente in libros in sardu pro pitzinnos. Sos libros suos sunt presentes in
totu sas librerias de sa Sardigna.

Su presidente de Papiros est Maria Mannia, su diretore editoriale Diegu
Corràine.

Papiros ant semper crèidu chi una norma iscrita de referèntzia comuna e generale
servat a sos letores, chi in custa manera non devent fàghere isfortzu cambiende
semper norma, e a sos editores, ca sa costàntzia e coerèntzia de una norma
comuna favorit s'alfabetizatzione in sardu e, duncas, sa letura. Pro custu, in
antis at publicadu libros sighende sas normas iscritas de sa Limba Sarda
Unificada (2001), como sas de sa Limba Sarda Comuna (2006).

• Iscrie una lìtera a sos tres res (20 edizioni) • Die de s’Europa (tres
editziones) • Sa festa de s’aba (una editzione) • Chentu paraulas (una
editzione) • Cantamus e faeddamus a Deus (duas editziones) • Lenardu Alagòn (una
editzione) • "Prèmiu G. F. Pintore, de giornalismu in sardu (una editzione), in
cursu • "Prèmiu Max Leopold Wagner, pro tesis de làurea in/de sardu (una
editzione), in cursu

• Ditzionàriu Sardu de su Tempus Nostru, ditzionàriu in Internet
italianu-sardu-italianu, cun intradas in Lsc, variedades locale, tèrmines
ispetzialìsticos, in cursu



https://sc.wikipedia.org/wiki/Paolo_Attivissimo

Paolo Domenico Attivissimo (York, 28 de cabudanni de 1963) est unu ziornalista,
iscritore, presentadore radiufònigu e bortadore italianu. Est cunnotu a su
pùbrigu pro sas pubrigaduras suas e sos blogos suos, in sos cales s'òcupat de
ismentire sas teorias ordinzales prus ispainadas (in particulare pro su pertocat
sos atentados de s'11 de cabudanni de 2001, sa teoria de s'ordinzu lunare e sas
istelas chìmigas) e de sas gasi naradas berveghes rujas informàtigas.

Nàschidu in York, Inghirterra, dae una famìlia italiana, s'est mudadu
posteriormente a Itàlia. Dae su 1980 a su 1990 at traballadu de presentadore in
sas emitidoras Pavia Radio City e Radio Luna Pavia, colende a pustis a World
Music Radio (in custa ùrtima cun su seudònimu de John Sinclair). Posteriormente,
pro resones de issèberu pessonale e fisgales, comente decrarat in su zassu
telemàtigu cosa sua, s'est tramudadu a su Lussemburgu, posca a Grandu Bretanna
pro chimbe annos e finarmente, dae su 2005, a Isvìtzera, cuncretamente a Luganu,
in ue bivit galu como. Cando est in Itàlia, istat mescamente in sa zona de
Pabia.

Dae su 1997 a su 2001, at contivizadu una màngara chidale de informàtiga in La
Gazzetta dello Sport. In su zassu suo de retza, s'òcupat de su gasi naradu
“Servìtziu contra a sas berveghes rujas”, una màngara chi berìfigat sos
numerosos apellos e fileras inferrales chi tzìrculant periodigamente peri curreu
eletrònigu, o puru sas gasi naradas berveghes rujas cun sas cales topant fitianu
diàrios e telediàrios. Su gasi naradu “Servìtziu contra a sas berveghes rujas”
s'est ocupadu finas, in manera belle sistemàtiga, de Voyager – In sas làcanas de
su cunnoschimentu, atroghende chi s'emissione realizat de frechente relatas a
pitzos de mistèrios presùmidos, chi su crarimentu sientìfigu est in realidade
cunnotu zai dae tempus, o puru ghetende a ispertos pessones ch'in realidade non
tenent sos rechisitos o sos cunnoschimentos pro faeddare de sos temas
currespondidores.

Dae su 2006, presentat su programma radiufònigu “Su disinformàtigu” in RSI Rete
Tre, cadena de sa Ràdiu isvìtzera de limba italiana.

Cullàborat cun unas cantas rebistas in retza (Wire, The Register, Apogeonline,
Zeus News) e de pabiru (PC, Magazine, Linux Magazine, Computer Idea, Le
Scienze).



https://sc.wikipedia.org/wiki/Pane_p%C3%B9rile

Su pane pùrile (dae su gregu ἀζύμη = sena fermentu) est unu tipu de pane
amaniadu cun farra de tzereales e aba, che totu sos àteros panes, belle gasi
sena esser sutapostu a unu protzessu de ammadrigadura e sena annanghedura de
fermentu.

S'evolussione si fiat incaminada gràssias a s'imbentu de sos forros, a
s'iscoberta de su fermentu, a sa bogadura de farra e, probabirmente, a
s'annanghedura de àteras sustàntzias che ozu, butiru, ispètzias, eac. Sende
gasi, medas pessones sighint a amaniare su pane pùrile siat pro motivos de
pratigalidade, benende mezus su pane pùrile a amaniare, siat pro motivos
reliziosos e dietètigos. Pro custa resone, su pane pùrile est impreadu de pane
tradissionale in medas logalidades e finas in Itàlia: in prus de custu,
s'utilizat in sos casos in ue fagat bisonzu una casta de pane chi devat esser
cunservadu pro tempos longos.

S'impreu de su pane pùrile est importante in sa relizione ebraiga e in sa
cristiana.

Sos zudeos màndigant pane pùrile in tempus de sa chida pascumannale, tzelebrada
in amentu de s'essida de su pòbulu israelita dae s'Ezitu, cunforme a sa
prescritura cuntènnida in su de XII cabìtulu de s'Èsodu; s'amaniadura de su pane
pùrile tocaiat a sos levitos. Unas cantas cunfissuras reliziosas cristianas, in
particulare sa Crèsia catòliga, impreant pro s'eucarestia unu tipu particulare
de pane pùrile de forma retunda, s'òstia.



https://sc.wikipedia.org/wiki/Padanismu

Su padanìsmu est una forma de natzionalismu rezonalista chi cheret prus
autonomia, o fìntzas s'indipendentzia dae s'Italia, pro unu trettu mannu chi sos
attivistas li naran "Padania".

Sa Liga Nord, una federassione de partidos rezonales in Italia de susu, est
s'assotziu politicu padanista prus mannu, ma bi nde at peri atteros minores
(comente sa Liga Padana e sa Liga Padana Lombardia, pro esempiu).

In su 1996, bi at apiu unu movimentu separatista chi an fundàu in Venetu e est
addurau pacu, su Movimentu Indipendentista Padanu, in ube aìan decraràu una non
menzus pretzisada "Repubrica Federale de Padania". Un'atteru, sa Repubrica
Federale Veneto-Padana, fit naschiu in su 1999 e est adduràu issu puru pro
carchi annu ebbìa.

Bi at fintzas sa presentzia de intellettuales, comente a Gilberto Oneto,
Giancarlo Pagliarini, Leonardo Facco e a pustis Gianfranco Miglio, chi sì nche
fin andaos dae sa Liga ma sichin a esser padanistas cumbintos. In su mese de
jannarju de su 2002 unu ex-editorialista de La Padania, de lùmen Gianluca
Marchi, at prubicàu su paperi online L'Indipendenza , chi punnat a esser sa
boche de su padanismu libertarianista. Oneto, Pagliarini e Facco sichin a bi
iscrìver articulos in custu zornale.



https://sc.wikipedia.org/wiki/Otto_Wagner

Otto Wagner (Vienna, 13 de triulas 1841 – Vienna, 11 de abrile 1918) est istadu
unu architeto e teoricu de s'architetura austriacu.

Dae su 1857 issu aiat istudiadu in su Polititecnico de Vienna e dae su 1860 in
Berlino in sa Königliche Bauakademie, inue aiat sighidu sos corsos de Carl
Ferdinand Busse, chi fit istadu un'allievu de Schinkel. In su 1861, torradu a
Vienna, in sa Akademie der Bildenden Künst aiat sighidu sos corsos de
architetura de August Sicard von Sicardsburg e de Eduard van der Nüll, sos
architetos chi aian progettadu su Ringstrasse. In su 1862 fit intradu in
s'istudiu de Ludwig Förster e aiada esercitadu sa professione. In su 1894 aiat
sostituidu a Karl von Hasenauer comente e professore de Architetura in
s'Accademia de Arte de Vienna. E in su 1896 aiat publicadu sa prima obera
teorica subra s'architetura Moderne Architektur. Otto Wagner, finas si no
cumparidi in sos membros fundadores, aiada aderidu umpare a s'assistente sou
Joseph Maria Olbrich, Gustav Klimt, Josef Hoffmann e Koloman Moser a su grupu
artistigu de sa "Secessione Viennesa".



https://sc.wikipedia.org/wiki/Ollolai

Ollollai (Ollolai in italianu) est una bidda de sa Sardigna, in Provìntzia de
Nùgoro. Sea antiga de curadoria e capitale se de sa Barbagia chi dae issa leat
su nomene, s'agatat a s'artària de 960 metros subra su mare, jughet 1.579
bividores e su territoriu suo est mannu 2.734 etaros.

Subra su monte de Santu Basili bi sunt sas rastras prus antigas de sa bidda.
Inoghe s'agatant sas rastras de insediamentos umanos de su 4.000 a.C. A pustis a
custas populatziones si sunt summadas ateras populatziones de nuragigos chi si
fuiant dae Campidanu pro more de sos cartaginesos: si creet ca su nomene de sa
bidda bengiat dae custas populatziones sos Iolaesos. Ateras rastras las ant
agatadas in sos logos de Sinasi, Su trichinzu, Puzone, S'enucrarzu, Sa 'erina,
Sos molinos, Sos gadones, Moroniai, Orrocochina e Donnicheddu (de epuca
juigale). Sos abitantes in su IV seculu fint galu paganos mentras in totu sa
Sardigna fint jae cristianos, s'imperadore bizantinu Mauritziu, aiat cumpresu ca
su controllu de sa Sardigna non podiat essere cumpletu chentza su controllu
religiosu, duncas aiat pedidu agiudu a su papa Gregoriu Mannu, su cale tramite
su capu de sos barbaricinos Ospitone (chi fit jae cristianu e chi si narat
biviat in su monte de Santu Basili) aiat cunvertidu sa populatzione cun su
agiudu de Santu Felice e Santu Ciriacu.

In epuca giudicale faghiant parte de sa curadoria de Ollolai sas biddas de
Gavoi, Lodine, Fonne, Ovodda, Ortzai, Mamoyada, Teti, Austis, Tìana, Orgòsolo e
Ulìana. Importante de custa epuca est su fogu chi su 5 de Austu de su 1490 chi
aiat distruidu totu sa bidda, si narat ca est istadu su frutu de sa disamistade
intra sas famiglias de sos Arbau e de sos Ladu, sos primos dae sa parte de sos
Aragonesos, sos urtimos dae sa parte de su Juigadu de Arborea.

Particulare est su sardu chi si faeddat in Ollolai, paris cun sas biddas de
Ovodda, Mamoyada, Orgòsolo, Ulìana, Fonne, Lodine, Ortzai e Gavoi, su cale est
caraterizadu dae una oclusione laringale su corpu de glotide pro sas literas K e
F, paris fintzas cun sas biddas de su Sarrabus, est s'unicu casu intra totu sas
limbas romanzas.

Sas festas printzipales sunt Santu Mighele su 29 de cabudanni e s'8 de mayu,
Santu Basili sa primu die de cabudanni, Santu Antoni su 17 de Jannarzu. Sa festa
prus importante in die de oe est Santu Porthulu sa cale durat batto dies dae su
23 de austu. Meda importante est su Carrasegare cun sas Mascheras Lìmpias, sos
Intintos e sos Bumbones. Totu sas festas de s'istiu sunt caraterizadas dae sas
protzessiones a caddu.



https://sc.wikipedia.org/wiki/Olbia

Terranoa (in italianu Olbia, in gadduresu Tarranoa), est una tzitade cun 56.701
ab. bene aposentada in sa mantessi pianura in su nord est de sa Sardigna, in
Caddura. Est istada sa capitale antiga e istòrica de su Giudigadu de Gallura,
sede de sa "Curia Regnum", cioè sa residèntzia de su Zuighe, capulogu de sa
curatoria de Fundimonte, unu de sos dipartimentos territoriales chi fit divisu
su Giudicadu. E pro pius de 1500 annos sede de su pìscamu. Oe est su capulogu e
sede (chin Tèmpiu) de sa Provìntzia de Terranoa-Tèmpiu. Essende sa pius manna
tzitade de sa provìntzia e una de sas pius importantes de sa Sardigna.

Terranòa est una de sas pius antigas tzitades de sa Sardigna, in sa pianura
terranoesa s’agatant medas testimoniantzas de sa presèntzia de sos òmines a
comintzare dae su neolìticu ae su perìodu nuràgicu. Sos istùdios archeològicos
però narant chi sa tzitade fit fundada dae sos pùnicos a giru de su sèculu V -
IV a.C. ma bi sono trattas notabiles de frequentazione Grega et Fenicia. Cun sos
romanos, arribados in su 238 a.C., sa tzitade fit su tzentru pius mannu de sa
Gaddura. In su V sèculu d.C. sa tzitade ruet sutta a sos Vandalos arrivados dae
su mare, in calicuna manera sos bizantinos ne giarrigant sos vandalos e pro
chimbighentos annos abbarrant in Terranoa (su nùmene como est Phausiana). In su
X sèculu Terranoa cun su nùmene de Civita est sa capitale de su Giudigadu de
Gaddura, in custu perìodu aiant fraigadu sa Basilica de Santu Simprie (XI-XII),
e su Casteddu de Pedres (XIII). In su perìodu Aragonesu sa tzitade fit pagu
populada. In su ‘800 aiant fatu a nou su portu, e Terranoa comintzat a
crèschere; In sa segunda Gherra Mondiale sa tzitade est istada bombardada, unos
22 òmines mòerent. In su ‘900 est istada bogada sa malària, sa tzitade passat da
14700 pessonas de su 1951 a 45500 de su 2001. Oe est sa pius manna tzitade de sa
Gallura e de sa provìntzia de Terranoa-Tèmpiu, ei una de sas prus importante de
sa Sardigna. In su 2006 su comune de Terranòa est istadu “comune d’eccellenza
del sistema amministrativo italiano” pro capatzidade aministrativa e gestionale.



https://sc.wikipedia.org/wiki/Nostra_Segnora_de_Baluvirde_(santuariu)

Unu Santuariu dedicadu a Nostra Segnora de Baluvirde (Nostra Sagnora de Vaivelt
in s'aligaresu, Nostra Signora di Valverde in italianu) s'agatada a 7 Km. dae
S'Alighera, in su nord ovest de sa Sardigna. Sa creja est de su XVI seculu. Est
a una navada, cun tres cappellas dae un'ala e dae s'atera. A denanti de sa creja
unu porticadu. S'altare in marmaru, riccu e imponente, est de sa medade de su
1700. Sas cappellas sunu riccas de quadros mannos e de calchi valore. Duos
quadros sunu de Pantaleo Calvi e risalini a su 1600. S'istatua de sa Madonna est
minore, de 33 cm. Sa cara est unu pagu niedda, cun su Fizu in bratzos. S'istatua
est posta in d'unu nicciu, in s'altare mazore. Subra in d'un ateru nicciu, un'
istatua de sa Madonna de sa fritza, ca tenede una fritza inn manu. In sa creja
medas ex votos, chi devene passare in unu museu. Nostra Segnora de Baluvirde est
sa Patrona de sa Diotzesi de S'Alighera, e cun santu Micheli Patrona de sa
tzitade.

Est unu santuariu meda frecuentadu dae sos s'aligaresos e dae zente de sas
biddas de su circondariu, ispetzialmente in su periodu de sos pellegrinagios dae
sa prima domìniga a pustis de Pasca fintzas a sa prima dominiga de làmpadas.



https://sc.wikipedia.org/wiki/Nordam%C3%A8rica

S'Amèrica de su Norti o Amèrica Setentrionale o Nordamèrica (grafia
alternativas: "Nord-America") est una de is tres macro-regiones printzipales cun
chi est partzidu su cuntinente americanu (is àteras duas sunt s'Amèrica
Tzentrale e s'Amèrica de su Sud).

S'àrea sua currespondet a manna parte de su chi, segundu unos cantos geògrafos,
est su cuntinente Nordamericanu (sa parte minore diat bènnere a èssere s'Amèrica
Tzentrale), e chi segundu àteros est unu sub-cuntinente.

Su Mèssicu no est intregamente parte de su territòriu de su sub-cuntinente e est
fatuvatu insertadu a parte de s'Amèrica Tzentrale. Prus de pretzisu non
s'agatant in s'Amèrica setentrionale su Tabasco, su Campeche, su Yucatán, su
Quintana Roo, su Chiapas e una parte minore de su Veracruz e de s'Oaxaca.

S'Amèrica de su Norti tenet istèrrida de 21 949 120 km² (o de 23.473.000 km²
cumprendende su Mèssicu) e contat unos 351 milliones de bividores (o 430
milliones cunsiderende fintzas is messicanos). Rapresentat prus de su 55% de su
territòriu de su cuntinente americanu e su 4,6% de sa subrafaci de sa Terra.



https://sc.wikipedia.org/wiki/Nino_Rovelli

Nino Rovelli (Solbiate Olona, Varese 1917 – Zurigo, 30 de nadale de su 1990) est
istadu un'imprendidore italianu, est istadu su proprietàriu de su grupu chìmicu
SIR - Società Italiana Resine.

De famìlia operaia, dae giovaneddu aiat abertu una oficina mecanica in sa idda
sua, e cun sos annos aiat comintzadu a produire màchinas pro impiantos
industriales; per mesu de cussa atividade fit intradu in cuntatos cun
s'indùstria chimica. Si fit poi laureadu in Ingegneria a su Politecnico di
Milano.

In su 1948 aiat partecipadu a sas Olimpiades de St. Moritz in s'ispecialidade de
su bob a 4 e fit bessidu 11mu.

In su 1948 Rovelli aiat achisidu s'asienda lombarda SIR - Società Italiana
Resine. Suta sa gestione suas sa SIR fit crèschida meda, finas a diventare in
sos annos '70 su tertzu grupu chimicu italianu (daboi de Eni e Montedison), cun
13 mitza dipendentes in su 1975. Rovelli aiat invèstidu meda in Sardigna, ue sa
SIR aiat realizadu su polu petrolchìmicu de Portu Turre e in cussos annos fit
diventadu su proprietàriu de sos duos giornales printzipales de sa Sardigna (La
Nuova Sardegna e L'Unione Sarda).



https://sc.wikipedia.org/wiki/Nina_Hagen

Nina Hagen (nomene de arte de Catharina Hagen; Berlinu, 11 de martu 1955) est
una cantante tedesca de Berlino Est.

Nina est fiza de Hans Hagen (connottu puru comente Hans Oliva), un'iscrittore, e
Eva-Maria Hagen, una attrice e cantante. Sos nonnos paternos suos ebreos fini
mortos in su campu de cuncentramentu de Sachsenhausen.

Cando aiat duos annos su babbu e sa mama si fini separados e issa est creschida
cun sa mama. Cando aiat 4 annos issa iaasa comintzadu a istudiare balletto, e
cando aiat 9 annos fit cunsiderada una pitzinna prodigiu de s'Opera lirica.
Cando issa aiat 11 annos, sa mama si fit cojuada cun Wolf Biermann, unu
cantautore dissidente, sas bideas politigas de Biermann aian influentzadu meda
sa giovana Hagen chi chito fit diventada una attivista politiga antigovernativa
de sa Germania Est. Hagen a 16 annos aiat lassadu s'iscola e si fit aggregada a
sa cover band Fritzens Dampferband umpare a Achim Mentzel e ateros. Cun issa sa
band aiat aggiuntu a su repertoriu branos de Janis Joplin e Tina Turner. In su
1972 aiat formadu su grupu Automobil.



https://sc.wikipedia.org/wiki/Nicola_Tanda

Nicola Tanda (Sòssu, 22 de Nadale de su 1928 - Londra, 4 de làmpadas de su 2016)
est istadu unu criticu literariu e filologu sardu.

Si est laureadu in Roma cun Sapegno e Ungaretti. Po prus de trint'annos, est
istadu professore in s'universidade de Tàtari, a primu dedichendesi a sa
literadura italiana, a pustis a sa filologia e literadura sarda. Fit istudiosu
de limbas de minorìa in s'isula de Sardigna. Fit sotziu onorariu de s'assotziu
A.N.PO.S.DI, aìat fundadu in su 1952 s'assotziu de sos poetes dialetales de
Italia, chi costoit sas boghes e ammentos de sa traditzione dialetale italiana.
At dadu orizine a sa Filologia Noa de sos italianos basada in subra de sa Carta
europea de sas limbas regionales o de minorìa. Aìat fundadu e dirizìat paritzos
assotzios e zurias. Fit su fundadore e presidente de su PEN Club Sardu. Fit su
presidente de sa zuria de su Premiu Othieri, premiu literariu fundadu in su 1956
po sa promossione de traballos iscritos in totus sas limbas de sa Sardigna. Aìat
fundadu in su 2003 su Tzentru po sos Istudios Filologicos Sardos. Fit tambene
cullaboradore de su Tzentru Internatzionale po su Plurilinguismu. Aìat curadu,
comente editor e dirizidore de regortas, su publicamentu de chentu libros e
passa in sas limbas de Sardigna e atteretantu in italianu.

Espertu de teoria 'e sa literadura, si fit ocupadu de autores italianos modernos
e de como, comente: Pratolini, Montale, Gramsci, Dessì, Deledda, Pirandello,
Pandolfo Collenuccio, Monti, Satta, Farinam, Mura Ena, e Salvatore Satta. In su
1965 at iscritu cun Dessì su volumene "Narratori di Sardegna - la prima
antologia degli scrittori sardi".



https://sc.wikipedia.org/wiki/Nicaragua

Coordinatas: 13°05′28.97″N 86°00′03.56″W﻿ / ﻿13.091381°N 86.000989°W13.091381;
-86.000989

Su Nicaràgua, uffitzialmente Repùblica de Nicaràgua (in ispagnolu: República de
Nicaragua [reˈpuβlika ðe nikaˈɾaɣwa]) est su prus istèrridu istadu in s'istmu
tzentru-americanu. Sa capitale est Manàgua.

S'istadu tenet istèrrida de 130.375 km2 e populatzione de prus de 6 milliones.
Etnicamente est cumpostu pro su 65% de ammesturados, pro su 17% de biancos, pro
su 9% de nieddos e pro su 5% de indìgenos. Sa limba uffitziale est s'ispagnolu,
ma is tribùs nadias chi bivent in s'estu chistionant is limbas issoro.

Allàcanat cun s'Honduras in su norti e cun su Costa Rica in su sud, in s'estu
tenet bessida in su mare Caraìbicu e in s'uestu in s'ocèanu patzìficu. S'istadu
istat intre su de 11 e su de 14 grados a nosti de s'ecuadore, s'agatat duncas
intregamente in sa zona tropicale.

Geograficamente podet èssere partzidu in tre zonas printzipales: is basciuras de
Patzìficu, is campedas tzentrales e is basciuras caraìbicas. In su chirru a cara
de su Patzìficu s'agatant is duos lagos prus mannos de s'Amèrica Tzentrale: su
lagu Manàgua e su lagu Nicaràgua. S'ecosistema biològicu de su Nicaragua est
ricu e disvariadu. In su territòriu si podent agatare vulcanos ativos.



https://sc.wikipedia.org/wiki/Nazim_Hikmet

Nazım Hikmet Ran (Salonicco 20 de santandria 1901 – Mosca 3 de làmpadas 1963),
connotu comente Nazım Hikmet, est istadu unu poeta e iscritore turcu.

Est cunsideradu su primu e pius modernu poete turcu e in su mundu comente unu de
sos poetes pius mannos de su 20mu sèculu. Est descritu comente unu "comunista
romànticu" e "rivolutzionàriu romànticu", est bistadu arrestadu pro sas bideas
polìticas e at passadu carchi 17 annos in presone e àteros annos in s'esiliu.
Aiat definidu sa poesia sa pius insambenada de sas artes. Sos iscritos suos
contenian crìticas sotziales edd'est istadu su primu iscritore turcu a àere
faeddadu de su genocidiu de sos armenos. Sas poesias suas sun istadas tradùidas
in 50 limbas.

Nazım Hikmet naschet in Salonicco (chi como este in Grèghia). Su babbu, Nazım
Hikmet Bey fit un'altu funtziònariu e i sa mama Aisha Dshalila una pitrice. Issu
fit nebode de unu pascià otomanu. Aiat istudiadu in su liceo francofono
Galatasaray a Istanbul e aiat istudiadu puru in s'iscola navale turca, ma fit
istadu riformadu subitu poi de su primu imbarcu. In sa gherra de indipendèntzia
aiat sighidu a Atatürk in Anatolia. Aiat istudiadu sa sociologia in
s'universidade de Mosca (1921-1928) e in cussos annos fit istadu unu membru de
su partidu comunista turcu.<p\> In su 1928 torreidi in Turchia, chena visto, e
iscrieit artìculos pro giornales e periòdicos. Fit istadu cundennadu e
arrestadu, poi amministiadu in su 1935. In su 1938 fit istadu arrestadu un'àtera
orta e cundennadu a 28 annos e 4 meses de galera pro « atividades anti-nazistas
e anti-franchistas». At passadu àteros 12 annos in presone e in cussu tempus si
fit cojuadu cun Münevver Andaç.



https://sc.wikipedia.org/wiki/Nana_(manga)

Nana (ナナ?) est unu manga josei chi at fattu sa (tando a puntu de debuttare)
mangaka Ai Yazawa, serialitzau in sa revista Cookie e chi Shueisha at prubicau.
Sos primos 12 volùmenes de sa serie an bèndiu prus de 22 miliones de copias.
S'istoria tenet duos pessonazos printzipales e su fattu chi tenzan su matessi
lùmene (Nana) podet juchere a cunfusione, mancari chi sa differentzia de
pessonalidade siat radicale: s'una, Nana Komatsu, tenet s'innocentzia de una
pitzinna minoredda e non bi la fachet a màntennere su controllu in supra de sa
realtade, s'attera, Nana Osaki, est una cantadora punk chi, a s'imbesse,
ammustrat de tènner una pessonalidade forte e firma. Tantu Nana Osaki, cantu sos
cumpanzos de sa banda sua tenen un'influentzia manna dae sos Sex Pistols,
cumpresu unu chi est s'immatzine de Sid Vicious (Honjô Ren).

A como, su manga tenet 21 volùmenes, e sa serie abbarrat aperta. Sa serie l'an
adattada in duas pelliculas, rispettivamente in su 2005 e in su 2006, e ind una
serie anime in su 2006. Sa pellicula tenet che attoras Aoi Miyazaki e Mika
Nakashima, fachende s'una sa parte de Nana Komatsu e s'attera de Nana Osaki. In
sa pellicula sichidora, Nakashima torrat a retzitare sa parte de Nana Osaki e
Yui Ichikawa fit s'attora chi at interpretau a Nana Komatsu. Sa serie anime,
chin sos disìnnos de Ai Yazawa, l'an trasmittìa pro sa prima bìa in sa
televisione giapponesa in su 5 de aprile de su 2006: de custa bi nd'at unu primu
tempus ebbìa, e s'isperat chi a s'accabbu de su manga si lu podat adattare in
anime puru. Su manga sichit a issu ma, sicomente sa mangaka fit malàbida, est
galu abbarrau a su capitulu 84. S'at dau sa nova, a s'accabbu de su mese de
Aprile de su 2010, chi Ai Yazawa est essìa dae ispidale e est torrada a dommo
sua, ma no l'ischit si at a sichire o nono a traballare pro su manga, e si b'at
a torrare a pònnere manu no nd'ischit comuncas cando l'at a fachere.



https://sc.wikipedia.org/wiki/Museu_de_sa_Bida_e_de_sas_Tradissiones_Pobulares_Sardas

Su Museu de sa Bida e de sas Tradissiones Pobulares Sardas s'agatat in su
montigru de Santu Nofre, in unu cumparis realizadu a printzìpios de sos annos
sessanta de su sègulu coladu, abertu a su pùbrigu dae su 1.976. Sos fraigos,
prozetados dae Antonio Simon s'architetu, presentant una zenia e una
repartzidura de tretos chi tirant a refraigare unu trighinzu sardu tradissionale
ideale. Sunt de interessu particulare pro sa richesa e sa bariedade issoro sa
cullessione de bestimenta pobulare festiva e diària – chi remontat a su tempus
dae s'agabu de su 1.800 a sa prima metade de su 1.900 – su repertòriu de breves
de prata e in pedras e materiales bariados, sa collida de alamaramentos baliosos
(butones, cannacas, aneddos, arrecadas) e sos materiales tèssiles
(cobericàssias, mantas, bèrtulas). In prus de custu, si sinzolat sa partzidura
cunsagrada a sas caratzas tradissionales de sa Barbàtzia (sos mamutones de
Mamujada, sos tzurpos de Oroteddi e sos merdules de Otzana), gasi che
s'isponidura de panes diàrios, festivos e tzeremoniales de su de Nùgoro e de
durches relassionados cun afussiones particulares familiales e reliziosas.

Su pitzu de su montigru de Santu Nofre (588 m.), a ue s'arribat sighende caminu
addae de su museu a longu de su zirone numenale, cùmbidat unu panorama grobale
de sa bidda cun bistas suzestivas a subra de su fundale mannu a su suddu, de su
monte Ortobene a s'estu e de su Subramonte de Ulìana a su suddu-estu; in su
màrghine istremu suddu-otzidentale de sa leada, rupit su nuraghe Tanca Manna,
apicadu a unu brocu de granitu.



https://sc.wikipedia.org/wiki/Movimentu_pro_sos_derettos_de_sos_autisticos

Su movimentu pro sos derettos de sos autìsticos, muttìu fìntzas movimentu de sa
neurodiversidade, est una currente sotziale chi incoràzat sos chi pàtin de sa
sindrome e sa sotziedade in generale a tènner in cussìderu s'autismu comènte una
richèsa prusaprèstu chi non unu macchìghine o istròbu de conca de sanàre a
chìto. Su movimentu pùnnat a una sèria de obiettivos, chi cumprènden a atzettàre
su cumportamentu autisticu de manèra prus lèpia, imparàre a sos autisticos a
irfruttàre sas cumpetèntzias issòro imbètzes de istròcher su chi fàchen sos
fedàles neurotìpicos, a fravicàre una rètza sotziale chi permìttat a sos
autisticos de sotzializàre comènte bòlen issos, a reconnòscher sa comunidade
autistica comènte unu grùstiu de minorìa, e gòi sichìnde.

Su movimentu cumprèndet unu numeru mannu de assòtzios. Calicùnu, comente su
Autistic Self Advocacy Network (ASAN) sun no-profit, mèntras chi atteros,
comente Autism Network International, non lu sun.



https://sc.wikipedia.org/wiki/Montanaru

Antioco Giuseppe Casula nodidu comente Montanaru (Dèsulu, 1878 - Dèsulu 3 marzu
1957) fiat unu poete sardu.

At frecuentadu sas iscolas elementares in Dèsulo. A pustis si fit ispostadu a
Casteddu e a Lanusè pro fagher su Liceo ma aiat dèvidu dassare sos istùdios. Sa
famìlia fit pòvera e si nch'est dèvidu torrare a sa bidda sua pro azuare su babu
in und'atividade cumertziale minore.

At fatu sa gherra in Àfrica in su 1896 e gràtzias a custa esperièntzia cumponet
innos patriòticos e cantos de gherra. A 18 annos si nch'est andadu a carabineri.

At publicadu in su 1904 Boghes de Barbagia, suta de su pseudònimu de Montanaru.
Dassada s'Arma e in su 1909 est devènnidu diretore de s'ufìtziu postale e finas
insinnante elementare in sa bidda sua. In su 1922 at publicadu Cantigos
d'Ennarghentu.

Cumbintu defensore de su balore de sa limba sarda e de s'importu de
s'insignamentu suo in sas iscolas, at rapresentadu s'ìsula in su primu cungressu
natzionale de sos dialetos de Itàlia in su 1925.

Intre su 1926 e su 1927 at proadu s'esperièntzia de sa presone, cun s'acusa de
tenner ligàmenes cun sos bandidos de sa Barbàzia. In su 1933 at publicadu Cantos
de sa solitudine. Finida sa gherra s'est iscritu a su Partidu Sardu d'Atzione,
sende prus 'e acordu chin s'ala indipendentista. In su 1949 at bìnchidu su
"Cuncursu nazionale de poesia dialetale", cun sa cantzone S'olia. In su 1950 at
publicadu Sa lantia. In su 1953 l'at faladu una paralis. At a morrer bator annos
a pustis.

In su 1978 est essida sa regorta pòstuma Sas ultimas canzones, Cantigos de
amargura.



https://sc.wikipedia.org/wiki/Mogoresu

Su Mogoresu est su chi fueddant in Mòguru, una bidda de sa Provìntzia de
Aristanis. Comenti àteras biddas medas in su Campidanu, a su Mogoresu is chi
innantis studiànt sa lìngua sarda (a inghitzai de Wagner) ddi narànt in italianu
chi fessit unu "Campidanese rustico", unu Campidanesu "furesau", de is messajus,
cunfrontendi-ddu cun su Campidanesu "tzivili", chi no fiat àteru che su chi si
fueddàt in Casteddu. Is studiaus prus modernus, chi partzint su campidanesu in
suta-bariedadis (M. Virdis, Fonetica del dialetto sardo campidanese, Della
Torre, Cagliari 1978; A. Lepori, Dizionario Italiano - Sardo Campidanese,
Castello, Cagliari 1988), ponint su Mogoresu aìnturu de sa bariedadi ocidentali,
chi si distinghit pruschetotu po sa labialisadura de sa L intervocàlica, po sa
nasalisadura (pronùntzia "a carighedda") de sa N intervocàlica, po sa metàtesi
de sa R in acabu de sìllaba serrada e po s'assimiladura de su liòngiu RT a T
(càstia prus ainnantis po is esemprus). Tocat a nai ca is chi bivint in Mòguru
tenint maneras de nai, fueddus e pronùntzias bortas medas allenas a àteras
biddas de su Cabu de Bàsciu.

Moguru est sa primu bidda de sa Marmilla, una de is ùrtimas primu de arribai a
su cabitzali de su Campidanu de Aristanis cun su de Casteddu. Duncas is fueddus
Mogoresus funt sìmbilis meda a totu is àterus chi agataus me is àteras biddas
acanta, a tipu Gonnostramatza, Masuddas, Pompu, Mragaxori, Siris, e diaici
sighendi. Me in custus logus in tempus passaus, sa genti fiant giai totus
messajus e pastoris, prus chi piscadoris, sendi ca su mari fut atesu meda a ddoi
lompi a carru. Po custa arraxoni, is maneras de nai e is dìcius benint giai
totus de su mundu de sa messaria, de sa marra, de su cuaddu e de is ainas chi
serbiant in custu mundu. De custas maneras ndi podeus arremonai a su mancu duas:
in Mòguru, candu unu fait calincuna cosa po s'amarolla, mancai no tengat gana de
dda fai, ddi nant ca "no ddi andat beni de sedda" (pron. [no ɖɖi 'anda 'βɛ̃i da
'zɛɖɖa]), a tipu su cuaddu chi, de chi su cavallieri ddi ponit mali sa sedda,
tenit strobu a is costas e passillat arrennegau e cun pagu gana de sighiri a sa
bia chi ddi nant. Sèmpiri de su mundu de is messajus, benit custa àtera manera
de nai: candu unu est connotu po essi òmini malu meda, is àterus, de chi ddu
biint, nant "gei est una bella erba puru" (pron. [dʒej 'ɛj ũa bɛll 'ɛβra
'βuɾu]), poita ca a bortas s'erba si ponit a cresci in dònnia logu e a dda segai
ddoi bolit unu turmentu mannu.

1) a sa -L- chi tengat ainnantis e apalas una vocali dda nant giai sèmpiri -B-
lèbia o fricativa ("soli" si narat, in Mòguru, ['sɔβi], "nosu boleus" [ˌnɔz
o'βewzu], malàdiu [mo'βaðju]);

1 bis) candu custa -L- intervocàlica est in postura pusti-tònica (in sìllaba chi
benit apustis de s'acentu), siat in fueddus pranus (acentu in sa penùrtima) siat
in fueddus lìscinus (sdruccioli, acentu in sa de tresùrtimas), medas bortas
sparessit intotu ("solu" ['sou], "filu ['fiu], "malu" ['mau], "tui bolis" [ˌtuj
'ɔizi]); "bèrtula" ['betwa], "mendula" ['mendwa]); a su contras in fueddus prus
modernus o intraus in su sardu de pagu (pruschetotu de s'italianu) custa -L-
punnat a s'allonghiai: "bratzolu" ddu nant [bra'tsollu], "giornali"
[dʒɔr'nalli], "dilicau" [dilli'kaw], "dèbili" ['debilli], "scola" ['skɔlla];

2) menin is fueddus chi tenint una -N- cun ainnantis e apalas una vocali, custu
sonu no est pronuntziau distintamenti, ma donat unu sonu de nasu ("a
carighedda") a is vocalis acanta. Ddu podeus intendi menin is bessidas -oni:
"mandroni" [man'drɔ̃i], -onu: "sonu" ['sõu], -eni: "beni" ['bɛ̃i], -ani: "cani"
['kãi], -ini: "santuaini" [santua'ĩ:], -ina: "coxina" [ko'ʒĩa], -ana: "arrana"
[ar'rã:], -anu: "mangianu" [man'dʒãu], -enu: "fenu" ['fẽu], finsas menin is
artìculus no determinadoris ("unu" e "una" si faint [ũ:] e [ũa], "unus cantu"
bessit [ũs 'kantu]); cust'arrègula perou no funtzionat po is bessidas -ona e
-ena, anca sa -N- s'intendit beni ("bona" ['bɔna] e "cena" ['tʃɛna]); custu
protzessu de smenguadura de sa -N- podit lompi a sa sparèssida intotu,
pruschetotu in postura pusti-tònica de fueddus lìscinus: "àxina" e "fèmina"
bessint ['aʒa] e ['femja], "màniga" cun d-una metàtesi bessit ['maɣja],
"domìnigu" bessit [do'miɣu];

2 bis) su fenòmenu de sa nasalisadura funtzionat finsas cun sa -R- posta in mesu
a duas vocalis (chi bessit a -N-) candu in sa sìllaba acanta ddoi at un'àtera
-N-. Podeus pensai a is fueddus "beranu", "contonera", "arena", "cordonera",
"aràngiu", "mandarinu" chi is Mogoresus nant [ba'nãu], [konto'nena], [a'nɛ̃i],
[koðru'ena], [a'nandʒu], [manda'nĩu]. In prus ddoi funt unus cantu fueddus chi
aciungint una -N- chi no est etimològica (chi ddi nant epentètica) pruschetotu
ananti de is sonus velaris: "genugu" e "fenugu" bessint [dʒa'nuŋɡu] e
[fa'nuŋgu], "martinica" [manti'niŋka], "buconi" [uŋ'kɔ̃i]; o àterus chi
nasalisant una vocali chi a primìtziu no teniat sa -N- acanta: "imoi", "innoi",
"mou" (sa mesura de terra e de lori) bessint [i'mõu], [in'nɔ̃i] e ['mɔ̃i];

3) a sa -R- chi tengat ainnantis una vocali e apalas una consonanti (a s'acabu
de sìllaba serrada, comenti si narat in linguìstica), sarvu chi custa siat una
-D- o una -T- (càstia asuta), dda transint ponendi-nce-dda ananti de sa vocali
innantis, sa chi si narat metàtesi ("cartzoni" bessit [kra'tsɔ̃i], "carpita" est
[kra'pita], "porcu" si fait ['proku], "durci" ['drutʃi], "incurtzai" bessit
[inkru'tsaj]; a bortas sa -R- si transit finsas in d-un'àtera sìllaba innantis
("scantergiada" [skranta'ʒaða]); s'arrègula balit finsas po is sonus palatalis:
"gennàrgiu", "argiola" e "cerbeddu" bessint [dʒran'naʒu], [a'ʒrɔβa] e
[tʃro'βeɖɖu], e po sa -M- ("martzu" ['mratsu]); e balit finsas in fonètica
sintàtica, est a nai candu su liòngiu est formau de duus fueddus acanta:
"s'òrgiu" bessit ['sroʒu], "s'àrgia" ['sraʒa] e "s'erba" ['srɛβa];

3 bis) in su liòngiu -RD- sa metàtesi funtzionat aicetotu, ma sa transidura est
fata agoa de sa -D- (aici "sardu" si narat ['saðru] e "pèrdiu" ['peðrju]);
àteras bortas in custu liòngiu sa -R- ndi podit finsas arrui lassendi a sola sa
-D- cun pronùntzia lèbia o fricativa: "murdegu" e "arregordu" bessint [mu'ðeɣu]
e [arra'ɣoðu];

4) a su liòngiu -RT-, invècias de sa metàtesi, is Mogoresus ddi papant sa -R-
assimilendi-dda a sa -T- ("mortu" si narat ['motu], "gorteddu" si fait
[go'teɖɖu]; cust'assimiladura a bortas (po pagus fueddus) funtzionat cun -RC- e
-RTZ- puru, ma sceti candu no fait a fai sa metàtesi: "circai" e "artziai"
bessint [tʃi'kaj] e [a'tsjaj];

5) a bortas finsas sa -R- a mesu de vocalis ndi podit arrui, candu est in
postura pusti-tònica comenti sa -L- etotu: aici "frori" e "mèrcuris" si nant in
Mogoresu ['frɔi] e ['mrekwizi]; e in d-unas cantu formas de su verbu "podi"
finsas sa -D- acostumat a nd'arrui: "podis" e "podit" bessint ['pɔizi] e
['pɔiði];

6) discursu longu iant a bolli is vocalis àtonas (no acentadas) chi in totu su
Campidanesu punnant a no essi firmas; su prus fenòmenu naturali de su Mogoresu
est de cambiai sa -E- (ma finsas sa -O-) faendi-ddas bessiri -A-: "Bernardinu"
est [branna'ðĩu], "arretirai" est [arrati'ɾaj]; e custu sutzedit puru in formas
de verbus chi ndi tenint àteras anca sa -E- acentada abarrat comenti est: "deu
ghetu" ['gɛtu] ma "ghetai" [ga'taj], "deu tengu" ['tendʒu] ma "deu tenia"
[ta'nia] e "nosu teneus" [ta'newzu]; custu si biit puru in sa prepositzioni
"de": candu unu, fueddendi a lestru, si-ndi papat s'ùrtimu vocali de su fueddu
innantis a "de" e puru sa primu lìtera de "de" etotu, bessit -A; po custu "cosa
de papai" si fait [ˌkɔz a βa'paj], "su carru de Pissenti" si fait [su ˌɣarr a
βis'sɛnti]; candu invècias su fueddu apalas de sa prepositzioni cumentzat cun
d-una vocali, sa -E bessit a -I: podeus duncas intendi cosas a tipu "tassa de
àcua" [ˌtass i 'akwa], "cassarola bruta de ollu" [kassa'ɾɔlla ˌbrut i 'ollu],
"ogu-de-boi" (unu pilloneddu) [ˌoɣi'ɔi];

6 bis) àteras bortas, candu sa vocali àtona est acanta a una -L- chi s'est fata
a -B-, podit mudai po unu fenòmenu de disassimiladura po no lassai duas vocalis
agualis acanta a sa -B-: "dolori" chi bessit [da'βɔɾi], "coloru" chi bessit
[ka'βɔɾu], malàdiu chi bessit [mo'βaðju]; àteru naturali de su Mogoresu ddu
bieus in medas fueddus chi acabant in -ura o sinuncas in -ea e funt de genia
feminina, chi bessint in Mogoresu a -i; podeus pensai a is fueddus Campidanesus
"crasura", "cobertura", "arena", "lea", "(b)idea" chi in Mogoresu schetu si nant
invècias [kra'zuɾi], [kraβa'tuɾi], [a'nɛ̃i], ['lɛi], [bi'ðɛi]; un'àtera punna de
su Mogoresu est de serrai sa -O- de àterus dialetus Campidanesus a -U-: "ddoi" e
"comenti" bessint [ɖwi] e [ku'mɛnti];

7) is formas verbalis funt sìmbilis a is de sa suta-bariedadi de apartenèntzia:
s'infiniu de sa de tres coniugatzionis bessit a -ì truncada ("sighiri" est
[si'ɣi:]; aicetotu s'infiniu de verbus fora de arrègula de sa segundu
coniugatzioni: "biri", "arriri", "scriri", "sciri" bessint ['bi:], [ar'ri:],
['skri:], ['ʃi:]; sa primu personi de su tempus passau de su verbu bessit a -à
truncada in sa primu coniugatzioni e a -ia in sa segunda e sa de tres
coniugatzionis, candu su Campidanesu de Casteddu bessit a -amu e -emu ("papamu"
si fait [pa'pa:], "bolemu" est [o'βia], "partemu" est [par'tia]); in sa primu e
sa segundu personis pluralis de su passau ddoi at giai sèmpiri una -A- temàtica
ananti de sa desinèntzia: [papa'jauzu] [papa'jaizi], [pranda'jauzu],
[parta'jauzu]; is formas de is verbus ausiliàrius "essi" e "ai" funt naturalis
de sa suta-bariedadi de apartenèntzia, diferentis de su Campidanu de Casteddu
(càstia asuta); is verbus chi acabant a vocali su tema verbali (fai, crei, etc)
acostumant a aciungi una -D- eufònica a su tema ananti de una desinèntzia
acentada: "faeus", "faiat", "creiast" bessint [fa'ðeuzu], [fa'ðiaða],
[kre'ðiasta];

8) àterus naturalis de su Mogoresu funt: inserimentu de una sìllaba in tzertas
espressadas particularis ("nd'iat" e "ndi-ddoi iat" bessint [nd að 'iaða] e
[ˌndi ɖɖwað 'iaða], "ddus connoscis" e "ddas timu" bessint [ˌɖɖuzus kan'nɔʃizi]
e [ˌɖɖazas 'timu]); inserimentu de una vocali paragògica a s'artìculu
determinadori plurali ananti de fueddus chi inghitzant a S- impura o TZ- ("is
scolas", "is sparus", "is tzius", "is tzias" bessint [ˌiza 'skɔllaza], [ˌizu
'spaɾuzu], [ˌizu 'tsiuzu], [ˌiza 'tsiaza]); pèrdida de una sìllaba in
"calincunu" siat pronòmini [kaŋ'kunu] siat agetivu, e finsas cun transidura de
acentu a sa primu sìllaba [ˌkaŋkwa 'ɣɔza];

9) unus cantu fueddus antigus ant sunfriu de sa chi nant "usura fonètica" de
manera aici manna chi giai giai no fait prus a ddus connosci, ca ant a bortas
achiriu unu sentidu prus generali de su chi teniant a primìtziu: de "buconi"
[uŋ'kɔ̃i] su smenguadori "buconeddu" cun s'arrutroxa de sa B-, sa pèrdida de
nasalisadura e unu mudamentu de vocali nd'est bessiu a [iŋ'kweɖɖu] o [uŋ'kweɖɖu]
= pezzo cun su smenguadori [iŋkwaɖ'ɖeɖɖu] = pezzetto; su "bixinau" at pèrdiu
intotu sa primu sìllaba e nd'est bessiu a [ˌsu ʒi'ãu]; su "biaxi" de su càrrigu
portau de su molenti s'est fatu simprimenti un'espressada averbiali, es. un
sacco di cose [ũ iˌaʒ a 'ɣɔza].

Su verbu "essi", chi bolit nai essere, comenti sonat in Mòguru (trascritu acanta
a comenti ddu scriint in Campidanesu "normalisau"): poneus sceti is formas
simpris.

sendi ['sendu] o ['sendi] (no si narat meda; po nd'arremonai una ddu nant a
s'antiga po quand'ero bambino, "sendi pitiu")

Su verbu "ai" bolit nai avere, (po agiudai is àterus verbus a fai is tempus
cumpostus) ma mai possedere, avere in possesso; po cussu ddoi est su verbu
"tenni" ['tɛ̃i]. Ho fame si narat "tèngiu fàmini"; ho mangiato invècias "apu
papau". In Mòguru, su verbu "ai" si narat aici:



https://sc.wikipedia.org/wiki/Minorias_limbisticas_de_s%27Italia

Sas minorìas limbìsticas de s'Italia sunt comunidades chi, in intro de sa
Repùblica Italiana, favèddant unas cantas limbas in foras e/o in prus de
s'italianu, e chi italianas non sunt. Sa leze 482/999 reconnoschet 12 minorìas
etno-limbisticas chi sunt, postas a pare, 2.500.000 cristianos chi vìvent in
1171 commùnos de 14 regiònes.

S'artìculu 2 de sa leze 482/999 reconnòschet s'esistèntzia de 12 minorìas
istòricas e nde ammìtit s'amparu de limba e tradissiones curturales, in accordu
chin s'articulu ses de sa Costitussiòne italiana. Sas minorìas chi a commo sunt
reconnòttas sunt sa sarda (chi est sa prus manna in contu de persones, sènde
prus o mancu unu milione), sa cadelana, sa tedesca, sa greca, s'islovena, sa
croata, sa frantzesa, s'otzitana, sa francu-proventzale e sa friulana. In
realtàde, non tottus sas minorias s'Italia las tràttat de manèra eguale; àntzis,
si pòdet nàrrer chi pètzi tres de custas minorias (sa germanica sudtirolèsa,
s'islovèna e sa frantzèsa) tènent unu reconnoschimèntu chi bàlet de manera
effettìva, ca vìvent in terras a làcana de atteros istados e s'Italia, pro no
nche pesàre cuntrovèrsia chin issos, est custrìnta a lis dare apòzu fìntzas pro
mòre de trattados internassionàles: minorìas comènte a sa sarda gàlu non tènent
tutela perùna in contu de limba e tradissiònes curturàles, pro esèmpiu. Si
tènzat in cussìderu su fattu chi s'istadu italianu, a differèntzia de medas
atteros pèri s'Europa, no at mai ratificàu sa carta europea de sas limbas
regionales o de minorìa.



https://sc.wikipedia.org/wiki/Metafonesi

Sa metafonesi o metafonia inditat unu fenòmenu fonològicu de assimilatzione in
ue sa vocale tònica (sa chi est atzentada) càmbiat sonu pro more de sa vocale
postònica (sa chi est a pustis de cussa atzentada). Est unu calcu de sa paràula
tedesca umlaut (ted. um = gr. μετά "a innedda" + ted. Laut = gr. φωνή "sonu").
Su fenòmenu de sa metafonesi assimìgiat a su de s'armonia vocàlica, ma est
diversu dae cussu ca in s'armonia vocàlica sunt sas vocales postònicas chi
mudant sonu pro more de sa vocale tònica.

In sardu sa calidade de sa E e de sa O dipendet semper dae sa vocale chi b'at in
fatu e duncas sa metafonesi sarda est de tipu regressivu. Si una paràula agabbat
cun una vocale serrada (I, U) o cun una E serrada o una O serrada, sa vocale chi
b'at in antis est serrada issa puru.

Esèmpiu: Sa E est aberta in bella e ma est serrada in bellu. Sa O est aberta in
"ora" e ma est serrada in "oru".

Esèmpiu: Sa E de su verbu imperativu beni! est serrada; ma sa E de su sustantivu
campidanesu beni (LSC bene) est aberta.

Sa O de oru (faeddende de unu logu) est serrada; ma sa O de oru (su metallu, in
LSC oro) est aberta.

"[...] La E ed O si pronunzia in ogni dialetto chiusa, se nel logudorese le
segue immediatamente o nella sillaba susseguente un I od U, o altra E od O
chiusa; altramente, si proferisce aperta. Tal'è l'uso sardo da non trovarsi sì
facilmente regolato in nissun'altra nazione [...]".

Custa est sa formulatzione prus antiga de sa règula de sa metafonesi sarda,
iscrita in su 1787 dae su gesuita catalanu Andres Fabres in su libru Sa vida su
martiriu e morte de Sant'Effisiu.



https://sc.wikipedia.org/wiki/Melchiorre_Murenu

Melchiorre Murenu (Macumere, 3 de martzu 1803 – Macumere, 22 de cabudanni 1854)
est istadu unu poete sardu. Fizu de Batista Ledda, aiat leadu su sambenadu de sa
zaja materna.

A s'edade de tres annos, a causa de sa pigota fiat devènnidu tzurpu; a deghe
annos, aiant arrestadu su babu, mortu deretu a pustis, dassende sa famìlia in
misèria. Custos eventos los contat cun tristura, ma finas cun dinnidade manna,
in sa poesia Sùplica a Mussennor Bua, unu cuadru de sa bida sua prena de anneos,
e, in su matessi tempus, una testimonia de sa fide manna chi tenìat in Deus.

Gasi chi, aiat cumintzadu a andare a sas festas de sas biddas, improvisende
cunforme a comente l'ispiriaìant sa bena artìstica sua de moralista abistu e
s'umore sarcàsticu chi teniat. No est de badas chi una de sas poesias prus
famadas est Sas isporchìtzias de Bosa, una sàtira prena de benenu contra de sa
bidda de sa Planargia.

Non mancant sas poesias de impinnu sotziale, che a S'istadu de Sardigna, o sa
batorina, iscrita in ocasione de sa Lege de sas tancas de su 1820, chi at a
abarrare a amentare sos dannos de un'isvilupu capitalìsticu sena règulas:
«Tancas serradas a muru / fatas a s'aferra aferra / si su Chelu fiat in terra /
l'aiant serradu puru».



https://sc.wikipedia.org/wiki/Maria_Giacobbe

Dae su 1958 istat in Copenaghen. Maria iscriet in italianu e in danesu. At
retzidu reconnoschimentos medas pro s'òpera sua de difusione de sa curtura
italiana in Danimarca e de sa curtura danesa in Itàlia. Dae sos annos 1970
paritzos libros suos sunt istados pubricados in antis in Danimarca e a pustis in
Itàlia. At publicadu treighi libros, contende sos romanzos, sas regortas de
contos e chimbe antolozias de lìricas.

Cun su primu libru suo, Diario di una maestrina, pubricadu in su 1957, at
bìnchidu su Prèmiu Viareggio-Òpera primma e sa Prama de Oro de s'Unione Donne
italiane a pustis, e est istadu bortadu in prus de bìndighi limbas. In Piccole
cronache (1961) at contadu sos drammas de sa bida familiare cando, in su 1937,
su babu, s'inzenieri Dino Giacobbe est espatriadu in manera clandestina pro
andare a cumbatere in defensa de sa Repùblica Ispannola, sas lìteras suas de
cussa època sunt istadas pubricadas dae sas fizas Maria e Simonetta e dae su
nebode Thomas Harder). In su 1975 at pubricadu Le radici, ammentos de sa Nùgoro
de sos zajos chi torrat finas in Maschere e angeli nudi (2000). Dae su romanzu
Gli arcipelaghi (1955), prèmiu ispetziale de sa zuria in su Prèmiu "Giuseppe
Dessì", su rezista Giuanne Columbu nd'at fattu, in su 2000, una pelìcula.



https://sc.wikipedia.org/wiki/Malloreddus

Sos malloreddus sunt sempermai sos prus cràssigos de sos macarrones sardos.
Tenent formas de biscacos riados longos dae unos 2 cm. a susu, e sunt fatos cun
farra de sìmula e aba.

Su tèrmine malloreddu est unu minimativu de malloru (ch’in su Campidanu
sinnìfigat trau). Pro cunseghèntzia, malloreddus cheret narrer bigros.

In su de Tàtari, sunt narados cigiones o ciciones, in su Logudoro macarrones
caìdos o macarrones de punzu, in sa zona de Nùgoro cravaos.

Dae semper, sos malloreddus sunt istados su pratu tradissionale prus amaniadu in
Sardinna in totu sas ocasiones prus importantes, siat in sas festas e in sas
pioladas biddaresas, in ue s’amàniant malloreddadas istremenadas, siat in tempus
de sos cojuios.

Zai dae s’antigòriu, sas pobiddas ant amaniadu custa casta de macarrones.
S’orìzine s’agatat in s’ischema millenàriu de sa curtivadura-alimentadura
massarza in s’arzola mesuterrana, basada preferentemente in sa curtura de su
trigu.

S’orìzine de su nùmene naradu est a buscare in sa manera de s’ispressare in su
mundu massarzu. Sa traballadura manuale de sos malloreddus in s’ambiente
domulanu acontessiat cumassende sa sìmula de trigu tostu cun s’aba, e si
formaiant listeddas allorumadas de maccarrones a longària de unos 15 cm., chi
fiat segadas in cubigheddos. A pustis de custu, si realizaiat sa forma
ischerfende sos cubigheddos de macarrones contra s’istremidade de unu cofinu de
paza, naradu su ciuliri (su chilivru) pro los realizare riados, o puru pro los
fagher lissos bastaiat a los ischerfare sintzillamente contra a una base de
linna. Si nde lograiat unu produtu matzudu ch’in s’imazinadura de su mundu
agropastorencu leaiat sa forma de biteddos minores.

Su pratu cràssigu de sa coghina sarda sunt sos malloreddus a sa moda
campidanesa. In custu pratu, si faghet unu ghisadu seghende in cantzigheddos sa
sartitza sarda; sos cantzigheddos sunt sufrissu in ozu cun chibudda trisinadas,
a pustis sunt lissados pro un’ora cun banza de tomata; posteriormente,
s’annanghent unos cantos filos de tanfaranu, deghes minutos in antis de s’agabu
de sa coghidura. Sos malloreddus lissados sunt cunfetados cun custu ghisadu e
cun berveghinu sardu fratadu. Arternativamente, su ghisadu podet esser realizadu
a base de petza de sirvone.



https://sc.wikipedia.org/wiki/Mahatma_Gandhi

Mohandas Karamchand Gandhi in devanagaresu मोहनदास करमचन्द गांधी, (Porbandar, 2
de santugaine 1869 – Delhi Noa, 30 de ghennàrgiu 1948) est istadu unu polìtigu e
ghia spirituali indianu. Est istadu su capu de su Motu indipendentista indianu.
Prus chi àteru fiat connotu cun su nòmini de Mahatma Gandhi ([महात्मा], "àmina
manna" in sanscritu) allomìngiu donau po primu dae su poeta Rabindranath Tagore.
In Ìndia ddu tzèrriant Bapu (in devanagaresu: બાપુ bāpu, "Babbu"). Gandhi est
istadu unu de is primus a teorizari e pònniri in pratica sa satyagraha, sa
resistèntzia a s'opressioni disubidiendi a modu civili totu su pòbulu impari
sighendi su printzìpiu de sa non-violèntzia. Proprio custu at portau s'Ìndia a
s'indipendèntzia e at inspirau medas àterus movimentus pro is deretus civilis in
totu su mundu e medas àterus polìticus in totue. Est onorau ufitzialmenti in
Ìndia comente Babbu de sa Natzioni tantis chi ant detzìdiu chi sa die sua de
nàscita siat festa natzionali (Gandhi Jayanti) e in totu su mundu est sa Die
Internatzionali de sa non-violèntzia.

Mohandas Karamchand Gandhi nàscit su 2 de santuaine a Porbandar, una bidda de
piscadoris in s'istadu de Gujarat, in Ìndia. Sa famìlia sua apartenet a sa
comunidade modh, grupu de traditzioni cumerciali. Istudiat a sa Alfred High
School a Rajkot, incuni su babbu est su Primu Ministru de su printzipadu locale.

In su 1881, a s'etadi de trexi annus Gandhi si còiat, cun d-una coia combinada
comenti narat sa traditzioni indù, cun Kasturba Gandhi fedali sua. Ant a tènniri
cuatru fillus totus mascus.

A dixaset'annus partit po istudiari de abbogau in sa University College de
Londra innui si cuncordada e si bestit comenti unu gentleman ingresu. Po mori de
custu benit bogau dae sa casta sua.

At a torrari in Ìndia su 12 de làmpadas de su 1891, duas dis a pustis de àiri
passau is esamis de giurisprudèntzia: apena chi arribat ddi nanta ca sa mama est
morta. Cun s'agiudu de su fradi torrat a intru de sa casta e incumentat a
traballari comenti abbogau ma tenit meda problemas poita non portat isperièntzia
non connoscit beni is legis indianas e timit a fueddari in pùbricu. Prova a si
cuncordari in Bombay (imoi tzerriada Mumbai) ma lassat pèrdiri po problemas de
dinai.

Tandus Gandhi torrat a Rajkot po traballari anchè su fradi (issu puru abbogau).
A pustis de dus annus s'impresa Dada Abdulla & C, ca cumèrciat in su Natal, ddu
incarrigada de difèndiri una càusa in Sudàfrica. Fintzas a custu momentu Gandhi
est istadu unu tipu druci, timorosu e proddincu candu depit fueddari in
tribunali.

In Sudàfrica connoscit s'apartheid (segregatzioni de is nieddus), mescamenti su
ratzismu de sa genti pro is 150 milla indianus chi biviant innia. At biu ca is
cunnatzionalis suos fiant comenti isciabus e custu ddi fait fàiri una
evolutzione a intru de su sentidu ispantosa. Issu etotu est su testimongiu in
prima persona de fatus de ratzismu, intolleràntzia e ingiustìtzia in Sudàfrica.
Nomenau est su fatu candu fiat in d-unu trenu cun su billettu de prima classi e
ddu boliant fàiri andari in segunda classi ma issu protestendi s'est fatu
bogari. Fintzas in su tribunali ci dd'ant bogau poita s'est arrefudau de si ndi
tirari su turbante dae sa conca.

Custus e àterus fatus cunbincint Gandhi a pigari alientu po pigari parti ativa
in su çertu contras custas ingiustìtzias ca beniant fatas a is indianus in su
Natal. Tandus iscridit missadas de protesta a is giornalis e fait unu atòbiu in
Pretoria cun totus is cunnatzionalis suos innui fait su primu discursu pùbricu e
una petitzioni de protesta. Medas funt is atzionis de Gandhi in su Natal, issu
est giai unu capu, difatis in su 1893 fundat su Natal Indian Congress e diventat
su segretàriu.

In su 1901 Gandhi torrat in Ìndia e partecipat po sa prima borta a su Cungressu
Indianu e otenit unu detèrminu po sa situatzioni de is indianus in Sudàfrica.
Girat po un annu totu s'Ìndia in trenu bestiu comenti unu pòberu pedditzoni e
pustis torrat in Sudàfrica.

Contribuiscit in su 1903 a sa fundatzioni de su giornali Indian opinion e
s'interessat de induismu. Còmporat una portzioni de terra a Phoenix (Durban) pro
imprentari su giornali e po coltivari impari a famìlia e collaboradoris. Su
dominàriu de Phoenix est su primu modellu de ashram poita si praticat sa
pregadoria e su traballu e totus funt retribuius cun su matessi tantu chentza
diferèntzia de natzionalidadi o colori de peddi.

Partecipat a sa protesta de su Congressu Indianu contras a s'Imperu britànnicu,
e a cussa sempri non-violenta contras sa lei ratzista in Sudàfrica innui benit
arrestau impari a àterus indianus e cinesus (unas cantas de custus ant a èssiri
bocìus). Sa protesta s'ammàniat e su Generali Jan Christiaan Smuts est costrintu
a negotziari cun Gandhi e is leis ratzialis benint burradas.

Gandhi si nd'andat dae su Sudàfrica in su 1914 po andari in Inghilterra. Po mori
de unu dolori chi dd'increscit depit torrari in Ìndia. Isbarcat in su portu de
Bombay su 9 de gennaxu de su 1915 innui ddi faint is festas de eroe natzionali.
Cuss'annu etotu girat totu s'Ìndia in trenu ne is biddas de sa natzioni.

A pustis de dus annus in su Champaran, unu distretu de su Bihar, organizada sa
disobedièntzia civile de millas massàius chentza de terra opressius dae is
impresàrius ingresus, mali pagaus e pòburus meda ca funt cunstrintus a coltivari
indiosfare (ca serbit po fàiri s'indaco) a su postu de cosa de papari. In su
mentris cun àterus volontarius fàbricat iscolas e uspidalis.

S'autoridade ddu bolit impresonari po turbamentu de s'òrdini pùbricu ma gratzias
a is massaius ca protestant a su processu suo e gratzias a s'atzioni de Gandhi
etotu ca provat a creari unu cumpromissu cun is impresarius s'acusa benit
arritirada. Assafinis s'autoridade creat una Comisioni, cun Gandhi a intru, chi
detzidit ca sa situatzioni de is massàius depit acabari.

Giai in su matessi tempu Gandhi intendit ca is massaius de su Kheda non ci dda
faiant a pagari is tassas po mori de una carestia, tandus organizat is massius,
ddis imparat su satyagraha e a pustis de unu sciòperu de 21 dis arribat a un
acòrdiu ca donat fama e notidadi a Gandhi in totu s'Ìndia. Dae custu momentu
benit batiau dae su pòbulu Bapu (babu).

A pustis de sa prima gherra mundiali su Rennu Auniadu aprovat una lei po
allonghiari is restritzionis de gherra in tempu de paxi. Gandhi s'oponit cun
d-unu movimentu de disubidièntzia civili incumentzadu su 6 de abrili de su 1919
cun d-unu hartal, unu sciòperu generali no andendi a traballari ma preghendi e
digiunendi. Gandhi benit impresonau. Iscopiant trumbullus in totu s'Ìndia, unu
de-i custus est su massacru de Amritsar innui is sordaus ingresus bocint unas
centus civilis e ndi ferint unas millas. Custu fatu fait inchietari meda su
pòbulu e custu igenerat àteras violèntzias criticadas medas dae Gandhi.

In su matessi annu Gandhi intrat in su partidu de su Cungressu Natzionali
Indianu mirendi a sa Swaraj ca est s'indipendèntzia cumpleta: individuali,
spirituali e polìtica (auto-guvernu). Segundu Gandhi custa mira podit èssiri
cumpletada isceti ponendi unu lìmitis precisus a sa cuntienda e sighendi is
princìpius de sa satyagraha, sa non-violèntzia. In paghu tempu issu divenit su
leader de su movimentu anti-coloniale indianu e in su 1921 benit fatu presidenti
de su Partidu de su Cungressu. Suta de su cumandu suu benit aprovada una carta
noa innui si fueddat de Swaraj comenti iscopu de mirari. S'iscritzioni a su
partidu est oberta a totus suta pagamentu de unu tanti simbòlicu. Gandhi
aconciat s'organizadura de su partidu, sa disciplina e sa gerarchia e ddu fait
diventari unu partidu de truma ispaniau in totu sa natzioni.

Sa non-cooperatzioni otenit bona sorti meda e totu sa pobulatzioni, onnia casta
indiana, partecipat prexada. Fintzas a freàxiu de su 1922 candu sa pobulatzioni
intzitziada dae sa politzia s'arribellat massacrendi e abruxendi bintidus
politziotus. Gandhi abarrat deludiu meda dae su balossimini de su pòbulu tandus
arrepianat sa disubidièntzia civili e digiunat po cincu dis. Su dexi de martzu
1922 benit impresonau e processau po sovversioni. Gandhi narat de èssiri faltosu
e pedit su màssimu de sa pena. Benit cundannau a ses annus de presoni ma est
lassau a pustis de dus annus. S'arritirat dae is protestas, s'ocupat de su
partidu e incumintzat a iscriri s'autobiografia.

Torrat in fortzas in su 1928. S'annu in antis su guvernu britànnicu aiat nomenau
una cumissioni noa cun a intru unu indianu isceti. Sa cumissioni benit boicotada
dae totus is partidus indianus. Gandhi suportat su detèrminu de su Cungressu de
Calcutta de su nadale 1928 ca pedit a su vice-rei Lord Irwing de scioberari tra
concèdiri a s'Ìndia s'istatudu de protetorau (Dominion) o de s'abetari una
protesta manna non-violenta po otènniri s'indipendèntzia.

Su guvernu britànnicu, presièdiu dae su laburista Ramsay MacDonald, non concedit
s'istatudu tandus su Cungressu Indianu, dirìgiu dae Jawaharlal Nehru, aprovat
unu documentu ca dichiarat su Purna Swaraj, s'indipendèntzia cumpleta. Su 31
nadale 1929 benit artziada a Lahore sa bandera indiana. Su 26 gennaxu 1930 benit
celebrau dae su partidu de su cungressu indianu e dae sa magioria de
s'organizaduras indianas comente Die de s'indipendentzia de s'Ìndia.

Gandhi fait isciri ca sa satyagraha torrat a incumentzari. In su martzu 1930 si
fùrriat contras sa tassa de su sali. Incumentzat aici sa nòtida caminada de su
sali chi partit cun sessantotu satyagrahis dae s'ashram de Ahmedabad su 12
martzu e acabat a Dandi su 6 abrili 1930 pustis 380 km de caminada. Arribaus a
sa costa de s'Oceanu Indianu Gandhi e is suos estraint su sali frighendisindi de
su monopolio Reale e benint copiaus dae migliajas de indianus ca fiant allobaus
in su mentris de sa caminada.

Candu in su 1931 bessit de presoni, su guvernu britànnicu, impersonau dae su
vice-rei Lord Edward Irwin, detzidit de negotziari cun Gandhi. A pustis de otu
longus cunfrontus, is duus, firmant su Patu Gandhi-Irwing (Patu de Delhi): is
britànicus depint liberari is prisoneris polìticus, legitimari s'arregollidura
de sali po cuxina a su pòbulu e depint arriconnosciri su deretu de is indianus a
boicotari sa roba ingresa. Gandhi depit in càmbiu fàiri acabari su movimentu de
disubidièntzia civili.

In prus Gandhi benit cumbidau a una mesa tunda in Londra, comenti ùnica persona
de su partidu de su Cungressu, po chistionari de una noa carta costitutzionali
indiana. Si tratenit in Europa tres mesis innui atòbiat fintzas Benito
Mussolini. Su Papa Pio XI non ddu bolit atobiari poita narat ca Gandhi no est
bestiu beni.

Gandhi torrat in Ìndia pustis sa faddina de sa Cunferentzia. Is ingresus ant
fueddau isceti de pricìpius indianus e de minorias ma no ant fueddau de
trasladari is poteris dae s'imperu britannicu a s'autoridadi indiana. In su
matessi tempu su marchesi Freeman-Thomas, ca at pigau su postu de Lord Irwing,
incumitzat a cumbàtiri is natzionalistas indianus e Gandhi benit impresonau
torra. In su 1932 candu est ancora in sa presoni de Yeravda Gandhi arrenescit
cun d-unu digiunu de ses dis a fàiri arritirari e revocari su provedimentu de su
guvernu MacDonnald ca faiat votari is intocabilis in d-unu logu diversu de is
àterus.

In su 1934 Gandhi s'arritirat dae sa vida polìtiga, dedichendisia de prus a sa
riforma spirituali de s'Ìndia e non prus a s'indipendèntzia.

In s'istadi de su 1934 ant a tentari tres bortas de bociri Gandhi ca, peri in
mesu a is annus Trinta, sighit a èssiri cunsiderau dae su guvernu de Londra
s'allegadori principali cun su cali negotziari su passagiu de s'Ìndia a su
regime polìtigu nou.

Is raportus cun s'autoridadi britànnica torrant a èssiri tèndius meda intre sa
Segunda Gherra Mundiali. A s'iscòpiu de su certu (1939) Gandhi, chentza de
chistionari cun is dirigidoris de su Cungressu, oferit un acotzu morali
non-violentu a s'isforzu de gherra britànnicu.

Is cumpunentis de su Cungressu non consultaus s'ofendint e donant is dimissionis
in truma. Gandhi, pustis cuntierras longas, càmbiat pensamentu e narat ca
s'Ìndia non podit partecipari a sa gherra po sa libertadi de sa democazia chi
custa non benit arreconotta mancu a s'Ìndia etotu. Mancari fiant solidarius cun
is vìtimas de is Nazistas, Gandhi e su partidu de su Cungressu difati narant ca
s'Ìndia diat contribuiu a sa ghera isceti chi is ingresus diant arreconnosciu a
is indianus sa libertadi chi ddis fiat denegada.

Su guvenu non amollat a pitzu de s'indipendèntzia prus a prestu cicat de creari
un'iscorriu tra induistas e munsulmanus intre su movimentu polìtigu
indipendentista indianu. In càmbiu Gandhi infòrtiat is preguntas de
indipendèntzia iscriendi su 13 abrili 1942 unu detèrminu ca pedit a is
britànnicus de lassari s'Ìndia: Quit India. Cun custu su Mahatma cumbidat a sa
furriada non-violenta totali. Benint organizadas amostaduras mannas de protesta.

Segundu Gandhi e su Partidu de su Cungressu custa est sa furriada prus radicali
mai fata. Is ingresus s'oponint cun d-una truma de impresonaduras, violèntzias,
oprissionis mai bias. Migliajas de indipendentistas benint bocius o fertus dae
sa politzia, àteras centenas de migliajas benint ingabiaus. Gandhi e totus is
dirigidoris funt impresonaus a Bombay su 2 austu 1942. Gandhi abarrat impresonau
po dus annus in su palatzu de Aga Khan a Pune. Innoi acontessint duas malafatas
ca dd'increscint meda: in antis su consilleri suo Mahadev Desai morit a pustis
de ses dis de presoni de infartu. In fatu sa pobidda Kasturba morit a pustis de
18 mesis de presoni po mori de una polmonite.

In su 1943 Gandhi, ancora in presoni, digiunat po 21 dis po fàiri penitèntzia po
totus is violèntzias acuntèssias in su mentris de s'insurretzioni pobulari
indiana. Su movimentu Quit India s'iscòviat comenti una disgràtzia.

Gandhi benit spresonau su 6 maju 1944 po èssiri operau: fiat malàidu meda de
malària e dissenteria e is britànnicus timiant chi potzat mòrriri in presoni e
timiant sa protesta pobulari in fatu.

Cun totu chi sa violenta oprissioni, assafini in su 1943 su movimentu Quit India
arrennescit a otènniri arresurtaus. Difati, acabada sa gherra, su Primu Ministru
britànnicu nou Clement Attlee (su in fatu a Churchill) fait isciri ca su podere
at a èssiri trasladau a is indianus. Tandus Gandhi fait acabari su certu e
100.000 impresonaus polìtigus benint liberaus. A pustis de pagu tempu su
vice-rei Wavell incarrigat Jawarhallal Nerhu de formari unu guvernu de s'Ìndia
indipendenti.

Su Rennu Auniadu, gratzias a is pressionis de su motu anti-coloniali, detzidit
de donari s'indipendèntzia prena a sa colonia sua e su 24 martzu 1947 nòmenat
vice-rei e guvernadori generali de is indias Lord Mountbatten, cun su còmpitu
dificoltosu de preparari s'indipendèntzia.

Sa Lega Munsulmana, su segundu partidu indianu, fiat in cussu tempu ghiau dae
Mohammad Ali Jinnah: Jinnah fiat unu natzionalista islamicu e est istadu su
primu chi, in su 1940, at fatu isciri su pensamentu suo de una natzioni indiana
islamica, su Pakistan. Sa lìnia polìtiga de sa Lega Munsulmana mirada a una
divisioni de is duas prus mannas comunidais religiosas.

A-i custu puntu tantu sa Lega Munsulmana chi su partidu de su Cungressu funt
cunvintus chi àteras solutzioni non ddu est chi non cussa de su piano
Mountbatten (partzidura Pakistan e Ìndia) po istransiri una gherra civile intre
munsulmanus e indùs.

A pustis de s'indipendèntzia tensione meda ddu est intre Pakistan e Ìndia po
mori de chistonis de territotius e violèntzias avennias in fatu a sa
separatzioni. Sa tensioni prus manna est cussa de su Kashmir. Su maharaja indù
de su Kashmir, candu depiat detzìdiri chi s'uniri cun s'Ìndia o cun su Pakistan
at arretudau e in cussu momentu s'istadu suo dd'ant invàdiu is islamicus cun
d-unu carraxu de tribùs. Assafini su maharaja detzidit de s'uniri cun s'Ìndia
mancari sa magioria de sa pobulatzioni siat munsulmana e custu amanniat sa
tensioni in sa regioni. S'arribat aici a sa gherra indo-pakistana de su 1947.

Su 13 de gennaxu 1948, a s'edadi de 78 annus, Gandhi s'ùrtimu digiunu cosa sua a
Delhi. Preguntat de fàiri acabari sa violèntzia sùbitu, pedit chi siat su
Pakistan siat s'Ìndia donant garantzias de paridadi po is praticantis de totu is
religionis, e chi s'Ìndia torrit su dinari (550 milionis de rupias) chi depit a
su Pakistan. Gandhi timit ca s'instabilidadi e s'insiguresa si potzat amanniari
creendi una gherra civili in Ìndia.

Mancari ddu fueddint meda po ddu fàiri papari issu non acabat su digiunu. Su
guvernu indianu est custrintu tandus a pagari is 550 milionis a su Pakistan.
Fintzas is dirigentis de is àteras comunidadis dd'assicurant ca ant a acabari sa
violèntzia. A-i custu puntu Gandhi acabat su digiunu buffendi·sì suci de
aràngiu.

Su 30 gennaxu 1948 anchè sa Birla House, in Delhi Noa, in su mentris chi fiat
andendi in su giardinu po sa sòlita pregadoria de is 5 de merí, acumpangiau dae
is netas Abha e Manu, Gandhi benit bocidu cun tres cropus de arrivortella dae
Nathuram Godse, unu fanàticu indù radicale. Godse pensaiat ca Gandhi fiat
s'arresponsabili de is cedimentus de s'istadu indianu a favori de su Pakistan.
Prima de sparai Godse s'incrubat po reverèntzia a su fronti de Gandhi, poi
provat a si fuiri ma gratzias a sa genti ca ddu bolia arropari si cunsegnat a sa
politzia. S'otu de santandria Godse benit cundannau a morti e giustissiau sa
chida in fatu.

In Ìndia, po mori de is teosoficus, Gandhi iscoberrit su libru Bhagavad Gita ca
dd'at a mudari meda su pensamentu e su sentidu, mescamenti s'idea ca su disìgiu
est portadori de patimentu e tribulia. Dae custu momentu s'at a interessari de
religioni, non prus isceti de Induismu ma peri de Buddismu, Islam e
Cristianèsimu.

Fintzas a cuddu momentu issu si fiat formau isceti cun librus sagraus de sa
religioni induista. Candu andat a Londra cumintzat a connosciri sa cultura
otzidentali ligendi librus a pitzu de socialismu libertàriu de William Morris,
de anarchismu cristianu e pacifista de Lev Tolstoj, de sa teoria non-violenta de
s'iscritori americanu Henry David Thoreau e de vegetarianismu de H.S.Salt. Intre
sa vida sua Gandhi sighit a lìgiri testus sagraus indù, cun s'aciunta de àterus
comente Tolstoj e Ruskin.

De importu meda po sa vida de Gandhi est istadu s'atòbiu cun su poeta mannu
Rabindranath Tagore in su 1916 in su mentris de su viàgiu in trenu po totu
s'Ìndia.



https://sc.wikipedia.org/wiki/M%C3%B9sica_napuletana

Cun s'espressione mùsica napuletana oburu cantone napuletana si identificat sa
musica populare originaria de Napoli. Sa cantone napuletana siguramente leada
origine dae sa villanella chi fit una fromma musicale de cantone profana naskida
propriu in Napoli, chi poi aiad influenzadu sa fromma sucessiva de sa canzonetta
e finas de su madrigale. Sos argumentos de sas villanellas fin de genere rustigu
(o areste), comicu e naturalmente satiricu.

Fra sa meidade de s'ottighentos e sa prima meidade de su noighentos sa cantone
napuletana ad appidu una serie de cambiamentos pro s'impignu de diversos
componidores, siat musicistas che poetes. In su 1835 a Napoli giraiada sa
melodia de Te voglio bbene assaje iscritta dae Raffaele Sacco cun sa mùsica de
Gaetano Donizetti. Ateras personalidades, in cussu tempus, chi ana dadu vida a
custu grande patrimoniu sunu istados Salvatore di Giacomo, Libero Bovio, E.A.
Mario, Ferdinando Russo, Ernesto Murolo. A sa composizione de cantiones
napuletanas ana sempre contribuidu finas persones chi no fini propriu de Napoli.
Un esempiu est cussu de Gabriele d'Annunzio chi aiat iscrittu sos versos de A
Vucchella. Ma puru de sas interpretaziones de su tenore Enrico Caruso.

Sa Segunda gherra mundiale aiat signadu tota s'Europa e gai sa tzitade de
Napoli. Pro cussu meda cantones dei cussu tempus sunu influenzadas dae sussos
tragicos eventos gai;Munasterio 'e Santa Chiara, Simme 'e Napule paisà ma finas
cantones allegras comente Tammurriata Nera. Unu autore chi at dadu unu
contributu importante a su rinnovu de sda cantone napuletana est istadu Renato
Carosone chi at creadu fusiones cun su jazz, e cun ritmos africanos e
americanos. A i custu si aggiungat su contributu chi aiat dadu Perez Prado
realizzende covers in jae Mambo de sas cantones de Carosone. Meda interessantes
sun puru sas cover de su jazzista americanu Louis Prima.

Est s'epoca de oro de su Festival della Canzone Napoletana, ma è puru su tempus,
a parte su contributu de Carosone, de ateros cambiamentos grazias a sos
arrangiamentos de Peppino di Capri. Un ateru importante composidore de cantone
napuletanas est istadu Domenico Modugno. Ma in matessi tempus Roberto Murolo
accumpagnadu dae sa chiterra aiat curadu un'antologia (12 discos) de sa cantone
napuletana dae sas origines a su tempus presente. De i cussos annos sun puru sa
cover de O sole mio (It's now or never]] e Santa Lucia de Elvis Presley

Finidu su Festival, sa cantone napuletana si identificat printzipalmente cun sos
temas de sa sceneggiata; du cui su massimu protagonista est istadu Mario Merola.
In su matessi tempus Bruno Venturini in su pienu de sa maturidade artistiga,
interpretada in giae de lirica sos branos pius famados, curende una opera
antologica, diventende su cantante napuletanu chi at bendidu pius discos de
sempre. Sempre in custos annos sun bessidos autores noos comente Eduardo De
Crescenzo, Alan Sorrenti chi at fattu sa coves de Dicidincello vuje e Pino
Daniele chi an dadu una impronta noa a sa musica de Napoli.

In sos annos pius vicinos sa musica napuletana est diventada unu classicu in su
repertoriu de sos cantantes de s'Opera e gai posimus appretziare su contributu
de Placido Domingo, Luciano Pavarotti]], Josè Carreras, ecc. Ma sos contributos
benin dae tottu sos ambientes musicales internatzionales e gai amus cover de
s'autore brasilianu Caetano Veloso (Luna rossa), sa cantante israeliana Noa,
ecc. ecc.

Ateru genere de cantone napuletana meda populare est istada sa "macchietta",
peraula derivada dae su modu de descriere sos personaggios ind'unu abotzu in
manera caricaturale. Tra sos autores e interpretes de custu genere figurana
Nicola Maldacea e Nino Taranto.



https://sc.wikipedia.org/wiki/Lodovico_Ligato

Lodovico Ligato (Rezu Calàbria, 15 de austu 1939 - Rezu Calàbria, 27 de austu
1989) est istadu unu polìtigu italianu, deputadu de sa Democratzia Cristiana e
presidente de sos Caminos de Ferru Nassionales.

Ziornalista de sa Gazzetta del Sud zai dae su cumintzu de sos annos sessanta, in
fatu assessore rezionale in Calàbria, est elèghidu a deputadu pro sa prima bia
in su làmpadas de 1979 e elèghidu torra in su 1983, cando devenit segredàriu de
sa Cummissione de Trasportos de sa Càmara. Su 15 de santandria de 1985, est
numenalizadu presidente de s'Entidade de sos Caminos de Ferru Nassionales.

Imboligadu in su gasi naradu iscàndalu de sos lentolos de oro, in su santandria
de 1988 fiat istadu custrìnghidu a demissionare dae sa presidèntzia de sos
Caminos de Ferru.

Fiat istadu assassinadu a tiros de pistola in Bocale de Rezu Calàbria su 27 de
austu de 1989, in un'impostada de creze mafiosa chi sos cumandadores sunt
cussiderados esser Pasquale Condello, Santo Araniti, Paolo Serraino e Diego
Rosmini, e s'isecutadore materiale Giuseppe Lombardo (totus cundennados a
sentèntzia definitiva).



https://sc.wikipedia.org/wiki/Limbas_de_s%27Italia

Sa limba uffitziale de s'istadu italianu est s'italianu, idioma chi benit
derèttu dae su toscanu, ma custu non che bocat su fattu chi si chistionen
fìntzas atteras limbas, calicuna de cussas sènde a su matessi libellu,
limbisticu e giuridicu (couffitzialidade), de s'italianu etottu: custas, chi sun
limbas a banda dae s'italianu, si naran limbas de minorìa: tra custas, medas sun
in periculu de sìche mòrrer, pro more de sa politica assimilatzionista chin sa
cale s'istadu italianu at semper pessichìu sas minorìas.

S'Italia at firmau sa Carta Europea pro sas Limbas Regionales o de Minorìa, ma
depet galu ratificare su trattadu; duncas, a commo su chi narat sa Carta a
tutela de sas limbas de minorìa non balet pro s'istadu italianu.

S'istadu italianu reconnoschet, sicund'a sa leze numeru 482 de su 15 de Nadale
de su 1999 (Art. 2, comma 1), sas limbas de minorìa chi sichin: albanesu,
cadelànu, tedescu, grecu, islovenu, croatu, frantzesu, francu-proventzale,
friulanu, ladìnu, otzitanu, sardu. Sa leze, in prus, ischìrriat tra sos chi dìan
èsser grupos de minorìa (albanesos, catalanos, populassiones germanicas, grecos,
islovenos e croatos) e sos chi non lu dìan èsser (est a nàrrer, tottus sos
atteros).



https://sc.wikipedia.org/wiki/Limba_in_perigulu

Una limba in perigulu est una limba chi est in arriscu de si nche isperder ind
una generatzione, tanta est paga sa zente chi la faeddat o podet faeddare. Pro
fagher un'esempiu, limbas medas chi fin proprias de sos indianos de America si
nche sun mortas, pro more de una tzerta linia politiga chi, in su segulu de XIX
e in cussu de XX, nde proibiat s'impreu. Su matessi est sutzedidu in su segulu
de XX cun s'Unione Sovietica puru, pro su chi pertocat sos populos arrotzeris.
Una limba morta est, imbetzes, una limba chi non tenet prus zente capassa de la
faeddare comente limba mama.

Pro esempiu, in Giappone est a puntu de si nche morrer sa limba ainu, chi tenet
a la poder faeddare unas 300 persones, e de custas petzi 15 la faeddan dontzi
die, cun paga zente zovana a la chistionare bene. Una limba si dìat poder creder
in perigulu fintzas si bi at zente meda a la allegare, ma est tottu manna e
pagos o zovanu perunu la imparat. Pro custa resone, si tenen in cunsideru
comente in perigulu peri medas limbas europeas, comente su corsicanu, su sardu,
su lionesu o su bretone.



https://sc.wikipedia.org/wiki/Libro_dei_segreti

Kitab al-Asrar, ( in arabu:كتاب أسرار مكتبة فلورنسا ) traduidu in italianu
comente Il Libro dei Segreti risultanti dai pensieri est unu trattato de
meccanica islamica de s'XI seculu, obera de s'andalusu Ibn Khalaf al-Muradi. Su
manoscritto s'agatada in sa Biblioteca Medicea Laurenziana de Firenze e in su
2010, cun s'agiudu finanziariu de s'emiru de su Qatar, Hamad bin Khalifa Al
Thani, est istadu possibile de faghere un'istudiu approfondidu pro chi est
istadu trascrittu in arabu e traduidu in italianu, frantzesu e inglesu.

Su liberu fit in sa biblioteca dae diversos seculos e fit catalogadu comente 'e
Tabulae Astronomicae. Est istadu iscobertu comente 'e liberu de meccanica solu
in su 1974 dae s'istoricu de s'iscentzia inglesuDavid A. King chi aiat
immediatamente informadu Donald R. Hill chi fit un'istoricu de s'iscientzia
araba. S'istoria de comente su manoscritto dae s'Ispagna siat arrividu a Firenze
non est nodida. Guasi seguramente at sighidu su tragittu de sos ateros liberos
arabos chi faghian parte de sa colletzione de sa Biblioteca Medicea Laurenziana.
In su 1584 a Roma, pro volontade de su paba Gregoriu XIII e de su cardinale
Ferdinando de’ Medici fit istada aberta sa Stamperia Orientale Medicea. S'iscopu
fit de pubblicare liberos orientales, pro custu bisonzaiat de buscare
manoscrittos, chi fin istados chircados in Egittu, Siria, Persia e India.

Su liberu cuntenit 34 illustratziones.Cust'opera est cunsiderada su primu
trattato de ingegneria de sempre. Su liberu diffattis cuntenit disegnos medas
inue sunu rappresentadas sas machinas e sos automa meccanicos chi bi sunu
descrittos. Custu fattu antizipada de unos 400-500 annos sos trattados de
Leonardo da Vinci.



https://sc.wikipedia.org/wiki/Lia_Origoni

Naschede ind'una familia inue b'aiat una zerta predisposizione a s'arte.
Diffattis su tiu Giacomino Origoni fit istadu unu de sos primos attores de su
cinema mudu italianu. Su debuttu sou e sa prima audizione risalini a su 1934
cando su famadu tenore Bernardo De Muro fidi ospite in Caprera de sa fiza de
Giuseppe Garibaldi Clelia, in cussa ocasione canteidi addainanti e sa tumba de
Garibaldi. Cossizada dae De Muro e Clelia lassat s'istudiu de su violinu e si
dedicada solu a su cantu. In su 1938 binchede sa borsa di studio de su Teatro
dell'Opera de Roma.

Su 25 de nadale de su 1940 Lia debuttada in su Teatro Valle de Roma in sa
Rivista Quando meno te l'aspetti de Michele Galdieri cun Totò e Anna Magnani.
S'annu poi sempre ind'unu trabagliu de Galdieri E' bello qualche volta andare a
piedi inue este umpare a Rabagliati, Delia Lodi, Tina Pica e Virgilio Riento. In
su 1940 ait cantadu in sa Turandot de Giacomo Puccini cun Tito Gobbi e Galliano
Masini. Tra su 1942-43 Lia Origoni est in Berlino si esibidi in sos teatros de
su Winter Garten e sa Scala. Poi de su 25 de triulas de su 1943 sos italianos in
Germania dae amigos fin diventados nemigos e gai Lia daboi de varias
difficultades rientrada in Italia. Torrada a Roma, inue in su Quartiere san
Lorenzo istaiada sa familia sua, e dezididi de si trasferire cun sa familia a
Monsummano Basso in provintzia de Pistoia inue bi fidi unu tiu sou. Intantu Lia
cominzat a trabagliare in s'EIAR de Firenze inue incontrada su mastru Pippo
Barzizza. Poi movede a Milano inue este iscritturada in s'Olimpia. In su 1944
andada in tournèe in varias tzitades italianas. Dai cue movede a Venezia inue
leada leziones de recitazione dae Memo Benassi e poi dae Giulio Stival chi
appena la idet recitende li proponede sa parte de sa femme fatale in Addio
giovinezza chi andat in iscena in su teatro Goldoni de Venezia. Cun Stival in
Milano rappresentana Sogni d'amore. In su frattempus Lia trasferit sa familia a
Rapallo e in cussu periodo enit cuntattada dae Macario. Poi de varios tentativos
Macario resessidi a la cuncordiare e debuttana comente e ditta Macario-Origoni
in s'Odeon de Milano cun Follie di Amleto. Però chi essini subitu male e contos
e ogniunu andat pro s'istrada sua. Lia chircat trabagliu e benit iscritturada a
su Teatro alla Scala de Milano pro sa parte de Flora in s'opera La Traviata
sutta sa regia de Giorgio Strehler. In su 1948 Lia frimmada unu cuntrattu cun sa
RAI pro una serie de trasmissione radiofonicas in cui enian cantadas musica
Folkloristicas de tottu su mundu, in cussu connoschede a Giorgio Nataletti chi
fit istadu su chi aiat fundadu l'Istituto per le ricerche etnografiche
dell'Accademia di Santa Cecilia e chi fit membru de s'UNESCO. In su 1949
istudiat sa cantones de su cabaret frantzesu de s'800. In su '50 est in su
Teatro Sistina de Roma cun Totò e in su Teatro San Carlo de Napoli interpretat
sa parte de Polly in s'Opera da tre soldi de Bertold Brecht cun sa regia de
Antongiulio Bragaglia. In su 1951 in Torinu incidit La vedova allegra e poi
partidi pro una tournèe in Egittu a Alessandria d'Egitto e a Cairo.



https://sc.wikipedia.org/wiki/Leonardu_de_Noblac

Santu Leonardu de Noblac est naschidu in Gallia in su V-VI seculu, dae una
nobile familia, amiga de su re Clodoveu, chi fudi padrinu de batijimu de
Leonardu. Fudi discipulu de Santu Remigiu, piscamu de Reims (438-530),chi ada
evangelizadu sos Francos, e contibuidu a sa cunversione de Clodoveu. Leonardu
ada fattu vida de eremida e at tentu dae su Re unu terrinu po bi fraigare unu
monasteiru. Ada edificadu unu oratoriu in onore de Nostra Segnora e in onore de
su re Clodoveu, ada giamadu su logu Nobiliacum (Noblac). Lenardu ada retzìdu dae
su de de poder liberare sos presoneris chi eperada incontradu. Sa fama sua s'est
isterrida in Gallia, in Germania, in Inghilterra. Sa notitzias iscritas subra
santu Leonardu, cumparini in su seculu XI. Meda sunu legendas, ma tzeltas,
comente sas chi semus racontende paret chi epana unu fundu de veridade istorica.
Sa devotzione po Santu Lenardu s'est isterrida in Europa, e-i sos Normannos
l'ana giutta in Sicilia. Est invocadu comente protettore de sos presoneris, e
benidi presentadu cun sas cadenas in manu. Sa festa sua su 6 de santandria. Est
su patronu de Bonorva, Dualchi,San Leonardo de Siete Fuentes, Serramanna e de
Iddanoa Monteleone. Famosa sa Moda de su poeta Remundu Piras a Santu Leonardu
(Nenaldu), cantada in custa idda (1947).



https://sc.wikipedia.org/wiki/Latinos_(USA)

Latinos est su faveddu chi ìnditat sos ispanoamericanos (est a nàrrer, sos chi
bènin dae s'America Latina de limba ispagnòla e portughèsa) chi vìven in sos
Istados Unidos de America.

Sicùnd'a sas urtimas istìmas, sos latinos sun unos 23 miliones; bi nd'at de cada
casta sotziale, ma sos atteros americanos los identifican a su sòlitu comente a
sos ispanicos chi vìven in sos cuartièris prus poveros de sas tzittades mannas,
e chi favèddan pro su prus de sas bòrtas sa limba issoro. Sun unu grupu etnicu
de su tottu, chi est oje creschènde semper de prus: in Miami, in Florida, su 45%
de sa populassione sun ispanicos, contr'a su 35% de àrbos e su 20% de nighèddos.
Fìntzas in Los Angeles sos latinos sun a puntu de bènner a majorìa etnica.

In sos ghettos metropolitanos, b'at meda abbolòttu tra ghèngas de latinos e
afroamericanos. In Miami, in su 1988, sa bocchidùra de unu pitzòccu nigheddu dae
parte de unu pulitzòttu ch'at pesàu unu abbolottu de sos afroamericanos contr'a
sos arbos e latinos. In su 1992 sos latinos, a pùstis chi bi at colàu s'uraganu
Andrew, sun istàos protagonistas de un'arrempèllu etnicu a chìrrios de Los
Angeles.



https://sc.wikipedia.org/wiki/Lagu_Salidu_Mannu

Su Lagu Salidu Mannu, ubigadu in sa parte tramuntanesa de s'Istadu istadunidesu
de s'Utah, est su de bator lagos salidos de su mundu a pustis de su Mare Càspiu,
su Mare de Aral, su Lagu Balkhash, e su de bator sena isfogamentos. In un'annu
mèdiu, su lagu cùguzat un'arzola de unos 4.400 chilòmetros cuadrados, peroe sa
mannària sua bàriat in manera cussideràbile pro more de sa bassura de sas abas
suas. Pro narrer, in su 1963 nch'aiat sizidu su livellu suo prus bassu
rezistradu de 2.460 km2, peroe in su 1988 sa superfìtzie sua fiat arribada a sa
medida istòriga de 8.500 km2. Pro su chi pertocat s'arzola, est su lagu prus
mannu de sos IAA chi non formet parte de sa rezione de sos Lagos Mannos.

Su lagu custìtuit s'abarru prus manu de su Lagu Bonneville, unu lagu proinale
preistòrigu chi una die cuguzaiat su bonu de s'uestu de s'Utah. Sos tres
afruentes prus importantes de su lagu, sos rios Jordan, Weber e Bear, depòsitant
paris a inghìriu de 1 millione e 100.000 tonnelladas de minerales a su lagu onzi
annu. Su Lagu Salidu mannu est endoreigu (non tenet isfogamentos in foras de
s'ispaporadura) e tenet unu livellu artu de salinidade, meda superiore a su de
s'aba de mare, e su cuntènnidu suo minerale aumentat in manera costante. Sas
abas suas caentes e bassas causant nies dae efetu lagu frechentes e a bias
notàbiles dae s'atonzu tardiu a su beranu.

Mancari l'apant paranumenadu “su mare mortu de s'Amèriga”, su lagu rapresentat
s'abitadorzu de mizas de puzones nadios, artèmias, currulios e puzones de aba,
gasi etotu che de sa pobuladura furriadora prus manna de su mundu de falaropos
de Wilson.



https://sc.wikipedia.org/wiki/La_donna_della_domenica

La donna della domenica (in sardu:Sa fèmina de sa domìniga) est unu romanzu
grogu de Fruttero&Lucentini, pubrigadu in su 1972.

Su romanzu est ambientadu in Torinu e relatat sas imbestigaduras de Santamaria
su cummessàriu subra de su mortorzu de Garrone s'architetu, pessonazu chi zughet
una bida de isbirgos iscuàllidos in sas avoretas de su Turinu “artu”.
S'architetu cumparet ochìidu in s'uniambiente suo cun sa carrotza derruta dae
unu fallu de pedra. Intre sos protagonistas de s'acontèssida bi sunt finas sos
amigos Anna Carla Dosio e Massimo Campi. Sa prima est sa muzere de
un'industriale ricu, su segundu est unu zòvanu de sa burghesia arta turinesa,
imboligadu in un'acapiadura omosessuale iscafeinada cun Lello Riviera,
un'impreaditu comunale cun belleidades de intelletuale. Anna Carla e Massimo
sunt in mesu de sos primos suspetados, peri ca Garrone faghiat parte, paris cun
àteros pessonazos, de unu “teatrigheddu privadu” issoro, in ue crìtigant cun
fortza sos bìssios, s'allòdiu e su malu sabore de sos cunnotos issoro. Istraca
de su pessonazu de Garrone,, Anna Carla proponet a Massimo, in una lìtera
annicada, chi a pustis no at remìtidu, peroe chi nch'est ferta su pròpiu a manos
de sa polima, de “l'eliminare” dae sa bida issoro. Dae cussu mamentu, ambos ant
esser imboligados, malugradu issos, in sas imbestigaduras. Finas Lello, serende
chi sa relassione sua cun Massimo est probiana a s'agabu, s'apentat pro sas
imbestigaduras, pro ispìritu de fùrria: nch'ant a cromper – sena si nd'abizare
dessintotu – a curtzu de sa beridade, e at a esser ochìidu dae su mortore de
Garrone inche su Balon, su mercaditu turinesu de sos pùlighes. Santamaria su
cummessàriu (chi a s'agabu de s'acontèssida at a tenner un'abentura cun Anna
Carla) arribat a sa solussione de su casu peri unu ditzu peemontesu, “La cativa
lavandera a treuva mai lo bon-a pèra” (Sa samunera mala no agatat mai sa pedra
bona). A inghìriu de sos pessonazos printzipales, fùrriant numerosas àteras
figuras, de sos pizos sotziales prus bariados: sas sorres antzianas Tabusso,
abbuadas cun s'impreada de foghile in sa billa issoro de montigru, arrocada dae
unu tràfigu prosperosu de prostitutas e crientes; Vollero su gallerista, chi
mancari timat de esser iscobertu dae sos crientes suos, s'aprovisionat in
cuarnitzas inche su “Balon”; Bonetto s'ameriganista, un'intelletuale
istravanadu, pèrdidu in palas de iscudadas curturales improbàbiles, inùtiles (e
probabirmente imazinadas) cun cullegas detestados. Pro sa richesa sua de
pessonazos e sa profundidade de s'anàlisis sicolòziga, su romanzu custìtuit unu
retratu meda berdaderu de sa sotzietade turinesa de cussos annos.

Su romanzu aiat tentu èsitu mannu e nde fiat istadu bogada in su 1.975 una
pellìcula cun su matessi tìtulu: “Sa fèmina de sa domìniga”, aderetada dae Luigi
Comencini cun Marcello Mastroianni (Santamaria), Jacqueline Bisset (Anna Carla
Dosio), Jean-Louis Trintignant (Massimo Campi) e Lina Volonghi (Ines Tabusso).

In su 2011 sa Rai Fiction, cun Rizzoli Audiovisivi, at produìdu una minisèrie
bogada dae su libru, aguarmente cun su matessi tìtulu “Sa fèmina de sa
domìniga”, interpretada dae Andrea Osvart, Giampaolo Morelli, Ninni Bruschetta e
Fabrizio Bucci.



https://sc.wikipedia.org/wiki/L%C3%A1szl%C3%B3_Moholy-Nagy

László Moholy-Nagy (Bàcs-Borsod, 20 triulas 1895 – Chicago, 24 de sant'andria
1946) est istadu unu fotografu e pintore ungheresu.

Est istadu finas professore in s'iscola de su Bauhaus. Issu fit meda influenzadu
dae su costruttivismu e unu sustenidore de s'intregatzione fra sa tecnologia e
s'industria cun sas artes.

Moholy-Nagy fit naskidu cun su numene László Weisz dae una famiglia de
traditzione mista ebraica e ungheresa, issu s'aiat jambadu su numene
tedescu-ebraicu cun su sambenadu ungheresu de su tiu,Nagy.

Poi de sos istudios de dirittu in s'universidade de Budapest, László Moholy-Nagy
si fit arruoladu in s'esercitu austro-ungaricu. Feridu durante sa Prima Gherra
Mundiale in su 1917, issu aiat comintzadu a disegnare durante sa convalescentza
in s'ipidale de Odessa; torradu a Budapest, aiat dezisu de si dedicare
cumpletamente a sa pintura.

In su 1919, poi 'e sa laurea, László Moholy-Nagy partit a Vienna inue trabagliat
pro su giornale "MA", chi fit direttu Lajos Kassák. Inoghe pro primu aiat
iscobertu su costruttivismu russu e su suprematismu in d'una mostra de
trabaglios de Malevich, Naum Gabo e El Lissitzky. In su 1920, comente e
corripondente de sa rivista "MA", issu si fit ipostadu a Berlinu e incue aiat
connottu sos Dadaistas Raoul Hausmann, Hannah Höch e Kurt Schwitters. László
Moholy-Nagy realizzat unu de sas primas oberas suas « Composition 19 ». Intantu
rincontrat e cojuat sa fotografa Lucia Schültz.



https://sc.wikipedia.org/wiki/Judicados_sardos

Sos Judicados sardos fiant entidades istalaes autònomas chi s'agataiant in
Sardigna durante sa manna parte s'Edade Mèdia, dae su de 8-9 sèculos a su de 15
sèculos. Sa cretzione issoro no est tzerta, sa perta de s'indipendèntzia fiat
acontèssida in manera progressiva intre su 1258 (conchista pisana de su Judicadu
de Calaris) e su 1420 (ruta de su Judicadu de Arbarea).

S'organizatzione amministrativa issoro fiat meda diferente dae sos sistemas
istatales feudales chi caraterizaiant su restu de s'Europa medievale, essende
pius prossima a sa de s'Impèriu Bizantinu, a chi sa Sardigna aparteniat in antis
de si fàghere indipendente. Sos judigados aiant difatis istitutos zurìdicos
romanu-bizantinos, mancari cun peculiaridades locales chi unos cantos istudiosos
cunsìderant de presumida derivatzione nuraghesa .

In su cuntestu internatzionale de s'Edade Mèdia, sos judigados fiant istados
modernos postos a pare cun sos canteapares rennos feudales-barbàricos
traditzionales, iscasi ca non fiant propiedade de su soberanu, ma
"super-individuales", duncas de su pòpulu, chi podiat espressare soberania peri
formas de guvernu semi-democràticas comente sas Coronas de curatorias, sas cales
eleghiant issas etotu rapresentantes pròpios pro s'assisi parlamentare majore,
narada Corona de Logu.

Su re, o judike, guvernaiat subra sa base de unu patu cun su pòpulu (naradu
bannus-consensus) su cale, chi èsseret a l'iscontzare, lezitimaiat su pòpulu
etotu a ghetare su judighe dae su tronu, e fintzas a lu ochire, chene
cumpromìtere sa remissa ereditària de su tìtulu in intro de sa dinastia a su
rennu. Culturalmente sos judigados fiant mudados in manera sustantziale in su
cursu de sos sèculos, bantzighende intre unu sistema de trassa feudale e unu
sistema zurìdicu chi abbaidaiat a su progressivu isfrancamentu de sas
populatziones rurales.

Si connoschet finas unu de chimbe judigados, su Judicadu de Agulliastra nàschidu
a cara de s'annu 1015, e currespondente a s'Ozastra. Issu si diat a pustis
èssere ispèrdiu in su de 13 sèculos, surbidu in su Judicadu de Calaris de chi
fiat fatu curadoria. Semper in su Judicadu de Calaris si connoschent àteras
curadorias chi in s'istòria aiant tentu tìtulu de judigados, comente Chirra e
Golostrai, ma non s'ischit a ite si deviat custu tìtulu.

Finas a su de 8 sèculos sa Sardigna fiat una provìntzia de s'Impèriu Bizantinu,
torrada a conchistare dae Giustinianu e Belisàriu a sos Vàndalos in su 535. Dae
su 705 sos àrabos, aproliende dae s'Àfrica de su norte aiant comintzadu a
atacare sas costeras sardas, chene agatare oposidura efetiva de s'esèrtzitu
bizantinu.

In su 807, 810/812 e 821/822 sos àrabos de Ispagna e de Africa de su Norte aiant
chircadu de invàdere s'ìsula ma sos sardos aiant resìstidu a atacos medas, a su
puntu ca su paba Lione IV in una litera de su 851 aiant dimandadu azudu a su
Iudex Provinciae (su zuighe de sa Provìntzia) de Sardgina, cussorzadu in
Calaris, pro difendere Roma.

A primìtziu de su de 9 sèculos sos ligàmenes intre Sardgina e s'Impèriu
Bizantinu si fiant impertantu segados, a pustis de sa ruta de s'Esarcadu de
Africa e de sa conchista àraba de sa Sitzìlia de su 827, chi impeigaiat duncas
donzi cuntatu. Isulada, sa Sardgina si depiat a mala oza fàghere economicamente
e militarmente indipendente.

Non agatende fonte istòrica peruna, non b'at seguresa de comente siat
acontèssidu su passazu dae un'autoridade tzentrale bizantina a s'auto-guvernu.
Si crèet ca sos funtzionàrios imperiales derivantes dae s'antigu istitutu
bizantinu de su vicarius, naradu fintzas lociservator (literalmente
logutenente), de gradu parìvile a su praeses (una zenia de prefetu imperiale),
si fiant in antis fatos cabos de guvernu e a coa, cun reconnòschida e
lezitimatzione manna, aiant assuntadu nòmene e pòdere de Iudex, afirmende
soberania indipendente e ereditària.

Unu innetu de s'autonomia dae Bisàntziu si podet annoditzare dae sa nova de una
missione ghiada in autonomia dae sos sardos impare a Ludovicu su Piu (814-840),
sighidore de Càrolu su Mannu, che coalitzione anti-àraba cun sos Francos sos
cales, in cuss'època, teniant sa Còrsica. Sos legatos aiant istabilidu relatos
de bighinadu bonu e de collaboratzione a sa defensa de sas costeras de sas duas
ìsulas. Cando in su 828 su conte Bonifàtziu II de Tùscia, guvernadore francu de
Còrsica fiat passadu a manu de Sardgina cun punna de afracare sas costeras
àrabas nordafricanas cun una ispeditzone militare, aiat definidu sa Sardigna
Insula amicorum. Sa Sardgina fiat tando de importu istratèzicu, rapresentende
una làcana fundamentale inte su mundu latinu e s'Islam.

S'origine de is judicados no est meda crara. Cun Giustinianu, in su 534 p.C. sa
Sardigna fiat intrada a faghere parte de s'Imperiu Romanu de Oriente, chi
dd'aiat pigada a is Vandalos e nde aiat fatu una de is sete provìntzias de
s'Esarcadu de Àfrica, ispartzida ancora in bator territorios (Partes), chi diant
aere diventados bator rennos indipendentes.

Cun is lompidas semper prus fitanias de is arabos chi in pagu tempus fiant
ammanniende a giru de totu su Mediterraneu is territorios issoro, is bizantinos
si faghiant semper prus dibiles pro ite no scetis depiant difendere is
territorios pigados cun Giustinianu, ma s'esistentzia de s'imperiu matessi.
Aici, a cara de su VIII seculu is raportos cun Costantinopolis fiant giai meda
raros e sa provìntzia sarda depiat parare fronte a sa sola is atacos inimigos.

Si podet duncas arresonare ca is bizantinos lassaiant unu guvernadore de
Sardigna, Còssiga e Baleares cun presumida residentzia in Casteddu, ca
s'arantzia de custu apat afortigadu su podere in s'isula e a pustis ddu apat
detzentradu e multiplicadu pro mellus difendere e controllare is territorios. A
cumprobu, paret ca su sambenadu Lacon-Gunale acapit a s'origine is battor
judicados.



https://sc.wikipedia.org/wiki/Juana_In%C3%A9s_De_la_Cruz

Juana Inés de la Cruz (su nomene beru fit Juana de Asbaje y Ramírez de
Santillana) (12 de Sant'Andria, 1651 [o 1648, segundu zertos biografos] – 17 de
abrile 1695) fit naschida in d'una idda San Miguel Nepantla in s'istadu de su
Messico, dae una mama chi non si fit mai cojuada finzas si aiad appidu 6 fizos
dae omines diverscios. Juana fit una pizzinna meda intelligente e bella chi a 3
annos ischiat già iscriere e chi fit appassionada a s'istudiu. Aiat imparadu a
legere comente autodidatta e at cominzadu a istudiare sas testos antigos in
latinu, teologia e poesia. Gai, in pagu tempus sa fama de custa pisedda fit
arrivida a Tzitade de su Mèssico e a 13 annos su vicerè ipagnolu l'aiat jamada
comente dama 'e corte de sa muzere. Puru si fit meda istimada a corte, a 16
annos dezidit de intrare in cunventu e de si faghe' monza, paret pro podet
continuare a istudiare e a iscriere.

A-i custa poetessa, un'iscritore e poete sardu Josè Zatrilla y Vico Dedoni y
Manca l'aiat dedicadu unu poema intituladu: Poema heroico al merecido a/plauso
del el unico Oraculo de/las/Musas, glorioso assombro de los Ingenios, y/Ce/lebre
Phenix de la Poesia, la Esclarecida y Ve/ne/rable Señora, Sor Juana Ines de la
Cruz Religiosa Professa en el Monasterio de San Geronimo de la Imperial Ciudad
de Mexico , Barcelona, 1696



https://sc.wikipedia.org/wiki/Jos%C3%A9_Delitala_y_Castelv%C3%AC

José Delitala y Castelvì (Casteddu, 10 de Sant'Andrìa de su 1627 - 1703) est
istau unu militare e politicu sardu.

Fit su fizu minore, cufforma a Angelo di Girolamo Delitala e Maria Amat y
Castelvì, de sa familia nobile de sos contes (marchesos dae su 1605) de Làcuni.
Su babbu fit caballeri de s'ordine de Santiago, artziau a cussu gradu pro
b'esser istau in sos esertzitos ispagnolos chin onore mannu e chin fertas medas
a nde facher testimonia. A pustis de àer istudiau in sa tzitade in ube fit
nàschiu, a s'edade de bindichi annos tuccabat a s'Ispagna in ube aìat acabbau
s'educassione sua. Tando aìat fattu carriera militare arribande a su gradu de
colonnellu. In su 1672, Càralu II de Ispagna lu ponet a gubernare su Capu de
Sutta e sa Gallura. In su 1686, a pustis de sa morte de su conte de Fuensalida,
aìat esertzitau sa funtzione de viceré ad interim.

Mancari chi s'impignu politicu suo fit mannu, tenìat amore pro sa curtura
literaria. Est de su 1672 sa regòrta de poesias Cima del monte Parnaso español
con las tres musas castellanas Caliope, Urania y Euterpe, chi li aìan fattu unu
lùmen puru in Ispagna.



https://sc.wikipedia.org/wiki/Jazz_standard

Jazz standards sunu cussos cumponimentos musicales chi sunu meda connottos,
sonados e interpretados dae sos mucistas de jazz e faghen parte de su repertoriu
jazz.

Pro fagher calchi esempiu zitamus sas musicas de Miles Davis in su discu Kind of
Blue, e sempre de Davis cantones comente "All Blues" e "So What", oburu
"Impressions" de John Coltrane (1963) e "Maiden Voyage" de Herbie Hancock. Sunu
de fentomare puru "Footprints" de Wayne Shorter e "Freedom Jazz Dance" de Eddie
Harris.

Medas musicas de origine diversa sunu diventados standards, medas in s'ambitu de
sa musica brtasiliana de sos primos annos 1960. Musica chi appartenian a su
samba e Bossanova de João Gilberto, Antonio Carlos Jobim e Luiz Bonfá. De i
custu genere como sun cussiderados standards "Manhã de Carnaval" , "Summer
Samba", e meda cantones de Jobim comente "Desafinado", "The Girl from Ipanema" e
"Corcovado". Dae custa ligadura tra sa musica brasiliana e cussa jazz est
diventada standard puru una cantone italiana de Bruno Martino chi si narat
Estate chi fit istada interpretada dae João Gilberto.



https://sc.wikipedia.org/wiki/Japone

Su Giappone (日本, にほん、Nihon o Nippon) est una natzione insulare de s'Asia
Orientale, edd'est un arcipelagu e sa bator ìsulas printzipales sunt Honshu,
Kyūshū, Shikoku e Hokkaidō. S'agatat in su Ocèanu Pacìficu, a est de sa Cina,
Corea e Russia s' allongat dae su mare de Okhotsk a nord fintzas a su Mare
Cinesu Meridionale a sud. Sos caràteres chi cumponent su nùmene de su Giappone
cherene narrer literalmente "Accantu naschet su sole", pro custu su Giappone est
connotu finas comente «Terra de su Sole Levante», unu nùmene chi derivat dae sa
positzione orientale de s'istadu rispetu a sa Cina. Sa capitale e tzitade
printzipale est Tōkyō.

Si creet ca su nùmene impreadu in otzidente siat derivadu dae su de unu dialetu
de sa Cina meridionale su cale est pronuntziadu/jāk-bəng/. Su nomene ufitziale
est Nihon-koku o Nippon-koku

Su Giappone est una monarchia costitutzionale. S'imperadore (como Ahikito),
segunde sa costitutzione de su 1947, est "su sìmbulu de sa Natzione e de sa
unidade de su pòpulu", fattende de issu mascamente una figura simbòlica. Su
podere efetivu est ténnidu dae su Primu Ministru (como Shinzō Abe) e sos àteros
elezidos in sa Dieta.



https://sc.wikipedia.org/wiki/Jagaru

Su jàgaru, trighinu o cani pertiatzu est unu cane sardu in impreu pro bardiare
su masone e, in passau, pro lu facher gherrare chin atteros canes. Custa ratza,
chi a commo no est galu reconnotta, foras de sa Sardinna si connoschet prus in
atteros locos chi nono in Italia, grassias a unu amantiosu norvezesu de sos
canes de mossa chi la at lumenàda in su zassu internet suo paritzos annos
fachet.

Sicomente s'impreu suo fit in isviluppu direttu chin cussu de sa ratza, e non si
at mai arresonàu de mesuras istandard, oje in dìe bi at una variedade manna
fenotipica, mancari chi siat unu cane de mossa lepiu. In Sardinna custu cane si
istimat meda, ma est misconnottu in Italia. In Sardinna custu cane tenet
paritzos lùmenes sardos, sos prus impreàos sende "trighinu", "cani pertiatzu",
"pastore gavoesu" e "sorgolìnu"; sa Carta de Logu, trattande de issu comente
cane a bardia de sa propiedade, li narat jàgaru (lùmen anticu meda chi benit dae
s'edade nuraghesa, tantu est beru chi per in Còssiga su cane si narat
generalmente ghjacaru). In italianu si mutit dogo sardo o sardesco.

Su jagaru est unu cane petzi sardu de bàrdia a masones o dommos, de catza e, in
passau, de gherra. Su dibatitu a pizu de s'orizine de custa ratza sarda est
apertu. Su zesuita Cetti, a chirriu de su 1700, descrivìat sos canes sardos
comente un'unione perfetta tra unu cane lepperinu e unu cane grussu chi li dabat
capatzidade meda, mentras chi in sa Carta de Logu de su Judicadu de Arbarée fit
unu cane de temperamentu forte in impreu de bardia e defensa de su mere.

Sa pedde est aderente a sa carena, sa conca presentat trattos de sos canes de
mossa chin isviluppu ladinu de sa barra, su murru est unu pacu prus curtzu de sa
longaria de sa cherveddera; custu cane tenet dentes mannas chi serran sa bucca a
fortiches, sannas longas meda e su intzisivu de tres est meda isviluppau. Sos
ocros sun a su solitu de colore castanzu o pinnadellu: bi at de nàrrer chi medas
esemplares, chi benin dae Gavoi, tenen ocros de colore tottu grogu. Sas ancas
anteriores sun robustas, cussas posteriores puru e musculosas meda. Su pettus
est isviluppau e sa longaria dae s'armu bi andat dae sos 56 a sos 68
chentimetros. Sos esemplares de commo pesan dae sos 30 a sos 45 kg.



https://sc.wikipedia.org/wiki/Istragu_de_Itri

Cun istragu de Itri s'inditat un'acuntèssida de crònaca sutzèdida intre su 12 e
su 13 de trìulas 1911 in Itri, bidda de su Làtziu meridionale (ma tando galu in
provìntzia de Caserta, duncas parte de sa Campània), chi at tentu a
cusseguèntzia sa morte de una deghina de operajos sardos, s'ingollidura de unos
60 e s'arrestu de medas àteros cun imputu de èssere brigosos.

Su 1911 fiat su de chimbanta anniversàrios de s'aunimentu de s'Itàlia. Mancari a
su tempus prevaleret una retòrica subra sa natzione torrada afines a s'aunire in
unu istadu solu de s'arruta de su rennu de is Ostrogotos (493-553 p.C.), is
gentes chi nde biviant su territòriu, fiant s'una cun s'àtera meda istesiadas
abbaidende·ddas de bisura culturale, istòrica e linguìstica. Su sentidu
natzionale si podet nàrrere chi galu no esistiat e is pòderes polìticos fiant
intames tentos mescamente de una classe dirigente de orìgine setentrionale.

A custu s'azunghiat fintzas su fatu chi is cuss'època is teorias frenològicas
subra s'antropologia criminale fiant medas allegadas intre is intellètuales e in
is ambientes iscentìficos, e a custu propòsitu s'agataiant medas istùdios subra
is grupos de is zonas diferentes de s'istadu, ma in particulare de su meridione
e de is duas ìsulas majores, in ue de su restu fiant ativas rebellias contra
s'istadu nou.

Joseph De Maistre, responsabile de sa cantzelleria sabàuda, a esempru de is
sardos aiat iscritu:

«Sunt prus primitivos de is primitivos ca pro ite su primitivu non connoschet sa
lughe, su sardu dda tirriat... Ratza ingurdosa a totu is sentidos, a totu is
allicos e a totu is talentos chi onorant s'umanidade»

Sa Sardigna fiat tando sa regione prus pobera e discoidada de Itàlia, in agràbiu
fintzas prus incresciosu chi no is àteras, dada siat de s'istesiamentu fìsicu,
siat de un'àteru chi dependiat de is particulares caraterìsticas culturales e no
a ùrtimas linguìsticas, chi a s'esamine impressidu e subranu de is istràngios
ddos depiat fàghere pàrrere arestes e de pagu contu.

In paris tempus chi in is àteras regiones s'economia fiat unu pagu pesende si,
s'isvilupu de sa Sardigna abarraiat firmu chi no torraiat a coa e
s'analfabetismu, chi imbatiat a peschentos de su 90%, fiat su prus artu intre de
totus is regiones. S'ùnica indùstria, sa minerària, s'agataiat in manu a meres
de foras e is sardos chi bi traballaiant fiant isfrutados e male pagados.

Pro sa fraigadura de sa lìnia ferroviària Napoli-Roma, is Règias Ferrovias e
àteras aziendas chi teniant traballos in apaltu aiant assùmidu unos 600 operajos
betidos de s'ìsula. Custos fiant minadores chi apròliant de totu is partes de
Sardigna e chi traballaiant in is minas de su Sulcis, cun edade intre is 19 e 24
annos.

Unos 400 operajos fiant acussorgiados in Itri, is àteros in una àterabidda pagu
a tesu. A primìtziu is relatos intre sardos e populatzione locale fiant istados
bonos, ma aiant acuitadu a si guastare: in pagu tempus is sardos si fiant
agatados acarende problemas comente ispricuaduras subra is acasàgios e su
mandiare, chi acumpangiados a pregiudìtzios dèpidos a is creèntzias comunes
subra de issos e a is barrieras linguisticas e culturales ddos aiant inimigados.
A ùrtimas fiant arribadas is pretesas de sa camorra de retzire unu perchentu de
sa pagamenta issoro, pregunta chi totu sos operajos aiant refudadu
categoricamente.

Sa camorra, chi giai fiat bene irradighinada in ie, aiat duncas fatu a modu de
atzitzare is bividores de sa bidda contra de issos, isparghende boghes subra su
fatu chi fiant bènnidos in ie pro ddis furare su traballu. Pro ddos istòrchere
ddis naraiant tando sardegnoli, comente a sa ratza de molente.

Sa nova arribat a sa crònaca natzionale su 15 de trìulas chi, fidende sa
versione de is autoridades de Itri, ghetat totu is curpas subra a is sardos,
imputados de èssere de “ànimu rebessu”. S'imprenta sarda nd'at a chistionare
isceti sa die a pustis.

Ant a sighire ispricullitos pro abberguare is reales ispoddios de is fatos.
Trigadinu s'incuru de is parlamentares sardos de su tempus, chi a primìtziu no
aiant pigadu posidura peruna.



https://sc.wikipedia.org/wiki/Istanzu_de_Crabas

S’istanzu de Crabas, pro isterridura e pro importu de sa biodiversidade, est una
de sas arzolas ùmidas prus importantes de sa Sardinna. Situadu in sa parte
tramuntanesa de su gurfu de Aristanis, est alimentadu dae su Riu Sa Praja e
comùnicat cun su mare de Sardinna peri canales naturales e artifitziales. Est
partzidu intre sos tres comunos de Arriora, Crabas e Nurachi. Est pertinèntzia
de Crabas totu sa subrafache tzentru-meridionale, de Arriora sa setentrionale,
de Nurachi intames totu s'oru norti-estu.

Fatuvatu est fintzas inditadu impropiamente che Mar'e Pontis, mancari custa
denominatzione siat prus adecuada pro inditare totu su cumplessu de lagunas,
rios, paules colligados a pare, de chi s'istanzu est su lutone prus istèrridu.

Impare cun sas zonas ùmidas de Mistras e Pa'e Sai e cun s’istanzu de Sa'e
Procus, format un’ecosistema paulencu intre sos prus bastos e ricos de Europa e
protèghidu dae su Cumbèniu de Ramsar. S'afluente printzipale est su riu mar'e
foghe.

S'istanzu s'agatat in sa provìntzia de Aristanis, in ue est postu in su chirru
prus setentrionale de sa campura de su Campidanu, a zosso dae sa sub-rezione de
su Monteferru. S'oru suo format su tremene estu de su territòriu de sa penìsula
de su Sinnis.

At istèrrida de 2.228 ètaros, chi nde fàghent su prus mannu de totu Sardigna,
cun fundaghe mèdiu de 1,5 metros e massimu de 3 metros.



https://sc.wikipedia.org/wiki/Indipendentismu_sardu

Su sardismu o natzionalismu sardu est una currente sotziale, culturale e
politica chi pùnnat a una autonomia prus manna, si nono a s'indipendèntzia
natzionale de su pòpulu sardu dae s'Itàlia o calesisiat àteru istadu a manera de
arcansare, attravers'e percursos democràticos e non-violentos, su deretu a
s'autodeterminatzione.

Unu de sos fundamentos de custu movimentu benit dae unu sentidu identitàriu,
sende sa Sardigna una natzione chi tenet istòria, limbas e cultura a diversu dai
s'italiana; custa currente polìtica tenet sos fundamentos suos supra de su
printzìpiu chi sos sardos no ant a tennere mai sa soberania populare sighende a
faghere parte de su sistema istadale italianu, e afirmat chi sa polìtica
autonomista atuada finas a oje no diat garantire a sos tzitadinos sos interessos
issoro, presentendela duncas che unu faddimentu pro s'emancipatzione natzionale.
Denùntziat, difatis, su fatu chi sa Sardigna siat oje una natzione chene peruna
forma de sovranidade polìtica, economica, culturale. A s'ispissu si arresonat de
su protzessu de irrobatoriu culturale chi at reduidu sa cultura sarda (limba,
istoria...) a manifestada de folklore, de s'isfrutamentu economicu chi at
impostu modellos de isvilupu istranzos a sos interessos de s'isula, tanchende
sas jannas a sos chi nde aìan pòdidu faghere unu sostenibile e ligadu a sas
esigèntzias de sa Sardigna e faghendende bogare a pizu un'istadu de dipendèntzia
oramai totale in totus sos campos chi cherent imbestidos a die de oje, de su
militarismu chi ponet in logu una cantidade gai manna de bases militares,
pruschetotu italianas e americanas de sa NATO, chi a carculu cumpridu su 60% de
custas s'agatant in isula cajonende unu disacatu ambientale difìtzile de
istimare; sos indipendentistas tratant de su nucleare, rebusende custu seperu in
totu e pro totu pro sas resones nadas in supra, e sa rapresentàntzia in su
parlamentu europeu de s'isula, chi contat pagu e nudda pro chi, sende posta
paris cun sa Sitzilia chi tenet unu numeru majore de bividores a cunfrontu de
sos de sa Sardigna, totus sos rapresentantes sunt sitzilianos e nemos sardu.

Unos cantos narant chi su natzionalismu sardu tenzat sas raighinas suas in su
1796, cun s'abbolotu contr'a sos piemontesos de Juanne Maria Angioy, in su
movimentu de rebellia chi benzeit cunduidu o apojadu dae àteros patriotas (che a
Frantziscu Ignatziu Mannu, Frantziscu Cilocco, Gioachino Mundula, Gerolamo
Podda, Frantziscu Sanna Corda, sos autores de sa coniura de Palabanda..), e in
generale in su sentidu de resistèntzia contr'a totus sos invasores cumbatados in
su cursu de s'istoria, ma si podet afirmare chi nascat de a beru cun
s'esperientzia sardista chi bi fut a pustis de sa prima gherra mundiale,
partetzipèndebi siat un'ala indipendentista (chi si mustreit cun Bastià Pirisi e
sa Liga Sarda) e un'àtera autonomista rapresentada imbetze dae Emilio Lussu chi,
a s'imbesse, fut contr'a calesisiat idea de indipendèntzia ma a favore de unu
federalismu marcadu meda. Sos grupos chi si presenteint in isula che
indipendentistas decrarados furint Su Populu Sardu e Su Partidu Sardu
Sotzialista Libertariu. Sos partitos chi, pro como, rapresentant s'ideale
indipendentista sunt Sardigna Natzione Indipendentzia, Indipendèntzia Repùbrica
de Sardigna e su grupu chi nde est essidu de rechente cun su nùmene de ProgRes,
A Manca pro s'Indipendèntzia, Repubrica de Malu Entu e su Partidu Sardu de
Atzione chi, suta 'e s'influentzia de sos arresonos de Antoni Simon Mossa, si
decrarat tale.

A como su supportu politicu, pro cantu pertocat sos partidos, no est forte meda
ma sicund'e una chirca chi at fattu in su 2012 s'Universidade de Casteddu cun sa
cullaboratzione de cussa iscotzesa de Edimburgu, sos sardos a favore de
un'eventuale indipendentzia dian esser battor in subra de deghe.



https://sc.wikipedia.org/wiki/Imp%C3%A8ria

Coordinatas: 43°53′11.28″N 8°01′46.75″E﻿ / ﻿43.886467°N 8.029653°E43.886467;
8.029653

Impèria est una comuna italiana grobale de 42.325 abitadores de sa Ligùria,
cabitale de sa provìntzia a su matessi nùmene; posta in sa costera ponentesa,
est nàschida in su 1923 dae s'agrustamentu amministrativu de Oneglia e Porto
Maurizio (logalidades respetivamente a manu manca e dereta de su traìnu Impero),
paris cun àteras comunas prus minoras (a ischire, Borgo Sant'Agata, Caramagna
Ligure, Castelvecchio di Santa Maria Maggiore, Costa d'Oneglia, Moltedo,
Montegrazie, Piani, Poggi e Torrazza); sa sea comunale non s'agatat in perunu de
sos trighinzos chi formant Impèria (pro custa resone est chistione de comuna
grobale), si nono chi est situada a longu de sa bia Aureliana, pagu prus o mancu
a mesu caminu intre Oneglia e Porto Maurizio, dende in custa manera a sa comuna
sa peculiaridade de tenner su tzentru suo in s'oru de sas duas logalidades prus
mannas chi lu cumponint.

Su dialetu de Impèria, naturarmente, est de casta liguriana, cun bariantes
lèvias, peroe seràbiles, de terminolozia e pronùntzia intre Porto Maurizio, a sa
faeddada prus tradissionale, e Oneglia, in ue sa dominadura peemontesa segulare
at dassadu istiga finas in su tratu e in su faeddàriu. Moende cun sos annos
sessanta de su sègulu coladu, cun s'ispainonzu de s'immigradura interna
(mescamente dae su suddu de s'Itàlia), s'impreu de su dialetu a sa prima s'est
“iscafeinadu” cun medas tèrmines italianos, e a pustis s'est minimadu artamente,
abarrende allacanadu in bidda intre sa pobuladura prus manna de tempus. Belle
gasi, sighit a esser impreadu in sos trighinzos minores, in ue sas tradissiones
de su tempus coladu sunt prus bias.



https://sc.wikipedia.org/wiki/Honolulu

Honolulu est sa cabitale e sa leada prus pobulada de s’Istadu federale IAA de
Hawaii. Cunnotu in su mundu intreu comente destinu turìstigu de cabale, Honulu
est sa zanna printzipale de sas ìsulas Hawaii e una zanna importante de sos
Istados Aunidos de Amèriga. In prus de custu, representat unu tzentru importante
de afares internassionales e defesa militare e est famadu comente logu chi
possuit una bariedade manna de tradissiones curturales e coghinales.

Honolulu, intre sas tzidades printzipales de sos IAA, est sa chi s’agatat prus a
su suddu. Mancari su nùmene “Honolulu” si referzat a s’arzola urbana in sa
costera suddu-orientale de s’ìsula de Oahu, sa tzidade e su contadu sunt
cussiderados impare comente Contadu de Honolulu, chi cuguzat s’ìsula intrea. Pro
sos fines istadìstigos, su Departamentu Istadunidesu de Retzensimentu
recunnoschet sa “Tzidade de Honolulu” comente partzidura de contadu de
retzensimentu. Honolulu est unu tzentru finantziàriu importante de sas ìsulas de
s’Otzèanu Paghiosu. Sa pobuladura de sa tzidade de Honolulu, cunforme a su
retzensimentu de 2.010, fiat de 390.738 abitadores, cando chi sa pobuladura de
sa tzidade e de su contadu paris fiant de 953.207 abitadores. Honolulu est sa
cabitale de Istadu federale prus manna a petus de sa pobuladura de s’Istadu
intreu.

In sa limba hawaiiana, faeddada a dies de oe dae una minoria minore (su prus de
sa pobuladura de s’ìsula est formada dae pessones no naturales de issa),
“Honolulu” sinnìfigat “baìa arrimada” o “logu de arrimu”. Su nùmene antigu paret
chi èsseret Kou, unu distritu chi cumprendet pagu prus o mancu s’arzola dae
Nuuanu Avenue a Alakea Street e dae Hotel Street a Queen Street, chi custìtuit
su coro de s’arrodu tzentrale de oe. Sa tzidade est cabitale de sas ìsulas
Hawaii dae su 1.845 e aiat logradu recunnoschimentu istòrigu a pustis de s’atacu
zaponesu contra a Pearl Harbor a curtzu de sa tzidade de su 7 de nadale de
1.941.



https://sc.wikipedia.org/wiki/Gory%C5%8D

Sos Goryō sun, in su folklore giapponesu, sos ispiritos vengativos de zente
morta comente martire. Una caratteristica de custos pantasimas est chi
s'ispiritu issoro, fintzas a cando est fattu a deus / kami (chin su lùmen de
hitogami) e si onorat diosandelu, azuat a sa zente de locu suo imbetzes de li
nochere. Cando non si diosat, tando torrat a si prenare de fele pro sos vivos e
si fachet intendere chin abbolottu. Si pessàbat chi sos Goryō si manifestaban
cando bi aìat una epidemia, disaccatos naturales, babbauzos chi si mandicaban
tottu sas prantas e gai sichinde.

S'esempiu prus fentomadu de custa zenìa de pantasima est Tenjin (天神), su kami de
sa curtura e de su disaccatu naturale. Sugawara no Michizane est istau unu
istudiosu e poete chi at fattu istrada in su gubernu giapponesu, beninde a
essere un'artu uffitziale in su seculu tardu de Nove. A su cumintzu de su seculu
de Deche, Michizane fit ruttu in disgrassia pro more de una trassa chi aìat
ordizàu unu inimicu suo de sa potente familia Fujiwara. Che lu aìan bocau dae su
postu in ube fit e sìnche fit mortu in disterru, in su 903 DC. Belle a pustis,
Kyoto aìat depiu parare fronte a una temporada, chi at causau focos e alluviones
peri tottu sa tzittade: sìnche fin mortos peri medas in sa familia Fujiwara.
Sicundu a su gubernu giapponesu, bi aìat àppiu troppu coincidentzias, chi si
credìan opera de s'ispiritu de Michizane. S'imperadore, tando, aìat dau su
cumandu de iscantzellare s'ordine de esìliu, in prus de dare a Sugawara no
Michizane tottus sos postos de manera postuma. Su gubernu lu aìat fattu deus e
fravicàu unu tempiu (chin lùmen Tenman-gū) in onore suo.



https://sc.wikipedia.org/wiki/Giuigadu_de_Torres

Su Judicadu o Giuigadu de Torres o de Logudoro fiat unu istadu soberanu e
indipendente chi in s'Edade Mèdia tiraiat a totu su chirru norte-otzidentale de
Sardigna, incluende sas sub-regiones atuales de su Tataresu, sa Nurra, sa
Romàngia, s'Anglona, su Marghine, sa Pianalza, su Montiferru, sa Costera e sa
Barbàgia, tochende duncas a sos territòrios de is atuales provìntzias de Tàtari,
Terranoa-Tèmpiu, Nùgoro e Aristanis.

Sa capitale est istada a primìtziu Torres, sighida dae Aldara (sede de su
palatzu giuigale e de sa crèsia palatina de Santa Maria de su Rennu), e a ùrtimu
tramudada a Tàtari.

Sa prima denominatzione de su rennu fiat cudda cuntenta in s'atu de donatzione,
iscritu a cara de su 1064 in Aldara (in palactio regis), a contu de su judike
Barisone, in ue cumparet sa frasa in renno, quo dicutur ore, in su rennu naradu
Ore (chi beniat a èssere su Giuigadu de Logudoro). Segundu unos cantos
istudiosos, su nùmene de Logudoro diat derivare dae Locus Horim, chi sinnìficat
Logu de Horim, faeddu gregu-bizantinu pro "distretu". Su topònimu Horim fiat
impitadu dae Giuanne Arca in su De Sanctis Sardiniae..

Su giuigadu de Torres teniat bintiduas curadorias istòricas. Onni curadoria
faghiat cabu a unu cabulogu in ue biviat su curadore, chi s'ocupaiat de
s'amministratzione locale, peri funtzionarios (majores) chi amministraiant
antimes sas biddas.

In s'elencu a suta, s costadu de su nùmene de sa curadoria sunt inditadas sas
biddas chi nde faghiant parte:

In su de 9 sèculos sos àrabos e sos bèrberos, fiant sighende una polìtica de
espansione e de pirateria subra su Mediterràneu, chi in su 827 aiat batidu a sa
conchista de sa Sitzilia, trunchende duncas totu sos cuntatos de sa Sardigna cun
su guvernu tzentrale bizantinu. Chene istrutziones, sos responsàbiles
provintziales bizantinos sardos, narados giuighes, aiant cumentzadu a guvernare
s'ìsula de manera autònoma.

In su de 10 sèculos s'ìsula s'agataiat giai partzida in giuigados, non s'ischit
su critèriu de partzidura chi diat àere batidu a sa costitutzione de sos bator
giuigados, ma est meda dàbile chi a prìmìtziu custos fiant unu nùmeru diferente
dae sos bator oe prus nòdidos. Poderende·si·nche subra sas connoschèntzias
atualmente tentas, fintzas a tando su Logudoro e s'Arbarea, fiant agrupados in
unu rennu solu. In su de 11 sèculos si diant èssere ischirriados, diventende
istados indipendentes s'unu dae s'àteru.

A sa ghia de su rennu (logu) bi fiat su re, denùmenadu judike o re, e unu
cunsìgiu (sa Corona de Logu). Fiat ammìtida sa sighidura in lìnia feminina,
duncas fintzas sas eredes fèminas podiant portare a in antis su tìtulu.

Sos primos giuighes de Torres aparteniant a s'iscratza de sos Lacon-Gunale.
Segundu una fonte medievale non atzetada unanimemente e arribbada a oe in una
editzione de su 1620 a incuru de Francesco Rocca - Condaghe de Santu Gaine - sa
dinastia giuigale turritana fiat incomintzada cun Comita de Lacon (fine de su de
10 - primìtziu de su de 11 sèculos), nòdidu fintzas che Gunnare Comita I; fiat
isse chi, peri maistros tzerriados dae Pisa aiat fatu pesare sa Basìlica de
Santu Gaine de Portu Turre. A Comita est istada reconnota in su cursu de sos
sèculos bàlida istòrica. Reghentemente unos canto istudiosos, identifichende·lu
cun Comita II (fine de su de 12 -primìtziu de su de 13 sèculos) li atribuent
petzi balore legendàriu.

Sa figura sua est istada como torrada a valutare, impare a sa de su fìgiu
Orgodor e da sorre Giorga. Torchitor Barisone I aiat fatu istabilire sos paras
benedetinos de Montecassino in Santu Antiogu de Bisarcio. Marianu I de
Lacon-Gunale aiat favoressidu sa tramudàntzia de mercaderis pisanos fintzas in
memòria de s'impinnu de Pisa in sa liberatzione dae sos moros de su 1044.

Cun Costantine I su giuigadu aiat sighidu una polìtica in echilìbriu intre Pisa
e Gènova, in unu cuadru de autonomia. Aiat autorizadu a sos genovesos de
s'istabilire in Casteddu Genovesu e in Monteleone, e de sos luchesos Malaspina
in Bosa, a sa làcana cun su giuigadu de Arbarea

Cando Pisa aiat organizadu una ispeditzione militare pro sa conchista de sas
ìsulas Baleares, Costantine I aiat fatu partire su figiastru Saltaru chi,
torradu gloriosu, fiat poderadu dae sa potente famìllia Athen pro sighire a
Costantine in logu de Gunnare, fìgiu legìtimu de su giuighe. A sa morte de
Costantine fiat comintzada una perrica pro sa sutzessione, ma sa Corona de Logu
aiat desinniadu giuighe a Gunnare, chi fiat mandadu a Pisa dae su tutore Itocor
Cambedda.

Gunnare II a edade manna fiat torradu dae Pisa cun s'apògiu militare pisanu e
una flota de bator galeas. Sos Athen si fiant arrocados in sos territòrios
meridionales de su giuigadu chene abandonare sos propòsitos de lu dominare.
Gunnare aiat tando fatu edificare in su 1127 su casteddu de Costera, gràtzias a
chi aiat derrotadu sos Athen, sos subrabìvidos de sos cales aiat fatu fàghere a
rogos in sa crèsia de Santu Nicolau de Truddas. Gunnare II aiat cogiuadu sa
pisana Maria degli Ebràici e aiat cuntzèdidu a sos mercaderis de sa repùblica
sovventziones mannas, tales de intzullare sa desania de Gènova e de Comita III
de Arbarea. Fiat interbènnidu paba Eugèniu III chi los aiat apaghiados in antis
de nde pesare una gherra.

Gunnare aiat pigadu parte a sa segunda Crosada, impare a su piscamu de Sorres,
unos cantos nòbiles sardos e unu cavalleri templare, de chie est fentomadu su
nùmene, magister curiae Robertu Turonensis o de Tours. Diventadu amigu de santu
Bernadu dae Clairvaux (unu de sos fundadores istòricos de s'ordine tzistertzense
e sustenidore de su de sos Templares) fiat mòvidu a Montecassino sende chi su
babu si portaiat meda bene cun sos mòngios benedetinos de chie aiat fevoressidu
s'istabilida e sa fiàntzia de unos cantos monastèrios in Anglona e in su
turritanu. Torradu a atobiare Santu Bernardu un'àtera borta, fiat abarradu dae
issu aici influentzadu chi aiat detzìdidu de abandonare totu, in su 1154, e
abdicare in favore de su fìgiu Barisone, pro si fàghere mòngiu tziztertzense in
Clairvaux in ue fiat mortu, interradu e cunsideradu biadu (beatus Pius Gumurus)
de s'ordine monàsticu.

Segundu sa traditzione, sa crèsia de Nostra Sennora de Gonare in Orane fiat fata
pesare dae Gunnare II in votu pro nàrrere gràtzias a sa Madonna a pustis chi
fiat subrabìvidu a unu affundamentu disastrosu in sa costera de Orosei, torrende
dae sas crosadas.

Barisone II aiat sighidu sa polìtica filo-pisana de su babbu e aiat tentu sa
benavventuràntzia chi su frade fiat fatu giuighe de Calaris (cun nùmene de Pedru
Torchitor III), in cunseguèntzia de sa polìtica de cojas fata dae su babbu
Gunnare, chi dd'aiat fatu cogiuare cun sa fìgia de Costantine Salùsiu III de
Lacon, mortu chene eredes mascros.

Barisone II si fiat opostu a sas punnas espansionìsticas de sos giuighes de
s'Arbarea, alleados tando cun sos genovesos, aguantende a atacos militares
disvariados. Sos echilìbrios fiant mudados cando Pedru Torchitor III fiat
ispoderadu dae su giugadu de Calaris pro manu de su connadu Obertu de Massa.
Barisone II, acatende·si·nche de sos intremesos etzessivos de sos pisanos subra
is affàrios de su giuigadu, aiat mudadu sestadura chirchende abbigu in sa
famìllia genovesa de sos Dorias. Pisa no aiat agradadu sa bogada de sos
tzitadinos suos dae su giuigadu de Torres ma sa reatzione militare, ordingiada
tropu a sa lestra, no aiat tentu sutzessu a in antis a sa de Barisone.

S'ùrtimu documentu connòschidu chi nde atestat sa presèntzia a cabu de su
giuigadu (1190) est su condaghe chi pigat nùmene dae Barisone etotu o dae Santu
Lenardu de Bosove, s'ispidale chi s'agataiat in una biddighedda omònima, a
s'intrada de Tàtari. Su documentu benit a èssere unu registru de tipu
giurìdicu-amministrativu pro more de chi si podent trassare sas lìnias de
s'istòria econòmica de su Logudoro a s'agabbu de su de 13 sèculos. Barisone aiat
abdicadu in favore de su fìgiu Costantine II, chi si diat èssere agatadu a su
pòdere petzi in su 1191.

Costantine II aiat sighidu cun resinnu mannu s'òpera anti-pisana de su babbu, de
manera però de s'inimigare sa Crèsia chi, a pustis de una istrutòria summària
fata de s'archibiscamu de Pisa - mandadu dae su Paba - dd'aiat iscominigadu.
Cogiuada una femina a nùmene de Prunisinda in segundu isposòriu l'aiat mandada a
bìvere a su casteddu de Costera. Aiat dèpidu acarare su giuighe de Calaris
Gulliermu I Salùsiu IV de Lacon-Massa, naradu "terrorosu" chi,bìnchida sa
batalla, aiat conchistadu sa Costera, violentadu e imbargadu Prunisinda, chi
fiat poi morta de cadèlios in Santa Igia, capitale de su giugadu de Calaris.
Costantine II fiat mortu chene eredes in su 1198. Sa Corona de Logu aiat
elèghidu giuighe su frade Comita.

Comita aiat chircadu de impreare sa diplomatzia pro nche essire dae sa
situatzione incolliosa in ue s'agataiat su giuigadu de Torres: foras pro sos
relatos istrintos cun sos genovesos aiat fatu cogiuare su fìgiu Marianu cun
Agnesa de Lacon-Massa, fìgia de Gulliermu Salùsiu e sorre de Beneita de
Casteddu. Sos giuigados de Calaris e de Gallura fiant nointames conchistados dae
sos pisanos Viscontis, a fatu de sa coja de Lamberto Visconti cun Aleni de
Lacon.

Comita, a pustis de àere atacadu e derrotadu Lamberto Visconti in Cìvita (oe
Terranoa), fiat caladu a batos cun Pisa, sende chi fintzas sos atacos de
saraghinos subra sas costeras sardas fiant torrados a cumintzare de mala manera.
Remontat a custu perìodu sa "senda de Santu Miali" costituida dae 3.500
genovinos de prata, cuados e torrados a agatare in sos annos noranta de su de 20
sèculos suta s'altare de sa crèsia de Santu Mighele Arcànghelu, in Padru.

Marianu II aiat pasadu unu echilìbriu discretu intre Gènova, su pabadu e Pisa.
Aiat nointames chircadu de liberare sa connada Beneita, àtera fìgia de Gulliermu
I Salùsiu IV de Lacon-Massa, tenta presonera in Casteddu dae sos Viscontis.
Derrotadu in su prou aiat nointames aspetadu chi Ubaldo Visconti de Gallura
rueret in disgràtzia e chi diventaret giughe de Calaris su fìgiu de Beneita,
Gulliermu II de Massa.

Marianu II de Torres cun s'agiudu de Gulliermu II de Calaris aiat atacadu su
fradile Pedru II de Arbarea, cunsideradu alleadu de Ubaldo Visconti de Gallura
e, una borta derrotadu, Marianu II aiat protzedidu a istabilizare sas làcanas
dende sa fìgia Adelàsia in coja a Ubaldo Visconti de Gallura, chi tando teniat
treigh'annos. In su 1232 Marianu II fiat mortu e sa Corona de Logu aiat
desinniadu a li sighire su fìgiu minore Barisone III.

Barisone III, suta apòmpiu de Orzocor de Serra, non fiat mai resissidu a
guvernare a solu ca pro ite, inserradu in su casteddu de Costera, aiat dèpidu
poderare in antis sas angarias de sos funtzionàrios currumpidos dae Dorias e
Malaspinas, sos cales aiant atzitzadu abbolotos contra su giuighe pitzocheddu.
Sos abbolotos fiant aumentados in Tàtari chi pretendiat autonomia prus manna dae
sa corte giuigale. In su 1234 Orzocor aiat castigadu Tàtari decretende s'esìliu
a Gènova de sos tzitadinos prus rempellos.

Sa rebellia contra Orzocor de Serra si fiat ispainada a su giuigadu intrenu
giompende, petzi duos annos a pusti de èssere istadu desinniadu, a s'ochisura de
su giuighe pro manu de mortores chi paret esserent istados arrolados dae
funtzionàrios de su connadu Ubaldo Visconti. Ubaldo fiat difatis antziadu a su
tronu de su giuigadu de Torres, gràtzias a sa coja cun Adelàsia. Ubado e
Adelàsia aiant otentu sa beneitzionede paba Gergòriu IX a chie aiant giuradu
fidelidade, che vassallos de sa Santa Sede.

Laniadu dae sas lutas internas intre sighidores de sos Dòrias, de sos
Malaspinas, de sos Viscontis e de sa famìllia giuigale, cun sos intremesos de sa
Crèsia e de su patriarca de Pisa, fiat comintzadu unu protzessu de
iscongiuntamentu de su giuigadu de Torres, chi fiat giompadu cun sa morte chene
eredes de Ubaldo Visconti a pustis de petzi bator annos de rennu, in su 1238.

Si fiat tando iscasciada sa cursa de sos prus autorèvoles personàgios de s'època
a sa sighidura de su giuigadu de Torres. Paba Gregòriu IX aiat pentzadu de
impònnere a Adelàsia coja cun Guelfo Porcari, podestade e capitanu de su pòpulu
de Pisa.

Fidericu II, Sacru Romanu Imperadore dae su 1220 a su 1250, impare a sos Dòrias,
aiant propostu a Adelàsia sa manu de su fìgiu meda pitzocheddu de su soberanu,
Enzo de Isvèvia. In particurare fiant s'archibiscamu de Torres Opizzo, nadiu de
Gènova, Manuele, Fidericu e Pertzibadde Doria (siguros, custos ùrtimos, de
otènnere in cambiapare territòrios in Sardigna) a cunviare sa tratativa.

Adelàsia aiat seberadu Enzo, fiat luegus iscominigada dae su paba e s'isvevu
aiat retzidu dae su babbu su tìtulu effìmeru de re de Sardigna. Enzo fiat
abarradu in Sardigna pagu mancu de un'annu, bivende mescamente in Tàtari e
discoidende, segundu sa traditzione, sa reina Adelàsia. Meda prus pitzocheddu de
sa mugere, su re aiat poi abandonadu issa e s'ìsula pro sighire su babbu in sas
missiones militares e, derrotadu in su 1249 in sa batalla de Fossalta, fiat
postu in presone dae su podestade de Bologna, in ue fiat mortu in su 1272. Sa
coja cun sa giuighissa turritana fiat istada iscontzada dae su paba in su 1245.

Adelàsia fiat morta a cara de 1259 pro càusa non connota, a pustis de àere bidu
sa progressiva apropiatzione de facto de sas istitutziones giuigales dae parte
de sos Dòrias, ma aende retzidu annullamentu de s'iscomìniga e su perdonu de
paba Innotzèntzu IV.

Sa reina si fiat difatis retirada a Costera, in su casteddu de Su Burgu,
preferende·lu a su palatzu giuigale de Aldara, in ue comente chi siat, torraiat
fatu-fatu pro sas ocurrèntzias ufitziales. Non sunt abarradas documentatziones
subra sa vida de Adelàsia in su casteddu: s'ischit petzi ca in su 1255 paba
Lisandru IV aiat mandadu bator literas a sos soberanos sardos e una fiat
indiritzada a issa; e custu a cumprou ca fiat galu bia e a cumandu de su rennu.

Mighele Zanche fiat su funtzionàriu giuigale incarrigadu dae re Enzo de
apompiare su giuigadu durante s'ausèntzia sua, mancari in realidade non b'at
cunfirma de custu fatu in sos documentos, comente fintzas de su fatu ca fiat
istadu su de tres maridos de sa reina Adelàsia.

Intelligente e ispertu in sas manipulatziones, Mighele Zanche aiat tentu una
fìgia chi a seigh'annos aiat fatu cogiuare cun Branca Dòria, chi cumbidadu su
sorgu a sa tenuta in sa Nurra, l'aiat fatu ochire a istocadas in su 1275.

Zanche si fiat fatu potente e arrichidu isfrutende s'apòmpiu a su puntu chi fiat
regordadu dae Dante Alighieri in sa Divina Commèdia (XXII cantu de s'Inferru),
in ue lu rapresentat impare a Para Gomita de Gallura in sa V Bolgia (de sos
baratieres) "e a dir di Sardigna le loro lingue non si senton stanche" (e a
fentomare sa Sardigna is limbas issoro non s'intendent istracas).

A s'agabbu de sa Batalla de Meloria de su 1284, sa definitiva derrota de
PisaGlassaiat aènova te controllu sustantziale de sos territòrios turritanos.
Cun Dòrias, Malaspinas e Spinolas in su norte, e s'agiuigadu de Arbarea i
artziendesu sud, de s'antigu giuigadu de Torres fiat abarradu petzi su
territòriu comunale de Tàtari in ,ue sos tzitadinos, in su 1294, cun s'abbigu de
sos Dòrias, si fiat costituidos in Lìberu Comunu, ghiadu dae unu podestade
mandadu cada annu dae Gènova cun su còmpitu de guvernare in cunformidade a sos
istatutos tataresos.



https://sc.wikipedia.org/wiki/Giovanni_Casu

Giuanni Casu (Crabas, 1933) est unu musitzista sardu e su prus antzianu e
ispertu sonadore de canna de sa chi pigat nòmine de Iscola de Crabas.

Giuanni Casu (nodiu in totu sa Sardigna cun su paranòmine de Paui) at
incomintzadu a sonare giai a pipiu, imparende sa tècnica esecutiva e costrutiva
de su frade Daniei. Contra a su chi sutzediat in is àteras iscolas de s'ìsula
(comente, a esemprus, is de Sàrrabus e de Trexenta), in Crabas, in su tempus
coladu non s'usaiat de istudiare is launeddas cun unu maistru, duncas
s'imparaiat ascurtende e abaidende a is sonadores prus mannos in is tzilleris,
in campagna, in is festas, in is crèsias o in is prutzessiones.

A noe annos, Casu at incomintzadu a sonare in is prutzessiones de bidda. In is
annos chimbanta fiat giai famadu in totu s'ìsula e in s'èsteru, in ue fatuvatu
andaiat a sonare cun su frade Daniei. Is duos fiant narados “Duo Paui” .

In is annos 80, Casu at fundadu una iscola de launeddas, in ue at imparadu a
ischientes chi beniant de medas partes de s'ìsula e de fintzas sa penìsula
italiana. Tames de èssere musitzista, Casu est costrutore apretziadu de
launeddas.

Giuanni Casu e Luisu Lai (de Santu Idu) sunt is sonadores de canna prus mannos
chi s'agatent galu in atividade. Casu est apretziadu pro s'esecutzione
cunserbadiva e duncas respetosa de sa traditzione locale.

In su 2011, ddi est istada dedicada una monografia biogràfica e etnogràfica,
iscrita de s'etno-musicòlogu Paolo Mercurio.

In su panorama de is Iscolas de Launeddas, sa de Crabas tenet postu ispetziale.
Su repetòriu e s'istile crabarissu sunt istados istudiados giai de is annos
chimbanta de su sèculu passadu, de s'etno-musicòlogu danesu Andreas Fridolin
Weis Bentzon

Issu at tentu modu de abbìdere comente is sonadas locales fiant arcàicas. Is
launeddas chi prus sunt usadas in sa traditzione sunt: sa mediana e su punt‘e
organu.

In su tempus antigu fiat impreadu fintzas su moriscu. Atualmente no est prus
usadu, mancari galu fatu fintzas in die de oe de Giuanni Casu, ma isceti chi
dimandadu de is colletzionistas.

Is sonadas tìpicas de su repertòriu locale sunt: su pass‘e dus, su pass‘e tres,
su ballu crabarissu, sa processione (fintzas narada sa pastorella), sa missa, su
pass‘e cantai. Cust'ùrtimu est usadu a acumpangiamentu de su cantadori, chi
benit a èssere su cantadore-poeta in limba.



https://sc.wikipedia.org/wiki/Giorgio_Asproni

A bintibator annos si laureat in Deretu in Casteddu e, a pustis, leat sos votos.
In su 1843 lu nominant canònigu penitentziale de su Capìtolu de Nùgoro e leat
s'incàrrigu de dotzente de Teologia morale in su Seminàriu locale finas a su
1847. In cussu annu matessi si nche tramudat a Gènova pro cuntrastos cun su
cleru e cun s'ambiente nùgoresu contràrios a sas ideas democràticas suas. In
Gènova frecuentat esponentes de sas currentes democràticas chi li cunfirmant
s'idea sua de sa netzessidade chi sa Sardigna mantenzeret un'identidade sua
mancari in intro de s'ordinamentu natzionale. Collaborat cun Il Pensiero
Italiano dae ue s'auguraiat una collaboratzione prus istrinta intre sa Sardigna
e sa Ligùria a dannu de su Piemonte privilegiadu dae su guvernu federale.
Devenit membru de su Circolo Italiano. In Nùgoro creat un'agregatzione de custa
casta de orientamentu democràticu e republicanu. Si presentat a sas eletziones
de sa I legisladura in su 1848, resessit a si fàghere elèghere a su Parlamentu
subalpinu, ma s'èsitu est annulladu essende incumpatibile cun s'incàrrigu de
canònigu benefitziàriu. Si dimitit dae custu incàrrigu in su 1849 e si torrat a
presentare a sas eletziones de sa III legisladuras in su collègiu de Lanusei e
est elèghidu. Est istadu deputadu in sas IV, V, VII, IX, X, XI, e in sa XII
legisladuras ponende·si cun sa sinistra. Fiat aversàriu de Camillo Benso conte
de Cavour chi sighiat una polìtica liberìstica a dannu de sos interessos de
s'ìsula. Giornalista ativu meda, de ispiratzione democràtica, at iscritu in sos
periòdicos prus mannos de s'època. A issu est atribuidu s'opùsculu famadu
Proggetto di legge pel miglioramento de'Regolari dell'Isola di Sardigna, de su
1850.

In su 1859 partìzipat in manera ativa a sos motos patriòticos risorgimentales
regollende dinare e armas pro sos voluntàrios. In custu clima fundat in Torinu
sa Società dei Liberi Comizi, promovende sa creatzione de su giornale Lo
stendardo italiano.

Faghet parte de s'ispeditzione de sos Milli de Garibaldi. Sighit sos
garibaldinos a Palermu in su mese de austu de su 1860 e a pustis a Nàpule.
Inoghe, tenende raportos cun sos esponentes democràticos meridionales, cumintzat
una collaboratzione cun sos periòdicos napuletanos prus importantes, in mesu de
cussos Il popolo d'Italia devenende·nde su diretore.

In sos annos 1863-1867 tenet cuntatos medas cun su movimentu operaju,
partitzipende finas a su cungressu X de sas Sotziedades operajas in Parma. Est
su mamentu chi s'acurtziat de prus a sas ideas maginianas. In su 1865 intrat in
cuntatu finas cun Bakunin chi si fiat istabilidu in Nàpule.

In su 1869 est reconnotu comente unu de sos cuspiradores chi ant organizadu
un'insurretzione generale, minetzende su guvernu.

Sos diàrios suos, agatados dae su giornalista e istòricu Bruno Josto Anedda,
sunt publicados in Collettanea Calaritana (testos e documentos inèditos o raros
publicados dae sa Facultade de Iscièntzias Polìticas de Casteddu).



https://sc.wikipedia.org/wiki/Gibilterra

Coordinatas: 36°08′19.34″N 5°20′50.72″W﻿ / ﻿36.138706°N 5.347422°W36.138706;
-5.347422

Gibraltar (pronùntzia in inglesu [dʒɨˈbrɔːltər]; pronùntzia in ispagnolu
[xiβɾalˈtaɾ]; in italianu Gibilterra) est unu territòriu ultramarinu britànnicu
chi s'agatat in su sud de sa penìsula Ibèrica, a sa buca de su mare Mediterràneu
cun s'otzèanu Atlànticu. Sa limba uffitziale faeddada est s'inglesu ma est
connotu fintzas s'ispagnolu. Sa limba de impitu comune intre is residentes est
su Llanito (pronuntziadu [ʒaˈnito]), unu dialetu andalusu cun medas prèstidos de
s'inglesu e àteras limbas.

In passadu fiat nòdida cun nùmene de Calpe, una de is Colonnas d'Ercole. Su
nùmene atuale ddu depet a s'àrabu Tariq ibn Ziyad ( طارق بن زياد, mortu in su
720), cònnoschidu in Ispagna comente Taric el Tuerto, chie aiant cunchistadu
d'Ispagna in nùmene de s'Islam. De issu dependet Jabal Ţāriq (جبل طارق), chi in
àrabu cheret nàrrere "Monte di Tariq".

Gibraltar portat àrea de 6.0 km2 e tenet populatzione de unos 30.000 bividores.
Allàcanat in su norti cun sa povìntzia ispagnola de Cádiz, in s'Andalusia.

Sa cunchista de sa roca a s'Ispagna est acuntèssida in su 1704 de tropas
anglo-olandesas, durante sa Gherra de Sutzessione Ispagnola, a contu de su
pretendente de aràntzia de is Habsburg. Su territòriu suo fiat a coa tzèdidu sa
sa corona britànnica cun su tratadu de Utrecht de su 1713.

Sa soberania subra Gibraltar est galu chistione de perricas intre Rènniu Aunidu
e Ispagna, sende chi custa pretendet chi ddi siat torrada. Is residentes ant
però rebusadu craramente su proponimentu de èssere torrados a tzedere a
s'Ispagna in un referendum de su 1967 e un'àtera borta in su 2002.



https://sc.wikipedia.org/wiki/Gesus

Gesus de Nazaret, pro sos cristianos est su Fillu de Deus, e benit tzerriau cun
tantos ateros nomenes: est a narrere, su Nazarenu, su Messia o Cristu, su
Sarbadore, su Redentore. Propriamente su nòmene Gesus bolit nai Sarbadore.

Segundu is cristianus Gesus est bennidu in custu mundu dusmila annus fai. A su
tempus in su cale fiat imperadore Cesare Augustu, comente narat su Vangelu de
Luca. Est naschidu in Betlem, pro batire sa paghe, sarbamentu a sos òmines chi
lu fint isetende, comente si leghet in sa Bibbia. Ischimus su nòmene de sa mama,
Maria de Nazaret. Gesus at bividu in pitzinnia e gioventude in Nazaret.

Inoghe at trabagliadu faghinde su mastru de ascia e cando teniat trint'annos at
comintzadu a preigare. Si leghet in sos Vangelos chi s'incomintzu fut: "Su regnu
de Deus est vicinu, cunbertidebos e creide a su Evangelu". In sos vangelos si
leghet su chi Cristu at fatu e s'insegnamentu chi at lassadu.

S'insegnamentu sou lughede in sas parabulas o contos chi at contadu pro faghere
cumprendere medas cosas de Deus, de s'òmine, e de su destinu de s'òmine, chi
bivet subra sa terra ma est destinadu a una vida chi non acabat mai. Cristu
mutiat Deus " Su Babbu meu", e cando faeddaiat de sos òmines de Deus naraiat "
Su Babbu bostru".



https://sc.wikipedia.org/wiki/Gavinu_C%C3%B2ntene

Gavinu Còntene (Siligo, 12 de nadale 1855 – Siligo, 27 de trìulas 1915) est
istadu unu poete sardu.

Tiu Gavinu Contene (Gavino Luciano Contini) fit naschidu in Siligo su 12 'e
nadale de su 1855, in d'una domitta (chi est ancora intrea) in sa parte pius
antiga de sa idda in sa zona 'e “su Runaghe”, ed e' mortu su 27 de triulas de su
1915. Est istadu forzis su poete de gala pius mannu de Sardigna, de seguru su
pius bene cherfidu. Fidi istimadu meda dae sos collegas chi lu jamaiana: "de sos
poetas su mastru", "su zigante" e "altu monte". Sunu memorabiles sas disputas
chi haiat cun tiu Zuseppe Pirastru e tiu Antoni Cubeddu, cun Barore Testone,
Pitanu Morette, tia Maria Farina e Antonandria Cucca. Pagu prima de morrer in su
1915, ada iscrittu 22 ottavas (in ottava rima serrada) chi fini istatas
pubbricadas in Tàtari in su 1929 cun su titulu: Discursu de Gavinu Contini et sa
morte chi benit a l'avvisare essende arrivada s'ora sua. Su poete immaginat de
faeddare cun sa Morte e con Deus. In sa 18ma ottava su poete saludat sa idda sua
e si augurat de resessere, cun s'ajudu de sos santos e de sa Madonna, a si
salvare s'anima, e a sa fine Deu lu assolvet e issu lu ringraziat. A parte custu
cumponimentu e calchi littera (in rima), comente pro tottus sos poetes
cantadores che a isse, sa mazore parte de sa produzione est bistada tramandata
grazie a sos appassionados chi haian sighidu sas garas e chi si las ammentaiana.
In d'ogni casu de tiu Gavinu sun istadas pubricadas duas antologias contivizadas
dae duos silighesos, sa prima in sos annos 60 dae Antoni Carta e s'attera in su
1983 dae don Giommaria Dettori. Bisonza de tennere in contu chi sas ottavas,
tramandadas a memoria de omine, bortas meda sunu diversas una dae s'attera e a
bortas non semus mancu seguros de s'attributzione de zertas ottavas.

Silighesos ponidebos in luttu chi su caddu famadu contad molstu, a currer in
thiesi l'hana postu e colcorija manna si c'ha juttu sa sorre lu pianghed a
succùttu nende: "a frade meu chie l'ha molstu?" Naradebilu: Chie ha molstu a
GAVINU e su jamadu Pinna Serefinu!

Cagliadi Serafinu mattimannu o tue puru ti contas poeta? Si ti ponzo in
s'imbiligu un iscetta mantenese a thiesi a binu un annu; caglìàdi e bae nende
"Ite dannu! in thiesi falàda è sa saetta..." Su lampu chi ha colpidu a serefinu
fid su lampu de Contene Gavinu! Atera versione: Cagliadi Serafinu mattimannu
ello tue puru ti contas poeta? Su inu ja lu buffas chena ingannu e mancu sutta
'e pes ti che lu etta' Si ti ponzo in s'imbiligu un iscetta mantenese a Thiesi a
binu un annu; e si ti ponzo un'iscetta in renes a Thiesi un annu a binu mantenes



https://sc.wikipedia.org/wiki/Gaelicu_Irlandiesu

S'Irlandesu o Gaelicu Irlandesu (Gaeilge in Irlandesu) est una limba tzèltica,
ofitziale in sa Repubrica de Irlanda. Sa connoschentzia de custa limba si fit
perdende pro more de su domìniu de s'inglesu (chi est una limba germanica) in
s'isula.

S'Irlandesu, in pare a s'Iscotzesu e a su Gaelicu de Man, faghet parte de su
rampu Goidelicu de is limbas tzelticas, e tenet sa literadura prus antiga de
s'Europa a pustis de s'Aregu e de su Latinu.

In totu s'isula, bi sunt unas 100.000 persones petzi, chi faeddant su gaelicu
comente limba mama, e s'agatant prus de totu in cussas terras nomenadas
Gaeltachtaí. In prus de 4 miliones de bividores, 1.600.000 ischint faeddare sa
limba, su rastu podet petzi cumprendere pagas cosas o tenet petzi una
connoschentzia generale de sa limba.

S'Irlandesu est obrigatoriu in is iscolas pubricas e bi l'ant dedicadu fintzas
unu canale de telebisura, TG4.

Comente totus is limbas, fintzas s'Irlandiesu tenet dialetos populares, su de
susu (Ulaidh o Dun na Ngall) su tzentrale (Connachta) e su de josso (An
Mhumhain).



https://sc.wikipedia.org/wiki/Francu_Angioni

Francu Angioni (Tzivitabetza, 25 de austu 1933) est unu zenerale italianu de
orìzine sarda.

Cadete antigu de s'Iscola Militare Nunziatella, at frechentadu s'academia
miliare e est istadu ufissiale de s'Armada italiana, sizende su gradamentu de
zenerale de Corpus de Armada.

Intre su cabudanni de su 1.982 e su frearzu de su 1.984, in su cuadru de sa
Prima Gherra Libanesa e posteriormente a su massacru de Sabra e Shatila in
Beirutu, at ghiadu su continzente italianu (ITALCON) in tempus de sa missione
Lìbanu 2. Custa ùrtima, a su printzìpiu, fiat nàschida comente initziativa ONA,
peroe su betu postu dae s'URSS aiat annulladu s'èzida internassionale in
s'ìnteri chi su continzente fiat in navegadura chirru a su Lìbanu, pro custa
resone ITALCON si fiat mudada in protzessu de tarea in un'isfortzu mescamente
nassionale. Comente cunseghèntzia dereta, sos mèdios VCC-1 Camillino impreados
in su terrinu fiant istados, in onzi manera, colorados in arbu (identifigadura
de mèdiu ONA), peroe aiant zutu pintada sa bandera italiana.

S'interventu a Lìbanu, in tempus de su cale siat su continzente ameriganu siat
su frantzesu aiant tentu pertas graes a beru in fatu de duos atentados, fiat
istadu gràssias a Angioni unu modellu chi si nde fiant refertos finas sas
missiones italianas posterioras a logu istranzu. Sa postura de su zenerale,
difatis, fiat istada sa de impeller sos sordados suos pròpios a cunnoscher sa
curtura logale, subra de sa cale aiat repartzidu libros a totus. Custu aiat
permìtidu a sos italianos de cumprender sas resones de sas partes e si proponner
comente fortza de interponidura, prus a prestu chi comente s'ennèsimu
continzente istranzu in terra libanesa. Sas relassiones cun sa pobuladura logale
e sas diferentes partes in pelea, in prus de custu, fiant istadas fazilitadas in
manera istremenada dae su fraigamentu de un'ispidale de campu a probe de
s'abioportu de Beirutu, in ue totu sos fertos, de cale si siat banda, fiant
tratados. Unu casu de cabale de su livellu de interassione sighidu est
rapresentadu dae su contu de Mustafà Haoui su minore, tratadu in s'ispidale
italianu, ch'in fatu fiat dèvennidu sa mascota de su continzente. Posteriormente
fiat emigradu a Itàlia e atuarmente est tènnigu de laboratòriu inche s'Istitutu
Regina Elena de Roma.



https://sc.wikipedia.org/wiki/Francesco_Cesare_Casula

Francesco Cesare Casula (Livorno, 12 de cabudanni 1933) est unu istòricu
italianu.

Casula at bìvidu in Livorno fintzas a su 1949 cando, a causa de sa morte de su
babu in is bombardamentos americanos de sa tzitade, sa famìllia sua est mòvida a
Crabas.

In ie at sighidu is istudios in su liceu classicu De Castro de Aristanis.
Laureadu in Lìteras in su 1959, at luegus sighidu sa carrìera universitària e
s'est ispetzializadu in Limbas in s'Universidade de Palermo.

In su 1969 at cussighidu docentza lìbera in Paleografia e Diplamatica in
s'Universidade de Tàtari, comintzende a insingiare Istòria de sa Sardigna.

De su 1980 est istadu professore ordinàriu de Istòria Medievale in
s'Universidade de Casteddu, rolu chi at mantèntu fintzas a su 2008. In paris
tempus at tentu in Casteddu incàrrigu de diretore de s' Istitutu de is Raportos
Italo-Ibericos e de s' Istitutu de Istòria de s'Europa Mediterrànea.

Mermu de sa Deputatzione de Istòria Pàtria, at fatu parte pro deghe annos de su
Cunsigiu Diretivu de sa Sotziedade de is Istòricos Italianos e de sa Cummissione
permanente pro is Cungressos de Istòria de sa Corona de Aragona.

De su 1985 a su 1992 est istadu cunsigeri culturale de su presidente de sa
Repùblica Italiana Francesco Cossiga

De su 2001 a su 2006 est istadu cumponente de sa Segreteria Tecnica pro sa
Programatzione de sa Chirca pro su Ministèriu de s'Educatzione, de
s'Universidade e sa Chirca de Letizia Moratti.



https://sc.wikipedia.org/wiki/Favismu

S'iscàssia de glucosu-6-fosfatu disidrogenasi (incurtzadu G6pd-iscàssia) o
favismu est una cunditzione patològica ereditària ligada a su cromosoma X,
caraterizada dae iscàssia in cantidade de su glucosu-6-fosfatu disidrogenasi
(G6PD), enzima de rechèdidu in sa bia de is pentosos-fosfatos. Est su difetu
enzimàticu prus comunu in s'ispètzia umana.

S'iscàssia est isprimida massimamente in sa lìnia tzellulare eritròide - dae chi
dependet s'isvilupu de is globulos rujos - e in mesura minore in is àteras
tzellulas emàticas.

Su difetu si manifestat cun anemia emolìtica non immune chi podet acontessere in
cunseguèntzia a càusas numerosas, prus fitianamente infetziones o espositzione a
sustàntzias chìmicas o fàrmacos. Essende istrintamente ligada a su favismu -
anemia emolìtica chi podet sighire a su consumu de faas - su faeddu favismu est
fat-fatu impreadu fintzas pro inditare s'iscàssia enzimàtica etotu. Est però
un'usu impropiu,sende chi non totu is G6PD-iscassos manifestant custa reatzione
papende·nche.

S'iscàssia de G6PD est su prus comunu deficit enzimàticu in su mundu. Pertocat
unas 400 milliones de persones, massimamente de orìgine africana, mediorientale
e asiàtica meridionale, chi benint a èssere totu is zonas in ue b'at arta
intzidèntzia de malària. Sa mudatzione de su gene de su G6PD dat difatis
resistèntzia a sa maladia, in particulare cando causada dae su Plasmodium
falciparum. Custu avantàgiu est cumpartzìbile cun àteros difetos genèticos
comente talassemia e anemia drepanotzìtica.

Essende istada sa Sardigna in tempus andadu regione malàrica, in virtude fintzas
a is pagos ammisturos cun àteros pòpulos, s'iscàssia de G6PD est meda ispainada
intre is sardos, in particulare in is persones originàrias de zonas benosas de
Campidanu, siat a manu de Casteddu, siat a manu de Aristanis. Chi is perchentos
mèdios in is sardos sunt prus artos de su 15%, in custas ùrtimas àreas
mentovadas s'istimat chi agiomai unu 24% de is bividores nde siant interessados.



https://sc.wikipedia.org/wiki/Fabio_Pittorru

Fabio Pittorru (Ferrara, 23/12/1928 - Roma, 24/12/1995) est istadu unu deretore
de pellìculas, issenifigadore e iscritore italianu.

De orìzine sarda, naschet in Ferrara e, in su pustisgherra, est un'animadore
ativu a beru de sa bida curturale de sa bidda emiliana impare cun Massimo
Felisatti, Guido Fink, Florestano Vancini, Massimo Sani e Renzo Ragazzi, in ue
naschet sa “Foghilada'” inche su butighinu “Rughe Birde”, animadu dae Ervardo
Fioravanti. Ativu in su setore de su ziornalismu logale de manca, cumintzat
un'atividade de documentalista (aderetat su mediumetrazu “Omines contra a su
Pou”, chi s'òcupat de su disàriu de su 1951) chi nde caraterizat sa bogassione
tzinematrogràfiga.

S'assentat in Roma a bias de sa metade de sos annos '60 de su sègulu coladu pro
si cunsagrare a s'atividade de iscritore paris cun Felisatti (“Biolèntzia in
Roma”, dae ue at a esser bogada sa pellìcula de Mario Caiano “A totu sas
automòbiles de sa polima” e “Sa madama”, dae ue Duccio Tessari nch'at a bogare
sa pellìcula numenale in su 1975). Sa croba Felisatti-Pittorru at a devenner una
referèntzia importante pro una zenia che su grogu italianu, cussideradu de pagu
sinnìfigu pro s'imprentadoria nassionale. A faca de custas atividades esitosas,
cumintzat un'atividade intensiva de suzetista e issenifigadore siat de sas
pellìculas bogadas dae sos romanzos suos siat de àteros (“Sa biolèntzia: su de
chimbe poderes” de Vancini, “Mussolini ùrtimu atu” de Carlo Lizzani, “Sa dama
ruja ochiet sete bias” de Emilio P. Miraglia, “Cando sos òmines armaiant su
matzucu e... cun sas fèminas aiant fatu din don”, de Bruno Corbucci e, in mesu
de s'àteru, una pellìcula orizinale interpretada in su 1977 dae Carlos Monzon,
“El Macho”).

In prus de custu, traballat pro sa telebisura, aguarmente cun Felisatti,
realizende intre su 1973 e su 1975 su seriale polimencu assortadu “Inoghe
brigada mòbile”, antiscurridore de sos seriales modernos, ambientados in sas
cummessarias italianas.

In su 1974, aderetat s'ùniga pellìcula sua (“Coro meu, ispoza-ti... chi a pustis
t'apo a crarire”) cun Enzo Cerusico, Umberto D'Orsi e Valeria Fabrizi, una
cumèdia superfitziale cun bias eròtigas chi no azuat sa numenada sua de
profissionale sèriu de su tzine e de sa telebisura. Pretzisamente pro sa
pantalla minore, sighit a traballare sena pasu (“Arabella”, “Un'òmine
impradigadu”, “Sas terras de su Sagramentu”, “Su cravellu ruju”) comente
issenifigadore, mescamente de grogos.

In su 1976 est s'autore, paris cun Felisatti, de s'annoditzu de su seriale grogu
telebisencu “Albert e s'òmine nieddu”, cun Nando Gazzolo, Claudio Cinquepalmi,
Maria Grazia Grassini e Franco Graziosi, ambientadu in su de Raenna e coladu a
s'àera in tres pasias cun èsitu mannu de pùbrigu.

Aguarmente in su 1976, Pittorru e Felisatti creant sa figura de Cremonesi su
cummessàriu, chi at a esser interpretadu dae Nino Castelnuovo, pro sa
trasmissura “Chie?” cumbinada cun sa Loteria Itàlia de s'istajone '76/'77.
Cremonesi at a esser su protagonista de episòdios grogos curtos de mesa ora onzi
unu, a s'agabu de sos cales sos tres cuncurridores de su zogu ant a dever
responder a unas cantas pregontas in contu de s'identidade de su curpàbile e sos
indìtzios pro l'identifigare. Cremonesi colat a s'àera onzi duas chidas
arternende-si cun Serra su cummessàriu, creadu dae un'àtera croba manna de
groghistas italianos, Casacci e Ciambricco, e interpretadu dae Alberto Lupo.
Tantu sos grogos cun Cremonesi che sos cun Serra tenent una repartzidura firma
in onzi episòdiu. S'ùrtima pasia a su tìtulu “Notesta a sas ùndighi”, cumbinada
cun sa finale de sa Loteria Itàlia, durat 60 minutos, est iscrita paris dae sas
duas crobas de groghistas e bidet sa partetzipadura de ambos cummessàrios e
ambas repartziduras.

Addae de custu, sòdigat s'atividade sua de iscritore groghista finas sena
Felisatti (“Sa pista de sos matzones”). Belle gasi, a sa diferèntzia de s'amigu
suo fradiale e cumpanzu de traballos meda, iscriet finas biografias bariadas e
millimetradas de pessonazos istòrigos (“Torquato Tasso”, “Agrippina
imperadora”), in prus de su romanzu “Ciano, sas dies contadas”.



https://sc.wikipedia.org/wiki/Ethnologue

Ethnologue: Languages of the World est unu fozu, sìat de paperi sìat pro mediu
elettronicu, de su SIL International (connottu innàntis comente Summer Institute
of Linguistics, "Istitutu Istadiale de Limbistica"), chi est unu assotziu
cristianu chi punnat a istudiare sas limbas prus pacu connottas, mescamente pro
facher arribare su messazu de sa Bibbia a unu numeru prus mannu de leghidores in
sa limba mama issoro.

In su 1984, Ethnologue at fattu unu sistema de codificamentu a tres literas,
muttìu codiche SIL, pro cada limba chi descrivet. Custu grustu de codiches
brincat sos istandard ISO 639-1 e RFC 3066, chi bi aìat prima. In s'editzione de
battòrdichi, prubicada in su 2000, bi aìat cumpresu 7148 codiches chi non
currispondìan a s'istandard ISO 639-2. In su 2002, SIL at traballau chin
s'Organizassione Internatzionale pro sas Istandarditzassiones (ISO) pro incrùer
custos codiches in s'istandard internatzionale: Ethnologue, como, fachet imprèu
de custu istandard, muttìu ISO 639-3. S'editzione de bìndichi, prubicada in su
2005, cumprendet 7299 codiches.

Ethnologue, unu pacu comente a Wikipedia, collit informatziones dae zente chi
vivet pèri tottu su mundu. Calesisiat si podet ponner in cuntattu chin sos
redattores, mandande su chi lis bolen nàrrer pro mediu elettronicu (mail). Sas
informatziones sun annovadas petzi una borta pro cada battor annos.



https://sc.wikipedia.org/wiki/Esarcadu_de_%C3%80frica

S'Esarcadu de Àfrica o Esarcadu de Cartàgine est istadu una divisione de
s'Impèriu Bizantinu, currispondente a is antigas provìntzias de Àfrica, Numìdia,
a is ìsulas de Baleares, Còrsica, Sardigna e sa parte meridionale de s'Ispagna.
Sa capitale fiat Cartàgine.

Sa creatzione sua, comente fintzas sa de s'Esarcadu de Ravenna pro
s'amministratzione de is territòrios de s'Itàlia, punnaiat a mantènnere su
controllu subra una provìntzia detzentrada, amparende·dda dae sas pressiones chi
beniant dae foras, cuntzentrende sos pòderes tziviles e militares in sas manos
de s'esarca (che rapresentante cun pòderes prenos de s'imperadore).

Sas conchistas àrabas de is sèculos a sighire, aiat a pagu a pagu reduidu
s'istèrrida de is territòrios suos e indebilitadu is cuntatos cun su pòdere
tzentrale de s'impèriu, fatu dae chie dipendet s'ispèrdida sua. Su bòidu de
pòdere, acumpangiadu a s'ammancu de unu sustentamentu chi arribaret dae
Costantinòpoli, est probabilmente istadu sa càusa de s'organizatzione de unu
guvernu pròpiu pro sa Sardigna e de s'afatante costitutzione de is rennos
giuigales.

A pustis de sa ruta de s'Impèriu Romanu de Otzidente in su 476 p.C., sos
bizantinos fiant is solos chi di podiant opònnere a sas invasiones de is pòpulos
'"bàrbaros" e de su Rennu Sassanide. Intre su 533 e su 553, s'imperadore
Giustinianu I, chi cheriat torrare a balangiare totu is territòrios pèrdidos de
s'antigu impèriu, fiat partidu a sa conchista de s'Àfrica de su Norte, de s'
Itàlia, de sa Dalmàtzia e de su sud de s'Ispagna. S'impèriu, sende chi teniat
resursas limitadas, non fiat in cunditziones de afiantzare sa defensa de is
terras torradas a pigare, nointames is imperadores afatantes a Giustinianu
nemancu bi cheriant renuntziare.

Su perìgulu costante dae is Longobardos in Itàlia, de sos Bèrberos in Àfrica de
su Norte, de is Visigotos in Ispagna, aiat apretadu s'Impèriu Bizantinu a
detzentralizare su pòdere tzivile e militare in in territòrios, susetotus in
resone de su fatu ca is làcanas suas fiant minetzadas fintzas in s'oriente, dae
is Avaros, dae is Islavos chi fiant ocupende is Balcanos e fintzas de prus dae
is Sassanides in s'Àsia Minore, in Armènia e in Sìria. Fiat Maurìtziu I
(582-602) a creare sos esarcados de Esarcadu de Ravenna e de Cartàgine.

Cartàgine fiat torrada capitale de sa provìntzia romana de Àfrica a fatu de sa
vitòria de Belisàriu subra Gelimeru, ùrtimu re de is Vàndalos. Cartàgine, fiat
cunsiderada sa "Roma de Àfrica" disponiat de unu portu in cunditziones bonas e
faghiat cabu a is provìntzias de Bizatzena, Mauretània Tzesarea, Mauretània
Tingitana, Numìdia, Tripolitània e Sardigna. Fatu-fatu fintzas su sud de
s'Ispagna e is ìsulas Baleares nde faghiant parte.

Su pòdere tzivile e militare fiat partzidu intre su prefetu de su pretòriu e su
magister militum de sa provìntzia. Maurìtziu I aiat postu impare custos pòdere
cando, ses annos a pustis de su de Itàlia, aiat creadu su de Àfrica.

Su primu esarca, Gennadios (591-598) fiat bessidu vitoriosu contra sos moros,
permitende su mantenimentu de deghinas de annos paghiosos. In paris tempus
Maurìtziu I fiat negotziende una paghe favorèvole cun sos Persianos, a coa aiat
dèpidu acarare sos Avaros e sos Islavos. Mancari s'Impèriu Bizantinu fiant rutu
in iscontzu mannu e in s'anarchia suta s'imperadore Focas, sa situatzione de
s'Àfrica sighiat a si tènnere istàbile. Eràcliu su Betzu, probabilmente
sighidore de Gennadios nùmenadu dae Maurìtziu I, fiat resissidu a poderare is
tribùs bèrberas, gràtzias fintzas a su fatu ca unas cantas de custas tribùs ddi
fiant alleadas.

Cando Eràcliu su Betzu e su fìgiu si fiant rivoltados in su 610 contra Focas,
sos bèrberos aiant furnidu a prus parte de sa flota impare a chi Eràcliu si fiat
dirigidu a manu de Costantinòpoli, in paris tempus chi s'embargo de su trigu
emanadu dae issu etotu fiat giai ponende Focas in dificultade. Su progetu de
Eràcliu fiat de fàghere de Cartàgine sa noa capitale de s'Impèriu Bizantinu,
cosa chi nde incraret fintzas sa potèntzia chi podiat tènnere a su tempus.
Costanitòpoli fiat però subrabìvida a s'assìtiu de Eràcliu e aiat fintzas
derrotadu is Persianos definitivamente in su 627.

Sas primas ispeditziones islàmicas fiant comintzadas assortende dae Egitu, suta
ghia de Amr Ibn al-As e de su nebode Uqba Ibn Nafi al Fihri. Iscannughende sa
debilesa romana, aiant conchistadu Barqa, in Tzirenàica e luegus a pustis aiant
tocadu a Tripolitània, in ue fiant intzapados in una tzerta resistèntzia. In
paris tempus, a càusa de sas perricas ligadas a cuntierras teològicas subra su
monotelìsmu e su monoenergismu, s'esarcadu deretu dae s'esarca Gregòri si fiat
istesiadu dae s'impèriu in una rebellia aberta. Cartàgine fiat prenende·si de
rifugiados chi aproiliant dae Egitu (mescamente melchitas), Palestina, Sìria,
agrabiende sas tensiones religiosas e is allarmes subra s'imbeniente mineza
àraba. Gregori aiat tando riunidu is alleados suos e aiat inghitzadu unu
cunfrontu deretu cun sos musulmanos. Fiat derrotadu in sa Batalla de Sufetula,
chi fiat impertantu istada fata capitale noa de s'esarcadu (essende custa posta
in logu prus a tesu dae mare e duncas prus amparadu dae is bardanas inimigas dae
mare).

S'esarcadu fiat duncas torradu a s'alliniare a s'impèriu a pustis de sa ochisura
de Gregòri in batalla, e Cartàgine torrada capitale. S'esarcadu si cunvertiat a
istadu semi-clientelare, chi suta su guvernu de s'esarca nou Gennadios II
pagaiat tributos a sos àrabos in s'intentu de ddos mantènnere a tretu. In
realidade is impostas artas aiant tentu cunseguèntzia de discuntentare sa
populatzione e sa resone printzipale pro chi s'esarcadu aiat passadu unu perìodu
de relativa paghe, fiat ca intre is àrabos, bi aiant una perrica subra sa
sutzessione a su califfadu. Sa conchista fiat torrada a comintzare cun Muʿawiya
I in su 661.

Su controllu bizantinu fiat limitadu tando a una cantas fortilesas difèndidas
male e is àrabos, aiat profitadu de custu fatu incarende a Tzirenàica, in ue
aiant agatadu pagu resistèntzias. S'esarcadu fiat però bessidu vitoriosu in sa
Batalla de Biskra de su 682, in ue gràtzias a is alleados amazigh (ghiados dae
su re Kaisula ait Lamazm) aiat rebusadu sas tropas de Uqba ibn Nafi. Is
musulmanos si fiat duncas dèpidos retirare in Egitu lassende a s'esarcadu una
àtera deghina de annos de paghe.

In su 698 su cumandante musulmanu Hassan Ibn al Numan aiat postu in assìtiu
Cartàgine cun unu esèrtzitu de 40.000 òmines. S'imperadore Leòntziu aiat mandadu
sa flota bizantina suta cumandu de Tiberiu III. Custa fiat resessida a otènnere
unos cantos sutzessos, ma si fiat poi dèpida retirare a manu de Creta aspetende
s'arribbu de rinfortzos, dende duncas a sos àrabos su tempus de conchistare
Cartàgine cun sa flota issoro. Sa tzitade fiat evacuada, poi iscagiada e dae
tando a in antis diat àere pèrdidu de importu, a lùcuru de sa burgada chi
dd'istaiat pagu a tesu de Tùnisi. In custos ùrtimos tentativos de acarare
s'avantzada àraba aiat pigadu parte fintzas is visigotos, mandados dae su re
issoro timirosu chi s'ispainadura àraba pòderet minetzare fintzas su rennu suo
in Ispagna.

Sa pèrdida de su continente africanu fiat istadu unu corpu meda grae pro
s'Impèriu Bizantinu e su cuntrollu de su Mediterràneu otzidentale, susetotus ca
pro ite Cartàgine, sende chi s'Egitu fiat giai istadu conchistadu dae is àrabos,
fiat abarrada fonte printzipale de manodòpera e de trigu pro Costantinòpoli.

Subra su territòriu de s'esarcadu fiat duncas atuada un'arabizatzione e
islamizazione radicale, favorèssida dae s'orìgine semìtica de sas populatziones
chi biviant in sa regione e portada a in antis peri isciarrocamentos de crèsias
e sa tramudàntzia in moscheas. Custu cumbènnidu aiat tentu s'efetu - chi oe galu
s'agatat - de ischirriare s'àrea mediterrànea in duos cantones, norte e sud,
culturalmente meda diferentes.

Cun sa conchista de Cartàgine is àrabos podiant cumandare subra totu s'àrea
otzidentale de su Mediterràneu, serbende·si de sos portos tunisinos che bases
pro fàghere ispeditziones e bardanas a manu de Baleares, de Còrsica, Sardigna,
Sitzìlia. Treighi annos a pustis fiant tocados a 'Ispagna pro dda invàdere.

Is acontèssidas istòricas pertocantes sa Sardigna dae custu perìodu fintzas a
cara de s'annu 1000 sunt connotas pagu meda. Politicamente fiat galu parte de
s'impèriu Bizantinu, ma is cuntatos cun Costantinòpoli si diant èssere fatos
semper prus dèbiles, lassende·dda in una cunditzione de semi-abandonu, acarende
a sola is atacos de is àrabos. Custa situatzione diat àere favorèssidu sa
costitutzione de is rennos giuigales.



https://sc.wikipedia.org/wiki/Enrico_Mattei

Enrico Mattei (Acqualagna, 29 de abrile 1906 – Bascapè, 27 de santuaine 1962)
est istadu un imprendidore e dirigente pubblicu italianu.

Daboi de sa segunda gherra mundiale fit istadu ingarrigadu dae su guvernu de
immantellare s'Agip, fundada in su 1926 dae su regime fascista. Mattei, cunvintu
chi pro poder aere una industria forte in Italia fit nezessariu mannu de àere
diponibilidade de energia autoprodotta, invece de sighire su mandadu de su
guvernu, non solu de la liquidare ma aiat fattu de s'Agip sa soziedade subra sa
cale aiat fundadu in su 1953 s'ENI (Ente Nazionale Idrocarburi). Mattei aiat
finas dadu un ispinta forte a sas perforaziones pro agatare petroliu in sa
Pianura Padana, in pius aiat realizzadu una rete de gasdottos pro sa produtzione
de energia dae su metano.

In campu internatzionale, comente e presidente de s'ENI, fit resessìdu a
ottenne' divescias cunzessiones petroliferas in su Medio Oriente, finas ca issu
aiat introdottu su prinzipiu chi sos paeses proprietarios de sos puttos devian
rezire su 75% de sos profittos pro s'estrazione de su petroliu, e un'importante
accordu cummerciale cun s'Unione Sovietica.

Comente partigianu aiat cumbattidu contra a su fascismu e fit vicinu a sa
sinistra democristiana, edd'est istadu parlamentare dae su 1948 a su 1953.



https://sc.wikipedia.org/wiki/Emanuele_Severino

S'est laureadu in s'Universidade de Pavia in su 1950, cun d'una tesi subra de
Heidegger e sa metafisica sutta sa supervisione de Gustavo Bontadini. Dae su
1954 a su 1970 at insegnadu filosofia in s'Università Cattolica del Sacro Cuore
de Milano. Sos libros publicados in cussos annos cumbinant pagu cun sa dotrina
ufitziale de sa Cheja, e pesant dibatitos a s'internu de sa Universidade
Catolica. In su 1970 sa Congregazione per la dottrina della fede (s'ex
Sant'Uffizio) de sa Cheja proclamat ufitzialmente s'insanabile opositzione de su
pensamentu de Severino cun su Cristianesimu. Su filosofo, lassada sa
Universidade Catolica, est giamadu dae s'Universidade "Ca' Foscari" de Venezia
inue est istadu de sos fundadores de sa facultade de Lettere e Filosofia e inue
ant poi insinzadu meda de sos allievos suos (Umberto Galimberti, Luigi Ruggiu,
Gian Ruggero Manzoni, ecc.). Dae su 1970 a su 2001 est istadu professore
ordinariu de filosofia teoretica, at dirigidu s'Istituto di filosofia fintzas a
su 1989.



https://sc.wikipedia.org/wiki/Eliseo_Spiga

Naschet in Aosta su 14 de Lampadas 1930, dae babbu e mama disterrados dae sa
Sardigna pro rejones vagamente politicas. Luego torradu a Sardigna bivet
mascamente tra Casteddu, ue finit sos istudios, Quartu e Quartucciu. Dae minore
est signadu dae sas tragicas esperientzias chi bivet, comente sa gherra e totu
su famine, s'assustu e sas maladias chi si giughet in fatu, sa bida tribolada de
una famiglia de massajos e oberajos. Est in su clima culturale de su dopoguerra
chi cumintzat a intender su carignu de cussu bentu de bideas e cumbinchimentos
chi ant a dominare sos annos benidores; s'atopu e sa connoschentzia cun Emilio
Lussu, iscritore famadu e gherradore sardista e antifascista, est unu eventu
garrigu de cunseguentzias pro totus sos isseberos chi Eliseo at a faghere in
bida. Detzidit, infatis, de si dare a sa politica, in s'ala de manca de
s'ischieramentu, e in pagu tempus diventat protagonista: a primu in su PCI, a de
poi in su PSd'Az. Est unu de sos fundadores de su tzirculu Città - Campagna, de
sos periodicos Nazione Sarda e Tempus de Sardigna, su primu chi apat pessadu a
unu sindacadu etnicista, su chi dae poi esseret diventadu sa CSS. A s'impinnu
politicu s'accumpanzat unu istudiu sighidu a subra de sas chistiones
fundamentales de sa cultura sarda, su sardismu, s'autonomismu e pro una torrada
a nou economica e sotziale isulana. In su 1968, cando Eliseo fiat oramai a tesu
dae su PCI e dae tota sa manca istitutzionale, bessit unu liberu tituladu
Sardegna, rivolta contro la colonizzazione, chi Eliseo firmat cun su "numenalzu"
Giuliano Cabitza, in ue bessint a pizu sas bideas suas de unu autoguvernu
comunidariu sardu comente s'unica prospetiva pro s'isula. Dispaciados sa
tzitade, sos partidos, su comunismu, s'Istadu, Eliseo torrat a una bisione de sa
Sardigna comente no si nde bidiant dae tempus e chi at a mantenner fintzas a
s'ultima die de bida. In su 1998 benit imprentadu Capezzoli di Pietra, Zonzo
Editore. Sa matessi domo imprentadora pubricat unu ateru liberu, chi Eliseo
iscriet paris cun s'iscritore e poeta Francesco Masala e su filosofu Placido
Cherchi, tituladu Manifesto della gioventù eretica e del comunitarismo, chi
proat a ammustrare una ligadura intro sa cultura sarda nuragica e sa de oe,
interpretende totu in "giae comunidarista". A sa fine de su 2006 sa domo
imprentadora CUEC faghet bessire s'ultimu liberu de Spiga, tituladu La sardità
come utopia. Note di un cospiratore, in ue s'autore contat sas esperientzias
suas de bida e de politica e, mascamente, proat a inzitare sa umanidade comente
unicu remediu pro sos populos de Sardigna e de su mundu intreu minetados dae sa
modernidade e dae filosofias comente su positivismu ei su liberalismu. Eliseo
Spiga si ch'est mortu in Castedddu Gioia, su 19 de Sant'Andria, 2009.



https://sc.wikipedia.org/wiki/Echo_%26_the_Bunnymen

Is Echo & the Bunnymen sunt una band post-punk nàscia in su 1978 a Liverpool. In
su Cumentzu sa band fiat cumposta dae Ian McCulloch, Will Sergeant e Les
Pattinson. Sa fama benit cun traballus cummenti Heaven Up Here e Ocean Rain; in
custu ùrtimu traballu ddoi est su cantu The Killing Moon. Su majore sucessu de
sa band.

Su cantori Ian McCulloch fadiat parte de sa band Crucial Three, impari a Pete
Wylie (prus innantis in sa band Wah!) e Julian Cope. McCulloch a pustis ponnit
impari a su ghitarrista Will Seargent e su bassista Les Pattinson is Echo And
The Bunnymen, e su primu traballu fiat Crocodiles (1980). Su baterista Pete De
Freitas si acciungit a sa band candu is àteros fiant traballendi a s'album de
cumentzu.

Su primu album tenit unu bonu successu, ma est scetti cun su segundu Heaven Up
Here (1981) chi sa band tenit una majore fama. In su 1983 bessit Porcupine, cae
donat a sa band unu successu ancora majore e arribat segundu in sa classificas
inglesas e de is Istados Unidos de America. S'album Porcupine fiat su prèxiu de
su pùbricu gràtzias puru a is singulos The Back Of Love e The Cutter. A pustis
de un' annu sa band pubricat Ocean Rain, cae tenit singulos cumenti Never Stop,
Seven Seas, e Killing Moon, su majore sucessu de sa band. In su 1985 Bessit sa
raccolta Songs To Learn And Sing. In su internu de sa band incumentzat a ddoi
essi una aria grai po curpa de is certus cae is musicantes teniant impari. A
pustis, in su 1987 bessit un àteru traballu, su omònimu Echo & The Bunnymen,
fatu impari a su baterista Haircut 100, ma torrau a registrai candu Pete De
Freitas torrat in sa band. In su 1988 McCulloch lassat sa band e su batterista
Pete De Freitas morit in d'unu incidenti in s'arruga cun sa moto cosa sua. Su
gruppu si torrat a formai cun Will Seargent e Les Pattison, su cantori Noel
Burke, su baterista Damon Reece e su tastierista Jacke Brockman, giai in sa band
in diferentis cuntzertus. Su nou trabballu, Reverberation, bessiu in su 1989
fiat stètiu unu grandu flop e sa band decidit de si scallai. Ian McCulloch in su
matessi tempus tenit unu bonu successu cun is album solistas Candleland (1989) e
Mysterio (1992)

In su 1994 McCulloch e Sergent torrant a traballai impari asutta de su nomi
Electrafixion e a pustis de tres annos si torrat a ponni impari su trio de is
cummentzus cun su bassista Les Pattinson. Is Echo And The Bunnymen torrant aici
impari e cun s'album Evergreen (1997) torrant a tenni unu successu mundialli.
Prima de traballai a s'album What Are You Going To Do With Your Life? (1999),
Pattinson bessit dae sa band po tenni cura de sa sa mammai. Chenze de issu
McCulloch e Sergeant sighint impari e faint bessiri is traballus Flowers (2001)
e Siberia (2005). Como sa band traballa po is cuntzertos impari a su baterista
Simon Finley, su bassista Stephen Brennan, su ghitarrista Gordy Groudie e su
tastierista Paul Flemming.



https://sc.wikipedia.org/wiki/Dul%C3%A9_Hill

Karim Dulé Hill (East Brunswick, New Jersey, 3 de mau de su 1975) est unu attori
stadunitensi, connottu prus che atru po is rolus de Charlie Young in sa serie
televisiva West Wing e de Burton Guster in Psych.

Est nasciu in East Brunswick de parentis Giamaicanus. Sa mamma Jennifer est una
consulenti educativa e su babbu Bert Hill, unu investment banker. Tenit peri unu
carrali nomenau Bert. Hill est cresciu in Sayreville, New Jersey. At studiau tip
tap de piticu, e s'est esibiu in su musical The Tap Dance Kid in Broadway, a
pustis at recitau sa parti peri in su tour nazionali de su spettaculu. S'est
diplomau a sa Sayreville War Memorial High School in su 1993. At cumenciau a
studiai a sa Seton Hall University e in su mentris studiada de attori a su
William Esper Studio. Hill fut ancora sighendu su cursu de finanza aziendali de
sa Seton Hall candu at accettau unu rolu in sa Serie televisiva CityKids. In
dduna pubblicidadi trasmittia in sa USA Network Hill at professau una visioni
cristiana. Est cojau cun s'attrici Nicole Lyn de su 10 de su mesi de argiolas de
su 2004, si funt separaus in su 2012 poita anca tenìant differentzias ca no si
podìat asseliai.

In su 1993, mentris frequentada s'urtimu annu de su liceu, dd'est istetiu
offèrtu su primu rolu de attori in Sugar Hill. Candu frequentada sa Seton Hall
est istetiu sceberau comenti protagonista in Bring in 'da Noise, Bring in 'da
Funk in Broadway. In su 1999 est istetiu sceberau po su rolu de Charlie Young,
s'axudu personali de su Presidenti (interpretau de Martin Sheen), in West Wing -
Totus is ominis de su Presidenti. In su mentris de sa sesta stasoni de sa serie
Charlie acabat axudu speciali de su Capu de Stadu Maggiori. Hill at interpretau
sul rolu de Charlie po ses stasonis primu de sceberai de lassai su spettaculu a
s'incumenciu de sa settima stasoni (cabubanni de su 2005) po interpretai su rolu
de co-protagonista in su pilota de sa serie televisiva Psych po sa USA Network,
ca est partìa su 7 de su mesi de argiolas de su 2006. Comenti si siat, candu est
istetiu annunciau ca sa serie West Wing s'iat a essi concludia in su mau de su
2006, Hill est torrau po pigai parti a s'urtima puntada de su spettaculu. At
partecipauo a su film Kiss Me (film) de su 1999 cun Freddie Prinze, Jr. e
Rachael Leigh Cook (cun issa e totu est torrau a recitai in Psych). At tentu su
rolu de Owen, unu dottori de Los Angeles in sa miniserie 10.5, de Sam in su film
Disney Holes - Stampus in su desertu (su film est istetiu nomenau de issu e totu
in s'episodiu Il dinosauro assassino de Psych) e de Ken Weatherly in The
Guardian.



https://sc.wikipedia.org/wiki/Desastru_de_Seveso

Cun su tèrmine desastru de Seveso, si faghet referèntzia a s'intzidente
acontèssidu su 10 de triulas de 1976 in s'impresa ICMESA de Meda, chi aiat
provocadu s'essida de una nue de diossina de su tipu TCDD, una de sas
sustàntzias tòssigas prus perigulosas. Sa nue tòssiga aiat leadu in petus
un'arzola basta de terrinu in sas comunas probianas de sa Brianza bassa, in
particulare Seveso.

A ora de sas 12:37 de su sàbadu 10 de triulas de 1976, in su produidorzu de sa
sotziedade ICMESA postu in su territòriu comunale de Meda, in sa làcana cun su
de Seveso, su sistema de cuntrollu de unu reaghidore chìmigu destinadu a sa
produidura de tricrorofenolu, un'integradore de diferentes diservadores, si fiat
iscontzadu e sa temperadura nche fiat artiada addae de sos lìmites prebidos. Sa
causa prus importante, cun probabilidade, fiat istada s'arressada boluntària de
sa mecanizadura sena chi èsseret assionadu s'infritamentu de sa massa, duncas
sena cuntrastare s'esotermitzidade de sa reassione, agravadu dae su fatu ch'in
su protzessu de produidura s'atzidifigadura de su produtu èsseret realizada a
pustis de sa distilladura, e no in antis.

Sa TCDD nche fiat essida a s'àera in cantidade no definida e fiat istada
trasportada chirru a suddu dae su bentu, ch'in cussu mamentu sulaiat fortemente.
Pro cunseghèntzia, si fiat formada una nue tòssiga, chi aiat còrfidu sas comunas
de Meda, Seveso, Cesano Maderno e Desio. Sa comuna còrfida in medida prus manna
fiat istada Seveso, sende chi s'agataiat deretu a su suddu de sa fàbriga.

Sos primos marcos avertidores fiant istados su fragu agritinu e sas inframaduras
in sos ogros. Non bi fiant istados mortos, peroe unas 240 pessones fiant istadas
còrfidas dae sa croracne, una dermatosis provocada dae s'isponidura a su croru e
a sos derivados suos, chi causat lesiadas e tzistas sebàtzigas. Pro su chi
pertocat sos efetos a subra de sa salude zenerale, issos sunt ozetu de istùdios
galu oe. Sos bezetales leados in petus dae sa nue si fiant sicados e fiant
mortos pro neghe de su podere diservadore artu de sa diossina, cando chi mizas
de animales contaminados fiant dèvidos esser postos a dormire. Belle gasi, sa
pobuladura de sas comunas còrfidas fiat istada informada de sa gravedade de
s'eventu petzi 8 dies a pustis de s'essida de sa nue.



https://sc.wikipedia.org/wiki/Degollu_de_Itri

Cun istragu de Itri s'inditat un'acuntèssida de crònaca sutzèdida intre su 12 e
su 13 de trìulas 1911 in Itri, bidda de su Làtziu meridionale (ma tando galu in
provìntzia de Caserta, duncas parte de sa Campània), chi at tentu a
cusseguèntzia sa morte de una deghina de operajos sardos, s'ingollidura de unos
60 e s'arrestu de medas àteros cun imputu de èssere brigosos.

Su 1911 fiat su de chimbanta anniversàrios de s'aunimentu de s'Itàlia. Mancari a
su tempus prevaleret una retòrica subra sa natzione torrada afines a s'aunire in
unu istadu solu de s'arruta de su rennu de is Ostrogotos (493-553 p.C.), is
gentes chi nde biviant su territòriu, fiant s'una cun s'àtera meda istesiadas
abbaidende·ddas de bisura culturale, istòrica e linguìstica. Su sentidu
natzionale si podet nàrrere chi galu no esistiat e is pòderes polìticos fiant
intames tentos mescamente de una classe dirigente de orìgine setentrionale.

A custu s'azunghiat fintzas su fatu chi is cuss'època is teorias frenològicas
subra s'antropologia criminale fiant medas allegadas intre is intellètuales e in
is ambientes iscentìficos, e a custu propòsitu s'agataiant medas istùdios subra
is grupos de is zonas diferentes de s'istadu, ma in particulare de su meridione
e de is duas ìsulas majores, in ue de su restu fiant ativas rebellias contra
s'istadu nou.

Joseph De Maistre, responsabile de sa cantzelleria sabàuda, a esempru de is
sardos aiat iscritu:

«Sunt prus primitivos de is primitivos ca pro ite su primitivu non connoschet sa
lughe, su sardu dda tirriat... Ratza ingurdosa a totu is sentidos, a totu is
allicos e a totu is talentos chi onorant s'umanidade»

Sa Sardigna fiat tando sa regione prus pobera e discoidada de Itàlia, in agràbiu
fintzas prus incresciosu chi no is àteras, dada siat de s'istesiamentu fìsicu,
siat de un'àteru chi dependiat de is particulares caraterìsticas culturales e no
a ùrtimas linguìsticas, chi a s'esamine impressidu e subranu de is istràngios
ddos depiat fàghere pàrrere arestes e de pagu contu.

In paris tempus chi in is àteras regiones s'economia fiat unu pagu pesende si,
s'isvilupu de sa Sardigna abarraiat firmu chi no torraiat a coa e
s'analfabetismu, chi imbatiat a peschentos de su 90%, fiat su prus artu intre de
totus is regiones. S'ùnica indùstria, sa minerària, s'agataiat in manu a meres
de foras e is sardos chi bi traballaiant fiant isfrutados e male pagados.

Pro sa fraigadura de sa lìnia ferroviària Napoli-Roma, is Règias Ferrovias e
àteras aziendas chi teniant traballos in apaltu aiant assùmidu unos 600 operajos
betidos de s'ìsula. Custos fiant minadores chi apròliant de totu is partes de
Sardigna e chi traballaiant in is minas de su Sulcis, cun edade intre is 19 e 24
annos.

Unos 400 operajos fiant acussorgiados in Itri, is àteros in una àterabidda pagu
a tesu. A primìtziu is relatos intre sardos e populatzione locale fiant istados
bonos, ma aiant acuitadu a si guastare: in pagu tempus is sardos si fiant
agatados acarende problemas comente ispricuaduras subra is acasàgios e su
mandiare, chi acumpangiados a pregiudìtzios dèpidos a is creèntzias comunes
subra de issos e a is barrieras linguisticas e culturales ddos aiant inimigados.
A ùrtimas fiant arribadas is pretesas de sa camorra de retzire unu perchentu de
sa pagamenta issoro, pregunta chi totu sos operajos aiant refudadu
categoricamente.

Sa camorra, chi giai fiat bene irradighinada in ie, aiat duncas fatu a modu de
atzitzare is bividores de sa bidda contra de issos, isparghende boghes subra su
fatu chi fiant bènnidos in ie pro ddis furare su traballu. Pro ddos istòrchere
ddis naraiant tando sardegnoli, comente a sa ratza de molente.

Sa nova arribat a sa crònaca natzionale su 15 de trìulas chi, fidende sa
versione de is autoridades de Itri, ghetat totu is curpas subra a is sardos,
imputados de èssere de “ànimu rebessu”. S'imprenta sarda nd'at a chistionare
isceti sa die a pustis.

Ant a sighire ispricullitos pro abberguare is reales ispoddios de is fatos.
Trigadinu s'incuru de is parlamentares sardos de su tempus, chi a primìtziu no
aiant pigadu posidura peruna.



https://sc.wikipedia.org/wiki/David_Suzuki

David Takayoshi Suzuki (Vancouver, British Columbia - Canada su 24 de martu de
su 1936) est unu divulgadore iscentificu e attivista ambientalista. Ja dae sa
meidade de sos annos 70, Suzuki fit connottu pro sas series televisivas, sa
trasmissiones radiofonicas e sos liberos subra sa natura e s'ambiente. Su
programma sou pius famosu fit trasmittidu dae sa CBC Television (una rete
televisiva canadesa) intitoladu, comente s'obera de Lucrezio, The Nature of
Things (sa natura de sas cosas - De rerum natura), programma chi est istadu
trasmittidu in pius de 40 natziones. David est finas connottu pro aer sempre
denuntziadu sa paga attenzione a s'ambiente dae parte de sos varios guvernos.

Attivista dae sempre pro frimmare su cambiu climaticu de su pianeta, in su 1990
Suzuki est istadu fra sos fundadores de sa David Suzuki Foundation, pro chircare
"de acciapare modos de fagher a tales chi sa soziedade potat vivere in armonia
cun su mundu naturale chi nos allattada" Sas prioridades de sa Fundazione sunu:
oceanos e sa pisca sustenibile, cambios climaticos e energia pulida,
sustenibilidade. Dae su 1982 a su 1987 Suzuki est istadu direttore de sa
Canadian Civil Liberties Association (Associatzione Canadesa pro sos Dirittos
Tziviles).



https://sc.wikipedia.org/wiki/Cuffraria

Una cuffraria est unu assòtziu de fideles laicos, de fide cattòliga, chi si
ponent umpare po faghere oberas de caridade e de servitziu po motivos
religiosos. Sas cuffrarias funi meda numerosas in su seculu XIII. E funi a
s'origine de atividades cristianas caritativas po sos poberos, orfanos,
malaidos, presoneris, e po interrare sos mortos. S'origine est pius antiga ca s
'in de faeddada in dispozitziones dadas dae Carlo Magno. Boltas madas faghiana
riferimentu a una creja, fata fraigare dae sos cuffrades, o ligados a issa. Oe
puru esistint cuffrarias antigas comente sa Cuffraria de sa Misericordia
naschida a Firenze, in su Mediovo, po assistentzia a sos malaidos e po sa
sepultura de sos mortos. Oe però ana “aggiornadu” s'atividade issoro: cun sas
“ambulantzas”, continuana unu servitziu po malaidos e poberos. Ateras cuffrarias
ana cunservadu su caratere religiosu, e faghene unu servitziu in occasione de
festas e de tzelebratziones religiosas ( sas processiones de sa chida santa, e
sunu ativos in sa Sagra Rappresentatzione de S'Iscravamentu; sa processione de
su Corpus Domini, o ligadas a su Santu Patronu de sa cuffraria). Esistint puru
cuffrarias de feminas.



https://sc.wikipedia.org/wiki/Cresia_de_Sant%27Uanni_de_Sinnis

Coordinatas: 39°52′56.14″N 8°26′19.09″E﻿ / ﻿39.882261°N 8.438637°E39.882261;
8.438637

Sa cresia de Sant'Uanni de Sinnis est unu fabbricu religiosu chi istat in su
burgu omònimu de sa penisula de Sinnis, apendìtziu de su comunu de Crabas, in sa
provìntzia de Aristanis.

S'agatat in s'istrada chi in epoca romana acapiaiat sa bidda de Tharros a sa de
Cornus, chi dd'istaiat pagu a tesu, in su Montiferru.

Tenet pranta retangulare e àbside chi andat a s'esternu e castiat a Est. Est
fata cun brocos de arenària chi sunt istados pigados de is muros de sa bidda
Tharros, chi ddi istat a curtzu e chi in s'Edade de Mesu fiat giai istada
abandonada pro ite non segura de is lòmpidas chi arribaiant de su mare.

Sa lughe intrat de una bentana otagonale chi s'agatat de ananti e de duas
bìforas in s'àbside chi ammentuant modellos de àteras de sa Lombardia o de
Ravenna.

De siguru, in antis de is traballos de su sèculu IX sa cresia teniat istrutura a
pranta tzentrale bizantina, cun bator bratzos de paris longària e unu tzimbòriu,
comente sa basìlica de Santu Sadurru in Casteddu, chi est de su matessi perìodu.



https://sc.wikipedia.org/wiki/Crannatza_de_Aristanis

Sa Crannatza de Aristanis est unu binu biancu DOC chi podet èssere produidu in
sa provìntzia de Aristanis.

Sas biddas nodias pro èssere produtoras de crannatza de calidade prus fine sunt
Boàtiri, Arriora e Tzeddiani, ma fintzas Santeru, Sabarussa, Crabas e Nurachi
tenent lumenada bona meda. Àteras biddas chi dda produint sunt Simajori,
Simaghis, Tramatza e Tzrofolliu e craramente Aristanis (mescamente in territòriu
de is apendìtzios de Nuraghinieddu, Màssama, Donigalla Fenugheddu e Sibì), ma si
nde podent agatare cultivos fintzas in Milis, Narabuia, Ollastra, Prammas e
Santa Justa.

In època giuigale, pro chèrrere de Lionora de Arborea fiat postu òbligu de
prantare bide in totu sas terras rodias, cun leges sèberas de tutela.

In s'acabu de su de 19 sèculos, sos fundos de bide pro crannatza, comente sos de
bide fiant ochidos de unu babbautzu parassita, sa fillòssera, a ant pòdidu
èssere sanados petzi cun s'infertura in fundos de bide americanos.

A pustis de sa II gherra mundiale sa produtzione at torradu a crèschere e sos
produtores si sunt aunidos e ant otentu tzertificatzione de orìgine controllada.



https://sc.wikipedia.org/wiki/Corona_de_Logu

Sa Corona de Logu fit, cando bi aìat sos Judicados sardos, sa corte de justìssia
de su Rennu e su Cunsizu de sos "magiorendes" (omines sapios postos a
rappresentare sas curadorias) e piscamos, chi eleghìat a su Jùdiche e li dabat
potestade summa, mantenende peròe su potere de ratificare sos attos e accordos
chi pertoccaban su rennu intregu, chi si li nabat "su Logu" (paragula chi benit
dae su latinu anticu stlocus e a pustis mudau in locus, de radìchina
indo-europea *stel- chi istat pro "pònner"). S'organu mantenìat su trettu e fit
su depositarju de soberanìa.

Comente organu politicu sa Corona de Logu depìat elegher a su Judiche e
cuntrollare su chi fachìat. In su "collectu" (commo "collettu") si atobiàban in
Capu de Locu unu rappresentante de cada curadoria, sos piscamos, duos
rappresentantes de su Capu de Locu chi los eleghìan jurados, e duncas su Judex
sive rex fit incoronau chind unu sistema elettivu-ereditariu sichinde lìnia
masculina e, in alternativa, cussa feminina.

Su Judiche tenìat lezittimidade a gubernare in supra de unu accordu chin su
populu (su bannus-consensus): cando mancabat, su Judiche si podìat facher rùgher
dae tronu e fintzas, in ocasione de attos graes abberu de tirannìa, facher
ucchìder dae su populu etottu, chene chi custu podìat nòcher a sa familia de su
Judiche ruttu in disgrassia: si tenet testimonia istorica chi custu siat
sutzessu in sos Judicados de Arbaree e de Torres.



https://sc.wikipedia.org/wiki/Computers

Unu computer, o elaboradore , o puru carculadore est una màchina chi elaborat
datos sighende una lista de istrutziones.

Sa caraterìstica chi distinghet sos carculadores modernos dae sas àteras
màchinas est su fatu chi custos podent èssere programados. Si podet dare una
lista de istrutziones (su programa) a s'elaboradore, e custu ddas cunservat e
ddas podet esecutare in unu momentu apostivigadu.

Su tipu de elaboradore prus connotu est s'elaboradore personale (PC), categoria
in ue sunt incluidos s'elaboradore de mesa (desktop) e s'elaboradore portàtile.

Una forma de elaboradore pagu cunsiderada ma meda prus difusa sunt però sos
sistemas "embedded", carculadores piticos e sèmplitzes, impreados pro
controllare ateros dispositivos: dae sos robots industriales a
s'istrumentatzione de sos aeroplanos, dae sos telèfonos cellulares finas a sos
gioghitos pro pitzinnos.

Sos elaboradores sunt màchinas digitales, proite elaborant signales e
informatziones in forma numerica. Mancari chi in sa istoria sunt esistidos
carculadores chi impreaiant in sos tzircuidos de càlculu issoro su sistema de
numeratzione deghimale, is elaboradores de immoe isfrutant s'algebra de Boole e
su còdighe binariu.

Sas primas màchinas cunsideradas comente elaboradores modernos sunt de sa metade
de su sèculu XX (1940-1945), mancari chi su cuntzetu de elaboradore giai
esistiat (castia àbacu e ateros carculadores mecanicos). Sos primos elaboradores
eletronicos fiant mannos comente una abitatzione, e consumaiant una energia
ecuivalente a cussa de chentinas d'elaboradores personales (PC) de oe. Is
elaboradores modernos sunt realizados cun tzircuidos integrados, sunt meda prus
poderosos (milliones de bortas prus), e ocupant unu logu meda minore: podent
èssere prus piticos de unu relogiu de burtzu.

Sos elaboradores sunu formados dae una cumponente fisica (hardware), e dae su
software. Pro su chi s'atenet a s'hardware, su modellu in su cale si fundant is
elaboradores de oe est s'architetura de Von Neumann, chi distinghet 4
cumponentes:

Pro su chi s'atenet a su programariu (software) tocat a narrere chi sas
istrutziones nadias chi sas CPU podent esecutare sunt meda sèmplitzes: summare
unu nùmeru a un ateru, iscostiare unu datu dae unu logu a un ateru, imbiare
datos a ateros dispositivos, etc. Pro custu sos programmas de oe, chi sunt
cumpostos dae milliones de istrutziones, sunt disvilupados guasi semper cun
limbagios de programatzione prus sofisticados, chi unu programa compiladore o
interprete, traduet in su còdighe machina chi sa CPU podet esecutare.



https://sc.wikipedia.org/wiki/Charles_bukowski

Charles Bukowski (Andernach, 16 austu 1920 – San Pedro, 9 martzu 1994), est
istadu unu iscritore e poeta de sos Istados Unidos. S'opera sua fiat
caraterizada de una forte cumponente autobiogràfica e duncas de su raportu suo
cun s'alcol, cun sas fèminas e cun totu sa sotziedade.

Heinrich Karl Bukowski naschet in Andernach, Germània, de Katarina Fett,
tedesca, e de Heinrich Bukowski, americanu de origine polaca e tedesca. Issu
affermaiat de èssere figiu illegitimu, ma is documentus anagràficos de Andernach
narant ca su babbu e sa mamma si fiant cogiados unu mese in antis de sa nàschida
sua.

Sa famillia sua emigrat in Amèrica cando issu tenet duos annos, pro ite in
Germània a pustis de sa I Gherra Mundiale s'economia est a su collassu, e andat
a bivere in antis in Baltimora, Maryland, ma in su 1930 si trasferit in Los
Angeles, Califòrnia.

A pustis de su diploma istùdiat cursos de arte, giornalismu e literadura in
s'universidade pro duos annos, ma lassat sos istudios cun su comentzu de sa II
Gherra Mundiale, e movet a New York pro comintzare sa carriera de iscritore.

Su primu contu benit pubricadu cando tenet 24 annos in sa rivista Story, su
segundu contu benet pubricadu duos annos a pustis in una ragorta de Portfolio
III. A coa lassat s'iscritura pro deghe annos e abarrat in Los Angeles o in
àteras partes de sos Istados Unidos, triballende pagu. In sos annos '50 agatat
traballu comente posteri chi però abandonat tres annos a pustis.

In su 1955 est a curtzu de mòrrere pro una liaga in s'istomogo e comente sanat
torrat a iscriere poesias. In su 1957 cògiat Barbara Frye, una poeta de su Texas
chi no at mai bida in antis. A pustis de su divortziu in 1959, issu torrat a
buffare.

In su 1967 Bukowski incomintzat a iscriere More Notes of a Dirty Man, chi
pùbricat in puntadas in 'Open City' revista de Los Angeles. Cun sa serrada de
'Open City' sos contos sighint a bènnere pubricados in su 'Los Angeles Free
Press'e in su NOLA Express de New Orleans, Louisiana. In su 1969 si dedicat a
una revista literaria sua chetza de tènnere fortuna.

In su 1969 atzetat s'oferta de John Martin, editore de sa Black Sparrow: 100
dollaros a chida pro totu sa vida. Detzidit duncas de lassare su triballu a sas
postas pro si dedicare a s'iscridura. Tenet barantanoe annos. Comente espricat
in una litera "tenia isceti duas possibiliadades - abarrare a s'ofitziu postale
e m'amachiare... o mi nch'andare e giogare a faghere s'iscritore e morrere de
famine. Detzidia de morrere de famine". Passat prus agu de unu mese cando agabat
su primu romanzu, Post Office, chi ddu faghet famadu. Bukowski, pro respetu e
riconnoschéntzia a sa fidùtzia chi ddi ant dadu, pubricat giai totus sos
romanzos a sighire cun sa Black Sparrow.

In su 1988 si malàidat de tisichéntzia, ma sighit a iscriere e pubricare liburos
fintzas a cando, su 9 martzu 1994, morit pro una leucemia fulminante in San
Pedro, pagu a pustis chi at agabadu s'urtimu romanzu Pulp. S'interru est fatu de
mongios buddistas.

Sa tumba sua narat: "Don't try", chi cheret narrere non proves, frasa chi aiat
usadu in una poesia cunsigende sos aspirantes iscritores e poetas.

Issu reconneschiat ca s'iscritura sua fiat influentzada Anton Chekhov, James
Thurber, Franz Kafka, Knut Hamsun, Ernest Hemingway, Henry Miller, John Fante,
Louis-Ferdinand Céline, Robinson Jeffers, Fedor Dostoevskij, D. H. Lawrence,
Antonin Artaud, E. E. Cummings.

Fatufatu su nòmene suo est istadu assotziadu a su movimentu de sa beat
generation, essende s'istile suo de iscriere informale e anticunformista, issu
però non s'est mai identificadu comente "beat".

Est de su 1981su film de su diretore de pellicula Marco Ferreri, Storie di
Ordinaria Follia, chi umprit de sa regorta de contos de Bukowski. Sa parte de
Bukowski est interpretada de Ben Gazzara.

In su 1987 bessit Barfly, unu film semi-autobiograficu iscritu de Bukowski e
interpretadu de Mickey Rourke, in su rolu de s'àlter-ego Henry Chinaski e de
Faye Dunaway in su rolu de sa fantzedda Wanda Wilcox. Bukowski bi cumparet
fintzas in unu cameo comente cliente de unu bar.

Semper de su 1987 Crazy Love, unu film de su Bèlgiu, unu acontzu de iscritos de
Bukowski.

De su 2003 su film-documentariu Bukowski: Born Into This, chi contat da sa vida
de s'iscritore. A su film ant contribuidu Sean Penn, Tom Waits, Harry Dean
Stanton and Bono.

In su 2005 bessit una acontzadura pro tzinema de su romanzu Factotum, cun
interpretes Matt Dillon, Lili Taylor, e Marisa Tomei.



https://sc.wikipedia.org/wiki/Chachapoyas

Chachapoyas est una idda de su Perù, capitale de sa provintzia de Chachapoyas e
de sa regione de Amazonas, in sa sierra nord de su Peru'.

Custa idda est a un'artesa de 2.334 m s.l.m., in su nord-est de su Peru',
accurzu a su riu Utcubamba. Grazias a su tempus temperadu in sas inzas bi fagent
meda cereales, cannas a tuccaru, gaffè e manioca.

Plaza de Armas de la ciudad de Chachapoyas: sa Pratza de Armas, posta in su
mesus de sa idda, chind'una funtana coloniale. Unu pagu prus attesu b'est sa
sede de su piscamu, inue est naschidu su precursore de s'indipendentzia
peruviana, don Alejandro Toribio Rodríguez de Mendoza Collantes.

Pozo de Yanayacu: su puttu est in su mattessis zassu inue nacchi chi Santu
Toribio de Mogrovejo hat fatu essire s'abba dae unu monte, e hat accabbadu sa
sicchesa. (Zassu: Cerro Luya Urco a 1 km dae sa Pratza de Armas de sa idda che
Chachapoyas, unos bindighi minutos a pè. Pro s'abba trasparente la muttini
Fuente Cuyana o Fuente de Amor. Si narat chi chie visitad custu zassu e bied
s'abba, had a bier pro sempre in Chachapoyas.

Pampas de Higos Urco: zassu inue b'had appidu sa battaglia de Higos Urco a
s'epoca de salutta pro s'indipendentzia (6 -6 - 1821). Zassu: El Triunfo s/n, in
sa 'e Higos.

Santuario de la Virgen Asunta: modernu, chin carchi cosa de coloniale. Inoghe
b'hat sa Patrona de sa idda de Chachapoyas, s'Assunta, sae s'iniziu de sa festa
in su mese de austu.

Sae su Piscamu: sa domo inue est naschidu Toribio Rodríguez de Mendoza est in sa
domo 'e su piscamu de sa Diocesi de Chachapoyas. In custa domo b'hat armoirs
bezzos e importantes, ritrattos de sos piscamos de Chachapoyas, una Bibbia ezza
meda e carchi arazzu coloniale.

La Casona Monsante: monumentu istoricu, est fattu comente in sa tradizione de
Chachapoyas. Bi fidi una buttega de tambaccu, e oe b'had un'ostellu, chind'una
corte manna, inue bi sunu begonias, orchideas e prus de 1500 atteras piantas de
su zassu.

Cascata di Gocta: sa terza cascada prus manna de su mundu e una de sas prus
bellas est in su departamentu de Amazonas. Est sa cascada Gocta, chi no b'est in
sas cartas e chi no si connosched ca' ch'est troppu attesu. Si unu b'andat dae
San Pedro Valera o Cocachimba bi supprit in 3-5 oras. Sa cascada est ind'unu
planu de buscu tropicale, e contat 22 cascadas de abba.



https://sc.wikipedia.org/wiki/Central_Park

Su Central Park est unu parcu pùbrigu de sa tzitade de Noa Iorcu, postu in sa
mesania de Manhattan. Su parcu fiat istadu abertu in su 1857, in 315 ètaras de
terra propiedade de sa Comuna (oe sa superfìtzie sua medit 335 ètaras). In su
1858, Frederick Law Olmsted e Calvert Vaux aiant bìnchidu una porfia prozetale
pro mezorare e ispander su parcu cun unu pranu a tìtulu “The Greensward Plan”.
Su fraigamentu fiat cumintzadu in su matessi annu, fiat sighidu in tempus de sa
gherra tzivile amerigana e fiat istadu cumpretadu in su 1873. Su Central Park
est su parcu urbanu prus bisitadu de sos Istados Aunidos.

Su Central Park est fontomadu in diferentes cantones, che pro narrer “New York”
de Simon & Garfunkel, interpretada finas in s'ocasione de su cuntzertu famadu
isvilupadu inche su parcu su 19 de cabudanni de 1981. In cussa cantone, si
faghet referèntzia a sa perigulosidade de su parcu a pustis de s'iscurigada, a
su propòsitu naradu in su parcu s'agatant numerosos aparitzos telefònigos pro
poder pedire azutòriu in casu de bisonzu.



https://sc.wikipedia.org/wiki/Casteddu/campidanesu

Cagliari, Casteddu de Callaris o a sa lestra Casteddu in sardu, est unu comunu
italianu, cittadi cabu de s'isula de Sardingia, una Parti Autonoma de s'Italia.
Tenit assumancu 150.000 abitadoris, intamis chi sa Curadoria Metropolitana sua
(chi abarcat is comunus de Elmas, Su Masu in Sardu, Assèmini, Capoterra,
Cabuderra in sardu, Selargius, Cerargius in sardu, Sestu, Monserrato, Pauli in
sardu, Quartucciu, Quartu Sant'Elena e atrus 15 comunus) tenit prus de 450.000
abitadoris. Cittadi antiga cun d-una storia longa, Casteddu at connottu unus
cantu de civiltadis. Fiat sa cittadi cabu de su Rennu de Sardingia (chi in su
1861 est bessiu a Rennu de Italia) de su 1324 a su 1848, candu Torinu est bessia
a cittadi cabu de su Rennu. EEst su logu de s'Universidadi de Casteddu de su
1607 e de s'Arcidiocesi de Casteddu, titulari de sa Primatzia de Sardingia de su
de cincu segulu A.C., sa cittadi est centru de sa cultura, de s'educatzioni, de
sa politica e de s'arti de s'isula, connotta po is molimentus romanus, po
s'Acropoli de s'edadi de mesu, de sa cittadi Barocca, de sa cittadi moderna
umbertina e Art nouveau e atrus molimentus meda. Est puru su centru economicu e
de s'industria, ca tenit unu portu de is prus de importu de su Mediterraneu, unu
aeruportu accappiau cun medas cittadis italianas e europeas e sa de 28 prus arta
arrenda a intru de i cittadis italianas, ca si podit cumparai cun cussa de
cittadis comenti Torinu, Vicentza e Genua. A sutta de is palatzius de sa cittadi
moderna ddoi est unu sterrimentu continuu de biddas de 5000 annus, de su
neoliticu a is diis de oi. Nci funt calincunas Domus de Gianas addannadas meda
de is cavas, una necropoli cartaginesa, unu anfiteatru romanu, una Basilica
bizantina, duas turris pisanas, unu sistema de fortificatzionis chi iat fattu de
sa cittadi su coru de su poderiu de s'imperiu Spagnolu-Asburgicu in sa parti de
scurigadorgiu de su mari mediterraneu. Is arrendas suas de su logu funt sempiri
stetius su portu suu amparau, su moguru fortificau poderosu de Monti Castru, su
bixinau modernu de Casteddu de Susu, su sali de is paulis suus, e, de sa parti
de aintru de s'isula, su trigu de su planu de su Campidanu e is mineras de Bidda
de Cresia e logus acanta.

Is Arromanus, lòmpius in su 238 a.C., d'ant fata seu de provìntzia e amanniada,
faendidda cresci a giru de sa Pratza de su Cramu fintzas a Santu Sadurru: a
foras de sa parte bìvia fiant is campusantus de Tuvixeddu (jai cartaginesu) e
Bonàiri. In su sèculu II ap.C. d'ant fata "colonia". In edadi cristiana at tentu
un'obispu (log. = pìscamu). In edadi arromana puru su nòmini fiat prurali:
"Carales". Is bividoris depiant essi unus 30.000.



https://sc.wikipedia.org/wiki/Carlo_Borromeo

Carlo Borromeo (Arona, 2 santugaine 1538 – Milano, 3 santandria 1584) est istadu
unu cardinale e pìscamu de Milano. Est istadu canonizadu in su 1610 dae paba
Paolo V.

Nàschidu ad Arona su 2 de santu aine 1538 in una famìlia nòbile e cristiana. Su
babbu fut su conte Giberto Borromeno e sa mama Margherita de' Medici, sorre de
su paba Pio IV. Istudiat diritu civile e canonicu in s'Universidade de Pavia. Fu
fatu cardinale a 22 annos cun ingarrigos importantes a Roma. Fut unu de sos
primos pìscamos ad acoglìre sas riformas de su Conciliu de Trento in sa diotzesi
sua. Propriu issu aiat dadu impulsu a sa pubblicatzione de unu elenco de liberos
de censurare ("Indice tridentino" o "Index librorum prohibitorum a Summo
Pontifice"). S'elenco fit istadu emanadu poi 'e sas conclusiones de su Concilio
di Trento de su 1564, sutta su Paba Pio IV. Fut omine austeru meda, de preghiera
e penitèntzia; fut pòberu e s'est ocupadu meda de sos pòberos. At curadu sa
formatzione de sos predis aberinde seminàrios, e iscolas gratis po sa
gioventude. At visitadu pius bortas sa diotzesi, isterrida meda, chirchende de
irraighinare sos abusos e preighende isse e totu a su populu, a sos pitzinnos, a
sos malàidos. Durante sa peste chi at colpadu Milano (1576-77) in ogni modu at
agiudadu sa popolatzione. Est mortu a 46 annos, a poi de 24 annos de vida
intensa comente piscamu, su 3 de sant'Andria 1584. Su Paba Paulu V l'at
proclamadu Santu su 1 de sant'Andria de 1610. Sa festa, su 4 de sant'Andria.

Finas si sas Dietas de Ilanz de su 1524 e de su 1526 aiana proclamadu sa
libertade de cultu in sa Repubblica delle Tre Leghe in Isvìtzera, Borromeo aiat
cumbattidu contra a su protestantesimu in sas baddes isvitzeras, imponende
rigidamente sos printzipios istabilidos in su Concilio di Trento. In sa visita
pastorale chi issu aiat fattu in Val Mesolcina in Isvìtzera aiat fattu arrestare
pro istregoneria una chentinaria 'e persones, poi de sas torturas guasi tottu
aian lassadu sa fede protestante pro si salvare sa vida, 10 fèminas e su
prevosto fini istados invece cundennados a su rogo ue che finis istados bettados
in su fogu a conca in giòsso.



https://sc.wikipedia.org/wiki/Caminos_de_Ferru_de_sa_Sardinna

Sos caminos de ferru de sa Sardinna, cunnotos finas cun s’abreviadura de CfS e,
dae su 2.008, cun sa resone sotziale de IRST Zestione Fds, fiat una sotziedade
pùbriga chi operaiat in su trasportu pùbrigu ferruviàriu e caminale in Sardinna.
In particulare, s’impresa zestionaiat sa retza ferruviària de ladària minimada
de s’ìsula e sos duos metrotrambios de Tàtari e Casteddu. Dae su 2.010, est
istada agrustada cumpretamente a intro de s’IRST. Su servìtziu ferruviàriu de sa
CfS fiat amaniadu in 3 cumpartzimentos, onzi unu cun sa deretura de unu de sos
tres arrogos ferruviàrios de sa sotziedade: - su cumpartzimentu de Casteddu, cun
sa sea sua in Pauli, chi cuntrollaiat sos arrogos Casteddu-Ìsili,
Mandas-Arbatassa e Ìsili-Sòrgonu (sos ùrtimos duos, dae su 1.997, fiant ativos
petzi comente caminos de ferru turìstigos de su Trenigheddu Birde); - su
cumpartzimentu de Macumere, chi cuntrollaiat sas lìnias Macumere-Nùgoru e
Macumere-Bosa Marina (custa ùrtima, dae su 1.997, fiat aberta ebia a su
servìtziu turìstigu de su Trenigheddu Birde); - su cumpartzimentu de Tàtari, chi
cuntrollaiat sas lìnias Tàtari-S’Alighera, Tàtari-Sossu e Tàtari-Tèmpiu-Palau
(custa ùrtima, dae su 1.997, fiat ativa petzi comente lìnia turìstiga in
s’arrogu dae Nugurbi a Palau, cando chi su servìtziu de trasportu pùbrigu fiat
abarradu operativu petzi intre Tàtari e Nugurbi). S’intzidente prus grae in
s’istòria de sas CfS fiat acontèssidu su 15 de làmpadas de 2.007, intre
s’automotora ADe 96 e su locomotore LDe 602, a probe de Macumere. S’automotora,
moida a sas 6:24 pro isvilupare sa relassione de passizeris intre Nùgoru e
Macumere, diat aer dèvidu agrugare in Bortigale unu trenu ispetziale pro su
trasportu de operarzos a unu fraigadorzu. Su trenu ispetziale at inghitzadu sa
bia ùniga, iscudende in manera frontale a cosa de s'automotora in Bìrori, in sa
deretura de Bortigale. S’intzidente aiat causadu tres mortos e ses fertos graes.
In prus de su servìtziu ferruviàriu, sa CfS zestionaiat finas unu servìtziu
postalencu, chi pertocaiat su bonu de s’ìsula. In mesu de sos diferentes
servìtzios, si podet amentare: s’urbanu in S’Alighera, su sutaurbanu intre
S’Alighera, s’abioportu Costera de su Coraddu e Fertìlia, s’urbanu in Macumere,
su sutaurbanu intre Casteddu e su biddarzu universidàriu e s’interurbanu in
belle totu sas leadas de s’ìsula. Sos trazetos narados como sunt zestionados dae
s’IRST.



https://sc.wikipedia.org/wiki/Cagliari

Casteddu de Callaris (In italianu : Cagliari e in ispagnolu e cadelànu: Càller)
est su cabulogu e sa tzitade prus manna de sa Sardigna. Inoghe s'agatant su
Cussìgiu, sa Giunta Regionale, e sos corpos prus importantes de su Istadu (Corte
d'Apellu, Cumandu Militare, Cumandu Regione Carabineris, etc.).

Casteddu est una de sas tzitade prus antigas de sa Sardigna, e paret chi l'apant
fundada sos Fenìtzios a giru de su séculu VIII a.C., in s'oru de s'istáinu de
Santa Illa. Su nòmene Fenìtziu fit "Caralý", nòmene plurale pro ite ca giai dae
tando fiat formada de unas cantas biddas.

Sos Romanos, arribados in su 238 a.C., l'ant fata sea de provìntzia e amanniada,
faghende·la crèschere a giru de sa Pratza de su Cramu fintzas a Santu Sadurru: a
foras de sa parte bìvida fiant sos campusantos de Tuvixeddu (iare cartaginesu) e
Bonàiri. In su sèculu II ap.C. l'ant fata colònia. In edade cristiana at tentu
unu pìscamu. In edade romana puru su nòmene fiat plurale: Carales. Sos bividores
depiant èssere unos 30.000.

Mancari a serru, Casteddu (Carales) at sighidu a bìvere a suta de Vàndalos e
Gregos (Bizantinos), sende sèmpere sa sea de su guvernadore provintziale. In su
711 peroe parit chi sos Arabos l'apant iscontzada e abruscada, e tando sos
bividores ant lassadu sa tzitade romana andende in sa prus parte antiga e
sigura, in s'oru de s'istàinu. Infatis no s'intendet prus de Carales, ma de
Santa Ìgia (Santa Gilla, Santa Illa, it. Santa Cecilia).

In edade Giuigale Santa Illa fiat sa capitale de su Giuigadu (Regnu) de Càlari:
su nòmene de sa tzitade antiga si fiat sarvadu in su de su logu. Santa Illa
teniat unos 15.000 bividores, una tzinta de muros e una crèsia cadirale: sos
rastos si podiant bìdere galu in su '800 inue oe est sa Tzentrale Elètrica.

In su 1216 sa Giuighissa Beneita (Benedetta) de Lacon aiat permìtidu a unos
cantos Pisanos de fraigare unu casteddu inue oe est su bighinadu de Casteddu de
susu. Idea mala, ca in sas gherras intra de Pisa e Gènua su Giuigadu si diat
èssere alliadu a sa segunda: in su 1258 sos Pisanos e sos àteros Giuigados
sardos alliados issoro iscontzant Santa Illa e nche isparghent su sale. Sos
bividores lassant sas ruinas, unos cantos andende a Domunoas e Bidd'e Crèsia,
àteros a fundare Biddanoa, s'apendìtziu de Casteddu chi totu connoschimus.

Su casteddu si naràt "Castellu de Castro de Callari", e de custu est benìdu su
nòmene sardu de sa tzitade: Casteddu. Sos Sardos no podiant bìvere in su
Casteddu, ma petzi in sos apendìtzios (Stampaxi, Biddanoa, Marina), e si carchi
Sardu fiat agatadu a intru de sos muros a portas serradas (est a nàrrere a su
note), fiat acumpangiadu a foras, cun una ispinta de sa Turre de Santu Francau
(o de carchi àtera).

In su 1324 sos Catalanos ant cunchistadu sa Sardigna pisana, fundende una
tzitade in su monte de Bonàiri (est a narrere "àire bona"), ma passende giae in
su 1325 in Casteddu, boghende sos Pisanos e intrende·bi bividores Catalanos
petzi. In sas gherras intra de Aragone e Arbaree, Casteddu l'ant assitiada sos
Arbaresos prus bortas, ma no l'ant mai pigada.

De su 1410 Casteddu, chi sos Catalanos nàrant "Càller" est sa capitale de unu
rennu unidu, su "Regnum Sardiniae et Corsicae" (Rennu de Sardinna e Corsica). Su
ree est su de Aragone, apresentadu de unu bisurree o de unu guvernadore. In prus
inoghe s'acorrat su Parlamentu (sos Istamentos). Tando bi depìant esser unos
10.000 abitantes.

Pigada de sos Austrìacos in su 1708 e torrada a cunchistare dae sos Ispannolos
in su 1717, est assinnada cun totu sa Sardinna a su Duca de Savoia in su 1720.
Su primu guvernadore est istadu su barone de Saint-Rémy (su de su Bastione).

Semper abarrada cun sas Savoias, oe est su capulogu de sa Regione Autònoma de sa
Sardigna de sa Repùbrica Italiana.



https://sc.wikipedia.org/wiki/Bustianu_Satta

Laureadu in zurisprudèntzia in Tàtari, aiat esertzitadu sa professione de
avogadu penalista, in su foru de Nùgoro, distinghende·si pro sa cumpetèntzia e
s'elocuèntzia sua. Poeta in limba sarda e in limba italiana, fiat istadu unu de
sos animadores de sa bida culturale nugoresa intre s'agabu de s'Otighentos e su
printzìpiu de su Noighentos. Aiat esordidu in su 1893 cun Versi ribelli, regorta
de poesias cumpostas in Bologna cando fiat milìtare in ie; in custa cajone aiat
connotu s'òpera poètica de Carducci. S'annu matessi fiat intradu in sa
redatzione de su cuotidianu tataresu L'Isola; s'annu imbeniente aiat publicadu,
cun trìulu mannu, un'intervista fata dae isse a sos bandidos Derosas, Delogu e
Angius. Aiat sighidu a iscrier versos e a collaborare cun rivistas literàrias
finas a cando, in su 1908, li fiat falada una paralisi e non fiat torradu mai in
salude, tantu chi si nch'aiat coladu sos ùrtimos ses annos de bida martùriu;
disgràtzias familiares, dificultades econòmicas e una salude mala ant sinzadu sa
bida de su grandu poeta nugoresu.

Poeta intre sos prus mannos de Sardinna, est istadu su cantore de sa trazèdia de
sa terra sua marturiada, bida che a una mama-atitadora. Sa poesia sua, rica de
ideales umanitàrios, s'ispirat mescamente a sa realidade sarda ma, in su tempus
matessi, est finas aberta a sas esperièntzias de sos poetas italianos prus
mannos de su tempus, dae Carducci a Pascoli. Sas lìricas suas benant dae
un'umanidade profunda e dae una cussèntzia sotziale forte. Sas mezus lìricas
suas sunt regortas in Canti barbaricini (1910) e in Canti del salto e della
tanca (1924), publicados pòstumos che a Canti della culla (1924).



https://sc.wikipedia.org/wiki/Budelli

Budelli est un’isula chi pertenet a s’Archipèlagu de La Maddalena, posta in su
nordu istremu de sa Sardinna a probe de sas Bucas de Bonifàtziu. Impare cun sas
àteras ìsulas, format parte de su Parcu Nassionale de s’Archipèlagu de La
Maddalena. S’ìsula est abitada dae una pessone ebia, chi nd’est finas su
tentadore.

S’ìsula de Budelli s’agatat pagas chentinas de metros a su suddu de sas ìsulas
de Ratzoli e Santa Maria, separada dae custas ùrtimas dae su canale Checa de
Mortu. Tenet una superfìtzie de 1,6 chilòmetros cuadrados e un’isvilupu
costerencu de 12,3 chilòmetros. Su Monte Budellu rapresentat su puntu prus artu
de s’ìsula, sizende sa cuota de 87 metros.

Budelli est cussideradu comente una de sas ìsulas prus bellas de su Mesuterranu,
gasi comente su sìmbolu de su parcu nassionale: est cunnotu finas in logu
istranzu pro more de sa praja sua famada in colore de rosa, situada in sa parte
suddu-orientale de s’ìsula, chi devet su colore suo tìpigu a sos ucheddos
aminudados de unu microorganismu naradu Miniacina Miniacea.



https://sc.wikipedia.org/wiki/Buddus%C3%B2

Uddusò est una bidda situada in Gallura in sa Provìntzia de Terranòa-Tèmpiu, cun
una populatzione de 4.145 abitantes.

Si podet narrer sa bidda de sas abbas o de sos buddos. Devatu, est in
s'altupianu de Sa Pianedda chi ogat sos primos buddos de sas abbas chi originan
su Tirsu e in sos montes de s'Ena sos afluentes de su Riumannu e forsis su nome
de Buddusò. Ca a parte cussu, totu su territoriu est pienu de rios, trainos,
putos e medas funtanas. Sa pius importante pro sa naschida de su burgu, isteit
sa funtana de sos Arestes, chi alimentait su primu molinu e duas iscias de
terras bundarosas nomadas: Ortumannu e Ortuminore; sighiat Funtananoa, Su Bucu,
Olostris, Birolo, Donufreale. Poi, in giru de su vastu territoritoriu:
Culipertuntu, De Sos Bandidos, Mesumata, Pentzima, Su Linnarzu, Filighemasciu,
Lughida, Pedracana, Secretore, De Pirastros, bidolzu, Martine, Sas Iscias, Sa
Zura, Su Lizu, Esedrele, Codinepedra e ateras medas. Sas funtanas in medas casos
dana su nome a sos trainos. Sos afluentes de su riu mannu, in Buddusò, sono:
Bitzolu, S'additzola, Coltzucaddinu, Sas Concheddas, Mesumbrosu, De S'abbanoa,
De S'Ajana, De Sa Roca, Sos Cucuros, Su Fraile, Filigheri, Aramamò, De Sas
Trotas, Tertu, Sos Trainos, De Pedru Cossu. Afluntes de su Tirsu, sempre in
territoriu uddusoinu sono: Enamajale, Baddefadosa, Baddetuvuda, Lughiaeroma, Sa
Zura.



https://sc.wikipedia.org/wiki/Bruvurera

Una bruvurera est un'installadura o unu fraigu pro su tentonzu de materiale
isprosivu.

In manera zenerale, si podet narrer chi sa bruvurera est un'installadura
particulare aparitzada a depòsitu de muniduras, isprosivos, mertzes detonadoras
e inzinnos bariados, realizadu e ubigadu cun critèrios particulares pro evitare,
o a su nessi minimare, sos perìgulos de arrepentamentos eventuales.

Una bruvurera podet finas esser tzivile, cuntenende finas zogos pirotènnigos che
pro narrer sos fogos artifitziales, peroe su tèrmine est impreadu fitianu pro
inditare s'installadura militare puru.

Difatis, issa fiat su logu in ue si fragaiant sas armas de s'armada. De
frechente, custas installaduras sunt istofadas in intro de sos montes o a
s'arrimu de bùncheros. Onzi installadura individuale deviat prebider un'ambiente
assutu e semper aeradu bene, in prus de una cobertura protèghida adeguadamente
dae sos rajos. In una bruvurera, su servìtziu contrafogos fiant semper
cussideradu comente unu servìtziu de primu importu.



https://sc.wikipedia.org/wiki/Bonaventura_de_Bagnoregio

Giovanni Fidanza connòschidu comente Bonaventura de Bagnoregio (Bagnoregio, 1221
- Lione, 15 trìulas 1274) est unu religiosu, filòsofu e teòlogu italianu.

Santu. De familia distinta. In su 1243, a 22 annos, intrat in s'Ordine
frantziscanu. A poi de su novitziatu, benit mandadu a istudiare a Parigi a
s'Universidade de sa Sorbonne. Su 1255 deventat Dutore in teologia, umpare a
Tommasu d'Aquino. S'annu a poi est fatu superiore generale de s'Ordine de sos
Minores frantziscanos. Cumpridi s'uffciu cun abilidade e sapientzia, e umpare
resessit a iscriere liberos de impignu mannu. Su paba Gregoriu X lu faghet
piscamu de Albano e cardinale. Devet accumpagnare su Paba a su Conciliu de
Lione. Bonaventura partitzipat a sa prima sessione de su Conciliu (7 maju 1274).
Ma una grave maladia lu giughet a sa morte su 14 de triulas 1274.

Su paba Sistu V l'at nomenadu Duttore de sa Creja. S'òbera sua est istada
appretziada meda po dotrina e po ricchesa ispirituale. Sos iscritos suos sunt
istados regoltos in 8 volumenes (1588). Sunt mentuados sos iscritos : Itinerariu
de sa mente in Deum e sa Vida de Santu Frantziscu e àteros iscritos subra sa
Bibbia, e de teologia. Proclamadu santu in su 1482. Est connoschidu comente “su
dutore seraficu”. Sa festa sua est su 15 de trìulas.



https://sc.wikipedia.org/wiki/Boicotta_film_russos

Boicotta film russos (in ucrainu: Бойкот російського кіно) est una campagna
tzivica ucraina pro boicottare siat film siat programmas televisivos russos. Est
parte de una campagna prus manna - de nòmine "boicotta cosa russa".

Sa campagna est naschida pro more de sas fattias militares russas in terra
ucraina in su 2014. Cosas comente su domìniu de sa TV russa in sa retza ucraina,
in ue bi aìat sentidos anti-ucrainos e propaganda anti-ucraina, sa laude a tottu
sas fortzas de segurantzia russa e politzia segreta, tottu custu at giuttu a su
movimentu pro boicottare TV e film russos.

Sa punna de sos attivistas est de ponner unu frenu a sas cosas russas
ammustradas in televisione e in sos teatros ucrainos.

In su mese de martzu de su 2014, bi aìat una declarassione in ue medas artistas
russos, cumpresos cussos assotziados a film e televisione, cun sas firmas
issoro, aìan amparadu su presidente Vladimir Putin, mescamente pro si àer pigadu
sa Crimea e àer fattu atziones militares in Ucraina orientale.

Semper in su matessi mese de su 2014, cando fit torrada a proponner sa campagna
"Non compores cosa russa!", una truma de attivistas ucrainos impare a calicunu
politicu at faeddadu cara a su publicu pro boicottare series TV russas e sos
programmas russos in generale.

Su primu casu làdinu de boicottamentu bi at appidu in s'undighi de abrile de su
2014, cando calicunu tzinema in Kiev, Lviv e Odessa an annuntziadu de non fagher
prus bider film russos.

In tardu Austu de su 2014, attivistas de su movimentu tzivile naradu "Vidsich",
comente parte de sa campagna "Non compores mercantzia russa!" nde faghen essire
un'attera chi bolet boicottare fintzas sos film russos. Sa retza fit prena de
paginas e de zente chi aìat cumintzadu a ispargher messazos, immagines, etz. pro
ispingher a no nde bider.

In su 27 de Agustu, sos attivistas aìan manifestadu in su canale TV ICTV. Sa
pregunta de sos manifestadores fit cussa de nche bogare sas serias televisivas
russas.

In su 4 de Cabidanne, in s'Agentzia de Istadu ucrainu pro su tzinema in Kiev,
sos attivistas aìan fattu una protesta teatrale "No amus a fagher intrare su
bambaghe (ucrainu e russu: вата) in domo nostra". Su bambaghe (ovatta) tenet
raighina in sa paraula "vatnik" chi sa zente fit impreande pro inditare cussos
russos ultra-natzionalistas chi non poden bider a ticu tottu su chi no est cosa
issoro. In sa protesta, sos attivistas aìan fattu lamenta chi bi aìat troppu
film e serias televisivas russas in sa televisione ucraina, pedinde de ponner
unu frenu a custa pìnniga e de nche bogare tottu cussos film chi faghian dannu a
s'interessu natzionale de s'Ucraina. A parrer de sos attivistas, difattis, sos
film russos dìan fagher propaganda subliminale anti-ucraina, ponende a birgonza
sos ucrainos e faghende manna s'idea de unu "mundu russu" (ucrainu: Російський
світ, russu: Русский мир), sordados russos e gai sichinde. In prus, sos
attivistas aìan fattu notare chi sa prus parte de balanzu pro fagher essire film
russos andaìat in Russia.

A cumintzare dae su mese de Cabidanne, mescamente in Kyiv, sos attivistas aìan
aparitzadu atziones contra sa presentzia de film e serias televisivas russas in
sa televisione ucraina in su Cunsizu Natzionale pro sa Televisione e Radio, e
fintzas in sos uffitzios tzentrales de canales TV ucrainos.

In su 3 de Nadale, in Kyiv in su Cunsizu Natzionale pro Radio e Televisione,
attivistas de su movimentu "Vidsich" aìan fattu una protesta teatrale, cun sa
punna de ispingher a proibire serbitzios televisivos russos in sa TV ucraina. A
bisu de sos attivistas, sa zente non-morta fit rappresentande a cussos chi fin
ruttos "vittimas" de sa propaganda russa e sichidores de su "mundu russu". Su
rapresentadore de su Cunsizu Natzionale, Vladislav Sevryukov, in custa campagna
at nadu chi su protzessu de trasmittida fit diffitzile meda e non faghiat, pagu
tempus, a nche bogare sa produtzione russa. Su Cunsizu Natzionale aìat
promittidu de traballare cun sa leze pro parare fronte a sa propaganda russa.

In s'11 de Nadale, sos attivistas aìan bloccadu s'intrada a s'uffitziu de su
canale televisivu "Inter" in Kyiv. In s'attu, nadu "Non ti ponzas a bochire a
sos defensores nostros cun propaganda russa!", zente zovana aìat apitzigadu
s'intrada printzipale cun fotografias de sordados ucrainos mortos in
s'interventu militare russu de su 2014. Sigundu a sos attivistas, "Inter" fit su
segundu canale a fagher essire prus cosa russa. Sos protestadores aìan marcadu
chi film e serias televisivas, chi tantu bogaìan bantu de sas fortzas armadas
russas, non si podìan atzettare.

In su 22 de Nadale, sos attivistas "Vidsich" a curtzu de s'Amministratzione
presidentziale de s'Ucraina aìan pedidu a nche bogare tottu sos film russos
fintzas a cando non fit agabbada sa gherra, francu cussos chi tenìan premios
Oscar o Parma de Oro e non tenìan propaganda. Zente zovana aìat nadu chi su
numeru de cosas russas in sa TV ucraina fit in aumentu. Attivistas aìan fattu
petitziones e propostas a sos deputados, faeddadu a sa presidente ucraina Petro
Poroshenko, e fattu una manifestada a curtzu de su palattu: bi aìat zombies cun
mitràllias, dimandande a nche bogare film russos in ue bi fin Mikhail
Porechenkov e Ivan Okhlobystin.

Dae su 29 de Nadale in susu, sos attivistas aìan bloccadu sa bisione de film
russos in sos tzinemas de Kyiv. Sos attivistas aìan, in logu de custos, fattu
manifestadas in forma de su flash mob "Sos benes russos ti bochin!", chi faghìan
parte de sa campagna "Non compores mercantzia russa!".

Dae su 31 de Nadale de su 2014 a su primu de bennarzu de su 2015, faghende festa
pro s'annu nou su canale aìat publicadu su film "Isettami in s'Annu nou" (russu:
Жди меня в Новый год), cun attores russos chi aìan amparadu s'occupatzione russa
de sa Crimea (Joseph Kobzon, Oleg Gazmanov, Valeriya, etc.). Custa cosa aìat
pesadu polemica meda in blog ucrainos e in sa retza sotziale. In su primu de
bennarzu, unu muntone de uffitziales ucrainos politicos e operadores culturales
aìan reazidu. Su canale "1+1" lu aìan criticadu peri pro fagher essire unu
programma in ue Oleg Gazmanov fit partetzipande.

In su 27 de bennarzu de su 2015, attivistas "Vidsich" aìan fattu sa manifestada
"Sa TV est prena de bambaghe - a su Cunsizu Natzionale no nde li affutit
nudda!", a curtzu de su Cunsizu natzionale pro sa Televisione e Trasmittida
Radio. Sa zente aìat cobertu su palattu cun bambaghe, e faghende lamenta a su
Cunsizu. Sos attivistas naraìan chi non lis piaghìat pro nudda comente si fit
cumportande su capu de s'istitutzione Yuriy Artemenko, sa deputada Olga
Gerasimyuk e s'operadu de su Cunsizu Natzionale in generale. Custu fit ca non si
aìat galu fattu nudda contra "Inter" e atteros canales chi non respettaìan sa
leze, chi bolet a fagher essire a su mancu su 50% programmas ucrainos. A pustis,
su Cunsizu Natzionale los aìat pigadu in cunsideru in sa cunferentzia de su 12
de frearzu.

In su 2 de Martzu, sos attivistas de "Vidsich" e atteros aìan fattu un'attera
manifestada nada "In su mentras chi su gubernu istentat, sambene ucrainu si
isparghet!" a chirriu de Verkhovna Rada. Aìan pedidu a su presidente de su
parlamentu Volodymyr Groysman de ratificare sa leze #1317 "a pizu de cambiu de
leze ucraina pro s'amparu de s'ispatziu informativu televisivu e radiofonicu
ucrainu", chi dìat ponner unu frenu a sos produttos russsos in sa TV ucraina. Sa
leze la aìan firmada in su 5 de su mese coladu, ma non galu ratificada. Sos
attivistas aìan publicadu sa petitzione a su presidente de Verkhovna Rada, chi
aìan poi firmadu paritzos assotzios ucrainos.

In su mese de Martzu, sa banda musicale rock ucraina "Kozak System" aìat fattu
essire unu bideu musicale nadu Нахуй маніфест, in ue sos cantadores aìan
espricadu su pensamentu issoro a pizu de s'occupatzione russa e ispinghidu a
boicottare sas cosas issoro. In sa cantone, bi at paraulas malas contra
s'ispettadore mediu e metzanu de Ucraina e Russia; contra tzertos operadores
culturales russos famados pro sos pensamentos anti-ucrainos issoro; contra
calicunu film sovieticu, etz. In su bideu, aìan impreadu su simbulu de sa
campagna "Non compores mercantzia russa!" .

In su 17 de Martzu, in Kiev sos attivistas aìan apparitzadu un'attu teatrale a
curtzu de Verkhovna Rada, pedinde a Volodymyr Groysman de firmare su prozetu de
leze #1317. Nanchi non respettaìat sa leze. In sa manifestada, sa zente si fit
bestida galu un'attera borta comente non-mortos. Sa die a pustis, sos de su
parlamentu no aìan amparadu s'isseberu a refudare custu prozetu; e tando,
Groysman si fit postu a la firmare issu puru.

Sa prima chida de su mese de Cabidanne de su 2014, sos attivistas an abberguadu
chi, in sa televisione ucraina, sos 10 canales prus mannos ("Ukrayina", "ICTV",
"NTN", "Novyi Kanal", "Inter", "STB", "2+2", "TET", "K1", "1+1") aìan publicadu
in cussas dies 71 film o serias tv russas. E tando, sos attivistas an nadu chi
su "tzinema" russu est su mere de sa televisione ucraina. Sigundu a issos, su
chi bi aìat de bìder fit de calidade lezza abberu e a s'ispissu tenìat
propaganda russa.

In sa segunda chida, sos attivistas aìan torradu a bìder itte faghìan essire sos
10 canales ucrainos prus mannos. A bisu issoro, sa televisione russa tenet prus
de sa meidade de su tempus. Sa TV faghet bìder cosa russa assumancu 1/6 de sa
die. In media, unu canale nde faghet essire prus de 7 oras e mesu.

In su 27 de Cabidanne, sos attivistas aìan galu torradu a fagher sa solita cosa.
Custa borta, su cuntènnidu russu fit a su 40%. Sos attivistas aìan abberguadu
chi, a distantzia de s'attera averiguadura, su volùmene de cosa russa in sa TV
ucraina fit prus artu. Su canale chi nde faghet bìder de prus est "Ukrayina",
chi est a s'87%. A costazu de custu bi sun "NTN" (71%), "Inter" (67%), "ICTV"
(43%), "2+2" (42%). Parte manna de custas serias est de militares russos
"eroicos" e de politzia segreta russa.

Dae su 27 de Santu Gaine a su 2 de Sant'Andrìa de su 2014, sos attivistas fin
cumpartos ind unu programma de top-ten chi faghìat bìder sos canales chi faghen
essire prus film russos.

Dae s'unu a su sete de Nadale, sos attivistas fin torrados a pompiare itte
faghian essire sos canales ucrainos. Su resurtu fit chi su cuntennidu russu fit
galu in aumentu. Sos prus famados fin "Ukrayina", chi nde at fattu bessire puru
dae 12:45 a 15:15, su canale "Inter", dae 11:15 a 13:15, e "NTN", chi si ponet a
publicare cosa russa dòighi oras a die.

In sa cherta de su 5-11 de Nadale, sos attivistas an fattu bider chi sos canales
"Ukrayina" e "Inter" non respettan sa leze, chi bolet a fagher essire assumancu
su 50% de cosa fatta in Ucraina (artigulu 9 de sa leze ucraina a pizu de
televisione e radio). In ie, de produttos ucrainos bi nde at a su 16% in su
primu, a su 17% in su segundu.

In su primu de Santu Gaine de su 2014, sos attivistas, basèndesi in subra de sos
datos chi aìan regollidu, an ammustradu istatisticas a pizu de cale limba sos
canales ucrainos imprèen de prus. Sigundu a custos, su cuntènnidu in limba
ucraina est petzi de su 29%, cussu in russu ebbìa de su 39.3%, cussu de
russu-ucrainu cun sutatìtulos de su 23.5%, cussu bilìmbe (ucrainu e russu) de su
8.2%.

In su mese de Nadale de su 2014, "Telekrytyka" aìat publicadu una chirca
sotziologica, fatta impare a s'Istitutu de Sotziologia Internatzionale de Kyiv.
Sigundu a custa, su 60,9% de sa zente ucraina no aìat bidu de pag'ora serias
televisivas russas. Sos chircadores marcan chi sos ucrainos bolen a affortigare
sa politiga informativa. Sun prontos a amparare paritzos passos, chi lu dìat
fagher, a cumintzare dae pònner unu frenu a sa TV russa. Ma bi at zente meda
puru chi bolet a bìder cosa russa, in tottu sas regiones, de tottus sas edades e
de cada casta e libellu de imparu.

In su 20 de Santu Gaine de su 2014, su deputadu Mykola Tomenko at postu cara a
sa Verkhovna Rada de Ucraina su progetu de leze #5036 a pizu de "Televisione e
Radio". Su documentu cherìat bogare cussos traballos audio-visivos in ue sos
personazos printzipales sun ufitziales, fortzas armadas, servitzios militares de
sa Federatzione Russa e/o Unione Sovietica e/o Imperju Russu, e cussos chi
"laudan sos imbasores de s'Ucraina". Comùncas, su progetu no at tennidu bastante
numeros pro passare.

In su 9 de Nadale de su 2014, in su Parlmentu Ucrainu, sos parlamentares Mykola
Knyazhytsky e Vadim Denisenko an fattu unu progetu de leze chi nde currezìat
calicuna a pizu de sa Televisione e Radio de Ucraina (#1317). Su documentu
proponìat de acontzare sa leze a pizu de Tzinematografìa, e pruschetottu
azùngher s'artigulu 15-1 "Isparghimentu e Trasmìtida de film, chi popularitzan
s'immagine de sos ocupadores e sos balores de subcultura criminale". Sigundu a
s'artigulu, est proibida calesisiat trasmitida in Ucraina de calesisiat traballu
audio-visivu chi tenet propaganda a favore de agentzias, fortzas armadas e
atteras trumas militares de s'ocupadore. In su 13 de bennarzu de su 2015, su
Parlamentu ucrainu at atzettadu sa leze cun 240 botos a prima leghida.

A pustis sun cumpartos sos progetos de leze de Andriy Levus and Viktoria Siumar.
In su 5 de Frearzu, a sa segunda leghida su parlamentu at atzettadu su progetu
de leze #1317 chi aìan postu Mykola Knyazhytsky e Vadim Denisenko, cun 259
botos. Fintzas s'emendamentu de su Partidu Radicale an atzettadu, chi bolìat a
nde bogare tottu cussos film e serias TV russas fattas a pustis de su 1991.

In su mese de Santu Gaine de su 2014, s'Agentzia de istadu pro su tzinema
ucrainu ("Derzhkino") at proibidu a fagher essire serias TV chi faghen bìder
servitzios de segurantzia russos. Sigundu a su presidente de s'agentzia, Pylyp
Illyenko, s'isseberu lu an fattu pro more de su chi fit sutzedinde de pag'ora in
Ucraina e ca "non dìat a esser umanu a mustrare film russos, chi sun tottu
propaganda, comente sa magnificadura de sas istrutturas de podere in sa TV
ucraina". Prus a pustis, cun s'iscandalu e sas protestas chi sun sighidas,, su
dipartimentu at proibidu fintzas film cun Mikhail Porechenkov, e at nadu a sos
chi traballan cun sa televisione sos media a nde bogare peri a Joseph Kobzon,
Ivan Okhlobystin, Mikhail Zadornov, e a atteros artistas russos chi an nadu
cosas anti-ucrainas. In su 9 de Nadale, "Derzhkino" nche at bogadu 71 film e
serias TV russas chi tenìan s'atore Ivan Okhlobystin In December, "Derzhkino"
also promised support for those channels boycotting Russian content. In Nadale,
"Derzhkino" at nadu chi bolet amparare sos canales chi faghen su boicottamentu
e, in prus, at proibidu atteros 4 film russos. In su 5 de Frearzu de su 2015,
"Derzhkino" nde at bogadu atteros 20 film e serias TV russas.

Sa persone a cabu de su Cunsizu Natzionale de Radio e Televisione, Yuriy
Artemenko, a pustis de manifestadas e protestas publicas, at nadu chi dìat a
esser una cosa pretzìsa pro sos canales etottu a nde bogare film e serias TV cun
Porechenkov and Okhlobystin. "Fortzis sa situatzione, bogande a fora film cun
zente comente Porechenkov and Okhlobystin, at a ispìngher sos canales a nde
essire cun atteras propustas, cun politigas chi tànghen non tottus sas serias TV
russas, ma petzi cussas chi faghen prus pagu ispantu". In su mese de Nadale de
su 2014, su primu deputadu de su Cunsizu Olha Herasymyuk at andu chi tzertos
film russos faghen a trastu de propaganda, pro custu si depen iscantzellare.
Sigundu a issu, sos canales ucrainos bolen a comporare prus pagu serias TV
russas cunforma s'annu coladu, ma a dontzi modu sa compora at a esser manna.

Sos attivistas an dadu a custa campagna sotziale su nòmine de "boicotta film
russos" (Бойкот російського кіно), bidu chi dae su cumintzu fit custa sa pagina
ufitziale de facebook. A pustis, su nòmine est bènnidu populare in sos mass
media, ma perdet sentidu in limbas comente su sardu, in ue "film" cheret nàrrer
"pellicula longa de tzinema" ebbìa: in ucrainu, difattis, кіно (film) narat
tottu, cumprendende film, serias tv e gai sighende.



https://sc.wikipedia.org/wiki/Bitti_Bergamo

Umberto Bergamo, cunnotu comente Bitti Bergamo (Benètzia, 1 de ghennarzu de
1930-Pradu, 12 de santugaìne de 1979), est istadu unu tennista italianu.

Ativu comente tennista in sos annos chimbanta de su sègulu coladu, epogale de
àteros atretas italianos de grandu èsitu che Fausto Gardini, Giuseppe Merlo,
Orlando Sirola e Nicola Pietrangeli, nch'aiat sizidu sa de duas rundas de
s'individuale de su Roland Garros in su 1951, 1953, 1955 e 1957, e est arribadu
a sa finale de su turneu de Atenas in su 1953.

In su dupru, fiat zenerarmente imparigadu cun Sergio Tacchini, e nch'at sizidu
sa de tres rundas de su Ronald Garros de 1951, in ue su cumpanzu suo fiat
Giuseppe Merlo.

In su 1978, fiat istadu mutidu dae su presidente de sa Federadura Italiana de
Tennis Paolo Galgani a leare su rolu de cabitanu no zogadore de s'echipa
italiana de Cupa Davis. A pustis de una prima istajone disillusionadora
(eliminadura in sa prima runda pro 1-4 dae s'Ungheria), in s'edissione de su
1.979 sos asulos elìminant sa Danimarca, sa Polonia, s'Ungheria, sa Grandu
Bretanna e, in sa mesafinale, sa Tzecuisrovàchia in su Foro Italico, sizende sa
finale manna de su turneu, a disputare a sa metade de Nadale in Santu Frantziscu
contra a sos Istados Aunidos.

Sende gasi, Bitti Bergamo no aiat pòdidu partetzipare a cussu disafiu: difatis,
su 12 de santugaìne de 1.979, a s'edade de 49 annos, morit a probe de Pradu in
un'intzidente de tràfigu, istrampadu paris cun s'automòbile sua in s'autocaminu
A11 da unu tir chi aiat realizadu un'inversura de martza no autorizada.



https://sc.wikipedia.org/wiki/Bidda_de_Sartu

Biddesatu esti una bidda de 1.353 animasa de su Gerrei in sa Provìncia de
Casteddu.

Sa bidda s'agattada in sa zona zerriada Gerrei (finciasa a s'Ottucentusu
imperanta finciasa su nomini Galilla) e s'agattada a un'attesa de circa 500
metrusu a s'allivellu e su mari. Sa zona de Biddesatu s'affacciada a Nord-est in
su Flumendosa, arriu fondamentalli puita fai sì ca sa terra siada fertilli e
adatta a essi coltivada, e arribada pusti s'arriu finciasa a su Saltu de Quirra,
in sa zona zerriada Barigau.

Su territoriu andada poi a Sud in direzioni de Monte Genis (979 metrusu), ca
s'agattada in su comuni de Biddesatu e connosciu po sa sorgenti d'acqua bona po'
ognia cosa. In su cuccuru de Monte Genis, monti ca fai parti de s'istituendu
parcu naturalli de su Monte dei Sette Fratelli, si godidi de una bona vista, e
si podidinti biri i montisi de s'Ogliastra e de su Gennargentu a Nord e i
montisi de su Cagliaritanu a Sud (Serpeddì, Sette Fratelli ecc). Sempri in
pizz'e su monti dui esti una costruzioni de nuraxisi. In fra mesu e sa boscaglia
de ilixi, olioni e atrasa mattasa ca s'agattanta in custa zona, si bodinti
agattai stranasa figurasa ca s'acqua e su entu anti modellau in sa pedra. A Est
su territtoriu è delimittau de su Monte Lora, famosu po sa forma de sfinge, ca
segnada su confini cun Santu 'Idu.

De sa bidda si bodinti biri is cuccurusu de su Gennargentu, ad esempiu su Monti
de Santa Vittoria de Esterzili, sa Punta de sa Marmora, is cuccurusu de
s'Ogliastra (Sa Perda Liana de Gairo, is taccusu de Jerzu, is montisi de
Tertenia, Monti Cardiga de Perdesdefogu), finciasa a su mari de sa costa
orientalli de sa Sardigna, ca si bodidi raggiungi in pagu tempusu cun sa
macchina. In sa zona de Biddesatu dui esti callencuna grutta: ""Sa Grutta Manna"
e ""Sa Grutta 'e Scusi" innui bividi su Geotritone Sardo.

Sa zona è arricca de Ilixi,olia, moddizzi, olioni, murdegu,sparau e
cardollinusu.

Funti medasa finciasa ins animallisi ca s'agattanta in sa zona: cerbus e
murvonisi in su territoriu de monte Genis, achillisi, storisi, spraberisi,
sribonisi, marciusu, gattusu.

Su nomini Biddesatu benidi de su latinu "saltus" (sa(r)tu), po nai propriu una
bidda de satu. Finciasa de s'etadi prenuragica sa zona furiada popollada. In su
territoriu dui funti infatti tombasa, menhir, nuraxisi ancora intreusu commenti
Sa dom'e sa nì e Corrolia. Sa zona è poi passada asutt'e su dominiu de is
fenicius e Cartagine po poi passai in manu ai Romanus de su II seculu a su V
seculu appust'e Cristu. Sa bidda è stetia asutt'e su dominiu Gallilense, ca adi
protteggiu sa terra da is invasionisi romanasa e ancora oi s'agattanta is
segnallisi a Cea Romana e Monte Arrubiu.

Cun sa conquista de sa Sardigna de patti de is Aragonesusu la zona passò a is
Spagnollusu e in su 1681 la idda fu comprendia in sa cuntea de Biddesatu.

In su 1708 sa zona passò a is Austriacusu po poi arribbai in su 1718 a su Duca
de Savoia.

Sa bia chi cullegada su Gerrei cun su Campidanu è stetia pagada de is
Biddesatesusu cun sa bendida de parti de is terrenusu. Gratzias a sa nascida de
custa bia is circadoris ligurusu e francesusu iant agatau meda mineralis ca
ianta portau a sa nàscida de Sa Miniera de Su Suergiu; fondamentalli po sa
storia de sa comunidadi locali. In su 1906 in Biddesatu e in su bixinu
Iglesienti c'è stettia una protesta manna de is minadorisi po is pretziusu tropu
attusu de sa cosa de pappai e de sa bida in generali, ed è stata fatta una
lastra po arregordai is mortus e unu libru che contada cussu che est acadèssiu.
Biddesatu cun sa Miniera de antimoniu de Su Suergiu esti una interessanti area
de su Parcu Geominèrariu de sa Sardigna. Funti medas is minieras de su Gerrei
che dipendiant de sa Miniera Su Suergiu de Biddesatu. In custa miniera in su
dixiannoiesimu séculu fiat nàscia una fonderia che ne is annus est diventada unu
centru de produtzioni de antimoniu meda importanti po s’Europa cun prus de
cuatruxentus operaius. Candu est spaciau su giacimentu in su 1950 sa fonderia
iat incumentzau a traballai mineralis de àteras minieras sardas e agoa aiat
pigau sa materia prima de su mercau stranju.

Funti medasa i Biddesatesusu pastorisi in sa zona de Biddesatu, e si dedicanta
ad allevai animmallisi de fattoria commenti Crabasa, brabeisi, baccasa e boisi,
procusu, cuaddusu, puddasa.

A bottasa is imprendidorisi anti decidiu de si dedicai a custu settori imperendi
macchinariusu po allebiai su traballu e ottenniu unu maggiori guadangiu e
produzioni de latti de bacca e de brabei.

S'agricoltura, graziasa a su terrenu fertilli esti beni svilluppada e permittidi
de produrri meda frutta, berdura, leguminisi e cereallisi po du imperai o po du
endi.

Sa bidda è divida in duas partisi: Sa parti bascia s'agattada tott'a giru a giru
de sa cresia de Santi Michelli Arcangellu, e sa noa a gir'e sa prima cresia de
sa bidda, una cresia de su 1500 dedicada a Santa Brabara. Sa bidda è dividia in
rionisi: Corea, Terrepedis, Concia, Su Cuccuru, Terrapieno, Bracuccia, Funtana
de josso, Forreddu, Su occili, Su Battumeo, Cott' e ois, Ziu Antini.

Santu Michelli Arcangelu - È su patronu de sa bidda e si festeggiada su 29
cabudanni. Sa festa ennidi cellebrada scetti relliggioamenti e scetti ognia
tanti c'ha festa civilli.

Santa Brabara - Sa festa prusu manna de sa bidda esti cussa de Santa Brabara,
cellebrada su primu lunisi de su mes'e làmpadas. Sa festa durada assummancu 4
disi e in custa occasioni sa bidda si prenidi de genti ca benidi de sa Barbagia,
de su Sarrabus

Sa stessa festa benidi fatta su primu dominigu de Argiolas po donai sa
possibillidadi a is turistasa e a is immigrausu de partecippai.

Santu Cristollu - A una pariga de chillometrusu de da bidda s'agattada sa cresia
de Santu Cristollu. Po sa festa, cellebrada tra su 13 de Austu e su 14, benidi
fatta una processioni partendu de sa Cresia parrocchialli e a pei s'arribbada a
sa cresia campestri.

Sant'Antoni e Santu Srebastianu - Sa festa de custus'dusu santusu esti su 17 e
su 20 de Gennaxiu. Po custasa duasa cellebrazioni funti organizzaus is
fogaronisi in pratz'e cresia e a sa genti si onanta arangiusu po una festa e
pani po s'atra.

Is Animeddas - Una festa po is mannusu e is pitticcusu. Sa mingianu de su 31 de
su mes'e ladamini is pippiusu andanta de domu in domu e sa genti di onada cos'e
pappai (drucisi o frutta) in onori de is mottusu.

Sinnadroxiu - Sa festa si faidi in su sattu accant'e sa bidda in sa dì de
s'Ascensioni. Su sinnu po arrecconnosci su bestammini benidi fattu in custasa
disi, e po custu motivu enidi fatta custa festa. Is pastorisi fainti su casu e
custu enidi arregallau a sa genti in unu muncadori e sa proloco de da bidda
faidi unu prangiu con pezza de brabei.

In ognia festa su gruppo folk de "Santu Cristollu" si bestidi cun su custummu de
biddesatu e baddada su ballu sardu.

Candu si arribbada a Paollisi si depidi lassai sa strada statalli e pigai sa
strada provincialli chi potadda a Biddesartu e Armungia.

Arribbausu ad Archefossu tra Santu 'Idu e Ballau si girada a s'incrociu chi
aziada in sa vallada de su Rio Cannichili finciasa ad arribbai a Biddesatu.

I 10 sangunausu ca s'agattanta demprusu funti: Congiu, Cotza, Lusso, Melis,
Cappai, Cinus, Murtas, Angius, Gessa, Usai, Spagnesi.



https://sc.wikipedia.org/wiki/Bermentinu

Sas orìzines suas non sunt craras: pro unos cantos, est naturale de su
nordu-estu de s’Ispanna, in Aragona, peroe sa bariedade non paret esser prus
curtivada in sa chi diat dever esser sa terra sua nadia; pro àteros, aguarmente
in Ispanna, fiat cunnotu comente Listan de Andalusia. Cunforme a galu àteros,
diat esser nàschidu in Portugallu (in ue lu cunnoschent cun su nùmene de
“Codega”) o de s’ìsula de Madera, cussiderende sos numerosos assimizos (richesa
de colore e de istràghidu) cun sa malvasia logale.

Dae sa mesìsula ibèriga, si diat esser ispainadu a pustis in Frantza – Grosse
Clarette, Malvois d’Espagne, Piccabon, Languedoc-Roussillon – e posteriormente
in Ligùria, in ue aiat leadu su nùmene de Malvasia Grussa, Carbesso o Corbesso o
Carbess (su Pigato est cussideradu dae unos cantos comente una bariedade de
Bermentinu), Pizzamosca e Vemettino, custu ùrtimu est su nùmene cun su cale nche
fiat cròmpidu a Còrsiga e posca, in sa segunda metade de su milliotughentos, a
Gaddura, in ue achisissionat sa numenadura de Bermentinu e, in medida prus
minore, finas in argunas zonas de sa Tuscana.

In Sardinna, unu de sos binos prus cunnotos e apressiados a base de Bermentinu
est su Bermentinu de Gaddura, binu cun numenadura de orìzine cuntrollada e
garantida, caraterizadu dae un’istrutura e dae unu gradu arcòligu notàbiles. In
mesu de sos binos cun numenadura de orìzine cuntrollada a base de Bermentinu si
podent tzitare s’Alighera, Bermentinu ispumosu, e su Bermentinu de Gaddura, chi
presentat caraterìstigas prus diversifigadas, dae su binu prus istruturadu a su
prus friscu e impreadu de aperitivu.

In Tuscana, sos binos NOC prus cunnotos a base de Bermentinu sunt su Candia dei
Colli Apuani, su Montecarlo e su Bolgheri arbu.

Sos binos a base de Bermentinu sunt zenerarmente arbos sicos, peroe
deligadamente moddes, in colore grogu pazissu, cun nuscos intensos de frores de
campu e ervanzu e una nota de pèssighe grogu. Podent esser cumbinados cun
intradas de mare, pratos de pische (che sa cumbinadura cràssiga intre s’aligusta
e su bermentinu sardu) e prupu, peroe finas cun sos pansotes tìpigos ligurianos
cun banza de nughe e sos àteros pratos de sa coghina liguriana.

In Ligùria, custu bariedale est isvilupadu in manera prus manna in sa Costera de
Ponente, mescamente in zonas postas in su de Impèria.



https://sc.wikipedia.org/wiki/Beersheba

Beer Sheva (ch'in ebraigu sinnìfigat “Putzu Sete”) est una tzitade israeliana
situada in su desertu de su Negev in su suddu de su paìsu. Narada fitianu “sa
cabitale de su Negev", est sa de sete tzitades prus mannas de Israele, cun una
pobuladura de 205.588 abitadores.

S'importu de Beer Sheva fiat crèschidu in su de 19 sègulos, addaghi sos turcos
otomanos aiant fraigadu un'istassione rezionale de polima in ie. Sa batalla de
Beer Sheva fiat istada parte de un'ofensiva ampra britànniga de sa segunda
gherra mundiale, chi teniat s'intentu de truncare sa lìnia de defesa turca dae
Gaza a Beer Sheva. In su 1.947, Beer Sheva fiat istada cussiderada comente parte
possìbile de un'Istadu àrabu in su Pranu de Partzidura de sas Nassiones Aunidas
pro sa Palestina. In fatu de sa decraradura de s'independèntzia de Israele,
s'armada ezitiana aiat acumassadu sas fortzas suas in Beer Sheva comente base
istratèziga e lozìstiga. In sa batalla de Beer Sheva, cumbatida in su santugaìne
de 1.948, sa tzitade fiat istada cunchistada dae sas Fortzas Israelianas de
Defesa.

Beer Sheva at tentu una crèschida cussideràbile dae tando. Una parte manna de sa
pobuladura est formada dae sos dessendentes de zudeos sefarditas e zudeos
mediorientales chi fiant immigrados dae sos paìsos àrabos a pustis de su 1.948,
gasi etotu che comunidades prus minores de zudeos indianos. Sa de duas e sa de
tres undadas de immigradura ant tentu logu dae su 1.990, batende zudeos
aschenazitas dae sa Rùssia e àteros paìsos de s'Unione Soviètiga antiga, gasi
che disterrados zudeos dae s'Etiòpia. Sos immigrados russos e de àteros paisos
de s'ex URSS ant rènnidu su zogu de sos iscacos un'atividade de primu sinnìfigu
in Beer Sheva. Sa tzitade rapresentat como su tzentru israelianu de sos iscacos,
cun una prochentale de iscachistas de livellu artu prus manna ch'in cale si siat
àtera tzitade de su mundu.



https://sc.wikipedia.org/wiki/Basiliu_de_Cesarea

Basiliu de Cesarea (o Basile) nadu "su Mannu", (in gregu: Βασίλειος ο Μέγας;
Cesarea in Cappadocia, 329 – Cesarea in Cappadocia, 1° bennalzu 379), est istadu
unu piscamu gregu, Dutore de sa Creja e veneradu comente santu.

Est naschidu a Cesarea in Cappadocia (in s'Asia Minore, sa Turkia de oe) s'annu
329, dae una famìlia cristiana esemplare. At istudiadu gramàtica e lìteras a
Cesarea, Costantinopoli e Atene. Inoghe at incontradu unu amigu, e amigos sunt
istados po tata sa vida, Gregoriu de Natziantzu. Torradu a Cesarea istudiat cun
meda impignu sa Bibbia. Si retirat in unu logu solitariu ma meda bellu, e fundat
unu monasteriu. Basiliu cun unu frade sou e àteros amigos vivet in una
comunidade religiosa cun sas regulas chi at iscritu isse. Ordinadu predi e poi
piscamu de Cesarea, at guvernadu po 10 annos. Sos discursos e-i sas preigas de
Santu Basiliu sunt bellas meda, po sos contenudos, s'istile e-i sa limba. Po so
poberos e sos istranieros at fattu una ispetzia de ispidale, e cun buttegas po
trabagliare, e abeltu iscolas. At devidu lottare contra a sos arianos chi funt
meda e potentes. At iscritu un Exameron, ispiegatzione subra su liberu de sa
Genesi. Unu tratadu subra sa fide. Sas Regulas monasticas, chi sunt a sa base de
su monachesimu orientale. Dutore, e unu de sos Padres de sa Creja orientale. Est
mortu in su 379. Sa festa est su 2 de bennalzu



https://sc.wikipedia.org/wiki/Barrantzellos

Sos Barrantzèllos (in limba italiana Compagnia Barracellare o Barracelli) in
Sardigna est un ente de dirittu privàdu chi contròllan sas propriedades in
foraidda.

Sos Barrantzèllos nàschene po impedire de isorrobàre o furàre bestiàmmene in
foraìdda, tutelànde sos mères de sos terrìnos e faghìnde arrestare sos bandìdos.
In custu modo tènen azzumài sos còmpitos de sa zustissia; in italianu infàttis
los mùttin puru Polizia Rurale. Bàlen puru commènte soziedàde de assiguratziòne.
Dae s'incommìnzu àe commo, sas cumpanzìas sun bistàdas isòrtas medas bòrtas: in
su 1819, 'an fattu sos Catzadores Reales de Sardigna, in su 1827 'an torràdu a
fagher sas companzìas. Cun sa lezze de su 22 de maju de su 1853 de su Guvèrnu
Sardu e cun d'unu Regio Decreto n. 403 de su 14 de trìulas de su 1898, s'Istàdu
italianu ufficialìzzad su Corpus. Sa Regione in su 1988 cun sa lezze n.25,
organìzzad una 'orta po tottus sas Cumpanzìas.

Sos Barrantzellos tìan depp'essere inquadrados commènte agentes de pùbblica
sigurèsa e sun de azùdu a sa zustìssia (Polizia e Carabinieri e a
s'amministratziòne comunale cando ba bisònzu. In pràtiga no bad ancora lezzes
precisas chi nèrzan chi sas cumpanzias fèttan parte de sa zustissia.



https://sc.wikipedia.org/wiki/Barilla

Barilla est un'impresa murtinassionale italiana de su setore alimentàriu, lìdera
mundiale in su mercadu de sos macarrones sicos, de sos sutzos prontos in Europa,
de sos produtos de forru in Itàlia e de su pane àrridu in sos paìsos
iscandìnavos.

Sa famìlia Barilla ghiat s'impresa dae addae de 139 annos. Moende cun su
santugaìne de 2012, s'amministradore delegadu est Claudio Colzani.

Sa produidura de Barilla si basat in 30 tzentros produtivos, intre
macarronerias, forrerias e molinos. Sos molinos de propiedade, cuntrollados
deretamente dae Barilla, aprovisionant a inghìriu de su 70% de sa matèria prima
netzessària a sa produidura; s'impresa possedit e zestionat deretamente otu
macarronerias: Pedrignano (Parma), Foza, Caserta, Tebe (Grètzia), Bolu
(Turchia), Ames (Iowa-IAA), Avon (Noa Iorcu-IAA) e San Luis Potosí (Mèssigu), in
sos cales si produint unas 900.000 tonnelladas de macarrones s'annu,
diferentziados in 160 formatos de macarrones de sìmula e addae de 30 de
macarrones a s'ou sicos e prenados.

In su 2008, Barilla at tzèdidu sos marcos Tre Marie e Sanson a s'impresa
produidora de astrados Sammontana, cando ch'in su 2012 at tzèdidu sa Number 1
Logistics a su Grupu FISI.



https://sc.wikipedia.org/wiki/Autodeterminatzione

Su printzìpiu de autodeterminatziòne de sos pòpulos affìrmat su derèttu de unu
populu in sutta de domìniu istrànzu a si picàre s'indipendèntzia, a istàre chind
un'àtteru istadu o, a dòntzi modu, a pòder isseperàre su rezìme polìticu chi
issos bòlen.

Custu printzipiu est una lèze de su derettu internatzionale generale, est a
nàrrer una leze chi sos effettos giuridicos suos bàlen pro tottu sa Comunidade
de sos Istados. In prus, custu printzipiu est fìntzas una leze de ius cogens,
ovverosiat unu derettu e printzipiu màssimu de su derettu internatzionale, e
mal'a iscantzellàre pro mèdiu de cunventziònes internatzionales. Comente càpitat
pro tottus sas lezes de su derettu internatzionale, fintzas cussu de
autodeterminatzione lu ratìfican lezes internas a sos istados, pro esempiu in
Italia sa L.n.881/1977, e balet che leze de Istadu chi balet de prus de su
derettu internu (Cass.pen. 21-3 1975).

Dae s'Ottichèntos in susu s'Europa, s'America e su restu de su mundu an connottu
sa dottrìna politica de su natzionalismu, chi fit tantu forte dae arribare a sos
duos istados, tando sìmbulos de sa pelèa ideologica, chi an cambiau s'istoria
contemporanea, ovverosìat sos Istados Unidos chin Thomas Woodrow Wilson e s'URSS
chin Vladimir Lenin. Issos an reconnòttu su printzipiu in duas maneras
differentes, s'unu mascamènte chin sos fentomàos "14 puntos" e sa nàschia de sa
Sociedade de sas Natziones, s'atteru chin s'ispìnta de s'Internatzionale de Tres
chi, pro esèmpiu, aìat custrìntu su Partidu Comunista Sudafricanu a sìche
lassàre a pàlas sa polìtica filo-bianca pro su derettu de sa populatzione
nighèdda a gubernare. Ambosduos sun pares, ca an dèpiu fàcher passos addaesècus
in favòre de issèperos meda realpolitik: bàstet bìer sa nova làcana geopolitica
chi ch'aìat essìu a s'accabbu de sa prima gherra mundiale, oppùru su fattu chi
s'URSS reconnoschìat su derettu in chistiòne a sas Repùbricas suas, fràncu non
lu pònner in pratica mai fìntzas a su tempus de sa Perestrojka. Su printzipiu de
autodeterminatzione de sos populos si at isviluppàu de manera unu pacu prus
cumprìa in sa secùnda meitàde de su Novichèntos, in su 1945 a s'accabbu de sa
secunda gherra mundiale. Est istàda s'Organitzassione de sas Natziones Unìas
(ONU) in particulare a nde promògher s'isvilùppu in ìntro de sa Comunidade de
sos Istados.



https://sc.wikipedia.org/wiki/Ausbausprache_-_Abstandsprache_-_Dachsprache

Ausbausprache - Abstandsprache - Dachsprache est un'istrumentu isviluppau in
materia de sotziolinguistica pro dare analisi a sas limbas e limbazos, e
abberguare si un'idioma si podet cussiderare comente limba o dialetu.

Su faveddu "Ausbausprache" serbit a inditare un'idioma chi tenet unu
vocabolariu, una grammatica e ortografia fattas a istandard, chi si nde fachet
impreu in s'amministrassione prubbica e dontzi campu de sa sotziedade: duncas,
est sa limba ufitziale de istadu a s'ispissu. Imbetzes, s'idioma chi si narat
non-Ausbausprache est s'allega de su contestu informale, chi no tenet
tradissione literaria peruna e bi est in fromma orale ebbia.

Sa limba abstand (Abstandsprache) non presentat nudda a cummone chind un'attera
e, duncas, non si podet cussiderare comente unu dialetu: picamus a esempiu sa
limba basca.

Su Dachsprache est un'idioma chi serbit, comente istandard, pro parare fronte a
sa presentzia de paritzos dialetos e limbazos chi est impossibile a los
cumprender tottus.



https://sc.wikipedia.org/wiki/Assotziu_Su_Majolu

Su Majolu est unu assotziu apartìticu de istudiantes sardos naschidu in
s'universidade de Tàtari in su mese de martzu de su 2011, chi punnat a s'amparu
de su sardu in tottus sos libellos de imparu, dae s'iscola primaria a
s'universidade, a manera de lu salvare e nde lu giugher a su matessi gradu de
impreu de s'italianu ind una situatzione de plurilinguismu perfettu.

Difattis, su sardu est in su paradossu chi est non solu sigundu a sa scientzia
limbistica, ma finas po leze (de jure) comente a s'italianu, ma de facto est in
foras de belle tottus sos campos sotziales e abbarrat ind un'isfera minoredda
privada: custa puru si ch'est isperdende sempre de pius po more de su fattu chi
s'italianitzatzione, in passadu, at pesadu in iscola unu muntone de zovanos
sardos faghendelis fortzare a grisare sa limba e cultura issoro, e como non bi
at ancora mediu publicu perunu po chi podat imparare e impittare sa limba sa
generatzione noa, chi in sa pius parte est monolingue in italianu.

S'assotziu, po sensibilizare a sa zente, at presentadu tres motziones e
petitziones: In su 2012 at collidu pius de 1000 firmas, cando at dimandadu a sos
universitarios de s'universidade tataresa si fin de acordu a istituire duos
cursos de làurea pro formare professores e mastros de limba sarda. Sempre in su
matessi annu, sos attivistas an iscrittu a su guvernu italianu e a su parlamentu
europeu po sa chistione de sa ratìfica italiana de sa "carta europea de sas
limbas regionales o de minorìa", cosa chi s'istadu italianu no at mai fattu a
dannu de tottus sas limbas chi, a differentzia de su tedescu in Tirolu de josso,
de s'islovenu in Friuli e de su frantzesu in Badde de Aosta, non tenen istadu a
ue si zirare. In su mese de abrile de su 2013, s'assotziu at mandadu a innantis
un'attera petitzione po pònner, in s'universidade, unu esamine de sardu in
dontzi cursu de làurea de cada dipartimentu: an tando firmadu pius de 700
istudiantes iscrittos a s'ùrtimu annu de sas iscolas superiores de totu sa
Sardigna.

Est finas faghende essire unu giornaleddu de nùmen Ischida, in ue si publican
opiniones e bideas de zente chi bolet iscrier calchi cosa in limba.

A s'agabbu de su 2014, s'Assotziu Su Majolu at dadu amparu a una trumighedda chi
aìat pedidu a Facebook una versione in sardu; sos de Facebook an dadu su
permissu in su primu de abrile, dende cumintzu a su protzessu de bortadura.



https://sc.wikipedia.org/wiki/Antoni_Lo_Frasso

Antoni Lo Frasso, Antoni Lofrasso o Antonio de Lofraso (1540, S'Alighera - 1600,
Barcellona) fit unu poete sardu chi at viviu in sa secunda meitade de su seculu
de XVI. Est connottu meda in Ispagna pro su traballu suo printzipale Los diez
libros de Fortuna de Amor (Barcellona, 1573), chi si lu aìat torràu a bìer Pedro
de Pineda (Londra, 1740), unu ebreu ispagnolu, chin tottu probabilidade a
cusseguentzia de su zudissiu literariu bonu chi su fentomadu Miguel de Cervantes
li daet (Don Quijote, I, 6), in ube su libru si sarvat dae ch'esser furriàu a
focarone.

In ibe prubicat su primu iscrittu suo in su 1571, intitulàu Los mil y dozientos
consejos y avisos discretos sobre los siete grados y estamentos de nuestra
humana vida, opera moralista e paremiolozica in ube su poete daet cussizu a
fizos suos. Un'atteru est 'El verdadero discurso de la gloriosa victoria, in ube
allegat de s'isperientzia sua in sa battalla de Lepanto e mancàri aìat pòtiu
bìer a Cervantes. Su fentomu prus mannu est peròe cussu chi li daet Los diez
libros de Fortuna de Amor (1573): in custu libru, su poete sardu fachet imprèu
de un'ispagnolu prennu de catalanismos, e bi at péri calicuna poesia in sardu:
duos sonettos («Cando si det finire custu ardente fogu» y «Supremu gloriosu
exelsadu») e unu poema in ottavas reales. Est cosa de importu mannu, ca est sa
prima testimonia de lirica amorosa iscritta in limba sarda. Custu est ca mancàri
Lo Frasso connoschìat sa poesia traditzionale sarda e, in prus, fachìat parte de
su tzirculu de intelletuales sardos chin a capu Jubanne Frantziscu Fara e
Hieronimu Araolla. Ammentande chi su nessu "qu-" est imprestàu dae s'ispagnolu e
si depet legher "k", acò un'ottava de sa poesia sua in sardu:

Eppuru, Lo Frasso fit ozettu de satira de Miguel de Cervantes ind unu passazu de
su Viaje del Parnaso (III, vv. 238-272), in ube si proponet chi si lu ghettet a
mare comente sacrifìssiu pro Scilla e Cariddi, pro picare su permissu issòro de
poder colare in securesa pro cussu mare periculosu: su «poeta sardo» lu sarvat
tando su deus Mercuriu:



https://sc.wikipedia.org/wiki/Anonima_sarda

Sa anònima sarda, prus connòtta chin su nùmen in italianu de anonima sequestri,
est unu favèddu pròpiu de sos giornalistas pro inditàre su malefàcher,
mescamènte sos secuèstros de pessòne, chi bi aìat àpiu in Sardigna a frecuèntzia
relevànte supratòttu dae sos annos '60 in sùsu de su sèculu de XX e adduràu pro
unos dèche annos a pùstis.

S'anonima sarda at operàu in Sardigna, a bìas in Còssiga e, in su secùndu
pustighèrra, fìntzas in sos trèttos de sa penìsula italiana.

S'istajòne de su trepòju e abbolòttu politicu, chi ja bi aìat in Italia dae sos
primos annos de su pustighèrra, si est mòghia in Sardigna in sa meitàde de sos
annos '60 e est acabbàda in sos annos '80, fine de sa tensione poltica fìntzas
in continènte italianu.

Sos cuntàttos tra sos bandìdos sardos e sos militantes de assòtzios italianos
chi pertenìan a sa manca istrèma, comènte sas Brigadas Rujas e sos Nùcreos
Proletàrios Armàos, fin dèpios in parte a sa presonìa de sos gài fentomàos
militantes jùttos in Sardigna, unu pacu a comènte sos mafiosos italianos de su
Meridione, pòstos a presòne in su Settentrione, an dàu bìda a movimentos
autoctonos che sa Mala del Brenta veneta.

Sos movimentos terroristicos e paramilitares prus nòdios chi fin nàschios in
Sardigna fin Barbagia Rossa, su Movimento Armato Sardo e su Comitato di
solidarietà con il proletariato prigioniero sardo deportato, in sa prus parte de
pessamèntu ideologicu comunista e indipendentista; in s'arcu de unos deche annos
an fattu parìtzos attentatos e secuestros de pessòne.



https://sc.wikipedia.org/wiki/Anghelu_Caria

Ànghelu Caria est naschidu in Nùgoro su 19 de Maju de su 1947 e est istau unu
poete e indipendentista sardu.

Est crèschiu in Roma, in ube sa famillia sua fit emigrada in sos annos baranta.
Su babbu, Efisiu, fit militante de su Partito Comunista Italiano, fit istau in
su Partito Comunista di Sardegna, in su C.L.N. sardu e che l'aiat pissichiu su
regime fascista. Fortzis pro more de s’imparu de su babbu, Anzelu s’est iscrittu
cando fit galu meda zovanu a sa F.G.C.I., ma nd’est essiu a pustis de pacos
annos ca fit contrariu a sa politica revisionista de su P.C.I. At istudiau
literadura in s’Universidade “La Sapienza” e est istau unu de sos militantes
prus attivos de su movimentu de sos istudentes de Roma. Fit semper presente in
sas manifestatziones, apunteddandesi in sas brigas contr’a sas troppas fascistas
cando custos falaban a sas prattas pro minettare e pesare abolotu.

In su 1968 at fundau paris chin ateros s’organizzatzione marxista-leninista
Stella Rossa e su giornale chi si muttiat a sa mantessi manera. Custu gruppu fit
connotu pro su chi est capitau in Roma in cuss’annu e mascamente pro sa gherra
contr’a sa zustissia a curtzu a sa facoltade de Architettura.

In su 1972, cando s’est laureau, si ch’est andau dae s’Italia e dae
s’organizzatzione in ube fit militande pro torrare in Sardigna e at cumintzau a
traballare comente insegnante prima in Thiniscole e a pustis ind un iscola de
Nugoro. Giae cando fit in Italia aiat istudiau meda s’istoria e sos problemas de
sa Sardigna e si fit interessau a sos gruppos indipendentistas chi bi fin in
cust’ isola in sos annos sessanta. At cumpresu chi sos traballadores sardos sun
isfruttaos duas bortas, comente traballadores e comente sardos, e pro custu at
uniu sas ideas comunistas suas chin cussas indipendentistas e anticolonialistas
e at cumintzau a traballare politicamente paris chin sos chi gherraban in
Sardigna contr’a su colonialismu italianu.

In su 1973 est naschiu su giornale marxista e anticolonialista Su Populu Sardu e
a pustis de pacu tempus su movimentu. Sas gherras prus importantes chi at
cumintzau in cussos annos e at sichiu pro tottu sa bida sua naschin pro su
bisonzu de autodeterminatzione de su popolu sardu. Partinde dae cust’idea at
picau unu caminu chi l’at battiu a pessare sa lotta politica comente una lotta
de liberatzione natzionale dae s’istadu italianu; solu cumprendende custa manera
de pessare sa politica e sa Sardigna si poden cumprendere tottus sas peleas chi
an cumintzau issu e sos atteros indipendentistas in cussos annos: contr’a su
colonialismu linguisticu, economicu e sotziale; contr’a s’occupatzione militare;
contr’a su modellu de "isviluppu" industriale chi at battiu s’istadu italianu
‘sende azudau dae sa Borghesia Compradora, sa classe sotziale chi, in Sardigna
comente in tottucantas sas colonias, servit a s’istadu pro mediare su potere
coloniale. Anzelu, paris chin atteros militantes, in cussos annos an fattu un
iscola politica de Su Populu Sardu, chi b’est istada in Nugoro paritzos annos, e
in sos cursos de cuss’iscola chi faveddaban de marxismu e mascamente de
s’analisi marxista de sa “Questione Nazionale” si sun formaos politicamente
medas zovanos nugoresos.

In su 1976 est andau in Bretagna chin sa delegatzione de Su Populu Sardu chi at
firmau sa Carta de Brest , e in custa Carta, pustis de aer fattu un’ analisi de
su carattere coloniale chi s’imperialismu picat isfruttande medas natziones
chene istadu europeas, sas organizzatziones de sa manca indipendentista de sos
populos oprimios de Europa promitian de sichire rapportos de solidariedade
intr’e issas, pro fravicare un’Europa sotzialista de populos liberos e
indipendentes. An firmau custa Carta sos partidos indipendentistas galegos,
bretones, occitanos, irlandesos, gallesos, bascos e cadalanos. Dae cussu mamentu
sun istaos semper prus mannos sos cuntattos de sos indipendentistas sardos chin
cussos de atteros populos oprimios, chi a pustis sun istaos meda importantes
chin sos movimentos cadalanos, bascos e mascamente chin sos corsos.

In cuss’ annu mantessi Su Populu Sardu, paris chin sos giornales Natzione Sarda,
Sa Sardigna, Sa Republica Sarda e Sardegna Europa, at cumintzau a cullire sas
firmas pro sa “proposta di legge d’iniziativa popolare per la tutela della
lingua sarda e per il bilinguismo”. Bell’’e tottus sos partidos italianos de
destra e de manca fin contrarios a custa pelea, calicunu fintzas chin documentos
ufitziales comente su P.C.I. cando “su segretariu de sa federatzione de Nugoro
l’at mandau una circolare a tottus sos segretarios de sas setziones nandeli de
traballare contr’a custa pelea”.(cit. Gianfranco Contu, La questione nazionale
sarda,. Quartu Sant’Elena, Alfa Editrice,1990 ) Sas firmas chi bisonzaban, che
las an cullias e sa proposta de leze est arribada a su cussizu regionale, ma no
l'ana mai approvada. Oje, fintzas si su cussizu regionale at approvau in su 1997
sa lezze 26 pro sa tutela de sa limba sarda, su sardu no est impreau bell’’e
nudda in sas iscolas, in sos ufitzios publicos e in sos media e pro custu sos
chi faveddan sardu, chi sun galu sa parte prus manna de sos sardos, sichin a
essere discriminaos (bies limba sarda). Su Populu Sardu in cussos annos est
crèschiu meda, diventande su movimentu prus importante de sa manca
anticolonialista e indipendentista sarda, e in s’acabbu de sos annos settanta
teniat militantes meda e fit presente in tottu sa Sardigna e in sas tzitades
inube bi fin medas emigraos sardos in Italia e in atteros istados.

In su 1979 Su Popolu Sardu s’est candidau a sas eletziones regionales paris chin
su Partidu Sardu. in sa lista Libertade Socialismu. In cuss’annu mantessi su
movimentu est acabbau ca bi fin brigas intr’’e sos chi cherian organizzare Su
Popolu Sardu comente unu partidu e sos chi fin contrarios e ca calicunu
dirigente si ch’est essiu pro intrare in su P.S.d’Az.

In su 1982 ind unu cungressu in Nugoro, in sa Biblioteca Satta, inube si fin
addobiaos sos chi fin de Su Popolu Sardu e atteros movimentos comente Sa
Republica Sarda, Sardigna Emigrada, Ajò e su gruppu Sardenya y llibertat de
S’Alighera, est istau fundau su partidu Sardigna e Libertade chi in cussos annos
at gherrau fintzas contr’a sa repressione, dande solidariedade a sos presoneris
politicos indipendentistas chi fin accusaos de eversione contr’a s’istadu.

In su 1984 est naschiu su Partidu Sardu Indipendentista chi at sichiu sas
gherras de sos movimentos chi bi fin istaos prima comente sa gherra pro sa limba
sarda ufitziale, contr’a s’occupatzione militare de sa Sardigna e pro difendere
s’ambiente contr’a sos chi cherian prenare sas costas de tzimentu e contr’a sas
petrolieras chi colaban in s’istrettu de Bonifacio. Custa pelea l’an fatta
impare chin sos indipendentistas corsos, chin manifestatziones in Lungoni e in
Bonifacio e manifestatziones in mare chin sas barcas.

In su 1988 est naschiu su periodicu iscrittu in duas limbas LIBERTADE!, giornale
de su partidu, chi at acabau de issire in s’incumintzu de sos annos novanta e
Anzelu Caria at iscrittu medas articulos in custu giornale. Intr’’e sos
giornales inube at iscrittu bisonzat de ammentare Chidas e su periodicu de
satira politica Su Raju.

In su 1994 at fundau, paris chin atteros, su movimentu indipendentista Sardigna
Natzione, pessande chi pro irmanniare sa gherra de liberazione natzionale
bisonzabat de fravicare unu movimentu indipendentista mannu chi aret mòghiu
tottus sas fortzas organicas a sa nazione sarda. Sa paragula chi podet menzus
riassumere sas gherras politicas de cussos annos est autoguvernu: S’autoguvernu
fiscale diat azudare sos cumpartos economicos traditzionales, mascamente su
pastoriu e su massariu e facher naschire un industria chi diat trasformare sas
risorsas chi bi sun in Sardigna. Est istau issu su primu a narrere chi s’istadu
italianu furabat a sa Sardigna su dinare de sas tassas chi depiat essere de sa
Regione Autonoma comente est iscrittu in s’istatuto regionale, sa pelea chi a
pustis an muttiu sa “vertenza entrate”. S’autoguvernu de su territoriu diat
difendere sos benes culturales e ambientales de Sardigna isseperande unu turismu
chi aret rispettau s’ambiente e chi non ‘seret istau in manos a sos
ispeculadores istranzos. S’autoguvernu de sos trasportos diat isviluppare su
commercio e sos rapportos chin sos atteros populos de su Mediterraneu. In
cuss’annu mantessi Sardigna Natzione s’est alleada pro sas eletziones chin su
P.S.d’Az. e sos Birdes chind unu risultau bonu e Anzelu est istau eleziu
cussizeri comunale de Nugoro.

Issu aìat progettau de fachere sa Domo de Cumone de sos Sardos chi depiat essere
unu fronte de sos partidos sardos contr’a sos partidos italianistas.

Anghelu Caria at iscrittu poesias medas. Las at iscrittas in italianu, francu
una paja in sardu, e faveddan de sa chi fit sa manera sua de pessare sa bida, sa
politica e sa Sardigna chind un istile craru e meda evocativu. Sa muzere las at
cullias e sa famillia at imprentau sa raccolta Poesie in su mese de Aprile de su
2010.

At iscrittu fintzas su romanzu istoricu Ardaolè chi contat de de
un'insurretzione indipendentista in Sardigna in sos annos a pustis chi sa
rivolutzione sarda at pèrdiu e Angioy si ch'est andau in esiliu in Frantza, e
est ispirau a s'isbarcu de sos patriotas Frantziscu Cilocco e Sanna corda in
Gallura in su 1802. Galu non che l'an pubricau.



https://sc.wikipedia.org/wiki/Ambrogio_Fogar

Ambrogio Fogar (Milanu, 13 de austu de 1941 - Milanu, 24 de austu de 2005) est
istadu unu navegadore, isproradore, iscritore e presentadore telebisencu
italianu.

Cumintzat pagu ora a pustis de sa mannària de edade cun su pararutismu beru e
posca si cunsagrat a su bolu acrobàtigu. A pustis de s'àera, colat a
s'isperièntzia in su mare: in su 1972, rugrat s'Atràntigu de su nordu a sa sola
e, pro su bonu de su biazu, sena impreare sa timona pro neghe de un'avaria. Dae
s'1 de santandria de 1973 a su 7 de nadale de 1974, realizat sa
tzircumnavegadura de su grobu a sa solitària dae estu chirru a uestu, est a
narrer in sa deretura contrària a sas currentes, cun unu sloop, una casta de
barca a bela, naradu Surprise, chi at a esser ispònnidu, in mesu de s'àteru, in
sa Galleria Bintòriu Emanuele de Milanu. Custa furriada a su mundu in sa
deretura opònnida a sos bentos e a sas currentes predominadoras lu faghet
intrare de fatu, comente primu italianu, a s'olimpu de sos antetzedidores suos,
che Joshua Slocum, Sir Francis Chichester, Chay Blyth.

In su 1.978, a largu dae sas ìsulas Falkland, in su suddu de s'Otzèanu
Atràntigu, s'imbarcadura sua est còrfida cun probabilidade dae unas cantas ocras
a afundat in pagu tempus. Paris cun isse, b'est s'amigu e cumpanzu de biazu suo,
Mauro Mancini su ziornalista. Resessint a nche zugher in fatu a sa barsa
autounfràbile de sarvamentu petzi unu pagu de tzùcaru, unu cantzu de
bentrighedda e duos magrones ochìidos a corfos de remos. A pustis de 74 dies, in
fines, sunt logalizados e azutoriados dae una nae cumertziale grega. Sunt in
cundissiones graes a beru e ant pèrdidu unos 40 chilos onzi unu, duas dies prus
a tardu Mauro Mancini morit a purmonitis. Fogar resessit a subrabiver, peroe
cussa isperièntzia l'at a marcare pro s'abarru de sa bida.

In sa cumpanzia de Armaduk su fidele, su cane suo de ratza Siberian Husky,
arribat a pee finas a su Polu Nordu, mancari isse etotu apat recunnotu de aer
dèvidu impreare un'aparèchiu pro unos 180 km. addaghi si fiat agatadu a sa
deriva in sa banchisa. In sos annos otanta, devenit presentadore telebisencu e
divurgadore capatzu, tirende profetu dae sas capatzidades suas pròpias de
isproradore, peri su programma de abentura assortadu, creatu e trasmìtidu dae
isse in Retequattro “Jonathan – dimensione abentura”, antiscurridore in Itàlia
de totu sa filera apressiada como subra de sos documentales e sas emissiones cun
temas ambientales.

Pùbrigat su contu de sos imprendimentos suos in sas pàzinas de su “Corriere dei
Ragazzi” e, pro unu tempus curtu, aderetat sa rebista “Molto Interessante”
editada dae Peruzzo. A pustis de su mare, li tocat a su desertu: leat parte a
tres edissiones de su Parizi-Dakar e de su Relli de sos Faraones. Su 12 de
cabudanni de 1992, sufrit un'intzidente terrìbile in Turchimenistanu, in tempus
de su relli Pechinu-Parizi, in ue faghet echipazu cun Giacomo Vismara.
S'onziterrinu si bòrtulat, su cumpanzu suo abarrat meragulosamente indannadu,
peroe Fogar tenet sa fratura de sa de duas lòrigas cherveddales e arreat
paralizadu belle cumpretamente.

Custu disacatu non resessit a pinnigare s'ispìritu suo de abentura: in su 1997,
in una cadrea de rodas basculadora, partètzipat a sa furriada a Itàlia in barca
a bela. Sena tzelare mai de peleare e sena si render a sa maladia, narat: “Eo
resisto ca ispero de torrare a caminare una die, de mi nche pesare dae custu
letu cun sas ancas cosa mea e de abaidare su chelu...”. In cussu perìodu, est
testimoniale pro sa campanna de collida de fondos de s'assòtziu de
cuadriprèzigos e pro sa rugrada de Greenpeace contra a sa cassa a sas balenas.
Morit su 23 de austu de 2.005 a infartu de coro, discansat in su campusantu
monumentale de Milanu.



https://sc.wikipedia.org/wiki/Altare_preistoricu_de_Monte_d%27Accoddi

Monte d'Acoddi, connotu fintzas comente Monte d'Acode o Monte de Code (code =
perda) est una zona archeològica de importu mannu de su tempus prenuràgicu chi
apartenet a sa cultura de Abealzu-Filigosa. Unu monumentu de custa genia no est
presente in perunu logu de s'Europa nen de su batzinu de su Mediterràneu.

Monte d'Acoddi s'atzapat in sa Nurra in sa comuna de Tàtari a curtzu de
s'istrada 131.

Sas primas istigas sunt de su 4000 a. C.. Intre su 3400 e su 2900 a. C. benit
fraigadu su primu bidditzolu de cubones; a custu perìodu apartenent sas tumbas a
domos de janas, sa pedra-longa e unas cantas òperas de preda chi faghiant parte
de unu tèmpiu pro sacrifìtzios. Prus a tardu benit fraigada una prima prataforma
a forma de piràmide truncada a sa cale s'arribaiat chin una artziada. Supra
b'aiat unu tèmpiu cramadu tèmpiu ruju pro su colore de su rebussu. In su
cumintzu de su de tres millènnios a. C. su edifìtziu benit abbandonadu, fortzis
a pustis de unu fogu, e tando benit cobertu dae una prenidura de terra, predas e
carchina chi est mantesa a foras dae unu rivestimentu de predas mannas. Gasi
benit criada una prataforma noa, semper una piràmide trunca a gratas (manna 36 m
x 29 m chin 10 m de artària), in ue s'atzediat tramite una àtera artziada longa
unos 42 metros. Custu tèmpiu, fraigadu supra cussu betzu, est mutidu tèmpiu a
gratas e ammentat sa ziggurat mesupotàmicas. Su monumentu at mantesu
s'importàntzia religiosa pro carchi sèculu, posca in s'edade de su brunzu antigu
(1800 a. C.) cando fiat in ruina est istadu abbandonadu e usadu solu pro
interros.

In sa Segunda Gherra Mundiale est istada distrùida s'ala de supra chin s'iscavu
de trintzeas pro bi ponnere una bateria contraèrea.



https://sc.wikipedia.org/wiki/Alighera

S'Alighèra (in saligheresu L'Alguer, in tàtaresu L'Aliera, in italianu Alghero)
est una tzitade situada in sa Provìntzia de Tàthari in sa Sardigna
nord-otzidentale. B'at 40.461 tzitadinos.

S'Alighera, tzitade in su nord ovest de sa Sardigna. S'Alighera est istada
fundada e suta de sos genovesos de sa famìlia de sos Doria (cun su numene
Alghero), imparentada cun familias de su Rennu de Torres. Est istada disputada
tra sos Genovesos, sos Pisanos e su Rennu de Arborea. In su 1354 est istada
conchistada dae Pedru IV de Aragona, tando sa populatzione originària sardòfona
ed in partis italianofona nd'est istada bogada e cambiada cun colonos arribende
dae sos Paisos cadalanos.

No si ischit inue sa populatzione originale siat finida, aderetura si narat in
Dèsulu. Dae carchi documentu agatadu dae pagu, paret imbece ind unu logu no
tropu acanta, né tropu atesu, ind una bidda noa (Biddanoa Monteleone?).

Oe puru s'aligheresu, resistente in sa boghe de sos mannos e pagu faeddadu dae
sos giovanos e pitzinnos, est de origine cadalana. S'aligheresu no s'est
isviluppadu sighinde s'evolutzione de su cadalanu de Catalogna, est finidu po
diventare unu cadalanu cun unu isviluppu sou, po su fatu de restare prus pagu
isoladu dae su restu, e cun influssos de su sardu e de s'italianu.

In s'Alighera esistint duas iscolas de pénsu: chie cheret cullegare s'aligheresu
a su cadelanu de Catalogna, ispinghinde a atzetare cambiamentos po lu fàghere
diventare su cadelanu de oe, e chie invece cheret cunservare s'aligheresu
comente est e si ch'est evolutu, preoccupadu prus de lu tènnere biu in sa
faeddada e iscritúra. Sa duas tendentzias però cherent favorire sos
cullegamentos culturales, turìsticos et economicos puru (gemellagios) cun
Barcellona e-i sa Catalogna.

In sa tzitade betza, si podet legere su nomene de sas carrelas in catalanu
(carrer, carrerò) e in italianu. In s'Alighera s'intendet puru faeddare in
sardu: sos chi dae sa biddas sunt andados a bivere in s'Alighera, puru a poi de
medas annos cun sos amigos o in domo sighint a lu faeddare.

Sa bìa nada "de sos duos mares" collegat sa tzidade cadalana cun Portu Turre. In
medas dae s'Alighera andaìant e andant a trabagliare a Portu Turre in su
petrolchimicu.

Caraterìsticos sunu sos burgos (Borgate) in sas campagnas de s'Alighera: Santa
Maria la Palma, Guardia Grande, Loretella, Sa Segada, Maristella. Fertilia, est
fundada in periodu fascista e abitada dae su 1948 dae istrianos.



https://sc.wikipedia.org/wiki/Alice_in_den_St%C3%A4dten

Alice in den Städten in italianu Alice nelle città (puru si su film non est
istadu mai doppiadu) est unu film de su 1974 direttu dae Wim Wenders.

Filmadu in bianco e nero, est su primu film de sa "trilogia de s'istrada" chi
cumprendiat puru sos films Falsche Bewegung (Falso movimento) (1975) e Im Lauf
der Zeit (In su passare de su tempus)(1976).

Philippe Winter est unu giornalista tedescu, chi fit andadu in sos Istados
Unidos pro battor chidas pro isciere unu articulu subra su paesaggiu americanu.
Una olta in cue pero aiad appidu problemas de identidade, tando invetzes de
iscriere at leadu chentinarias de fotografias cun d'una Polaroid. A unu zertu
puntu tevet drientrare in Germània pruite at finidu su inari. In s'aereoporto de
New York, connoschede una femina, Lisa, e sa fiza Alice, de noe annos. Non b'at
pius bolos pro sa Germania e tando dezidini de aisettare umpàre. Su manzanu poi,
intantu, Lisa est iparida, lassende solu unu bigliettinu preguntende a Philipp
de accumpagnare Alice à Amsterdam inue issa pensat chi l'ad a raggiungher dai
gue a calchi die.

Arrividos à Amsterdam, Philipp e Alice aisettan in debadas a Lisa. Tando
dezidini de partire pro chircare sos nonnos de Alice chi abitana a Wuppertal in
Germania, segundu su chi s'ammentaiada Alice. Sigomente sa pizinna non
s'ammentaiat su nomene de sa nonna continuan a chircare cun s'unicu ajudu de una
foto de sa domo. Intantu girende girende connoschene una femina chi passat una
notte cun Philippe. Iscoragiados dae su vanu chircare, e sigomente Philippe non
podet pius baliare su carattere meda forte de sa pizinna, la lassada ind'una
istazione de polizia. Ma sa pizinna resessidi a fuire e acciappat torra a
Philippe chi azzetat de continuare a chircare sa famiglia de Alice. A sa fine
tottu si risolvat positivamente.



https://sc.wikipedia.org/wiki/Alghero

S'Alighèra (in saligheresu L'Alguer, in tàtaresu L'Aliera, in italianu Alghero)
est una tzitade situada in sa Provìntzia de Tàthari in sa Sardigna
nord-otzidentale. B'at 40.461 tzitadinos.

S'Alighera, tzitade in su nord ovest de sa Sardigna. S'Alighera est istada
fundada e suta de sos genovesos de sa famìlia de sos Doria (cun su numene
Alghero), imparentada cun familias de su Rennu de Torres. Est istada disputada
tra sos Genovesos, sos Pisanos e su Rennu de Arborea. In su 1354 est istada
conchistada dae Pedru IV de Aragona, tando sa populatzione originària sardòfona
ed in partis italianofona nd'est istada bogada e cambiada cun colonos arribende
dae sos Paisos cadalanos.

No si ischit inue sa populatzione originale siat finida, aderetura si narat in
Dèsulu. Dae carchi documentu agatadu dae pagu, paret imbece ind unu logu no
tropu acanta, né tropu atesu, ind una bidda noa (Biddanoa Monteleone?).

Oe puru s'aligheresu, resistente in sa boghe de sos mannos e pagu faeddadu dae
sos giovanos e pitzinnos, est de origine cadalana. S'aligheresu no s'est
isviluppadu sighinde s'evolutzione de su cadalanu de Catalogna, est finidu po
diventare unu cadalanu cun unu isviluppu sou, po su fatu de restare prus pagu
isoladu dae su restu, e cun influssos de su sardu e de s'italianu.

In s'Alighera esistint duas iscolas de pénsu: chie cheret cullegare s'aligheresu
a su cadelanu de Catalogna, ispinghinde a atzetare cambiamentos po lu fàghere
diventare su cadelanu de oe, e chie invece cheret cunservare s'aligheresu
comente est e si ch'est evolutu, preoccupadu prus de lu tènnere biu in sa
faeddada e iscritúra. Sa duas tendentzias però cherent favorire sos
cullegamentos culturales, turìsticos et economicos puru (gemellagios) cun
Barcellona e-i sa Catalogna.

In sa tzitade betza, si podet legere su nomene de sas carrelas in catalanu
(carrer, carrerò) e in italianu. In s'Alighera s'intendet puru faeddare in
sardu: sos chi dae sa biddas sunt andados a bivere in s'Alighera, puru a poi de
medas annos cun sos amigos o in domo sighint a lu faeddare.

Sa bìa nada "de sos duos mares" collegat sa tzidade cadalana cun Portu Turre. In
medas dae s'Alighera andaìant e andant a trabagliare a Portu Turre in su
petrolchimicu.

Caraterìsticos sunu sos burgos (Borgate) in sas campagnas de s'Alighera: Santa
Maria la Palma, Guardia Grande, Loretella, Sa Segada, Maristella. Fertilia, est
fundada in periodu fascista e abitada dae su 1948 dae istrianos.



https://sc.wikipedia.org/wiki/Adriano_Olivetti

Adriano Olivetti (Ivrea, 11 de abrile 1901 – Milano, 27 frealzu 1960) est istadu
unu imprendidore italianu. Issu fit connottu in tottu su mundu comente unu
produttore de macchinas de iscriere, calcolatrices e computers.

Naskidu dae babbu ebreu Camillo, dae mama valdesa Luisa. In su 1924 si fit
laureadu comente inzenieri chimicu e, fit istadu in sos Istados Unidos pro si
aggiornare subra sas pratigas de organitzazione aziendale. In su 1926 aiat
cominzadu a trabagliare comente operaiu in sa fabriga de su babbu e in su 1933
fit diventadu su direttore de sa Società Olivetti e in su '38 presidente.
Antifascista militante ( cun Carlo Rosselli, Ferruccio Parri, Sandro Pertini e
ateros aiat partizipadu a sa liberazione de Filippo Turati). In sos annos de sa
gherra, ca fit ricercadu pro attividade sovversiva, si fit rifugiadu in
Isvìtzera, pro rientrare in Italia poi de sa gherra e riprende' sas attividades
de s'azienda sua.

Adriano Olivetti aiat coinvoltu e ingarrigadu tantas bias sos artistas sardos
Costantino Nivola e Giovanni Pintori e po s'asienda sua aiat trabagliadu finas
s'artista tattaresu Eugenio Tavolara.



