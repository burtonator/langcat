https://krc.wikipedia.org/wiki/%D0%98%D0%BD%D0%B3%D0%B8%D0%BB%D0%B8%D0%B7_%D1%82%D0%B8%D0%BB

Ингилиз тил (ингил. [the] English [language]) — ингилизлилени тиллериди
(Ингилизни официал тилиди, де-факто саулай Уллу Британияны), американлыланы
тиллери, экиден бир официал тил Ирландияда, Канадада, Мальтада, официал тил
Австралияда, Джангы Зеландияда. Азия бла Африкада да талай къралда официал тил
орнун тутады. Ингилиз тилде сёлешгенлеге, лингвистика илмуда англофонла
делинеди; артыкъсызда бек бу термин Канадада джайылыбды (политика контекстде
да).

Индия-Европа тил юйюрню герман тил группасына киреди. Ана тил орнуна джюрютгенле
— 410 млн. адам чакълы бир бардыла, сёлешгенле — 1 млрд адам чакълы (2007).
БМО-ну алты официал эмда джумуш тиллеринден бириди.



https://krc.wikipedia.org/wiki/%D0%A0%D0%BE%D1%81%D1%81%D0%B8%D1%8F_%D0%A4%D0%B5%D0%B4%D0%B5%D1%80%D0%B0%D1%86%D0%B8%D1%8F

Россия Федерация, Россия (орус. Российская Федерация, Россия, РФ) — Евразияда
(Европаны кюнчыгъыш джанында эмда Азияны Шимал джанында) орналгъан къралды.
Джерини ёлчеми бла эм уллу къралды Джер юсюнде (17 075 400 км² неда 11,46 %
(1/9) саулай къургъакъ джерни, неда 12,65 % (1/8) адам джашагъан джерден).

Халкъыны саны — 141 867 540 адам. Адам саны бла Россия Джер юсюнде тогъузунчу
орундады. Халкъны кёбюсю — 73,1 % шахарлада джашайды. Халкъны къурамындан
79,83 % оруслуладыла. Россияны кърал тили — орус тилди.

Россияны 18 кърал бла чеклери барды, аладан джер бла: Норвегия, Финляндия,
Эстония, Латвия, Литва, Польша, Белоруссия, Украина, Абхазия (Хачыпсы), Гюрджю,
Къыбыла Тегей, Азербайджан, Къазакъстан, Къытай, Монголия, Шимал Корея; тенгиз
бла — Япония, АБШ.

Россияны ара шахары Москвады. Россияда 11 шахар барды адам саны 1 миллиондан
кёб, ала: Москва, Санкт-Петербург, Новосибирск, Екатеринбург, Тёбен Новгород,
Самара, Омск, Къазан, Челябинск, Дондагъы Ростов, Уфа.

Россия 83 административ-территориал биримлеге бёлюнеди, аланы ичинде 21
республика (энчи къраллыкъла). Россия Федерацияны Конституциясына кёре ол
федератив демократ къралды.

Биринчи кере саулай халкъ санау Россия Империяда 1897 джыл ётгенди. Ол санаугъа
кёре къралда — 67 миллион бла 473 минг адам джашагъанды. 1950—2008 джыллада
халкъны саны тюрленнгенин график кёргюзтеди:



https://krc.wikipedia.org/wiki/%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Википе́дия (ингил. Wikipedia) — эркин (ачыкъ) кёб тилли универсал
энциклопедияды, коммерциялыкъсыз организация «Викимедиа фонд» тутады. Аты «вики»
(сайтла къураргъа технология) бла «энциклопедия» сёзледен къуралгъанды.
Википедияны 13 миллиондан кёб статьясы саулай дуниядан волонтёрла бла
джазылгъандыла, аланы барысын да ким сюйсе да, Википедия сайтха кирирге мадары
болгъан, тюрлендирирге боллукъду. Википедиягъа къошулгъанлагъа википедистле
дейдиле.

2001 джылны январында Джимми Уэйлс бла Ларри Сэнгер ачхан, Википедия бусагъатда
Инернетде эм уллу эмда эм белгили справочникди. Информацияны эмда темаланы
кёблюгю бла адам улуну бютёу тарихинде къуралгъанладан эм толу энциклопедиягъа
саналады. Википедияны эм баш иги джанларындан бири — хар кимге да ана тилинде
информацияны берелгениди.

Энциклопедия функцияланы толтургъандан сора да, Википедия арт джангылыкъла
чыкъгъан джерча КИА-ны баш эслери бёлюннген объектледен бири болгъанды. Ол хаман
джангыртылыныб тургъаны себеблиди.

«Time» журнал, бютёу дунияда миллионла бла адамланы он-лайн бирге ишлеулерин
махтаб, «Сени» 2006 джылны адамына таныгъанын да, айтылгъан веб-сервиследен
Википедия биринчи болгъанды, аны ызындан YouTube эм MySpace баргъандыла.



https://krc.wikipedia.org/wiki/%D0%AD%D0%BA%D0%B8%D0%BD%D1%87%D0%B8_%D0%B4%D1%83%D0%BD%D0%B8%D1%8F_%D0%BA%D1%8A%D0%B0%D0%B7%D0%B0%D1%83%D0%B0%D1%82

Экинчи дуния къазауат 1939 джылны 1-чи сентябрында башланыб — 1945 джылны 2-чи
сентябрында бошалгъанды. Эки аскер-политика коалицияны сауутлу урушу, адам улуну
тарихинде эм уллу, эм къанлы къазауатха саналады. Бу къазауатха 62 кърал
къатышханды. Сермешиуле юч континент бла терт океанны сууларында болгъандыла.

Башында айтылгъаныча, къазауатха 62 кърал къатышханды. Бу сан къазауатны баргъан
заманында тюрленнгенди. Къралланы бир къаууму сермешиулеге къатышмасада
союзниклерине азыкъ, сауут бла болушханды, бир къаууму уа къазауатны
баямлагъандан ары бармай, къазауатха къошулгъан ат этгендиле. Гитлерге къаршчы
коалициягъа Польша, Уллу Британия, Франция (1939 джылдан башлаб), СССР (1941
джылдан башлаб), АБШ (1941), Къытай, Австралия, Канада, Югославия, Нидерландла,
Норвегия, Джангы Зеландия, Къыбыла Африка Бирлик, Чехословакия, Бельгия, Греция,
Эфиопия, Дания, Бразилия, Мексика, Монголия, Люксембург, Непал, Панама,
Аргентина, Чили, Куба, Перу, Гватемала, Колумбия, Коста-Рика, Доминикан
республика, Албания, Гондурас, Сальвадор, Гаити, Парагвай, Эквадор, Сан-Марино,
Тюрк, Уругвай, Венесуэла, Ливан, Сауд Арабия, Никарагуа, Либерия, Боливия
киргендиле. Къазауатны баргъаны бла талай кърал нацист блокдан чыгъыб бу
коалициягъа къошулгъаныла: Иран (1941), Ирак (1943), Италия (1943), Румыния
(1944), Болгария (1944), Маджар (1945), Финляндия (1945) Алагъа къаршчы нацист
блокну къраллары болгъандыла: Германия, Италия (1943 дери), Япон империя,
Финляндия (1944 дери), Болгария (1944 дери), Румыния (1944 дери), Маджар (1945
дери), Словакия, Таиланд (Сиам), Ирак (1941 дери), Иран (1941 дери),
Маньчжоу-Го, Хорватия. Оккупация этилген джерледе кеслери башларына оноу этерге
эркинликсиз «гинджи» къраллар къуралгъандыла, ала фашист коалициягъа кирселеда,
сермешиуге къошулмагъанны орнунда болгъандыла: Виши Франция, Сало Республика,
Сербия, Уллу Албания, Черногория, Ич Монголия, Бирма, Филиппинле, Вьетнам,
Камбоджа, Лаос. Германия бла Япония джанлы болуб кёб санда коллаборацинист
саутлу кюч сермешгенди, ала фашист коалициягъа къаршчы къралланы адамларындан
къуралгъандыла, сёз ючюн: ОКъА (РОА),ОКъХА (РОНА), CC-ни тыш кърал дивизиялары
(орус,украин, белорус,эстон, 2 латыш, норвег-дат, 2 голланд, 2 белгиячы,2
босниячы, француз, албан), «Азат Индия» . Аны тышында нацист блокну джанында
нейтрал саналгъан, алай нацистлеге иги къарагъан къралладан, кеслери келиб
къошулгъан адамла сермешгендиле: Испаниядан (Кёк дивизия), Швециядан эмда
Португалиядан.

Версаль кесамат Германияны аскер джаны бла уллу тыйгъычда тутханды. 1922 джылны
апрелинде-майында Шимал Италияда Раппало шахарда Генуэз конференция
бардырылгъанды. Ары Совет Россияны келечилери: Георгий Чичерин (председатель),
Леонид Красин, Адольф Иоффе эмда башхала чакъырылгъандыла. Германияны (Веймар
республиканы) Вальтер Ратенау келечилик этгенди. Бу конференцияны баш темасы
Биринчи дуния къазауатдан сора келген заран ючюн бир-бирлерине дау этмеу
болгъанды. Бу конференцияны ахырында Раппало кесамат алыннганды. Ол кесамат
РСФСР бла Веймар республиканы арасында дипломатия илишкилени орнуна келтиргенди.
Совет Россиягъа бу кесамат тарихинде биринчи халкъла арасы келишиу болгъанды. Ол
заманнга дери закон тышында болгъан Германиягъы бу кесамат уллу магъана
тутханды, бу кесамат бла Германия дуния джамагъат бла танылгъан, къабыл этилген
къралланы сафына къайтханды.

1922 джылны 11-чи августунда джашыртын келишиу бла Германиягъа Версаль кесамат
бла джасакъ болгъан саутланыу Совет Россияны болушлугъун гарантия этгенди. Бу
келишиуге кёре саутланы джангы юлгюлери Германияда тюл, Россияда сыналлыкъдыла.
Россия джашыртын Германиягъа сауут чыгъарыргъа керек материалла сатаргъа
унагъанды.

1928 джылны 27-чи июлунда Парижде Бриан — Келлогну пактына къол салынады. Бу
кесамат къазауатны миллет политиканы саууту кибик хайырланмазгъа деген борчну
алдырады къол салгъан къралгъа. Пакт официал халда 1929 джылны 24-чю июлунда
кючге кирирге керек эди, алай а кючге киргинчи огъунакъ Москвада «Литвиновну
протоколу» атлы протоколгъа къол салынады. Ол протокол бу кесаматны болджалдан
алгъа СССР, Польша, Румыния, Эстония эмда Латвияны арасында кючге киргизеди.
1929 джылны 1-чи апрелинде протоколгъа Тюрк, 5-чи апрелде уа Литва къошулады.

1933 джылда Германияда властха Адольф Гитлер башчылыкъ этген Миллет-социалист
ишчи партияны келиуу бла, Германия Версаль кесаматны тыйгъычларын къулакъгъа
алмай башлайды. Сёз ючюн джасакъ болгъан аскерге чакъырыуну орнуна салыб,
сауутлу кючлени санын терк кёлтюреди, сауут бла аскер техниканы чыгъарыуда да
уллу кёлтюрюу болады. 1933 джылны 14-чю октябрында Германия Миллетлени
Лигасындан чыгъады эмда Сауутланмауну юсюнден бардырылгъан Женева конференциягъа
къошулургъа унамайды. 1934 джылны 26-чы январында Польша бла Германияны арасында
бир-бирлерине чабмауну юсюнден кесамат къабыл этиледи. 1934 джылны 24-июлунда
Германия Австрияны ара шахары Венада правительствогъа къаршчы путч этиб, аншлюс
этерге излейди, алай а итальян диктатор Бенито Муссолинини къаршчы болгъаны
себебли тохтатады.

30-чу джыллада Италия да агрессиялы политиканы бардыргъанды. 1935 джылны 3-чю
октябрында Эфиопиягъа чабады, эмда 1936 джылны майына бютеулей къолгъа алады
(итальян-эфиоп къазауат). 1936 джыл Итальян империя баям этиледи. Джерле арасы
тенгиз «Бизни тенгиз» ат алады (лат. — Mare Nostrum). Быллай агрессиялы чыгъышла
кюнбатыш къралла бла Миллетлени Лигасыны джанындан ушатылмайды. Кюнбатыш къралла
бла илишкилерини аман болууу Италияны Германия бла джууукълашдырады. 1936 джылны
январында Муссолини, немчала джанындан Австрияны аннексиясын, ала Адриатикагъа
къол узатмасала, унайды. 1936 джылны 7-чи мартында герман аскерле Рейн
демилитаризация зонаны кючлейдиле. Уллу Британия бла Франция уллу къаршчылыкъ
кёргюзмей, джангыз формал халда протест билдиредиле. 1936 джылны 25-чи ноябрында
Германия бла Япония Антикоминтерн пактны аладыла. Бу пактха кёре ала коммунист
идеологиягъа къаршчы биргелей кюреширик болгъандыла. 1937 джылны 6-чы ноябрында
пактха Италияда къошулады.

1938 джылны мартында Германия къаршчылыкъ, тыйгъыч кёрмей, кесине Австрияны
къошады (Аншлюс).

1938 джылны октябрында Мюнхен келишиуге таяныб, Германия Чехословакиягъа кирген
Судет областны кючлейди. Бу актха Ингилизда, Францияда разы боладыла.
Чехословакияны оюмуна ау киши да тынгылмайды. 1939 джылны 15-чи мартында, Мюнхен
келишиуню бузуб, Чехияны оккупация этеди. Чех территорияда немчалагъа бойсуннган
Богемия бла Моравияны протектораты къуралады. Маджар бла Польшада къошадыла
юлюшлерин Чехославакияны юлешиуде. Словакия уа герман болушлукъ бла кесини
азатлыгъын баямлайды. 1939 джылны 24-чю февралында Антикоминтерн пактха Маджар,
27-чи мартда — Испания къошуладыла.

Ол заманнга дери Германияны агрессив чыгъышлары Уллу Британия бла Францияны
джанындан уллу къаршчылыкъ кёрмейдиле, ала къазауатны башлаб къояргъа къоркъуб,
джарашыу полтика бла Версаль кесаматны къутхарыргъа кюрешедиле. Алай а Мюнхен
кесаматны бузулгъанындан сора бу эки къралда да Гитлерге къаршчы къаты политика
бардырылыргъа керек болгъаны терен ангылана башлайды. Германия джанындан андан
ары агрессия политиканы тохтатыр умутлу, Уллу Британия бла Франция Польшагъа
аскер гарантияла бередиле. Италия Албанияны 1939 джылны 7-12 апрелинде
кючлегенинден сора, аллай гарантияла (Итальян-албан къазауат) Румыния бла
Грециягъада бериледиле.

Объектив чурумла Совет Союзнуда Версаль системагъа къаршчы этгендиле. Биринчи
дуния къазауатны, Октябрь революцияны эмда Граждан къазауатны сылтауу бла СССР
терен кризис джашагъаны себебли дуния политикада ауурлугъу азайгъанды. Алай а
арт джыллада совет къралны кючлениую бла, къралны башчылары дуниялыкъ кърал
статусну къайтарыр къайгъыгъа кириб, амалла излейдиле. Совет правительство
официал дипломатия каналланы, Коминтерн мадарларын, социал пропаганданы,
пацифист идеяланы, антифашизмни хайырланыб, агрессорланы къурманларына болушлукъ
этгенча этиб дунияда мамырлыкъ эмда социал прогресс ючюн эм баш кюрешчи атха ие
бола башлайды. «Коллектив къоркъуусузлукъ» ючюн кюрешиу совет правительствону
тыш политика тактикасы болады. СССР башха къралланы, кесини тышлар мадарларын
азайтыргъа кюрешеди. Алай а Мюнхен келишиу СССР алкъын дуния деу кърал статусдан
бек узакъ болгъанын кёргюзеди.

Раппало кесамат бла аны ызындан къабыл этилген джашыртын келишиулеге таяныб
Липецк шахарда немча аскер-хауа кючлеге «Люфтваффеге» пилотла юретиучю аралыкъ
ачылады. Къазанны къатында танка бирликлеге командирле хазырлаучу «Кама» атлы
юретиу аралыкъ, Вольск шахарда химия сауут бла кюрешиуге юретиучу «Томка»
аралыкъла ачыладыла. Украинада, артдан Германия СССР-ге къаршчы джетишимли
хайырланнган танкала сыналгъандыла. Совет Союзда практикаларын белгили немча
аскер тамадала (Кейтель, Манштейн д.б.) ётгендиле. «Камадан» белгили немча
абычарла (Гейнц Гудериан бла Эрих Гёпнер кибик) билим алыб чыкъгъандыла.

1939 джылны политика кризисинден сора Европада эки аскер-политика блок
къуралады: ингилиз-француз эмда герман-итальян, ала экисида СССР-ни ала джанлы
болурун излегендиле. Бу болумда 1939 джылны 23-чю августунда Москвада СССР
Германия бла Чабмауну кесаматына къол салады. Бу кесаматны джашыртын
протоколунда Кюнчыгъыш Европаны юлешиуню юсюнден да джазылгъанды.

Польша, Уллу Британиядан эмда Франциядан герман агрессиягъа къаршчы аскер
гарантия алгъандан сора, Германия бла ангылашыулада, Германияны излемлерин
къабыл этерге излемейди (Польша коридор). СССР, Германия, Франция,
Великобритания эмда башха къралла къазауатха хазырланыула этиб башлайдыла. Сёз
ючюн мобилизациядан сора СССР-ни саутлу кючлери 1939 джылгъа 5 миллиондан артыкъ
болады.

Японияны, Маньчжурия бла Шимал Къытайны оккупацисы 1931 джылда башланады. 1937
джылны 7-чи июнунда Япония Къытайны ич районларына джюрюшню башлайды.
(япон-къытай къазауат).

Японияны экспансиясы деу къралланы джанындан уллу къаршчылыкъгъа тюбейди. Уллу
Британия, АБШ эмда Нидерландла Япониягъа къаршчы экономика санкцияла саладыла.
Совет Союз да бу къаугъадан къыйырда къалмагъанды, 1938 джылдан башлаб чекде
Япония бла баямланмагъан къазауат кибик сермешиуле болгъандыла (эм белгилилери
Хасан кёлню джагъасында сермешиуле бла Халхин-Голда сермешиу болгъандыла).

Ахырында Японияны аллында, къазауатны мындан ары бардырса, эки сайлам болады: не
шималгъа, СССР-ге къаршчы, неда къыбылагъа. Япония «къыбыла вариантны» сайлайды.
1941 джылны 13-чю апрелинде Япония бла СССР-ни арасында 5-джыллыкъ болджалда
нейтралитетни сакълауну юсюнден келишиуге къол салынады. Япония АБШ бла аны
джанлы къраллагъа къаршчы къазауатха хазырланыб башлайдыл.

1941 джылны 7-чи декабрында Япония Пёрл-Харбор атлы американ аскер-тенгиз
базагъа чабады. 1941 джылны декабрындан башлаб япон-къытай къазауат Экинчи дуния
къазауатны бир кесегине саналады.

1-чи сентябрда 4 сагъат бла 45 минутда Данцигге шохлукъ зыярат бла келген немча
юретиу кеме- эски болгъан «Шлезвиг-Гольштейн» Вестернплятдагъы поляк
позициялагъа от ачады. Германияны сауутлу кючлери Польшагъа киредиле. Германияны
джанында къазауатха Словакияны аскерлеринда къошуладыла. Экинчи дуния къазауат
башланады.

Ол кюн огъунакъ Ингилиз бла Франция немча аскерлени Польшаны джерлеринден
чыгъарылырын излегенди. Муссолини поляк сорууну тешер ючюн конференция
къуралырын теджегенди, алай а Гитлер унамагъанды.

3-чю сентябрда, 9 сагъатда Ингилиз, 12:20 Франция, дагъыда Австралия бла Джангы
Зеландия Германиягъа къазауат баямлайдыла. Талай кюнню ичинде алагъа Канада,
Ньюфаундленд, Къыбыла Африка Бирлик бла Непал къошулады.

3-чю сентябрда Бромбергде (Bromberg) — Кюнчыгъыш Пруссиядан Версаль кесамат бла
Польшагъа берилген, алай 3/4 немча болагъан шахарда, полякла мингден артыкъ
немчалыны ёлтюредиле, бу къазауатны миллет ышанына кёре биринчи кёбчюлюк
мурдарлыкъгъа саналады.

5-чи сентябрда АБШ бла Япония европачы къазауатда кеслерини нейтралитетлерини
баямлайдыла.

Герман аскерлени алгъа джюрюшлери планнга кёре баргъанды, полякланы уланлары,
герман танкала бла самолетлагъа къаршчы бек къарыусуз кюч болгъандыла. Кюнабатыш
фронтда къазауат ачылсада ингилиз-француз аскерле шошлукъну сакълайдыла.
Польшада къазауатны биринчи ыйыгъында огъунакъ немча аскерле поляк фронтну
джыртыб Мазовия бла Кюнчыгъыш Пруссияны кючлейдиле. Талай кюнден кюнбатыш
Галиция бла Огъары Силез индустриал районда къолларына тюшеди. 9-чу сентябргъа
герман аскерле Варшавагъа джууукълашадыла.

10-чу сентябрда поляк аскер башчы Эдвард Рыдз-Смиглы бютеу аскерлени
къыбыла-кюнчыгъыш Польшагъа ыхтырылырын буйрукъ этеди, алай а аскерлени асламысы
Висланы ётелмей, къуршоугъа тюшеди. Сентябрны арасына, кюнчыгъышдан болушлукъ
келмегенинде, Польшаны сауутлу кючлери джокъну орнуна келедиле, бир кюч халдан
чыгъадыла. Джангыз локал сермешиуле боладыла.

Совет правительство «Польшаны кюнчыгъыш районларыны украин эмда белорус халкъыны
джашауларын эмда мюлклерин джакъларыгъын, эмда аскерлени герман агрессия болмаз
ючюн киргизгенин билдиреди». 19-чу сентбярда Къызыл Аскер Вильнону, 20-чы
сентябрда Грондно бла Львовну кючлейди, 23-чю сентябрда Буг сууну кючыгъыш
джагъасына джетеди. СССР-ни чабарыны аллыбла 14-чю сентябрда Гудериянны 19-чу
танка корпусу Кючыгъыш Пруссиядан алгъа атлаб,Брестни кючлейди. Поляк аскерле,
генерал Плисовскийни башчылыгъы бла дагъыда талай кюнню Брест къаланы
джакълайдыла. 17-чи сентябрны кечесинде къаланы джакъчылары Буг сууну ары
джанына ётедиле. 28-чи сентябрда Варшава тюшеди, 30-да - Модлин, 2-чи октябрда
-Хель кчюленнгендиле. 6-чы октябрда поляк аскерни ахыр бёлеги хорланнганды.
Германия бла СССР-ни арасында чек Польшаны ичи бла белгиленеди. Поляк джерлени
бир бёлеги Ючюнюч Рейхге къошулады. Бу джерле «германизация» этилирге керекдиле.
Полякла бла чууутлула былайдан, Польшаны ара районларына кёчюрюледиле. СССР бла
Германияны ичине кирмеген районларында генерал-губернаторлукъ къуралады, анда
поляк халкъгъа къаршчы кючлю зулмулукъ бардырылады. Алай а эм ауур къадар
чууутлулагъа тюшеди, ала геттолагъа сюрюлюб, ачлыкъда, сууукълукъда къара
джазыуларын сакълайдыла. СССР-ге кирген джерле Украин ССР, Белорус ССР бла ол
заманда алкъын эркин болгъан Литвагъа къошуладыла. Литвагъа къошулгъан джерлени
тышында джерледе социалист тюрлениуле башланадыла (промушленностну
национализациясы, эл мюлкню коллекивизациясы), бу тюрлениуле бла бирге алгъыннгы
«огъары классладагъылагъа»— буржуазияны келечилерине, бай эллилеге,
интеллигенцияны бир къауумуна депортацияла бла репрессияла бардырыладыла.

Мамырлыкъ конференциягъа къошулургъа излемеселеда Уллу Британия бла Франция 1939
джылны сентябрындан башлаб 1940 джылны октябрына дери къазаутны шош халда
бардырадыла, алгъа джюрюр мурат этмейдиле, аны бла немча аскер башчылыкъгъа кюч
алыргъа себеб боладыла. Актив халда сермешиуле джангы тенгизде барадыла.
Къазауатха дери огъунакъ немча аскер башчылыкъ Атлантика океаннга 2 броня
джюрютген эмда 18 суу тюбю кеме джибереди, ала къазауат башланнганлай Уллу
Британия бла аны джанлы къралланы саудюгер кемелерине чабыуул этиб башлайдыла.
1939 джылны сентябрындан декабргъа дери Уллу Британия 114 кемесинден къуру
къалады, 1940 джыл а уа 471 кемеси батдырылады. Германия эсе уа 1939 джыл къуру
9 суу тюбю кемеден къуру къалады. Уллу Британияны тенгиз коммуникацияларына
чабыуул, 1941 джылны джайына, британ сатыу-алыу флотну тоннажыны юч этиб бири
джокъ этеди. Бу, къралны экономикасына уллу заран келтиреди.

1938-1939 джыллада бардырылгъан совет-фин кёрюшюуледе СССР Финляндиядан Карел
«боюнчыкъну» излегенди,аны орнуна эки къатха кёб джер теджегенди, алай а
Финляндия кесини джерлерин берирге унамагъанды. 1939 джылны 30-чу ноябрында СССР
Финляндиягъа чабады. 1939 джылны 14-чю декабрында къазауатны башлагъаны ючюн
СССР Миллетлени Лигасындан къысталады..

Декабрдан башлаб февралгъа дери совет аскерле 15 ышанчы дивизия болуб
«Маннергеймани Сызын» юзерге кюрешедиле, алай а уллу джетишимли болалмайдыла.

Уллу Британия бла Франция Скандинав джарымайрымкангъа десант атаргъа оноу
этедиле, ала Германия швед темир магъаданны къайнакъларын къолгъа алырын
къоркъадыла, аны бла бирге бу десант Финляндиягъа аскер джибериуде джол ачаргъа
керекди; аны бла бирге узакъ бомбалаучу авияция Джууукъ Кюнчыгъышха джибериледи,
ала Ингилиз Финляндияны джанында къазаутха кирсе,Бакудагъы нефть къайнакъланы
бомбаларгъа хазырланадыла. Алай а Швеция бла Норвегия нейтралителерин андан ары
сакъларгъа излеб, кеслерини территорияларында ингилиз-француз аскерлеге
къонакъбайлыкъ этмезликлерин билдиредиле. 1940 джылны 16-чы февралында британ
эсминецле «Альтмарк» атлы немча кемеге норвег суулада чабадыла, аннга дери
скандинав къралланы нейтрал къалыларын излеген Гитлер, десантдан къоркъуб Дания
бла Норвегияны кючлерге буйрукъ береди (Weserübung Операция).

1940 джылны мартында совет аскерле «Маннергеймани Сызын» джыртыб Выборг шахарны
джюклейдиле. 1940 джылны 13-чю мартында Москвада СССР бла Финляндия арасында
мамырлыкъ кесаматха къол салынады, советлени излемлери мюкюл этиледи: Карел
«боюнчукъда» чек Ленинградданшимал-кючыгъышха 120 километр узакъланады, СССР-ге
Фин богъазда талай айрымкан тюшеди. .

Къазауатны бошалгъанына къарамай ингилиз-француз Норвегияда, операциягъа
хазырланадыла, алай немчала аланы джашыртын планларын бузгъандыла.

Совет-фин къазауатны заманында финле артдан дуниягъа белгили болгъан «Молотовну
Коктейлин» къурагъандыла.

Данияда тенгиз эмда хауа десант бла немчалыла тыйгъычсыз талай сагъатха бютеу
магъаналы объектлени къолгъа аладыла, бютеу дат авиацияны джокъ этедиле. Граждан
джамагъатны бомбаланы тюбюне тюшерини къоркъууунда, дат король Кристиан X
капитуляциягъа къол салыб,аскерге сауутну салырына буйрукъ этеди.

Норвегияда немчалыла 9-10 апрелледе бютеу баш портланы кючлейдиле ( Осло,
Тронхейм, Берген, Нарвик. 14 апрелде ингилиз-француз десант Нарвикни къатында
тюшеди, 16 апрелде Тронхеймге джюрюш этедиле, алай а джетишимли болалмайдыла,
майны аллында ара Норвегиядан кючлерин къоратыргъа керек боладыла. Нарвик ючюн
талай сермешиуден сора союзникле шимал Норвегияданда аскерлерин къоратадыла.
1940 джылны 10-чу июнунда норвег аскерлени ахыр бёлеклери капитуляция этедиле.
Норвегия немча оккупацион администрация (рейхскомиссариат) бла оноу этиледи;
Дания эсе уа герман протекторат баямланнганды, эмда ич ишлеге кеси оноу этеди.

Германия бла бирге британ эмда американ аскерле аны тенгиз арты джерлерин —
Фарер айрымканла, Исландиz эм Гренландияны кючлейдиле.

1940 джылны 10-чу майында Германия 135 дивизияны кючю бла Бельгиягъа,
Нидерландлагъа эмда Люксембургга чабады. Инглиз-француз аскерлени биринчи
къаууму Бельгияны территориясына джюрюш этеди, алай а голландлылагъа
болушалмайды, немча аскерле къыбыла Голландияны талай кюнде алыб, 12-чи майгъа
Роттердамгъа джетедиле. 15-чи майда Нидерландла капитуляция этедиле.

Бельгияда немча десантчыла 10-чу майда Альбертни каналыны башы бла баргъа
кёпюрлени къолгъа аладыла, аны бла уллу герман танка кючлеге Бельгий тюзге джол
ачылады. 17-чи майда Брюссель, немчалыланы къолларына тюшеди.

Алай а баш джумдурукъ «А» аскер къауумдан келеди. 10-чу майда Люксембургну
кючлегенден сора,Гудерианны юч танка дивизиясы къыбыла Арденнлени ётюб 14-чю
майда Маас сууну Седан шахарны къатында ётедиле. Аны бла бирге Готну танка
корпусу, ауур техникагъа къыйын болгъан шимал Арденнлеге ётюб, 13-чю майда Маас
сууну, Динандан шималыракъ ётеди. Герман танка кючле кюнбатышха юрюнедиле.
Французла сакъланмагъан джерден урулуб, келген кючлени тыялмайдыла. 16-чы майда
Гудерианны бёлеклери Уазагъа джетедиле; 20-чы майгъа Па-де-Калеге чыгъыб,
Абвилден узакъ болмай шималгъа бурадыла, аны бла франуз, бельгий эмда ингилиз
аскерлени сыртларындан кириб, 28 дивизияны къуршоугъа аладыла.

Француз аскер башчылыкъны 21-23 майда Аррасны къатында контратака этиуу,
джетишимли боллукъ эди, Гудериан сау танка батальонну джокъ этиб, бу атаканы
тыяды. Гудериан союзниклени Булонгъа ыхтырылыу джолларын кеседи. 23-чю майда
Гравлиннге чыгъыб, ингилиз-француз аскерлени эвакуация этер мадары болгъан
джангыз къалгъан Дюнкерк портдан 10 километр узакълыкъда тохтайдыл. Былайда
Гудерианны аскерлери Гитлерни кишида ангыламагъан буйругъу бла («Дюнкерк
сейирлик») ( башха версиягъа кёре тохтауну чуруму, Гитлерни буйругъу тюл,
танкаланы ингилиз флотну тобу джетген зонагъа кириуу болгъанды.). Талай кюн
солууу, француз бла ингилиз кючлеге Дюнкеркни джакълауну кючлендирирге амал
береди. Кючлендириб ала кчюлерин тенгиз бла эвакуация этер ючюн «Динамо»
операцияны башлайдыла. 26-чы майда немча аскерле Кюнбатыш Фландрияда бельгий
фронтну джыртадыла, 28-чи майда Бельгия капитуляция этеди. Ол кюн огъунакъ
Лиллни къатында немчалыла уллу француз аскер къауумну къуршоулайдыла. 31-чи
майда алада джесир боладыла. Француз аскерлени уллу кесеги (114 минг адам) эмда
бютеу британ аскерле (224 минг) британ кемелени болушлугъу бла Дюнкерк портну
юсю бла эвакуация этиледиле. Немчалыла союзниклени къоюб къачыб кетген бютеу
британ эмда француз ауур сауутну къолгъа аладыла. Аны бла Дюнкеркден сора Уллу
Британияны къолунда ауур сауут бек аз къалады, алай а адамларын сакълайды
сауутну багъасы бла.

10-чу июнда Италия Франция бла Уллу Британиягъа къазауат баямлайды, итальяна
аскерле Францияны къыбыла районларына киредиле, алай а терен баралмайдыла. Ол
кюн огъунакъ француз правительство Парижден къачады. 11-чи майда немчалыла
Шато-Тьеррини къатында Марну суудан ётедиле, 14-чю июнда урушсуз, тыйгъычсыз
Парижге киредиле, эки кюнден Рона сууну ёзенине чыгъадыла. 16-чы июнда маршал
Петен Францияны джангы правительствосун къурайды, 17-чи июнну кечесинде
Германиягъа къазауатны тохтатыу тилек джибереди. 18-чи июнда, Лондоннга къачхан
француз генерал Шарль Де Голль, французланы анданда ары къаршчыланыгъыз деб
чакъырады. 21-чи июнда герман аскерле къаршчыланыу сынамай Луарагъа джетедиле,
ол кюн огъунакъ Лионну кючлейдиле.

22-чи июнда Компьенде 1918 джыл Германияны капитуляциягъа къол салгъан вагонда
француз-немча къазауат тохтатыугъа къол салынады, аннга кёре Франция кесини
территориясыны кёбюсюн оккупация этдиртирге унайды, джерли аскерлени асламысын
саутсузландырыргъа эмда аскер-тенгиз флотну интерн этерге разы болады. Эркин
зонада кърал переворотдан сора 10-чу июлда Петен оноуну къолгъа алады (Виши
Режим), бу правительстов Германия бла ишбирлик этерге курс алады
(коллаборационизм). Франция аскер джанындан эм кючлю кърал болмасада, быллау
къысха заманда, кесин бу халда хорлатханы бек сейирди, эмда акъыл
ангылаталмазчады.

Вишист аскерлени башчысы Франсуа Дарлан бютеу француз флотну Француз Шимал
Африканы джагъаларына элтирге деб буйрукъ береди. Бютеу француз флот Германия
бла Италияны къолуна тюшеди деген къоркъууда, 1940 джылны 3-чю июлунда братин
авиация Мерс-эль-Кебирде француз флотну бомбалайды. Июлну ахырына британлыла
бютеулей француз флотну джараусуз халгъа келтиредиле.

1939 джылны къачында Эстония, Латвия бла Литва зорланыб СССР бла бир-бирге
болушуу атлы кесаматлагъа къол салгъандыла, неда ол кесаматла базаланы юсюнден
кесамат деб билинедиле, ол кесаматлагъа кёре бу республикаланы ичинде совет
аскер базала орналгъандыла. 1940 джылны 17-чи июнунда СССР балтика къраллагъа,
кеси джаратмагъан правительстволаны отставкагъа кетиулерин излеб ультиматум
береди. Ол ультиматумда СССР аны тышында правительстволаны советле джанлы сол
политикачыладан къуралыуну, кёзюусюз сайлауланы бардырыуну, къошакъ аскер
кючлени киргизиуню излейди. Джакъсыз, болушлукъсуз къалгъан къарыусуз къралла бу
излемлеге боюн иедиле. Прибалтикагъа аскерлени киргенинден сора, совет кючлени
басымыны тюбюнде, альтернативасыз сайлаула бардырыладыла. Тинтиучюлени
билдиргенлерине кёре бу сайлаулада кеб законну бузуу, алдауукъ болуб коммунист
партияла хорлайдыла. Аны бла бирге прибалтика политикачыла НКВД джанында
кёбчюлюк санда тутуладыла. 1940 джылны 21 июлундан джангы сайланнган, совет
джанлы парламентле СССР-ни Баш Советине бу юч къралны СССР-ге алыгъыз деб тилек
джибередиле. 3-чю августда Литва ССР, 5-чи августда — Латвия ССР, 6-xs
августда — Эстон ССР къуралады.

1940 джылны 27-чи июнунда СССР-ни правительствосу румын правительствогъа эки
ультиматум нота джибереди, анда 1812 джыл Орус-тюрк къазауатдан сора Россиягъа
къошулгъан Бессарабияны (1918 джыл Совет Россияны къарыусузлугъу бла хайырланыб
алгъанды Румыния) ызына излейди эмда Шимал Буковинаны (ёмюрю Россия империяныкъ
болмагъан, алай а асламысы бла украинлиле джашагъан) «Бессарабияны Румыния 22
джыл къолда тутуб, Совет Союзгъа этген зараннга тёлеуге» излейди. Румыния СССР
бла къазауат болса башха къралладан болушлукъ болмазын ангылаб бу ультиматумну
къабыл этеди, 28-чи июнда аскерлери бла администрациясын Бессарабия бла Шимал
Буковинадан къоратады, аны ызы бла эрлай совет аскерле киредиле. 2-чи августда
Бессарабия бла анга дери Украинагъа кирген Молдаван АССР бир-бирине къошулуб
Молдаван ССР къуралады. Шимал Буковина Украин ССР-ге къошулады.

Францияны капитуляциясындан сора Германия Уллу Британиягъа мамырлыкъ теджейди,
алай а къабыл этилмейди. 1940 джылны 16-чы июлунда Гитлер Уллу Британиягъы
чабыуну юсюнден директива этеди («Тенгиз Аслан» операция ). Алай а немча АТК бла
джаяу аскерлени башчылыкълары, британ флотну кючлюлюгюн сылтаугъа салыб, алгъы
бурун авиацияны кёкде бийликни къолгъа алырын излейдиле. 1940 джылны августунда
герман авиация Уллу Британияны аскер-экономика потенциялын бузаргъа, халкъны
моралын тюшюрюр муратда, айрымканны бомбалаб башлайды. Ахыр нюзюрю къралны
капитуляциясы болгъанды. Немча АХК бла АТК Ла-Маншда ингилиз тенгизлеге чабыуул
этедиле тохтаусуз. 4-чю сентябрдан башлаб немча авиация къралны къыбыласында
орналгъан шахарланы бомбалаб башлайды: Лондон, Рочестер, Бирмингем, Манчестер.

Италия къазауатха киргенинден сора, аскерлери Джерларасы, Шимал эмда Кюнбатыш
Африка ючюн сермешиулени къызыуда башлайдыла1 11-чи июнда итальян авиация
Мальтадагъы британ базаны урады. 13-чю майда итальянлыла Кенияда британ базаланы
бомбалайдыла. Июлну аллында итальян аскерле Эфиопия бла Сомалиден эки британ
колониягъа - Кения бла Суданнга урадыла, алай а таукелсиз уруш этгенлери себебли
терен кирелмейдиле. 1940 джылны 3-чю августунда итальян аскерле Британ Сомалиге
киредиле. Адам саны аслам болгъаны себебли алайда британ эмда къыбыла африкан
аскерлени ачыкъ богъазны ол бир джанына, Британияны Аден колониясына ыхтырадыла.

Францияны капитуляциясындан сора, талай колонияны администрациялары виши
правительствону таныргъа унамай, Лондонда генерал Де Голль къурагъан «Сермешген
Франциягъа» бойсунадыла. Британ аскерле бла «Сермешген Францияны» отрядлары виши
аскерлеге къазауат башлайдыла, аланы баш нюзюрлери колонияланы къолгъа алыу
болгъанды. Сентябргъа алай къазауатсыз бютеулей Француз Экватор Африканы къолгъа
аладыла. 27-чи октябрда Браззавилде Де Голлну аскерлерини къолунда болгъан бютеу
территориялагъа оноу оноу этген орган къуралады, атыда «Империяны Джакълауну Баш
Кенгеши» болады. 24-чю сентябрда француз-британ кючле Сенегалда кеслерин фашист
аскерлеге хорлатадыла (Дакар операция) , алай а ноябрда Габонну сыйырадыла
(Габон операция).

13-чю сентябрда итальянлыла Ливияны джеринден Мисирге чабадыла. 16 сентябргъа
Сиди-Барранини къолгъа алыб, ала тохтайдыла. Ингилизлиле уа Мерса-Матрухха
ыхтырыладыла. Африка бла Джерларасында кеслерини болумларын игилер ючюн
итальянлыла Грецияны къолгъа алыр мурат этедиле. Урум правительствону, итальян
аскерлени кесини джери бла ётерге эркинлик бермеуюнден сора, 1940 джылны 28-чи
октябрында итальяна аскерле Грециягъа чабадыла. Ал кюнлеледе итальян аскерле
талай урум шахарны къолгъа аладыла, алай а 8-чи ноябргъа алгъа джюрюшлери
тохтатылады, 14-чю ноябргъ эсе уа урум аскер алгъа джюрюш этиб къралны бютеулей
къолгъа алады, итальянлыланы къолларында болгъан Албаниягъа огъунакъ киреди.

1940 джылны ноябрында ингилиз авиация Тарантода итальян портну урады. Бу
атакадан сора Шимал Африкадагъы итальан аскерлеге керекле эмда азыкъ ташыу
къыйын болады. Аны бла хайырланыб, 1940 джылны 9-чу декабрында ингилиз аскерле
Мисирде алгъа джюрюш этедиле, январда Киренаиканы бютеулей кючлейдиле, февралгъа
уа Эль-Агейлагъа чыгъадыла.

Январны аллында ингилизлиле Кюнчыгъыш Африкадада алгъа джюрюйдюле,. 21-чи
январда итальянлыладан Кассаланы сыйырыб, ала Судандан Эритреягъа киредиле,
27-чи мартда Кэрэнни, 1-чи апрельде Асмараны, 8-чи апрелде Массава портну
къолгъа аладыла. Февралда британ аскерле Кениядан Итальян Сомалиге киредиле,
Могадишо портну къолгъа алгъандан сора, шималгъа айланыб, Эфиопиягъа киредиле.
16-чы апрелде ингилиз десант Британ Сомалиге тюшеди, кёб турмай итальян
аскерлени хорлайды. Ингилиз аскерле бла бирге Эфиопиягъа 1936 джыл итальянлыла
тахтасындан къоратхан эфиоп император Хайле Селассиеде къайтады. Ингилизлилеге
кёб санда эфоип партизанда къошулады. 17-чи мартда британ эмда эфиоп аскерле
Джиджиганы, 29-чу мартда — Харарны, 6-апрелде - Эфиопияны ара шахары
Аддис-Абебаны эркин этедиле. Кюнчыгъыш Афиркадагъы Итальян колония империя джокъ
болады. Эфиопия бла Сомалини территорияларында итальяна аскерлени кесеклери 1941
джылны 27-чи ноябрына дери къаршчылыкъ кёргюзгендиле.

1941 джылны мартында, Крит айрымканны къатында тенгиз сермешиуде, британлыла
итальяна флотну энтда бир кере къаушатадыла. 2-чи мартда Грецияда инглиз эм
австралиячы аскерле десант тюшедиле. 9-чу мартда итальяна аскерле урумлулагъа
къаршчы энтда бир кере алгъа урадыла, алай а къаушатылыб, 26-чы мартха ызларына
ыхтырыладыла.

Бютеу фронтлада кесин хорлатыб, Муссолини Гитлерден болушлукъ излер керекли
къалады. 1941 джылны февралында Ливиягъа Роммелни башчылыгъында немча
экспедицион корпус келеди. 1941 джылны 31-чи мартында итальян-немча аскерле
алгъа уруб, ингилизлидене Киренаиканы сыйырадыла, сора Мисирни чеклерине
чыгъадыла. Аны бла 1941 джылны ноябрына дери фронт шош болады.

АБШ кесини тыш политикасына джангыдан къарай башлайды. Уллу Британия кёбден кёб
джакъ, дагъан ала башлайды АБШ-дан. 1940 джылны майында АБШ-ны Конгресси аскер
бла флотну кереклерин баджарыр ючюн 3 млрд доллар джиберирге къабыл этеди, джай
а уа  — 6,5 млрд, аны ичинде 4 млрд «эки океанны флотун» ишлерге. Уллу
Британиягъа сауут бла аскер керекни джибериуюда кёбден кёб бола баргъанды. 1940
джылны 2-чи сентябрында АБШ Уллу Британиягъа Кюнбатыш Джарымтобда 8 базаны
бегендге бергени ючюн 50 эсминец береди. АБШ-ны Конгрессини бегимине кёре (
Ленд-лиз), Уллу Британиягъа 7 млрд доллар ассигнация этилгенди. Кечирек ленд-лиз
Къытайгъа, Грециягъа эмда Югославия|Югославиягъада джайылгъанды. Шимал Атлантика
АБШ-ны аскер флотуну «патруль зонасы» баямланады, аны бла бирге Уллу Британиягъа
джол алгъан саудюгер кемеледа къоруугъа алынадыла.

1940 джылны 24-чи сентябрында Германия, Италия эм Япония Ючлю пактха: дунияны
джангы юлешиу эмда аскер болушлукъ келишиуге къол саладыла. 1940 джылны
ноябрында совет-герман кёрюшюуледе немча дипломатла бу пактха СССР-ни къошулурун
излейдиле. Алай а Совет правительство унамайды. Гитлер СССР-ге чабыуну планын
мюкюл этеди. Аны тындырыр ючюн Гитлер Кюнчыгъыш Европада кеси джанлы къралла
излеб башлайды. 20-чы ноябрда Ючлю бирликге Маджар, 23-чю ноябрда — Румыния,
24-чю ноябрда — Словакия, 1941 джылда  — Болгария, Финляндия бла Испания
къошуладыла. 1941 джылны 25-чи мартында пактха Югославияда къошулады, алай а 27
мартда, Белградда ингилиз агентураны болушлугъу бла кърал переворот болады ,
оноугъа Симовични правительствосу келеди, ол король этиб джаш Петр II-ни
баямлайды, эмда Югославияны нейтрал боллугъун баям этеди. 5-чи апрелде Югославия
СССР бла шохлукъ бла чабмауну кесаматына къол салады. Ишле Гитлер ушатхан
джанына бармагъаны себебли, Гитлер Югославияны кючлерге эмда Грецияда итальян
аскерлеге болушлукъ этерге оноу этеди.

1941 джылны 6-чы апрелинде, уллу шахарланы, темир джолну эмда аэродромланы кючлю
бомбалаб, Германия бла Венгрия Югославиягъа чабадыла. Ол кёзюуде итальян
аскерле, герман аскерлени болушлукълары бла Грецияда алгъа урадыла. 8-чи апрелге
Югославияны саутлу кючлери талай кесекге джыртыладыла, эмда бир аскер болуудан
чыгъадыла. 9-чу апрелде немча аскерле югослав территорияны юсю бла ётюб Грецияны
чеклерине чыгъадыла. Ол кюн огъунакъ Салониклени кючлеб, урумлуланы
Кюнчыгъыш-Македон аскерлерин джесирга аладыла. 10-чу апрелде немчалыла Загребни
кючлейдиле. 11-чи апрелде эсе уа хорват нацистлени бачамасы Анте Павелич
Хорватияны азат баям этеди, эмда хорватлыланы югослав аскерлени сафларында
къачарларын чакъырады, аны бла югослав аскерле къарысузлукъларындада къарыусуз
боладыла. 13-чю апрелде немчалыла Белградны къолгъа аладыла. 15-чи апрелде
югослав правительство къралдан къачады, 16-чи апрелде немча аскерле Сараевогъа
киредиле. 16-чы апрелде итальянлыла Бар бла Крк айрымканны къолгъа аладыла,
17-чи апрелде уа Дубровник тюшеди. Ол кюн огъунакъ югослав аскер капитуляция
этеди, аны 344 минг аскерчиси бла абычары джесирге тюшедиле.

Югославия къаушатылгъандан сора немчалыла бла итальянлыла бютеу кючлерин Греция
бла кюрешге атадыла. 20-чы апрелде Эпир аскер капитуляция этеди.
Ингилиз-австралиячы аскер башчылыкъны Фермопиллени къатында джакъны бегитиб,
итальян-немча аскерлени орта Грециягъа ётюулерине тыйгъыч болур муратлары
толмайды, 20-чы апрелде ингили-австралиячы бирликлени эвакуациия этер оноу
алынады. 21-чи апрелде Янина тюшеди. 23-чю апрелде Цолакоглу урум аскер кючлени
бютеулей капитуляциясына къол саладыла. 24-чю апрелде король Георг
IIправительство бла бирге Критге къачады. Ол кюн огъунакъ Лемнос, Фарос эмда
Самофракия айрымканла немча-итальян аскерлени къолларына тюшедиле. 27-чи апрелде
Афинле тюшедиле.

20-чы майда немчалыла Критге десант атадыла, британ флот немчалыланы аскер
болушлукъну тенгиз бла келтириюне тыйгъыч болсада, 21-чи майда немчалыла
Малемеде аэродромну кючлейдиле, сора болушлукъдну хауадан аладыла. 31-чи майда,
кючлю сермешиуледен сора британ аскерле айрымканны къояргъа керек боладыла. 2-чи
июннга айрымкан фашистлени къолларына толу тюшеди. Алай а парашютчюлени ичинде
кёб къурман болгъаны ючюн, Гитлер Кипр бла Суэц каналгъай десант атыудан
тохтайды.

Югославия къаушатылгъандан сора талай кесекге юлешинеди. Германия шимал
Словенияны, Маджар — кюнбатыш Воеводинаны, Болгария — вардар Македонияны,
Италия — къыбыла Словенияны, Далмацияны джагъасыны бир кесегин, Черногория бла
Косовону кючлейдиле. Хорватия итальян-немча протекторат тюбюнде бойсунмагъан
кърал баямланады. Сербияда Недични коллаборационист правительствосу къуралады.

1941 джылны 1-чи апрелинде, Иракда переворот болуб, оноугъа Германия джанлы,
миллетчи Рашид Али-Гайланини къаууму келеди. Виши режими бла келишиб, Германия
12-чи майда, Франциягъа мандат бла берилген Сирияны юсю бла Иракга сауут
джибериб башлайды. Алай а СССР бла къазауатха хазырлана тургъан немчалыла ирак
миллетчилеге кёб болушлукъ этелмейдиле. Ингилиз аскерле Иракга чабадыла эмда
Аль-Гайланини правительствосун къыстайдыла. 8-чи июнда ингилизлиле «Сермешген
Францияны» бёлеклери бла бирге Сирия бла Ливаннга киредиле, июлну ортасына виши
аскерле капитуляция этедиле.

Уллу Британия бла СССР-ни оюмларына кёре 1941 джыл Германияны джанында Иранны
къазауатха къошулур мураты бар эди. Ол себеден, 25-чи августдан башлаб 17-чи
сентябргъа дери ингилиз-совет Иранны оккупация этиуюню операциясы бардырылады.
Бу операцияны баш нюзюрю иран нефть къайнакъланы, Германияны къолгъа алыуунндан
къоруулау болады. Операцияда союзниклени аскерлери Ираннга киредиле эмда темир
джолла бла нефть къайнакъланы къолгъа аладыла. Аны бла бирге ингилизлиле къыбыла
Иранны, СССР да шимал Иранны оккупация этедиле.

Къытайда японлула 1939-1941 джыллада къралны къыбыла-кюнчыгъыш кесегин
кючлегендиле. Къытай, къыйын ич политика болумда болгъаны себебли керекли
къаршчылыкъны кёргюзелмегенди. (Къытайда граждан къазауат). Францияны
капитуляциясындан сора Французо Индокъытаны администрациясы виши правительсовну
къабыл этгенди. Таиланд, Францияны къарыусузлугъун мараб, Француз Индокъытайны
талай джерин даулагъанды. 1940 джылны октябрында тайланд аскерле Француз
Индокъытайгъа чабхандыла. Тайланд виши аскерлени талай сермешиуде дженгендиле.
1941 джылны 9-чу майында Японияны басымына бойсунуб, Виши Режим Тайланд бла
мамырлыкъ кесаматны къабыл этеди, ол кесаматха кёре Тайландха Лаос бла
Камбоджаны кесеги кетеди. Африкада колонияланы асламысыны тас этгенинден сора,
Индокъытайны британлыла бла деголлчуланы къолларына къоркъуу чыкъгъанды. Аннга
джол бермез ючюн виши правительство колониягъа 1941 джылны июнунда япон аскер
контингентни ийгендиле

1941 джылны 22-чи июнунда Германия кесини эгерлерини болушлугъу бла (Италия,
Маджар, Румыния, Финляндия эмда Словакия) СССР-ге чабханды. Совет-герман
къазауат башланнганды. Совет, россия тарих илмуда бу къазауат Уллу Ата Джурт
къазауататны джюрютеди.

Немча аскерле сакъланмай тургъанлай, совет чекде юч уллу аскер къауум («Шимал»,
«Орта» эмда «Къыбыла») совет коммуникациялагъа кючлю ургъанды. Биринчи кюн
огъунакъ, герман аскер кёб совет сауутну, джаныучуну, аскер техниканы
къурутханды неда къолгъа алгъанды: 1200 самолет кёкге чыкъмагъанлай джокъ
этилгенди.. 23-25 июнда совет фронтла контр уруу этерге излейдиле, алай а
джетишимли болалмайдыла.

Биринчи декаданы ахырына немча аскерле Латвияны, Литваны, Белоруссияны,
Украинаны иги кесек джерин эмда Молдавияны кючлейдиле. Совет Кюнбатыш фронтну
баш кючлери Белосток-Минск сермешиуде къаушатыладыла. Совет Шимал-Кюнбатыш фронт
чекде урушлада кесин хорлатыб ызына ыхтырылады. Алай а 14 июнь- 18 июлда
Сольцаны къатында совет контратака немчаланы Ленинградха алгъа джюрюшлерин юч
ыйыкъ чакълы бирге тохтатады. 22-чи июнда, эртден алты сагъатда совет самолетла
Хельскинкини бомбалайдыла. 25-чи июнь - совет самолетла фин аэродромланы
бомбалайдыла. 26-чы июнда фин аскерле алгъа урадыла, кеб турмай, совет аскерле
алгъаракъ кючлеген Карел боюнчукъну къайтарадыла. Эски тарих чекни ётмей
тохтайдыла фин аскерле. 29-чу июнда герман-фин аскерле Полюсну башы районнга
джюрюш этедиле, алай а тохтатыладыла. Украинада совет Къыбыла-Кюнбатыш фронтда
къаушатылыб, чекден кери атылады, алай а совет мехкорпусну контратакасы немча
аскерлени Киевге иймейди.

Джангы алгъа джюрюшде совет-герман фронтну арасында, 10-чу июлда «Орта» аскер
къауум Смоленскни кючлеб, джангыдан къуралгъан Кюнбатыш фронтну баш кючлерин
къуршоугъа алады. Бу джетишимге къууаныб, Ленинград бла Киевге алгъа барыуну
артына дери джетдирир муратда, аскер башчылыкъны унамагъанына къарамай, Гитлер
баш урууну москва табадан, къыбылагъа- Киев бла Донбассха эмда шималгъа
-Ленинрагдха бурулуугъа буйрукъ береди.. Бу оноугъа кёре Москвагъа джюрюш этген
танка къауумла «Орта» къауумдан алыныб къыблагъа (2-чи танка къауум) эмда
шималгъа (3-чю танка къауум) джиберилгендиле. Москвагъа «Орта» къауумну джаяу
дивизиялары джюрюрге керек боладыла, алай а Смоленскни къатында сермешиу
бошалмагъаны себебли, 30-чу июлда «Орта» аскер къауум кесин джакъларгъа буйрукъ
алады. Аны бла Москвагъа джюрюш талай заманнга тохтатылады.

8-чи - 9-чу августда «Шимал» аскер къауум Ленинградха алгъа джюрюшню джангыдан
башлагъанды. Совет аскерлени фронтлары талай джерде джыртылгъанды, ала Таллинн
бла Ленинградха ыхтырылыргъа керек боладыла. Талинни джакълау немча аскерлени
бир кесегин былайда тохтады, алай а 28-чи августда совет аскерле эвакуацияны
башларгъа керек боладыла. 8-чи сентябрда Шлиссербургну кючлебЛенинградны
тогъайгъа аладыла. Алай а Ленинградны кючлер нюзюрде, 9-чу сентябрда джангы
алгъа уруу джетишим бла бошалмайды. Аны юсюне «Шимал» къауумну аскерлери,
Москвагъа атакагъа алынадыла. Алай а Ленинградны кючлер нюзюрде, 9-чу сентябрда
джангы алгъа уруу джетишим бла бошалмайды. Аны юсюне «Шимал» къауумну аскерлери,
Москвагъа атакагъа алынадыла. Ленинградны алалмай «Шимал» къауум 16-чы октябрда
фин аскерле бла бирлешир муратда Тихвин таба урады. Алай а совет аскерлени
Тихвинде контратакалы джауну тыяды.

Украинада августну аллында «Къыбыла» аскер къауумэки совет аскерни Днепр суудан
кесиб Уманны къатында къуршоулайдыла. Алай а Киевни биягъынлай алалмайдыла.
«Орта» аскер къауумну къыбылагъа бурулгъаны бла совет Къыбыла-Кюнбатыш фронтну
аскерлерини болуму аманнга кетеди. Немча 2-чи танка къауум Брянск фронту
аскерлерини контрурууларын тохтатыб Деснаны ётеди, сора 15-чи сентябрда
Кременчугдан алгъа джюрюген 1-чи танка къауум бла бирлешеди. Киев ючюн
сермешиуде Къыбыла-Кюнбатыш фронтну къаушатылыб, джокъну орнуна келеди. Киевде
совет аскерлени къаушатыу, немчалылагъа къыбылагъа джол ачады. 5-чи октябрда
1-чи танка къауум Азау тенгизге Мелитополну къатында чыгъыб, Къыбыла фронтну
аскерлерине джол кеседи. 1941 джылны октябрында немча аскерле Севастополь
тышында бютеу Кърымны кючлейдиле. Къыбылада болуб, немчалылагъа Донбасс бла
Ростовха джол ачадыла. 24-чю октябрда Харьков кючленеди, октябрны ахырына
Донбассны баш шахарлары немчалыланы къолларына тюшедиле. 17-чи октябрда Таганрог
тюшеди. 21-чи ноябрда 1-чи танка аскер Ростовха киреди, аны бла «Барбароссаны»
къыбылада планы толады. Алай а 21-чи ноябрда совет аскерле немчалыланы Ростоданы
къыстайдыла. 1942 джылны джайына дери къыбылада фронту сызы Миус бла барады.

1941 джылны 30-чу сентябрында немча аскерле Москвагъа алгъа джюрюшню башлайдыла.
Немча танка бирликлени фронту юзюб терен алгъа киргенлери себебли совет
Кюнбатыш, Резерв эм Брянск фронтну баш кчюлени Вязьма бла Брянскны къатында
къуршоугъа тюшедиле. Бютеулейда джесирге тюшгенлени саны 660 минг адамдан артыкъ
болады. Кюнбатыш эмда Резерв фронтдан къалгъанла 10-чу октябрда бирлешген
Кюнбатыш фронтха джыйыладыла. Башчылыкъда аскерни генералы Г. К. Жуковха
бериледи. 15-18 ноябрда немча аскерле Москвагъа алгъа джюрюшню джангыдан
башлайдыла, алай а ноябрны ахырына бютеулеу тохтатыладыла.

1941 джылны 15-чи декабрында Калинин, Кюнбатыш эмда Къыбыла-Кюнбатыш фронтну
аскерлери алгъа урадыла. Совет аскрлени джетишимли алгъа джюрюшлери джауну
кесини джакълагъан тактикагъа кёчерге зорлайды. Алгъа джюрюшде Кюнбатыш фронтну
аскерлери Яхроманы, Клинни, Волоколамскны, Калуганы джаудан ариулайдыла; Калинин
фронт Калинин шахарны колгъа алады; Къыбыла-Кюнбатыш фронт — Ефремов бла Елецни
джаудан ариулайдыла. Ахырына 1942 джылны аллына немчалыла 100-250 километрге
кюнбатышха кери атылгъандыла. Москваны тюбюндеги хорланыу, бу къазауатда биринчи
уллу дженгилиу болгъанды вермахтха.

Москвадагъы хорлам, совет аскер башчылыкъны бютеу кючленида алгъа урургъа
батырлыкъ береди. 1942 джылны 8-чи январында Калинин, Кюнбатыш фронтну эмда
Шимал-Кюнбатыш фронтну аскерлери немча «Орта» аскер къауумгъа къаршчы джюрюш
этедиле. Алай а ала салынган нюзюрню тындыралмайдыла, апрелни ортасына уллу
къурманла бериб, алгъа джюрюшню тохтатыргъа керек къаладыла. Немчалыла
Ржев-Вязьма плацдармны къолда тутуб, Москвагъа къоркур позицияны алгъандыла.
Волхов эм Ленинград фронтланы, Ленинградны блокадасын юзер мурат бла уруулары
джетишимли бошалмайдыла, ахырында уа Волхов фронтну аскерлерини бир къаууму
къуршоугъа огъунакъ тюшеди.

1941 джылны 7-чи декабрында Япония Пёрл-Харбор/Пёрл-Харбордагъы американ аскер
базаны урады. Чабыулда алты япон авиаташыучу кемеден 441 самолет учханды,
бомбалаудан сора АБШ-ныкъы болгъан 8 линккор, 6 крейсер эмда 300 самолет уллу
заран кёргендиле. Алай бла бир кюнню ичине АБШ-ны Шош океан флотуну линкорларыны
асламысы джокъ этилгенди. АБШ-дан сора экинчи кюн Япониягъа Уллу Британия,
Нидерландла (эмиграциядагъы правительство), Канада, Австралия, Джангы Зеландия,
Къыбыла Африка Бирлик, Куба/Куба, Коста-Рика, Доминикан республика, Сальвадор,
Гондурас эм Венесуэла къазауат баям этедиле. 11-чи декабрда Германия бла Италия,
13-чю декабрда уа  — Румыния, Маджар эм Болгария — АБШ-гъа къазауат ачадыла.

8-чи декабрда японлула Гонконгдагъы ингилиз базаны блокадагъа алыб, Таиландха,
британ Малайгъа эм американ Филиппинлеге чабадыла. Тенгизге болушлукъ ючюн
чыкъгъан британ эскадра хауадан уруладыла, эки линкор-инглилзлилени баш кючлери
батады.

Таиланд талай кюнню къаршчыланнгандан сора Япония джанлы болургъа унаб, АБШ бла
Уллу Британиягъа къазауат баямлайды. Япон авиация Таиландны территориясындан
Бирманы бомбалайдыла.

10-чу декабрда Гуам айрымкандагъы американ базаны, 23 декабрда — Уэйк айрымканны
кючлейдиле, 25-чи декабрда Гонконг тюешеди. 8-чи декабрда японлула Малайны
британ фронтну юзюб къызыу алгъа джюрюйдле, британ аскерле Сингапургъа
ыхтырыладыла. Аннга дери британлыла «хорланмазлыкъ къалагъа» санагъан Сингапур
1942 джылны 15-чи февралында тюшеди. 70 минг чакълы бир британ эмда австралиячы
аскерчи джесирге тюшедиле.

Филиппинледе декабрны ахырына японлыла Минданао бла Лусон айрымканланы
кючлейдиле. Американ аскерлени къалгъан кесеги Батаан джарымайрымкан бла
Коррехидор айрымканда бегийдиле.

1942 джылны 11-чи январында япон аскерле Голланд Ост-Индиягъа чабадыла,
джууукъда Борнео бла Целебс айрымканланы кючлейдиле. 28-чи январда Ява тенгизде,
япон флот ингилиз-голланд эскадраны дженгеди. Не кюрешселеда Ява айрымкандагъы
аскерледа 2-чи мартха капитуляция этедиле.

1942 джылны 23-чю январында японлула Бисмаркны архипелагын кючлейдиле, аны
ичинди Джангы Британия айрымканныда. Кечирек Соломонну айрымканларыны кюнбатыш
кесегин , февралда уа -Гилбертни айрымканын къолгъа аладыла. Мартны аллында
Джангы Гвинеягъа чабадыла.

8-чи мартда Бирмада алгъа джюрюш этиб, японлула Рангунну, апрелни ахырына уа
Мандалайны къолгъа аладыла, майгъа бютпу Бирманы кючлейдиле. Алай бла ала
Къыбыла Къытай бла Индияны ортасында байламны юзедиле. Алай а джангурну чагъы
башланганы себебли, эмда кючлени джетмегени ючюн японлула Индиягъа кирмейдиле.

1941 джылны джайындан башла Атлантикада Уллу Британиягъасауутну, стратегия
сырьёну, азыкъны ташыуну азайтыр ючюн герман эмда итальян флотланы баш нюзюрлери
саудюгер кемелени батдырыу болады. Немча эмда итальян аскер башчылыкъ
Атлантикада асламысы бла суу тюбю кемелени хайырланады, ала Британияны Шимал
Америка бла, африкан колонияла бла, Къыбыла Африка Бирлик бла, Австралия бла,
Индия бла эмда СССР байлагъан коммуникациялагъа чабыуул этиб тургъандыла..

Немча суу тюбю кемеле Атлантика океанны бютеулей акваториясына джайыладыла:
Африканы, Къыбыла Американы джагъаларында, Кариб бассеинде. 1942 джылны 22-чи
августунда, талай бразил кемени немчалыла батдыргъандан сора, Бразилия
Германиягъа къазуат баямлайды. Андан сора Къыбыла Америкадагъы башха къралланы
ачыуландырыргъа излемей, немча суу тюбю кемеле бу регионда сермешиулерин
азайтадыла.

1941 джылны джайында Джерларасындагъы бютеу немча авиация совет-герман фронтха
атылады. Бу ингилизлилени къолларын бошлайды, алайсызда алай уллу актив
болмагъан итальян флот къымылдамаз халгъа келтириледи. 1942 джылны арасына
ингилизлиле талай джетишимсизлик болсада, Италия бла Ливия эм Мисирдеги итальян
аскерлени арасында тенгиз байламны ахыры бла бузадыла.

1941 джылны джайына Шимал Африкада ингилиз аскерлени болумлары
игилешеди.Эфиопияда итальянлыланы дженгилиую британлылагъа Кюнчыгъыш Африкадан
шималгъа кючлени джиберирге мадар береди.

Болумну алагъа таб болгъаны бла хайырланыб, ингилиз аскерле 1941 джылны 18-чи
ноябрында алгъа урадыла. 24-чю ноябрда немчала контратака этерге кюрешедиле,
алай а къарыу этелмейдиле. Ингилизлиле Тобрукну блокадасын юзедиле, сора алгъа
джюрюшню тохтатмай Эль-Газалны, Дернаны эмда Бенгазини кючлейдиле. Январгъа
Киренаиканы къолгъа аладыла, алай а аскерлери уллу джерде джайылгъаны бла
Роммель хайырланыб, немча-итальян аскерлени алгъа урады, ала ингилиз фронтну
юзюб шимал-кюнчыгъышха джюрюйдюле, алай а Эль-Газальны къатында тохтатыладыла.
Аны бла фронт 4 айгъа шош болады.

1942 джылны 26-чы майына Германия бла Италия Ливияда алгъа джюрюшню башлайдыла.
Ингилизлиле ызларына ыхтырылыргъа керек боладыла. 21-чи июнда Тобрукдагъы
ингилиз гарнизон капитуляция этеди. Итальян-немча аскерле джетишимли алгъа
джюрюб барадыла, 1-чи июлда, Александриядан 60 километр узакълыкъда,
Эль-Аламейндеги ингилиз джакъ сызгъа джетедиле. Адай а былайда адам кёб тас этиб
тохтаргъа керек боладыла. Августда Шимал Афиркадагъа британ аскер башчылыкъ
ауушдурулады. 30-чу августда немча аскерле Эль-Халфаны къатында ингилиз джакъны
юзерге кюрешедиле, алай къарыу этелмейдиле, адамларында кёб санда тас этедиле.
Бу сермешиу бютеу кампанияны айланч нохтасыды дерге боллукъду.

1942 джылны 23-чю октябрында ингилизлиле алгъа джюрюшню башлайдыла, джауну
джагъын юзюб Мисирни бютеу территориясын ариулайдыла.Ливиягъа кириб Киренаиканы
кючлейдиле.

Ол заманнга Африкада виши правительствону оноундагъы француз колония Мадагаскар
ючюн сермешиуле барадыла. Баш чуруму ингилизлилеге бу айрымканны немча кемелеге
база болур мадарлары болгъанды. 1942 джылны 5-чи майында айрымканнга ингилиз
эмда къыбыла африкан аскерле десант этиледиле. Француз аскерле къаршчылансалада
, ноябргъа капитуляция этерге керек боладыла. Мадагаскар «Эркин Францияны»
къолуна тюшеди.

1942 джылны 8-чи ноябрында американ-ингилиз десант Француз Шимал Африкагъа
тюшеди. Экинчи кюн Виши кючлени башчысы Франсуа Дарлан американлыла бла бирлик
болургъа келишеди эмда бютеу Француз Шимал Африкада оноуну къолгъа алады. Аннга
джуубха немчалыла виши правительстводан эркинлик алыб къыбыла Францияны
кючлейдиле, андан Тунисге аскер джибере башлайдыла. 13-чю ноябрда бирлик аскерле
Тунисге Алжирден урадыла, ол кюн огъунакъ Тобрукну ингилизлиле къолгъа аладыла.
Бирликни аскерлери Кюнбатыш Тунисге джетедиле, 17-чи ноябрда Тунисни кюнчыгъыш
районларын къолгъа алыб бегиген немча аскерлеге тюртюледиле. 30-чу ноябргъа
хауаны аманлыгъы себебли ачыкъ сермешиуле тохтайдыла, фронт 1943 джылны
февралына дери шош болады.

Германияны СССР-ге чабханындан сора, Уллу Британия бла АБШ Совет Союз джанлы
болгъанларын билдиргендиле, эмда аннга экономика болушлукъ этиб
башлагъандыла.1942 джылны 1-чи январында Вашингтонда СССР-ни, АБШ-ны, Уллу
Британияны эмда Къытайны келечилери Бирлешген Миллетлени Декларациясына къол
салгъандыла, аны бла Гитлерге къаршчы коалициягъа тамал салыннганды. Кечирек
аннга дагъыда 22 кърал къошулгъанды.

Совет аскерледа, герман аскерледа 1942 джылны джайын алгъа джюрюш этер ючюн
сакълагъандыла. Гитлер ауурлукъну къыбылагъа айландырыр муратда болгъанды. Аны
чуруму экономика сылтаула болгъандыла-къыбыладагъы нефть бек керек болгъанды.
Совет аскер башчылыкъны стратегия планы уа «тохтаусуз талай стратегия операция
этиб, джауну резервлерин чачаргъа, аланы бир уллу кючге джыйылыб алгъа
урууларына мадар бермезгеди». Къызыл Аскер эм башда, БАБ-ны Ставкасыны акъыл
этгенине кёре,совет-герман фронтну орта секторунда кючлерин джыйяргъа керек
болгъанды. Андан сора аскерле Харьковда, Кърымда алгъа джюрюш этерге
планланнганды. Ленинградныда блокадасы юзюлюрге керек болгъанды.

Алай а 1942 джылны майында совет аскерлени Харьковда алгъа джюрюшлери
джетишимсиз бошалады. Немча аскерле урууну тохтатыб, кеслери уруб, совет
аскерлени къаушатыб, алгъа джюрюш этгендиле. Совект аскерле Кърымдада
къаушатылгъандыла. Совет аскерни къыбыладагъы позициялары къарыусуз болгъанды.
Аны бла хайырланыб немча аскер башчылыкъ аскер кючлерин эки табагъа
джибергендиле- Сталинград бла Кавказгъа. Воронежни къатында эмда Донбассда ачы
сермешиуледен сора аскерлени «Б» къаууму Дон суугъа чыгъады. Июлну ортасында
Сталинград сермешиу башланады, анда совет аскерле кёб къурбан бериб джауну
аскерлерин тыяладыла. Кавказгъа джюрюш этген Аскерлени «А» къаууму 23-чю июлда
Ростовну алыб, Къобан регионнга джюрюуню бардырады. 12-чи августда Краснодар
тюшеди. Алай а Кавказ таулада эмда Новороссийскде совет аскерле джауну тыядыла.

Ол заманнга фронтну ара кесегинде совет аскер башчылыкъ джауну ржев-сычевм
къауумну къаушатыр мурат бла алгъа джюрюш этеди. Алай а 30-чу июлдан сентябрны
ахырына дери баргъан Ржев-Сычёв операция джетишимли бошалмайды. Ленинградны
блокадасында юзелмейдиле, алай совет аскерлени алгъа уруулары, немчалыланы
шахарны штурм этгенден тыяды.

1942 джылны 19-чу ноябрында Къызыл Аскер Сталинградны къатында алгъа джюрюшню
башлайды, бу джюрюшню эсебинде эки немча, эки румын эмда бир итальян аскер
къуршоуланыб къаушатылады.

Совет-герман фронтну ара кесегинде совет алгъа джюрюшню джетишимсизлиги огъуна
(«Марс» операция ) Германия стратегия болумун игилешдирелмейди.

1943 джылны аллында совет аскерле бютеу фронтда алгъа джюрюшню башлайдыла.
Ленинградны блокадасы юзюлгенди, Курск дагъыда талай шахар къолгъа алыннгандыла.
Февралда-мартда фельдмаршал Манштейн дагъыда бир кере инициативаны къолгъа алыб,
къыбылада совет аскерлени ызына ыхтыртады, алай а джетишимин андан ары
ёсдюрелмейди.

1943 джылны июлунда немча аскер башчылыкъ ахыр кере кесине инициативаны, Курскны
къатында сермешиуде, алыргъа излейди, алай а кесин хорлатыб, аскер кючюда уллу
заран алады. Бютеу фронта немча аскерле ызларына ыхтырылыб башлайдыла- ала Орёл,
Белгород, Новороссийск кибик уллу шахарланы коядыла. Белоруссия бла Украина ючюн
сермешиуле башланадыла. Днепр ючюн сермешиуде Къызыл Аскер Германияны аскерлерин
къаушатыб Солджагъа Украина бла Кърымны азатлайды.

1943 джылны ахырында-1944 джылны биринчи джарымында сермешиулени асламы къыбыла
фронтлада барады. Немчалыла Украинаны территориясындан кетедиле. Къызыл Аскер
къыбылада 1941 джылны чеклерине чыгъыб, Румыниягъа киреди.

1942 джылны 8-чи ноябрында Мароккода уллу ингилиз-американ десант тюшеди. Виши
правительствону аскерлери уллу къаршчылыкъ этелмейдиле, ноябырнда ахырына 900
километрни ётюб Тунисге киредиле, ол заманнга ары немчалылада Кюнбатыш Европадан
аскер бёлекле джибередиле.

Ол заманда ингилиз аскер Ливияда алгъа джюрюш этеди. Былайдагъы итальян-герман
аскерле Эль-Аламейнни къатында тохтаялмай ызына ыхытырылыб Тунисге къайтадыла.
20-чы мартда бирлешген ингилиз-американ аскерле Тунисни ичине джюрюш этеди.
Итальян-немча аскер башчылыкъ аскерлерин Италиягъа къоратыргъа излейди, алай а
ол заманнга британ флот Джерларасын къолда тутханды. Къачаргъа джол кесилгени
себебли 13-чю майда итальян-немча аскерле капитуляция этедиле. 1943 джылны 10-чу
июлунда бирликни кючлери Сицилиягъа киредиле. Андагъы итальян аскерле
къаршчылыкъ кёргюзмегенни орнунда джесир боладыла, сермешген джангыз немча 14-чю
танка корпус болады. 22-чи июлда американ аскерле Палермону къолгъа аладыла,
немчалыла айрымканны шимал-кюнчыгъышына ыхтырыладыла, Мессина ачыкъ богъазгъа
джууукъ болур муратда. 17-чи августха немча бёлекле бютеу техникалары бла аууур
сауутларын къоюб Апеннин джарымайрымканнга къачадыла. Итальян аскерни хорланыуу,
къралда болумду къыйын этеди. Муссолинини режимин ушатмагъан адамланы саны
ёседи. Король Виктор Эммануил III Муссолинини тюрмеге атаргъа оноу этеди,
къралгъа башчылыкъгъа маршалл Бадольону правительствосу келеди.

1943 джылны сентябрында ингилиз-американ аскерле Аппенин джарымайрымканны
къыбыласына киредиле. Бадольо мамырлыкъ кесаматха къол салыб, Италияны
къазауатдан чыкъгъанын баямлайды. Алай а Гитлер Муссолинини тюрмеден кюч бла
чыгъартады, эмда къралны шималында Сало Республика атлы «гинджи» кърал
къуратады.

АБШ бла Уллу Британияны аскерлери 1943 джылны къачында шималгъа джюрюйдюле. 1-чи
октябрда бирликни кючлери бла партизанла Неапольну азатлайдыла, 15-чи ноябргъа
Болтурио сууда немча бетджанны къаушатыб шималгъа джолларын ачадыла. 1944 джылны
январына бирликчиле Монте-Кассинодагъы немча бетджаннга («Къыш сыз») джетедиле.
1944 джылны январында, февралында эмда мартында ала юч кере немчалыланы
бетджанларын алыб, Римге джол ачаргъа кюрешедиле, алай а хауаны аманлыгъы ючюн
алгъа баралмай фронт шош болады. Аны бла бирге бирликчиле Римден къыбылада
Анциода десант тюшюредиле, немчалыла не кючрешселеда хорлаялмайдыла. Майгъа хауа
иги болгъанлай, 11-чи майда ингилиз-американ аскерле джангыдан алгъа урадыла
(Монте-Кассинода сермешиу), бу джол немча аскерлени джакъларын къаушатыб
Анциодагъы десант тюшген аскерле бла биригиб 4-чю июнда Римни азатлайдыла.

1943 джылны январында Касаблана конференцияда Германия старатегия бомбалауну
башларгъа оноу алынады. Нюзюрле аскер промышленностьну объектлерни бла уллу
шахарла болургъа керекдиле. Операция «Пойнт-бланк» код ат алады.

1943 джылны июлунда-августунда Гамбург бомбаланыды. Биринчи кёб самолет бла
Германияны ичинде объектлеге учуу 17-чи августда Швайнфурт бла Регенсбургга
экили рейд болады. Бобмбалаучу самолетла кеслерин къурутуучу самолетладан
къоруулаялмагъанлары ючюн 20% чакълы бири тюшюрюледи. Быллай заран болургъа
болмазлыгъын ангылаб P-51 Mustang къурутуучу самолетла келгинчи американ авиация
учууну тохтады.

1942 джылны августундан башлаб 1943 джылны февралына дери япон эм американ
аскерле Соломонну айрымканлары архипелагдагъы Гуадалканал айрымкан ючюн
сермешедиле. Бу сермешиуде Бирлешген Штатла дженгедиле. Гудаканалгъа аскер
джиберирге кереклик Джангы Гвинеядагъы япон кючлени къарыусуз этеди, аны бла
хайырланыб бирликчи аскерле 1943 джылны аллында айрымканны японлулада
ариулайдыла.

1942 джылны ахырында эмда бютеу 1943 джыл британ аскерле Бирмада алгъа джюрюш
этерге кюрешедиле.

Къазауатны фронтларында, артыкъсызда совет-герман фронтда болумну терк тюрлениую
Бирликни эндиги джылгъа не этерлерини оноуун этерге керекли этеди. 1943 джылны
ноябрында конференции в Каирде эмда Тегеран конференцияда бу оноула этиледиле.

1944 джылны 6-чы июнунда АБШ-ны, Уллу Британияны эм Канаданы бирлик кючлери
талай аны эс бёлюб тарихни эм уллу десант операциясын башлайдыла, аскерле
Нормандиягъа тюшедиле.

Августда американ эм француз аскерле Францияны къыбыласына тюшедиле, Марсель,
Тулон шахарланы азатлагъандан сора, 25-чи августда Парижге киредиле, француз
партизанла бла бирге аны кючлейдиле.

Сентябрда бирликчи кючле Бельгиягъа джюрюшню башлайдыла. 1944 джылны ахырына
немчалыла кёб къыйын салыб кюнбатышда фронтну шош этедиле. 16-чы декабрда
немчалыла Арденнледе алгъа джюрюш башлайдыла, бирликчилени аскер башчылыгъы уа
Арденлеге фронту башха кесеклеринде эмда резерв аскерлени болушлукъ иеди.
Немчалыла Бельгияны ичине 100 километрге киредиле, алай а 1944 джылны 25-чи
декабрына немча алгъа джюрюш тохтайды, бирликчиле уа алгъа урадыла. Иницатива
ызына къайтмаздан Бирликчилеге тюшеди.27-чи декабргъа немчалыла Арденледен ызына
ыхтырыла башлайдыла. 1945 джылны январында, немчалыла Эльзасда Берликчилени
эслерин бёлюрге талай контруруу этгендиле, алай а джетишимли болмагъандыла.
Андан сора американ эмда француз аскерле Кольмер шахарны къатында 19-чу немча
аскерни бёлеклерин къуршоугъа алыб, 9-чу февралгъа къаушатадыла («Кольмар
чоюн»). Бирликчиле немча джакълыкъланы юзюб («Зигфридни Сызы») Германиягъа
киредиле.

Шимал Италия: Италияда бирликчилени алгъа джюрюшлери бек аъыртын баргъанды. Не
кюрешселеда 1944 джылны ахырына джауну джагъын джыртыб По суудан ётелмегендиле.
1945 джылны апрелинде ала джангыдан сынагъандыла эмда немча бетджанланы («Готман
сыз») къурутуб По сууну ёзенине киредиле.

1945 джылны 28-чи апрелинде итальян партизанла Муссолинини тутуб асадыла. Шимал
Италия саулайлай 1945 джылны майында ариуланады фашистледен.

1944 джылны джайында Къызыл Аскер бютеу фронту узунлугъуна алгъа урады. Къачха
немча аскерледен Белоруссия, Украина, Прибалтика азатланады. Джангыз Латвияны
кюнбатышында къуршоуда немча аскер бирлик къазауатны ахырына дери къаршчыланады.

Шималда совет аскерлени алгъа джюрюшлеринден сора Финляндия къазауатдан
чыгъарыгъын билдиреди, алай а немча аскерле Финляндияны территориясындан кетерге
унамайдыла, аны бла тюненеги «сауут къарнашла» бир-бирлери бла къазауат этерге
керек боладыла. Августда къазауатдна Румыния, сентябрда — Болгария чыгъады.
Немчалыла аскерлерин Югославия бла Грециядан къоратыб башлайдыла, анда оноуну
къолгъа халкъ-азатлау кючле аладыла.

1945 джылны февралында Будапешт операция бардырылады, андан сора Германияны ахыр
европачы бирликчиси — Венгрия — капитуляция этеди. Польшада алгъа джюрюш
башланады, Къызыл Аскер Кюнчыгъыш Пруссияныкъолгъа алады.

1945 джылны апрелини ахырында Берлин ючюн сермешиу башланады. Кеслерини
хорланнганларын ангылаб, Гитлер и Геббельс кеслерин ёлтюредиле. 8-чи майда
герман ара шахар ючюн эки ыйыкъ ачы къазауатдан сора немча башчылыкъ
капитуляцияны актына къол салады. Германия терт оккупацион зонагъа юлешинеди:
совет, американ, британ эмда француз.

14-15 майлады шимал Словенияда Экинчи дуния къазауатны Европада ахыр сермешиуу
болгъанды, анда Югославияны Халкъ-Азатлау аскери немча эмда ала бла бирге
болгъан кёб санда коллаборационистлени къаушатханды.

Шош океанда къазауат бирликчиле ючюн бек иги баргъанды. 1944 джылны июнунда
американлыла Мариан айрымканланы кючлейдиле. 1944 джылны октябрында Лейте
богъазда уллу сермешиу болады, анда АБШ-ны кючлери тактика хорламлы боладыла.
Къургъакъда сермешиуледе япон аскерле джетишимлиирек болгъандыла, ала бютеу
Къыбыла Къытайны кючлеб Индокъытайдагъы аскерлери бла бирлешедиле.

Европада къазауатны бошалыуундан сора антифашист коалицияны ахыр джауу Япония
къалады. Бу заманнга Япониягъа 60-дан артыкъ кърал къазауат баямлагъанды. Алай а
бу болумгъада къарамай японлула капитуляция этер акъыл этмейгендиле, хорламгъа
дери къазауат этериклерин билдиргендиле. 1945 джылны июнунда японлула
Индонезияны, кечирекда Индокъытайны къоядыла. 1945 джылны 26-чы июлунда АБШ,
Уллу Британия эмда Къытай японулулагъа ультиматум этгендиле, алай а ультиматум
уналгъманды. 6-чы августда Хиросимагъа, юч кюнденда Нагасакиге атом бомба
атылыб, эки шахар джер бла тенг этиледиле. 8-чи авгутда СССР Япониягъа къазауат
ачады, 9-чу авгутда алгъа уруб Маньчжуриядагъы япон Квантун аскерни къаушатады.
2-чи сентябрда Японияны толу капитуляциясыны актына къол салынады. Адам улуну эм
уллу къазуаты бошалады.

Къазауатдан сора Кюнбатыш Европаны дуния политикада ауурлугъу азайгъанды.
Дунияда эм баш къралла СССР бла АБШ болгъандыла. Уллу Британия бла Франция
хорламларына къарамай къраыуларын тауусхандыла. Къазауат аланы эмда башха
кюнбатыш европачы къралланы колониялыкъ империяланы тутар къарыулары болмагъанын
ачыкъ кёргюзгенди. Африка бла Азияны къралларында колониялизмге къаршчы
къозгъалыу кючленнгенди. Къазауатдан сора талай кърал бойсунмазлыкъларына ие
болгъанды: Исландия, Сирия, Ливан, Вьетнам, Индонезия. Кюнчыгъыш Европада
социалист режимла салыннгандыла. Экинчи дуния къазауатны эм баш эсеблерини
бирида БМО-ну къуралыуу болгъанды.

Бир-бир къраллада къазауатны заманында къуралгъан партизан
къозгъалыула,къазауатдан сорада кюрешлерин бардырыргъа кюрешгедиле. Грецияда
коммунистле бла къазауатха деричи правительствону арасында уруш граждан
къазауатха ёсгенди. Антикоммунист сауутлу кючле къазауатдан сора талай джылны
Кюнбатыш Украинада, Прибалтикада, Польшада къазауат этгендиле. Къытайда 1927
джылда башланнган граждан къазауатандан ары баргъанды.

Фашист и нацист идеологияла Нюрнберг процессде адамгъа къаршчы саналгъандыла
эмда джасакъланнгандыла. Кёб кюнбатыш къралда, антифашист кюрешге актив
къошулгъаны ючюн, коммунист партия джанлыланы саны ёсгенди..

Европа эки лагерге юлешиннгенди: кюнбатыш (капиталист) эм кюнчыгъыш (социалист).
Къазауатндан сора талай джылда эки блокну арасында илишкиле аманнга кетгендиле,
Сууукъ къазауат башланнганды.



https://krc.wikipedia.org/wiki/%D0%A4%D1%80%D0%B0%D0%BD%D1%86%D0%B8%D1%8F

Фра́нция (фр. France), официал аты Францу́з Респу́блика (фр. République
française) — Кюнбатыш Европада орналгъан къралды. Ара шахары — Парижди.
Ххалкъыны кёбюсю галл-римлилени туудукълары болгъанлыкъгъа эм роман тилде
сёлешгенликге, Франк атлы герман тайпаны этнониминден келеди къралны аты.

Халкъы — 64,5 млн адамды, ала ичинде 90 %-ден кёбю — Францияны гражданлары. Дин
тутханла — кёбюсюне католикледиле (76 %-ден кёбю). Закон чыгъарыучу орган — эки
палаталы парламентди (Сенат эм Францияны миллет джыйылыуу).

Административ-территориал бёлюннгени: 26 регион (аладан 22 метрополияда эм 4 тыш
тенгиз регион), аланы ичинде 100 департамент (96 метрополияда эм 4 тыш тенгиз
департамент).



https://krc.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%8B_%D0%91%D0%B8%D1%80%D0%BB%D0%B5%D1%88%D0%B3%D0%B5%D0%BD_%D0%A8%D1%82%D0%B0%D1%82%D0%BB%D0%B0%D1%80%D1%8B

Американы Бирлешген Штатлары (ингил. United States of America, исп. Estados
Unidos de América) — Шимал Америка континентде орналгъан кърал. Тёртюнчю орунну
алады Джерде территориясы бла (9 518 900 км²) эм ючюнчю орунну халкъыны саны бла
(304 млн. адам). Ара шахары — Вашингтон.

Бирлешген штатла шималда Канада бла чеклешедиле, къыбылада — Мексика бла,
дагъыда Россия бла тенгиз бла чеклери барды. Кюнбатышда Шош океан бла джууладыла
эм кюнчыгъышда — Атлантика океан бла. Кърал 50 штатха эм федерал административ
бёлюм (District of Columbia) Колумбиягъа бёлюнеди. АБШ-гъа талай айрымкан
территориялада босунубдула. АБШ-де джашагъанлагъа америкалыла дейдиле, АБШ-ны
кесине огъуна Америка деб къоядыла.

Американы Бирлешген Штатлары 1776 джыл къуралгъанды, 13 британ колония бирлешиб,
бойсунмазлыкъларын баямлагъанларында. Бойсунмазлыкъ ючюн къазауат 1783 джылгъа
дери баргъанды, колонистлени (америкалыланы) хорламлары бла бошалгъанды. 1787
джыл АБШ-ни Конституциясы къабыл этилиннгенди, 1791 джыл а уа — хакъланы юсюнден
Билль. 1860-чы джыллада шимал, индустриялы штатла бла къыбыла къул тутхан
штатланы араларында 4 джыл граждан къазауат баргъанды. Шимал штатланы хорламлары
себебли кърал бёлюнмегенди эмда бютёу къралда къул тутуу къурутулгъанды. Биринчи
дуния къазауатдан сора Бирлешген штатла изоляционизмни къойгъандыла, тири роль
ойнаб башлагъандыла дуния политикада. 1945 джыл АБШ Экинчи дуния къазауатдан
биринчи атом бомбалы кърал болуб чыкъгъанды эм Совет союз бла, 1980-чи джылланы
аягъына дери баргъан, глобал къаджау сюелиуге киргенди.

Бюгюнлюкде АБШ дунияда эм уллу экономикасы ($14,2 трлн), эм къарыулу сауутлу
кючлери болгъан къралды. БМО-ну Къоркъуусузлукъну Кенгешини дайым члениди, Шимал
Атлантика альянсны (НАТО) къурагъан къралды.



https://krc.wikipedia.org/wiki/%D0%94%D0%B6%D0%B5%D1%80

Джер да къалгъан планеталары да Кюн системаны 4,54 млрд джыл алгъа букъу бла
газдан болгъанды, Кюн къуралгъандан къалгъан протопланетар дискден
къуралгъандыла. Алгъа Джерни юсю эриген масса болгъанды. Атмосферада суу
джыйылыб башлагъанында, планетаны юсю да суууб, къаты болуб башлагъанды.

Джерни бурулууу хаманда бирчалай турмайды. Уллу заманда - акъырыныракъ бола
барады. Хар джюз джылда Джер 0s,0014 секундха акъырын бурулады аллындагъы джюз
джылдан.

Джер Кюнню тёгерегидне эллипс орбита бла 150 млн километрге джууукъ узакълыкъда,
29,765 км/сек терклик бла джюрюйдю. Джер Кюнню тёгерегине 365,2564 суткагъа (бир
джыл) айланыб чыгъады.

Кюн да саулай Кюн система да Къой Джол (орус. Млечный путь) галактикада 220 км/c
терклик бла тёгерек орбитада буруладыла.



https://krc.wikipedia.org/wiki/%D0%A3%D0%BB%D0%BB%D1%83_%D0%91%D1%80%D0%B8%D1%82%D0%B0%D0%BD%D0%B8%D1%8F

Уллу Британия (ингил. Great Britain; толу аты — Уллу Британия бла Шимал
Ирландияны Бирлешген Королевствосу, ингил. United Kingdom of Great Britain and
Northern Ireland, ингилизча кёбюсюне «United Kingdom» — «Бирлешген Королевство»
деб къысхартылынады) — Кюнбатыш Европада орналгъан айрымкан къралды, кърал оноу
формасы — парламент монархияды. Ара Шахары — Лондонду. Аты ингилизча Great
Britain («Уллу Британия») деген сёзледен келеди, «Британия» уа — бритт тайпаны
атындан.

Британ айрымканла бла Ирландия айрымканны шимал-кюнбатыш кесегинде орналгъанды.
Дагъыда кёб тюрлю ууакъ айрымканла бла архипелаглада киредиле, Атлантика океан
бла, аны тенгилзери джууады. Бютеулей территориясы — 244 820 км², джери — 240
590 км², ич суулары — 3 230 км². Эм мийик джери — Бен-Невис тау (ингил. Ben
Nevis гаел. Beinn Neibhis(1343 м) — Шотландияны шималындады (Грампиан таула), эм
тёбен джери — Фенланд (−4 м).

Шимал бла кюнбатышда асламысы бла тау рельефди — Шимал-Шотланд таула (1343
метрге дери), Пеннин таула бла Кембрий таула; къыбылада эмда къыбыла-кюнчыгъышда
 — дуппурлу тюзледиле. Климаты орта океанлыкъды, мылыды. Январны орта
температуралары 3-ден 7-ге дери чыгъадыла, июлну 11—17 °C; джауум — кюнбатышда
джылгъа 3000 мм, къыбыла-кюнчыгъышда 600—750 мм. Баш суулары: Темза — 334 км,
Северн — 310 км, Трент — 298 км, Мерси — 109 км, Клайд — 170 км. Эм уллу
кёллери: Лох-Несс (56 км²), Лох-Ней (396 км²). Чегетлери (чынар, эмен, къайын)
джерини 9 % алады.

Адам саны эм кёб Европа Бирликни джангы къралларындан ишлерге келген мигрантланы
кючю бла ёседи. Къралда туугъанланы саны, ёлгенледен асламды. Бютеулей адам саны
(2008) — 61 113 205. Джыл структурасы: 14 джылгъа дери — 16,7 %, 15-64 — 67,1 %,
65-ден эмда тамада — 16,2 %. Эркишилени орта джылы — 39 джыл, тиширыуланы — 41
джыл. Адам саныны ёсюую — 0,279 %, туугъанны дараджасы — 10.65/1,000; ёлюмню
дараджасы — 10.05/1,000. Кирсиз миграцияны дараджасы — 2.16 мигрант/ 1,000.
Халкъны 90 % шахарлада джашайды, джыл сайын — 0,5 % ёседи. 100 мингден артыкъ
адам болгъан шахарлада къралны халкъыны джарымы джашайды. Адам саны бла эм уллу
шахарла: Лондон (6803000 адам), Бирмингем (935000 адам), Глазго (654000 адам),
Шеффилд (500000 адам), Ливерпуль (450000 адам), Эдинбург (421000 адам),
Манчестер (398000 адам), Белфаст (280000 адам).

2. XIV—XV ёмюрледе, уллу географиялыкъ ачылыуланы кёзюуюнде, Уллу Британияда
миллет экономика баш роль алады, къралны адамларын бирикдиреди.

6. Ингилизде башха европа къралладан алгъа Библия ингилиз тилге кёчюрюлгенди; ол
себеден бютеу британлылагъа бир ингилиз тил къуралгъанды.

а) Британия эм кючлю, эм уллу колониялы империя болгъанды дунияда. Алай болсада
британлыла кеслерин башха халкъладад айырма санагъадыла. б) Испан неда француз
колониял политикача болмай, британлыла колонияларындагъы халкъланы ассимилияция
этерге кюрешмегендиле. Алай а, империяны чачылыуу бла, адамланы ангыларында
тюрлениуле башланнгандыла, кюнден кюннге кеслерин британлы тюл: шотландлы,
валлийли, ирландлы санагъан адамланы саны ёсюб барады. Аны къой, бардырылгъан
соруулагъа кёре, Ингилизде джашагъанларыныда къуру юч этиб бириси санайды кесин
британлыгъа. Кёб джылланы бу адамланы бирикдирген факторла (протестантлыкъ,
властны институтларыны патриархлыгъы, монархия, империя) алгъынча ишлемейдиле.
Анга шагъатлыкъ болуб, сёз ючюн, 2001 джылдан бери Миллет статистиканы бюросуну
джыллыкъ китабында «Британия» сёз «Бирлешген Королевствогъа» ауушдурулгъанды.

Британ айрымканла V—VI ёмюрледе англосаксла бла алыннгандыла. 1066 джыл
Ингилизни нормандла бла алыныуундан сора феодаллашыуну процесси, къралны
политикалыкъ биригиую бошалады. XIII ёмюрню экинчи джарымында ингилиз парламент
къуралгъанды. Товар-ачха илишкилени айныуу бла элчилени кюреши (Уот Тейлорну
къозгъалыуу, дагъыда башхала) XV ёмюрде элчилени энчи бойсунууларын къурутханды,
эркин этгенди. Алай а элчиле джерсиз къалгъанлары себебли, ала къызыу
пролетарлашыб башлагъандыла. Реформацияны кёзюуюнде, 1534 джыл Инглизни Клисасы
къуралгъанды. Ингилиз революция (XVII) капитализмни бегитгенди. XVII ёмюрню
ахырында политика партияла къуралгъандыла — тори эмда виги (XIX ёмюрню ахырында
ала Консерватив бла Либерал партия болгъандыла. 1707 джыл, Шотландияны
къошхандан сора (1649—1651 Ирландияны алгъандыла) бирлешген королевство джангы
ат алгъанды- Уллу Британия XVIII ёмюрню ахырында — XIX ёмюрню биринчи джарымында
къралда промышленность кючлю ёсгенди (индустриал революция). Британ Ост-Инд
Компания бла бай Бенгалияны бойсундургъандан сора, британ колониял империяны
къуралыуу башланады. Ол заманны ингилизи инвестицияларыны юч этиб бири индий
тамырлы болгъанды. 1830 джыллада чыгъарыуну фабрикалыкъ системасы орналады.
1830— 1840-чи джыллада пролетариятны биринчи кёбчюлюк бирлешиую башланады —
чартизм. 1840-лада Ирландияны бир миллиондан артыкъ адам къурман болгъан, ачлыкъ
басады. 1868 джыл Британ конгресс къуралады (тред-юнионла). 1900 джыл Лейборист
партия къуралады. XIX ёмюрде Уллу Британия дунияны эм уллу колониал къралы
болады (Британ империя). Экинчи дуния къазауатны заманында Уллу Британия
гитлерге къаршчы коалицияны алчы къралларыны бири болгъанды. Британ колониал
империя чачылгъанында 1970-чи джыллада ингилиз колонияланы асламысы эркин
боладыла. Экинчи дуния къазауатдан сора Уллу Британияны правительствосун
бир-бирин алмашдыра лейбористле бла консерваторла къурагъандыла.

Закончыгъарыучу органы — эки палаталы парламентди (Общинле палатасы эмда Лордла
палатасы). Парламент бютеу территоряда баш власт органды. Правительствогъа
башчылыкъ премьер-министр этеди.

Уллу Британия — Европада сатыу-алыуну алчысыды, эмда уллу финанс аралыкъгъа
саналады. Эки онджыллыкъны ичинде, правительство энчи секторну азайтыб, социал
программаланы кенгертгенди. Эл мюлк мийик интенсивлиди. 60 % азыкъны, 2 % иш
кючню хайырландырыб чыгъарады. Промышленностну алгъа баргъан санагъатлары —
нефть, табигъат газ чыгъарыу, мешинаишлеу, химия эмда нефтхимия, къара
металлургия, нефтьджараштырыу. Уллу Британия — мийик айныгъан индустриал
къралды, хазыр промышленность продкцияны дуния саудагъа экспортчусуду.

The Times, The Guardian, The Independent, The Daily Telegraph, The Observer, The
Financial Times, The Daily Express, The Sun, The Mirror, The People.

Баш динле: христианлыкъ (42 079 000) — 71,6 %, буддизм (152 000) — 0,3 %,
индуизм (559 000) — 1 %, иудейлик (267 000) — 0,5 %, ислам (1 591 000) — 2,7 %,
сикхизм (336 000) — 0,6 %, башха динле (179 000) — 0,3 %, атеистле (9 104 000) —
15,5 %, джууаб бермеген (4 289 000) — 7,3 %.

Уллу Британияны дунияда эм технологиялы кёлтюрюлген эмда эм юреннген армиясы
барды эмда 2008 джылда халгъа кёре бютеу дунияда 20 чакълы аскер базасы
болгъанды. Тюрлю-тюрлю къайнакълагъа кёре, аскерини санына кёре 27-чи орунну
алгъанлыкъгъа Британияны дунияда ючюнчю неда тёртюнчю аскер джоюму барды. Бютеу
аскер джоюму къралны БИП-ден 2,5 % чакълы бир бола кетеди. Британ армия, Патчах
аскер-хауа кючле эмда Патчах аскер-тенгиз флот биргелей Уллу Британияны сауутлу
кюлерин къурайдыла, ала уа официал халда Аны Уллулугъуну сауутлу кючлери деген
атны джюрютедиле. Армияланы бары юч тюрлюсюне да Къоруу министрлик башчылыкъ
этеди эмда Къорууну Кърал Секретарыны башчылыгъында энчи Къоруу кенгеш контроль
этеди. Британ сауутлу кючлени Баш командующийи британ монарх — королева II
Елизаветады.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%BC%D0%B0%D0%BB%D0%BA%D1%8A%D0%B0%D1%80_%D1%82%D0%B8%D0%BB

Къарачай-малкъар тил — тюрк тилледен бириди. Къарачайлыла бла малкъарлыла
сёлешген тилди. Эки диалектге бёлюнеди: къарачай-басхан-чегем («ч»-диалект) эмда
малкъар («ц»-диалект). Россияда къарачай-малкъар тилде сёлешгенлени саны 303
минг адамды (2002 джыл халкъ тергеуге кёре).

Литература къарачай-малкъар тил, къарачай-басхан-чегем диалектни тамалында
къуралгъанды. Джазыу система 1920-24 дждж. араб джазыуну тамалында болгъанды
(аджам), 1924-36 дждж. латин алфавитни тамалында, 1936 джылдан бери — кирилл
алфавит бла тамалланады.

Къарачай-малкъар тил, Къарачай-Черкес («Къарачай-Черкес Республиканы
миллетлерини тиллерини юсюнден» Закон, 1996) бла Къабарты-Малкъар
(«Къабарты-Малкъар Республиканы миллетлерини тиллерини юсюнден» Закон, 1995)
республикалада кърал тилди.

Къарачай-малкъар тилде «Къарачай» бла «Заман» газетле эмда «Минги тау», «Нюр»,
«Лячин» журналла чыгъадыла.

Дж дж хариф Къарачай-Черкесияда хайырланады. Дагъыда Къарачай-Черкесияда 1970-чи
джыллагъа дери Ў ў бла Нъ нъ (Нг нг харифни орнуна) харифле хайырланнгандыла,
алай а тилни Къарачай-Черкесияда бла Къабарты-Малкъарда джюрюген вариантларын
унификация этер умутда, бу харифле къоратылгъандыла.

1926 джылда харифлени тизгинлери тюрлендирилгенди эмда S̷ s̷ хариф
къошулуннганды.



https://krc.wikipedia.org/wiki/%D0%95%D0%B2%D1%80%D0%BE%D0%BF%D0%B0

Европа — дунияны алты кесегинден бири, Азия бла бирге Евразия континентни
къурагъан. Джер ёлчеми 10 млн км², адам саны 733 млн.

Буруннгу грекле алгъа Европаны энчи материкге санагъандыла, Азиядан Эгей бла
Къара тенгизле айыргъан, Африкадан а — Джерле арасы тенгиз (орус. Средиземное
море). Европа, бусагъатда Евразия делиннген, уллу континентни гитче кесеги
болгъанын ангылагъанларын да, антик джазыучула Европаны кюнчыгъыш чегине Дон
сууну санаб башлагъандыла. Ол ангылам эки минг джыл чакълы бир тургъанды. Сёз
ючюннге, Меркатор Европаны кюнчыгъыш чегин Дон суу бла бардыргъанды, аны
башындан шималгъа Акъ тенгизге (орус. Белое море) дери.

В. Н. Татищев 1720 джылда Европаны кюнчыгъыш чегин Уралгъа дери кёчюрюрге
салгъанды. Аз-аздан джангы чек Россияда, андан сора уа саулай дунияда бегигенди.

Бусагъат заманда Европаны чегин былай чертедиле: шималда — Шимал Бузлауукъ океан
бла; кюнбатышда — Атлантика океан бла; къыблада — Джерле арасы, Эгей, Мермер,
Къара тенгизле бла эмда Уллу Кавказ тау аркъа бла Каспий тенгизге дери;
кюнчыгъышда — кёбюсюне Урал тау аркъаны кюнчыгъыш этеги, Эбма суу бла Каспий
тенгизге дери. Европагъа къатындагъы айрымканланы да къошадыла.

Айрымканларыны майданлары 730 минг км² чакълы бир болады. Джарымайрымканла
Европаны майданында 1/4 боладыла (Скандинав, Пиреней, Апеннин, Балкан дагъыда
башхала).

Орта мийиклиги 300 метр чакълы бир, максимал мийиклиги — 5642 метр (Минги Тау),
минимал мийиклиги — -28 метр (Каспий тенгиз).

Кёбюсюне тюзледиле Европаны юсю (аладан эм уллула — Кюнчыгъыш-Европа,
Орат-Европа, Орта эмда Тёбен-Дунай, Париж тюзле), таула 17 % чакълы бир боладыла
(башла — Альп, Кавказ, Карпат, Пиреней, Апеннин, Урал, Скандинав таула, Балкан
джарымайрымканны таулары). Къайнай тургъан вулканла Исландияда эм Джерле арасы
тенгизни тёгерегинде бардыла.

Европаны джерлерини кёбюсюнде климат сабырды (кюнбатышда — океан климат,
кюнчыгъышда — континент климат къарлы эм сууукълу къышлары бла), шимал
айрымканлада — субарктика эм арктика климат, Къыбыла Европада — джерле арасы
тенгиз климат. Арктика айрымканлада, Исландияда, Скандинав, Альп, Кавказ таулада
— бузлауукъла (майданы 116 минг км² чакълы бир)

Баш суула: Итил (орус. Волга, эм узун сууду Европада, къуру бир къралны юсю бла
ётеди), Дунай, Урал, Эмба, Днепр, Дон, Печора, Кама, Ока, Белая, Днестр, Рейн,
Эльба, Висла, Тахо, Луара, Одер.

Арктика айрымканлада эмда Шимал Бузлауукъ океанны джагъасында — арктика тюзле эм
тундра, андан къыбылада — чегет-тундра, тайга чегетле, къатыш эм кенгчапракъ
чегетле, чегет-аулакъла, аулакъла, субтропик джерле арасы тенгиз чегетле эмда
кёкенле; къыбыла-къюнчыгъышда — джарым къум тюзле.

Адам къайдан келгени Европагъа даулаш сорууду. Адам чыкъгъан джер болмагъаны
Европаны белгилиди къуру. Биринчи адам маталлыла Европагъа Индиядан келгендиле
деген версия барды. Алай а андан тюзюрек гипотеза биринчи адам маталлыланы
Европагъа Африкадан Ал Азия бла келтиртеди. Ол виллафранк заманны ортасында
болгъан болурду дейдиле.

Бюгюннгю физика типли адамла (Homo sapiens) Европагъа 35 минг джыл мындан
алгъадан джашагъанлары белгилиди. 28 минг джыл мындан алгъа уа неандертал адам
джокъ болгъанды.

«Европа» сёз ассирийча «erp» сёзден келеди (биринчи мингджыллыкъ б. э. дери). Ол
«ингир», «кюн батхан джер», «Кюнбатыш» деген магъаналаны тутханды. Анга кёре,
сёз ассирийча «джарыкъ», «танг», «кюн чыкъгъан джер», «Кюнчыгъыш» деген
магъаналаны тутханды.

Финикийлилени юслери бла «erp» сёзню бурунгугрекле кеслери джашагъан джерге
хайырландыргъандыла.

Европада къралланы саны Европаны чеклерине, къралланы бойсунмагъанлыкъларына
кёре саналыргъа керекди. Бойсунмагъан 46 кърал барды Европада, ала:

Европа бла Азияны география чеклерине Кавказ тау аркъа бла Босфор эмда
Дарданелла богъазла саналгъанлары ючюн, Азербайджан, Гюрджю, Кипр, Къазакъстан,
Туркия эм Эрмения Европа къраллагъа эм алгъа политика, экономика эм культура
ангыламла ючюн къошуладыла. Хаманда къошулмайдыла бу къралла Европагъа.

Европада Джерде эм гитче бла эм уллу къралла да орналыбдыла, ала — Ватикан бла
Россия.



https://krc.wikipedia.org/wiki/%D0%AD%D1%80%D0%BA%D0%B8%D0%BD_%D0%BC%D0%B0%D1%82%D0%B5%D1%80%D0%B8%D0%B0%D0%BB%D0%BB%D0%B0

Эркин материалла (ингил. Free content) деб — лицензиялары хар тюрлю нюзюр бла да
(коммерциялыкъ нюзюр да аланы ичинде) хайырланыргъа (копия этерге,
тюрлендирирге, тюрлендирилген версияланы джаяргъа) эркинлик берген текстлеге,
суратлагъа, музыкагъа, программалагъа, ишлеге айтадыла.

Эркин программалагъа лицензиялача, эркин материалланы лицензиялары не «копилефт»
неда «копилефт тюйюл» болургъа боллукъдула. Программалагъа лицензияла кёбюсюне
башха чыгъармалагъа да келишедиле.

«Копилефт» лицензияны юлгюлери Design Science License (DSL) бла GNU Free
Documentation License (GFDL) боладыла.

Коммерциялыкъ хайырланыуу бла тюрлендирилиую чекленмеген, талай Creative Commons
лицензиялы чыгъармала да эркин материалланы санына киредиле.



https://krc.wikipedia.org/wiki/%D0%91%D1%83%D0%BB%D1%83%D1%82

Булут — суу тамчыланы, буз кристалланы неда аланы къатышларындан къуралгъан,
джерге тиймеген, кёз бла кёрюннген массады.

Атмосферада кёб болгъан зат суу тылпыуду. Ол тылпыудан, булутда температурагъа
кёре суу тамчычыкъла, буз кристалла къураладыла (булут элементле), температура
−10 °C-дан джылы болса сууу тамчычыкъла къураладыла,-10-15 °С температурада буз
кристаллчыкъла къурала башланадыла эмда масса къатыш болады, температура −15
°С-дан энишге тюшсе уа булутну къурамы буз кристалладан къуралады. Миллиардла
бла тамчычыкъ эмда кристалланы бирге туруулары, кёзге булут кибик кёрюнедиле.
Булутла бютеую бла кёрюнедиле эмда асламысы бла акъдыла, алай а боз неда къара
кёрюнюрге боллукъдула. Къара кёрюнюулерини себеби, бек къалын неда къысыкъ
болуулары эмда аны ючюн кюн джарыкъны ётелмегениди.

Булут элементлени бир бирлерине къошулуб уллайгъанлары бла, эмда аланы
ауурлукъдан энишге тюшюулерини терклиги кёлтюрюлгени бла, ала джерге булутладан
джауум болуб агъадыла.

Булутланы асламысы тропосферададыла. Тропосфера булутла тюрлюлеге эмда типлеге
юлешинедиле.

Кюмюш бетли булутла мезосфера деб белгили болгъан, атмосфераны баш къатында
къураладыла, мийилиги 80 км чакълы бирди. Аланы джарыкъларын Кюнню къобханы бла
ташайгъан заманларында кёрюрге боллукъду. Бу булутланы алимле къуру XIX
билгендиле.

Джерни тышында, булутла бютеу газ планеталада да бардыла. Анда булутланы къурамы
тюрлю-тюрлю болады, сёз ючюн, ЧОлпанда булут къат асламысы бла кюкюрт
мыстылыыкъданды: Титанны булутларындан −180 температурада метан джангурла
джауадыла.



https://krc.wikipedia.org/wiki/%D0%90%D0%B2%D1%81%D1%82%D1%80%D0%B0%D0%BB%D0%B8%D1%8F

Австралия Бирлик (ингил. Commonwealth of Australia), Австралия (ингил.
Australia, лат. austrālis «къыбыла» деген сёзден) — Къыбыла джарымшарлыкъда
къралды, Австралия материкде, Тасмания айрымканда эм Индий, Шош, Къыбыла
океанланы талай башха айрымканларында орналады. Алтынчы къралды Джерде,
майданыны уллулугъу бла, саулай материкде бирден орналгъан джангыз къралды.
Австралия Бирликден шималда Кюнчыгъыш Тимор, Индонезия эмда Папуа — Джангы
Гвинея орналыбдыла, шимал-кюнчыгъышда — Вануату, Джангы Каледония эм Соломонну
Айрымканлары, къыбыла-кюнчыгъышда — Джангы Зеландия.

Австралия Бирликни материк бёлюмюнде австралий аборигенле 42 минг джыл мындан
алгъа орналгъандыла. 1606 джыл голландиялы тенгиз тинтиучю Биллем Янсзон
ачхандан сора, кюнчыгъыш джанын Австралияны 1770 джыл Британ империя кючлегенди.
1788 джыл 26 январда Австралияда биринчи колония къуралгъанды — Джангы Къыбыла
Уэльс. Халкъы ёсюб баргъанына кёре XIX ёмюрде Австралияны территориясында
дагъыда беш колония къуралгъандыла.

1901 джыл 1 январьда ол алты колония, Австралия Бирликни къураб, федерация
болгъандыла. Ол замандан бери Австралия демократ къраллай турады, Британ
Биригиуню Патчахлыкъларындан бири болгъанлай. Къралны ара шахары Канберрады.
Австралия Бирликни халкъыны саны 21 миллиондан атлагъанды, халкъыны 60 % уа
къралны эм уллу шахарларында джашайды: Сидней, Мельбурн, Брисбен, Перт, Аделаида
эм аланы тёгерегинде.



https://krc.wikipedia.org/wiki/%D0%AD%D0%BD%D1%86%D0%B8%D0%BA%D0%BB%D0%BE%D0%BF%D0%B5%D0%B4%D0%B8%D1%8F

Энциклопедия (джангы лат. encyclopaedia (XVI ёмюрден алгъа тюл), бур. грек.
ἐγκύκλιος παιδεία — «толу тёгерек окъутуу», бур. грек. κύκλος — «тёгерек» бла
бур. грек. παιδεία — «окъутуу») бир бирде Циклопе́дия (джангы лат. cyclopaedia
бур. грек. κύκλιος παιδεία — «тёгерек окъутуу») — система этилген адам улуну
билимини бютеу бары бёлюмлерини неда бирлегей билимни энчи бёлюмюн къурагъан
талай дисциплинаны кёрюмюдю. Илмула бла дисциплиналаны аллай кёрюмюн ачыкълагъан
илму справочник китабха да айтадыла энциклопедия деб (кёбюсюне сёзлюк халда
болады).

Кенг ангыламда, Энциклопедия — кёбчюлюк окъуучу джамагъатха джораланнган, илму
информация бла тюрлю-тюрлю темалагъа ангылатымланы джыйымдыгъыды



https://krc.wikipedia.org/wiki/%D0%9A%D1%8A%D1%8B%D1%82%D0%B0%D0%B9_%D0%A5%D0%B0%D0%BB%D0%BA%D1%8A_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Къытай Халкъ Республика (къысхасыча КъХР), неда къуру Къытай (къыт. 中國|中国,
Джунго, кёчюрмеси: «орта кърал») — Кюнчыгъыш Азияда орналгъан къарл. Халкъыны
саны бла эм уллу кърал дунияда (1,3 млрд кёб, кёбюсюне — этникалы къытайлыла,
кеси атлары — хань); территориясы бла ючюнчю орун алады джерде, Россия бла
Канаданы алгъа ийиб.

1949 джыл Къытай Халкъ Республика баямланнгандан бери оноу этген партия Къытайны
Коммунист партиясыды. Дагъыда тогъуз политика партия бардыла.

КъХР 14 кърал бла чеклешеди, ала: Афганистан, Бутан, Мьянма, Индия, Къазакъстан,
Къыргъызия, Лаос, Монголия, Непал, Пакистан (даулу Кашмир регионда), КХДР,
Россия, Таджикистан эм Вьетнам.

КъХР конституциясына кёре, аннга Тайвань бла аны къатындагъы айрымканла
киредиле, де-факто джарым танылгъан Къытай Республика контрольда тутханлыкъгъа.



https://krc.wikipedia.org/wiki/%D0%98%D0%BD%D0%B4%D0%B8%D1%8F

И́ндия Респу́блика (хинд. भारत गणराज्य (Bhārat Gaṇarājya), ингил. Republic of
India) — Къыбыла Азияда орналгъан кърал. Индия джетинчи орун алады
территориясыны ёлчеми бла, эмда экинчи орун халкъыны саны бла. Индия чеклешеди
Пакистан бла кюнбатышда, Къытай, Непал эм Бутан бла шимал-кюнчыгъышда, Бангладеш
эм Мьянма бла кюнчыгъышда. Дагъыда тенгиз чеклери барды Индияны: Мальдив
айрымканла бла къыбыла-кюнбатышда, Шри-Ланка бла къыбылада эмда Индонезия бла
къыбыла-кюнчыгъышда.. Джамму эм Кашмир штатны даулу территориясыны Афганистан
бла да чеги барды.

Индия Инд сууну ёзенини Цивилизациясыны эмда башха буруннгу цивилизацияланы
джурту болады. Тарихини асламысында, Индия сатыу-алыу джолланы арасы болуб,
мийик маданияты бла байлыгъы айтхылыкъ болуб тургъанды дунияда.

Индияда индуизм, буддизм, сикхизм и джайнизм динле къуралгъандыла. Бизни эраны
биринчи мингджыллыгъында индий субконтинентге зороастризм, иудайлик,
христианлыкъ эм ислам динле келгендиле.

XVIII-чи ёмюрден XIX-чу ёмюрню ортасына дери Индия колонизациягъа тюшгенди
(Британ империя). 1947 джыл бойсунмазлыкъ алгъандан сора, кърал экономика бла
аскер айныуда бек джетишимли болгъанды. XX-чы ёмюрню аягъына Индияны экономикасы
эм терк ёсюучюлени санына киргенди.



https://krc.wikipedia.org/wiki/%D0%9B%D0%BE%D0%BD%D0%B4%D0%BE%D0%BD

Ло́ндон (ингил. London [ˈlʌndən], лат. Londinium) — Уллу Британия бла Шимал
Ирландияны Бирлешген Королевствосуну эмда Ингилизни ара шахарыды, Британ
айрымканлада эм уллу шахарды. Мегаполисни майданы 1706,8 км² чакълы бирди.
Халкъы — 8 млн адам. Халкъыны саны бла шахар дунияда 21-чи орунну алады,
Европада — 2-чи (Москвадан сора), Европа Бирликде бла Уллу Британияда уа — 1-чи.

Лондон нуль меридианда орналыбды, аннга дагъыда гринвич меридиан дейдиле (ётген
районуну аты бла).

Эки ара району: Сити (шахарны ишчи аралыгъы) эмда Вестминстерди (административ
аралыгъы).



https://krc.wikipedia.org/wiki/%D0%9A%D0%B0%D0%BD%D0%B0%D0%B4%D0%B0

Кана́да (ингил. эмда фр. Canada) — Шимал Америкада орналгъан къралды, джерини
ёлчеми бла дунияда экинчи орундады (Россиядан сора). Атлантика, Шимал Бузлауукъ
эм Шош океанла бла джууулады, къыбылада эмда шимал-кюнбатышда АБШ бла чеклешеди,
шимал-кюнчыгъышда уа — Гренландия (Дания) бла. Канаданы АБШ бла чеги — эки
къралны арасында болгъан эм узун чекди.

Бюгюнлюкде Канада, ингилиз бла француз тилле федерал дараджада официл статусда
танылгъан конституциялы монархияды, эки тилли эмда кёб культуралы къралды.
Технологиясы эмда индустриясы айныгъан Канаданы экономикасы бай табийгъат
ресурслада эмда сатыу-алыуда (артыкъсызда бек АБШ бла) тамалланады.

Француз тенгиз джолоучу эмда тинтиучу Жак Картье 1534 джыл ачхан Канада,
Квебекде француз колонияладан башланнганды. Ингилиз колонизациядан сора юч
британ колонияны (аннга дери Джангы Францияны территориясы болуб тугъан)
бирлигинден Канада конфедерация къуралгъанды. Канаданы суверенитети, 1867
джылдан 1982 джылгъа дери баргъан мамыр процессни эсебиди.

2010 джылны аллында Канаданы халкъы 34 миллион адам чакълы бир барды. 2006 джыл
санау, 2001 джыл бла тенглешдириуде 5,4% ёсюуню белгилегенди.

Канаданы халкъыны тёртден ючюсю чакълы бир, АБШ-ны чегинден 160 километрден
узакъ кетмей джашайды.

2001 джыл санаугъа кёре канадалыланы саны <a href="tel:30 007 094">30 007
094</a> болгъанды. Канада статистика къуллукъну информациясына кёре 2009 джылны
мартына къралны халкъы 33,5 миллион адам болгъанды, аладан 8 миллион француз
тиллиле (франкофонла). Халкъны ёсюую кёбюсюне иммиграция бла байламлыды.

Бусагъат заманда Канада, 10 провинция бла 3 территориядан къуралгъан федератив
къралды. Кёбюсюне француз тиллиле (франкофонла да дейдиле алагъа) джашагъан
провинция Квебекди, къалгъанла кёбюсюне ингилиз тилли (англофон)
провинцияладыла, француз тилли Квебек бла тенглешдирилселе алагъа «ингилиз
Канада» да дейдиле. Кёбюсюне ингилиз тилли тогъуз привинцияны санында
болгъанлыкъгъа, джангыз Нью-Брансуик, официал халда эки тилли провинцияды. Юкон
территория, официал халда эки тиллиди (ингилиз эм фрнацуз тилле), Шимал-Кюнбатыш
территорияла бла Нунавутда а уа 11 официал тил танылынадыла (аланы ичинде
ингилиз бла француз тилле да).

Бусагъатда Канада 10 провинция бла 3 территориягъа бёлюнеди. Эм джангы
административ бирим Нунавутду (1999 джылда къуралгъанды).



https://krc.wikipedia.org/wiki/%D0%93%D1%80%D0%B5%D1%86%D0%B8%D1%8F

Греция (грек. Ελλάδα, Elláda), официал аты Грек Республика (Ελληνική Δημοκρατία,
Ellīnikī́ Dīmokratía) — Европаны къыбыласында, Балкан джарымайрымканда орналгъан
къралды. Шималда, Албания, Македония Республика эмда Болгария бла чеклери барды,
шимал-кюнчыгъышда уа — Тюрк бла. Кюнчыгъышда, Эгей тенгиз бла джууулады,
кюнбатышда — Иония тенгиз бла, къыбылада — Джерле арасы тенгиз бла. Грек
миллетни аты бла аталгъанды кърал да. Джагъа ызыны узунлугъу бла (14 880 км)
Греция онунчу орунну алады. Грецияны 1 400 чакълы бир айрымканы барды, 227
айрымканда адам джашайды, аланы ичинде: Крит, Додеканесле, Кикладла эмда Иония
айрымканла. Къралны территориясыны 80 %, таулу джерледиле; эм мийик тау —
Олимпди (2917 м).

Бусагъатдагъы Грецияны тамыры, кюнбатыш цивилизацияны бешигине саналгъан
Буруннгу Грецияны цивилизациясынды. Греция, демократияны, кюнбатыш философияны,
Олимпиада оюнланы, кюнбатыш литература бла историографияны, политологияны, уллу
илму эмда математика принциплени, кюнбатыш драманы (трагедия бла комедияны)
туугъан джериди. Бу осуйлукъну бир талайы (17 объект), ЮНЕСКО-ну бютеудуния
осуйлукъну тизмесине киреди. Бусагъатдагъы грек къраллыкъ 1830 джыл, Осман
империяны бийлигине къаршчы хорламлы аякъланыудан сора къуралгъанды.

Алчы, уллу хайырлы экономикасы болгъан айныгъан къралды. Адам потенциалны
ёсюуюню индекси бек уллуду (2010 джылда 22 орунда), джашауну агъачыны рейтинги
тюрленмегенлей мийикди. Греция, 1981 джылдан бери Европа бирликни члениди, 2001
джылдан — еврозонаны, 1952 джылдан — НАТО-ну, 2005 джылдан — Европа космос
агентствону. Ол дагъыда, Бирлешген Миллетлени Организациясын, Экономика ишбирлик
бла айныуну организациясын эмда Къара тенгиз экономика ишбирликни организациясын
къурагъанладан бириди.

Афинле, къралны ара шахарыды эмда эм уллу шахарыды, башха уллу шахарла:
Салоникле, Патрла, Ираклион, Лариса, Волос эмда Янина.



https://krc.wikipedia.org/wiki/%D0%A4%D1%80%D0%B0%D0%BD%D1%86%D1%83%D0%B7_%D1%82%D0%B8%D0%BB

Француз тил (le français, la langue française) — французланы тиллери (Францияны
официал тили), Бельгияны, Швейцарияны эм Канаданы халкъларыны француз тилли
кесеклерини тили (юч къралда да официал тил орнундады). Француз тилни Африканы,
Кариб бассейнни (Гаити эм башхала) эмда Француз Гвиананы халкълары
хайырландырадыла (официал тил орнунада).

Индоевропей тил юйюрге киреди (роман группа, галло-роман тюбгруппа). Къара халкъ
сёлешген латындан чыкъгъанды, башха роман тилледен узакъ кетгенди андан. Латин
алфавитни хайырландырады джазаргъа.

БМО-ну 6 официал эм ишлеген тиллеринден бирди. Француз тил 110 млн. чакълы бир
адамгъа ана тилди, сёлешгенлени саны уа 500 миллиондан кёбдю. Француз тил кёб
халкъла арасы организацияланы официл тиллериди. Эм кёб тыш кърал тил орнуна
окъулгъан тилледен бириди.



https://krc.wikipedia.org/wiki/%D0%A0%D0%B8%D0%BC

Рим (ит. Roma [ˈroːma]) — Италияны ара шахарды, Рим провинция бла Лацио областны
административ аралыгъыды. Тибр сууда орналыбды. Узакъда болмагъан эмда де-факто
Рим бла бирлешген Фьюмичино шахар бла Рим-Фьюмичино шахар агломерацияны
къурайды. Халкъы — 2,74 млн адамды (Рим-Фьюмичино агломерацияда — 3 млн адам
чакълы бир).

Рим, дунияда эм къарт шахарладан бириди, Рим империяны эски ара шахарады. Аны
ючюн Римге «ёмюрлюк шахар» дейдиле. Дагъыда Римге «джети дуппурда шахар»
дейдиле. Алгъа бурун джерлешим, Палатин дуппурда болгъанды, андан сора аны
къатындагъы дуппурлада да — Капитолий бла Квириналда — орналыб башлагъандыла.
Бираз кечирек, арт тёрт дуппурда (Целий, Авентин, Эсквилин эм Виминал)
джерлешимле къуралгъандыла.



https://krc.wikipedia.org/wiki/%D0%9A%D1%8A%D1%8B%D0%B1%D1%8B%D0%BB%D0%B0_%D0%90%D0%BC%D0%B5%D1%80%D0%B8%D0%BA%D0%B0

Къыбыла Америка Кюнбатыш джарымтобну къыбыла континентиди, кюнбатышда Шош
океанны, Кюнчыгъышда Атлантика океанны, къыбыладада Къыбыла океанны араларында
орналгъанды. Панама боюнакъ бла Шимал Америкагъа байланыбды. Айрымканла бла
бирге джер джюзюню ёлчеми 18,28 млн км² чакълы бир барды. Эм узун джеринде
узунлугъу 7150 км, кенглиги 5100 км. Рельефинде кюнбатыш бла шималда кючлю Анд
тауланы бёлгеси айрылады, кюнчыгъышы тюз, сыртлыды. Платформаны кёлтюрюуюнде
Гвиян джассытаулукъ шимал-кюнчыгъышда, эмда Бразил джассытаулукъ кюнчыгъышында,
ала бир бирлеринден Амазон алашалыкъ бла толгъан бюгюлюу бла (Амазония)
айырылылгъандыла. Джассытаулукъла бла Андланы арасында Ориноко эмда ич тюзле бла
алашалыкъла (Пантанал, Гран-Чако, Междуречье и Пампа) джатадыла; андан
къыбылагъа, континентни къыбыла-кючыгъышында 2200 м чакълы бир мийиклиги бла
Патагонияны сыртлары орналгъандыла. Джассытаулукълада темир эмда марганец
магъаданланы, боскитлени, бояулу эмда багъалы металланы уллу къайнакълары барды;
Андланы тауаллы эмда тауларасы бюгюлюуледе нефть бла газ бард; таулада джезни,
полиметалланы, къоргъашинни магъадан къайнакълары тюбейди.

Климаты асламысы бла субэкватор бла тропикди, Амазонияда -экватор, таймаздан
мылы, къыбалда -субтропикле эмда орта климатды. Къыбыла Американы бютеу тюзлери
болгъан шималыны орта джыллыкъ температурасы 20-28 °С. Джай (январда) ол
къыбылада 10 °С дери тюшеди, къоыш (июлда) Бразил джассытаулукъда 12 °С дери,
Пампада 6 °С дери, Патагонияны сыртында 1 °С дери, бир-бирледе анданда энгишге
тюшюученди. Джауумну эм кёбюсю Колумбия бла къыбыла Чилиде Анд тауланы джелджаны
къабыргъаларында тюшедиле (5-10 минг мм). Амазония бла аны къатындагъа Анд
къабыргъала, Гвиана эмда Бразил джассытаулукъланы кюнчыгъыш къабыргъаларында
(2-3 минг мм), 35 ° къ. к. дери джылда 1-2 минг мм тюшеди. Пампада кюнбатышха,
Патагония, Ара Андланы къыбыласы эмда артыкъысызда бек шош океан къабыргъасы
къургъакъдыла (150—200 мм, неда анданда аз).

Къобанларыны асламысы Атлантика океанны басcейниндедиле; эм уллулары — Амазонка,
Парана (Парагвай бла бирге), Ориноко. Джассытаулукъланы суулары секиртмелидиле,
уллу гидрокючлери барды. Алашалыкълада суула кеме джюзерчадыла.

Амазония, джассытаулукъла бла Андланы (18 ° къ. к. дери) кюнчыгъыш къабыргъалары
ёмюрлюк джашил мылы экватор эмда тропик чегетле бла басылыбдыла. Ол чегетледе
агъачны багъалы къауумлары кёб ёседи (каучуклу гевея, къызыл терек, какао, хин
э.б.), башха джассытаулукъла бла тюзледе -саваннала бла чегет ызладыла;
субтропикледе — прерияла, тюзле эмда джарымкъуругъантюзле? кюнбатышдагъы орта
климат зонада — ёмюрлюк джашил, чапыракълы къатышы болгъан чегетледиле,
кюнчыгъышында уа кёкенли джарымтюзледиле. Континентни фаунасы бек байды, эмда
башха джерлеге ушамагъан кёб тюрлю джаныуары барды. Былайыны фаунасы Неогеяны
неотропик областына киреди. Былайда эндемиклени саны бек уллуду : эринчек
маймул, къумурсхачыла, къалкъанчыла, кенгбурун маймулла, пума, ягуар, пекари,
нутрия, тенгиз тонгузчукъла эмда башхала. Къанатлыладан — нанду, гоацин, туканла
д.а.к. Бирда бир кёб санда рептилия, амфибия эмда чабакъ барды.

Къыбыла Американы болгъанын европачалылагъа ишексиз белгили Колумбну 1498 джыл
джюзюуюнден сора болгъанды. Ол джюзюуде Колумб Тринидад бла Маргарита
айрымканланы ачханды, Ориноко сууну аягъын, Пария джарымайрымканнга дери
тинтгенди. XV—XVI ёмюрледе континетни тинтиуюнде эм уллу юлюшню испан
экспедицияла къошхандыла. 1499—1500 джаллалда испан конкистадор А. Охеда Къыбыла
Американы шимал джагъасына экспедицияны къургъанды, бу экспедиция тенгиз
джагъагъа бусагъатдагъы Гвиананы районунда чыкъгъанды. Андан шимал-кюнбатыш
джанына баргъанды, Венесуэла богъазгъа дери джагъаны тинтгенди. Кечирек Охеда
Колумбияны шимал джагъасын осмакълаб алайда хуна салгъанды, аны бла бу
континентни Испания бла къолгъа алыу башланнганды дерге боллукъду. Шимал
джагъаланы тинтиуню испан сияхатчы Р.Бастидас бошагъанды, 1501 джыл ол Магдалена
сууну аякъын тинтиб, Ураба богъазгъа джетгенди. В. Пинсон бла Д. Лепени
экспедициалары Къыбыла Американы атлантика джагъасы бла къыбылагъа андан ары
баргъандыла, 1500 джыл Амазонканы аякъына джетиб, аны бир дженгини ачхандыла, бу
сияхатчыла 10° къ. к. дери баргъандыла. Х. Солис къыбалагъа андан ары барыб (35°
къ. к. дери) Ла-Платаны богъазын ачханды, Уругвай бла Парана сууланы тинтгенди.
1520 джыл Ф. Магеллан патагон джагъаны тинтгенди, андан сора артда аны аты бла
аталгъан ачыкъбогъаз бла Шош океаннга ётгенди, аны бла Къыбыла Американы
антлантика джагъасыны тинтиуу бошалгъанды. 1522-58 джыллада Къыбыла Американы
шошокеан джагъасы тинтилгенди. Ф. Писарро Шош океанны джагъалары бла 8° къ. к.
дери баргъанды, 1531-33 джыллада инклени къралларын къурутуб Перуну
бойсундургъанды. Кечикре — 1535-52 джыллада испан конкистадорла Д. Альмагро бла
Педро де Вальдивия джагъа бла 40° къ. к. дери тюшгендиле.

Джерни формасыны сфера шекилли болгъаныны гипотезасын сынар ючюн, Париж Илмула
Академия 1736-1743 джыллада Перугъа П. Бугер бла Ш. Кондманны башчылыгъында
экспедиция джебиргенди. 1781-1801 джыллада испан топограф Ф. Асара, Ла-Плата
богъазны толу тинтгенди. А. Гумбольт, Ориноко сууну бассейнин, Кито
джассытаулукъну тинтгенди, Лима шахаргъа да баргъанды.. Ингилиз гидрограф эм
метеоролог Р. Фицрой 1828-1830 джыллада (Ф. Кингни экспедициясында) Къыбыла
Американы къыбыла джагъаларын топография алыу этгенди. Бу айтылгъан алимледен
сора да XIX—XX ёмюрледе кёб алим тинтиуле бардыргъандыла.



https://krc.wikipedia.org/wiki/%D0%A2%D0%B8%D0%BB

Тил — адамланы арасында ангылашыуну сакълагъан бир белги системады, кесине кёре
джорукълары болгъан, эмда ол джорукъланы ичинде айныгъан, ёсген джаны болгъан
бир барлыкъды. Тауушладан къуралгъан, магъананы берген бир къуралышды.

Тиллени лингвистика тинтеди. Белги системаланы семиотика тинтеди.Тилни
структурасыны адамны ангысына эмда къылыгъына эткиси бла психолингвистика
кюрешеди.

Коммуникацияланы айныуу бла сау тилледни эки ыйыкъгъа 1 тил терклиги бла саны
азая барады.

40 эм бек хайырланнган тилледе дунияны халкъыны 2/3 сёлешеди. Эм кёб къытай,
испан, хинди, ингилиз, орус, португал эмда араб тилледе сёлешедиле. Француз
тилда бек джайылыбды, алай а аны ана тилине санагъанланы саны алай кёб тюлдю.
Эки неда андан кёб тилде сёлшеген адамланы санлары кёбден кёб болуб барады. Сёз
ючюн индий сохталаны уллу бёлюмю ингилиз тилни ана тиллеринден эсе иги биледиле.

Тил сакъланыр ючюн 100 минг адам чакълы бир болургъа керекди халкъны саны.
Бусагъатда 400 тил чакълы бир джокъ болур халгъа келиб турадыла.

Бусагъатдагъы тиллени джарымы чакълы бири XXI ёмюрню ортасына хайырланыудан
чыгъарыкъдыла. Тилни джюрютген андан кючлю тил система бла контактха кирсе тилге
къоркъуу болады, ол себебден ал сафда гитче халкъланы тиллерине эмда
къраллыкълары болмагъан халкъланы тиллерине барды. Сабийлени 70% азы окъуса ана
тилин, ол тил тас болургъа къоркъууда тилге саналады. ЮНЕСКО-ну «Тас болуугъа
къоркъууда дуния тиллени атласына» кёре Европада 50 тил чакълы бирге тас болуу
къоркъуу барды.



https://krc.wikipedia.org/wiki/%D0%9B%D0%BE%D1%81-%D0%90%D0%BD%D0%B4%D0%B6%D0%B5%D0%BB%D0%B5%D1%81

Лос-Анджелес (Лос-Анжелос, Лос-Анжелес, Лос-Анхелес) (ингил. Los Angeles, исп.
Los Ángeles, дагъада L.A. эмда City of Angels — Мёлеклени шахары деген атла бла
белгилиди) — АБШ-да Калифорния штатны къыбыласында Шош океанны джагъасында
шахарды. Джашагъан адамланы саны бла штатында эм уллу шахар болады, къралда —
экинчиди (2006 джылда джашагъанланы саны 3 849 378 болгъанды). Шахар, кеси бла
атлы округну административ аралыгъыды, 17 млн-дан кёб адам джашагъан Уллу
Лос-Анджелес агломерацияны да аралыгъыды. Лос-Анджелесде джашагъанлагъа
«Angelenos» (айтылыуу: анджеленос) дейдиле.

Лос-Анджелес — дунияда эм уллу культура, илму, экономика, окъуу аралыкъладан
бириди. Андан сора да шахар, кёз ачыу индустрияны (кино, музыка, телевидение,
компьютер оюнла) эм уллу дуниялыкъ аралыкъларындан бириди.

Бусагъатдагъы Лос-Анджелес болгъан джерде XVI ёмюрде тонгва бла чумаш индейлиле
джашагъандыла. Бусагъатдагъы Лос-Анджелесни джагъасына джюзюб келиб тохтагъан
биринчи европачы тенгизледе джюрюучю Хуан Родригес Кабрильо болгъанды, ол 1542
джыл «Сан Сальвадор» бла «Ла Виктория» кемеледе 1542 джылны 27 июлюнда Ла
Навидад шахардан (Мексика) чыгъыб 28 сентябрда Сан Диего бухтада тюшгенди. Ол
заманда тенгиз джагъада Янг-На деген индейли элчик болгъанды. Кабрильо, 1543
джылны 3 январында ёлгенди эмда Сан-Мигель айрымканда (кечирек «Хуан Родригес»
(исп. Juan Rodriguez) ат берилгенди) басдырылгъанды. Кесини джюзюуюню юсюнден
Кабрильо, лоцманы келтириб бусагъатда Севильяда (Испания) сакъланыб тургъан
журналда джазгъанды.

Къуру 227 джыл озгъандан сора алайгъа Гаспар Портоланы башчылыгъында эндиги
экспедиция тюшгенди. 1771 джыл миссионер Хуниперо Серра биринчи миссияны тамалын
салгъанды. Ол заманнга бусагъатдагъы Лос-Анджелесни территориясында тонгва
индейлилени 3 мингнге джууукъ адам джашагъан 30-гъа джууукъ джерлешими
болгъанды. 1781 джыл 4 сентябрда эки Калифорнияны да губернатору Фелипе де
Невени буйругъу бла миссияны къатында 46 адамдан испан колонист къауум,
Порсьюнкула сууда мёлеклени патчахы Къыз Мариямны эли (исп. El Pueblo de Nuestra
Señora la Reina de los Ángeles sobre El Río Porciúncula) атлы джерлешимни
къурагъандыла. 1820 джылгъа бу, Калифорнияда эм уллу джерлешим болгъанды: алайда
650 адам джашагъанды.

Мексиканы бойсунмаулугъу баймланнгандан сора Лос-Анджелес, къысха заманны ичинде
Мексиканы къурамына кирегнди. Мексиканы американ-мексикан къазауатда
хорланнганындан сора шахар, 1848 джылдан мамырлыкъ кесаматха кёре АБШ-гъа
берилгенди (бютеу Огъары Калифорния бла бирге). 1850 джылда Лос-Анджелес официал
халда шахар статусха ие болгъанды.

Шахарда джашагъанланы раса къурамы былайды: 49,0 % акъла, 10,0 % негрле, 0,4 %
индейлиле, 11,1 % азиатла, 0,3 % — Шош океанны айрымканларыны тамырлы халкъыны
келечилери, 26,9 % — башха расалыны келечилери. Халкъны 48,9 % кесин
латиноамериканлы деб белгилейди.

Тергеулеге кёре шахарда эм джайылгъан ингилиз бла испан тилди: 42,2 % бла
41,7 %. Къалгъанланы туугъан тиллери: корей (2,4 %), тагал (2,3 %), эрмен
(1,7 %), къытай (1,5 %), къаджар (1,3 %) эм башха тилледи.



https://krc.wikipedia.org/wiki/%D0%9A%D0%BE%D0%BC%D0%BF%D1%8C%D1%8E%D1%82%D0%B5%D1%80

Компью́тер (ингил. computer — «санаучу», «тергеучю»), электрон санаучу мешина
(ЭСМ) — санаучу машина, информацияны берирге, сакълаугъа эмда джарашдырыугъа
джораланыб этилген машинады.

«Компьютер» бла «электрон санаучу машина» атла синонимледиле, алай бусагъатда
экинчи ат къуру юрист документледе, дигитал электрониканы инженерлери бла, эмда
1940-1980-чы джылладагъы компьютер техниканы белгилеуде хайырланады.

Тергеулени болушлугъу бла компьютер билгилени айгъакълы бир алгоритмге кёре
джарашдырады. Компьютер баджаргъан къаллай проблема да тергеулени тизгини кибик
салынады.



https://krc.wikipedia.org/wiki/%D0%91%D0%B8%D1%80%D0%B8%D0%BD%D1%87%D0%B8_%D0%B4%D1%83%D0%BD%D0%B8%D1%8F_%D0%BA%D1%8A%D0%B0%D0%B7%D0%B0%D1%83%D0%B0%D1%82

Биринчи дуния къазауат (28 июль 1914 — 11 ноябрь 1918) — адам улуну тарихинде эм
уллу къазауатланы бириди.

Тарихде бу ат 1939 джыл, Экинчи дуния къазауат башланнгандан сора, аталгъанды.
Къазауатла арасы кёзюуде «Уллу Къазауат» (ингил. The Great War, фран. La Grande
guerre) дегендиле, Россия империяда аннга бир-бирде «Экинчи Ата Джурт
(къазауат)»; кечирек СССР-де — «империалист къазауат» дегендиле.

Ачыкъ чурумгъа Сараевода мурдарлыкъ саналады, 1914 джылны 28 июнунда австриячы
эрцгерцог Франц Фердинандны 19 джылдагъы серб гимназист Гаврила Принцип бла
ёлтюрюую (бютеу къыбыла славян миллетлени бир къралгъа джыяргъа излеген
террорист «Млада Босна» атлы организациячы болгъанды).

Къазауатны эсебинде тёрт империя: Россия империя, Герман империя, Австрия-Маджар
империя и Осман империя чачылгъандыла. Бютёу къошулгъан къраллада 10 млн адамгъа
чакълы бир ёлю, 22 млн джаралы болгъанды.

Антанта джанлыла (къазауатда Антантагъа болушханла): АБШ, Япония, Сербия, Италия
(Ючлю Бирлешликни члени болгъанлыгъына, Антантаны джанында 1915 джылдан башлаб
къазауат этгенди), Черногория, Бельгия, Мисир, Португалия, Румыния, Рум,
Бразилия, Къытай, Куба, Никарагуа, Сиам, Гаити, Либерия, Панама, Гватемала,
Гондурас, Коста-Рика, Боливия, Доминикан республика, Перу, Уругвай, Эквадор.

1870 джылдагъы француз-прусс къазауатдан сора къуралгъан Герман империя Европада
политика, экономика алчылыкъгъа нюзюр салгъанды. Колонияла ючюн кюрешге 1871
джылдан сора къошулгъан Германия, Ингилизни, Францияны, Бельгияны, Нидерландланы
эмда Португалияны колонияларын джангыдан юлешдиртиб, аны юсю бла кесине къошакъ
излегенди.

Алай а Италия къазауатха 1915 джыл Антантаны джанында къошулгъанды, Германия бла
Австрия-Маджарны джанында къазауатха Тюрк бла Болгария къошулуб, Тёртлю блок
(неда Ара къралланы къауумун) къурайдыла.

Къазауатны чурумларыны ичинде эм баш экономика империализм, сатыу-алыу
тыйгъычла, Сауутланыуда эришиу, милитаризм эмда автократия, кючлени балансы,
аллында ууакъ къазауатла (Балкан къазауатла, Итальян-тюрк къазауат), Россия бла
Германияда бютеулей аскерге чакъырыуну буйругъу.

1914 джылны 28-чи июнунда Млада Босна атлы серб миллетчи террорист организацияны
члени, онтогъуз джыллыкъ босниячы серб Гавриил Принцип австриячы эрцгерцог
Франц-Фердинанд бла аны юй бийчеси София Хотекни ёлтюреди. Аллында бу ишге
дунияда алай уллу эс бёлмейдиле, не басма, не дипломатла уллу дауур этмейдиле,
халкъ да сан этмей къояды. Бир-бирле уа, славян къраллагъа бек къаршчы болгъан
Франц-Фердинандны къоратыу къыза келген атмосфераны сууутурукъду, деген акъылда
эдиле. Алай а австрия бла герман башчыла бу мурдарлыкъны, къазауатны башлар
ючюн, сылтаугъа сайлайдыла. 5 июлда Германия Австрия-Маджаргъа Сербия бла
бардыргъан дауурунда джакълыкъ этерге сёз береди.

Алай а уллу везирда, правительствону кёбюсюда къазауатха къаршчы чыгъадыла. Ол
заманда Энвер-Паша, немча аскер тамадалыкъ бла бирге къазауатны, правительствону
разылыгъын алмагъанлай, башлайды. Туркия Антантаны къралларына джихад баям
этеди. 29-30-чу октябрда тюрк флот, немча адмирал Сушонну башчылыгъында,
Севастополь, Одесса, Феодосия эмда Новороссийск шахарланы бомбалайды. 2-чи
ноябрда Россия Туркиягъа къазауат баям этеди. 5-чи эмда 6-чы ноябрда Ингилиз бла
Францияда къошуладыла. Туркияны къазауатха къошулууу Россияны аны союзниклери
бла тенгиз байламын бузгъанды. Россия бла Туркияны арасында Кавказ фронт
ачылады. 1914 джылна декабрындан январына бардырылгъан «Сарыкъамиш операцияда»
орус Кавказ аскер тюрк аскерлени Карсха джюрюшюн тыйыб, андан сора чачыб кеси
алгъа урады.

Апрелни ахырында Кюнчыгъыш Пруссияда, дагъыда бир кючлю алгъа джюрюш этедиле,
1915 джылны майында орус фронту юзедиле. Майда немча-австрий кючле Галицияда
фронтну юзедиле. Къуршоулау къоркъуудан, орус аскерле бютеу фронтну узунлугъунда
ызына ыхтырыладыла. 1915 джылны 23-чю авсгустунда Николай II аскерге башчылыкъны
кесини къолуна алады. Андан къоратылгъан Николай Николаевич, Кавказ фронтха
джибериледи. 8 сентябрда — 2 октябрда, Вильно алгъа джюрюшде, немча аскерле
тохтатыладыла, джангындан позицион уруш башланады.

Ол заманда огъунакъ Германия Австрия-Маджардан, Италия нейтралитетин сакъласа,
Италиягъа италиянлыла джашагъан джерлени къайтартыр сёз алгъанды. Герман посол
Бернхард фон Бюлов, италиян нейтралистлени башчысы Джолиттиге билдиргенди
оноуну. Джолиттини 508 депутатндан 320 джакълагъанды. Премьер-Министр Саландра
отставкагъа кетгенди. Алай а ол заманда къазауат джанлы, башларында Бенито
Муссолини бла Габриэле д’Аннунцио болуб, социалистле парламент бла
нейтралистлеге къаршчы кёргюзюуле башлагъандыла. Король Саландраны оставкасын
унамагъанды, Джолитти Римден къачаргъа керек къалгъанды. 23-чю майда Италия
Австрия-Маджаргъа къазауат ачханды.

Верден сермешиуню замандыда Германия джанындан джангы сауут — от-ат (огнемет)
хайырландырылгъанды. Къазауатланы тарихинде биринчи кере Верденни кёгюнде
къурутуучу (истребитель) самолетла хайырландырылгъандыла.

Россияда Февраль революциядан сора Кёзюулю правительство къазауатны тохтатмаз
оноу этгенди, Ленин башчылыкъ этген большевикле уа къаршчы чыкъгъандыла.

Октябрь революциядан сора совет правительство 15-чи декабрда Германия бла
къазауатны тохтатханды. Немча тамадалыкъгъа умут келгенди.

Месопатам фронтда сау 1918 джыл шошлукъ сирелгенди. Къазауат былайда 14-чю
ноябрда, британ аскерлени Мосулну алыуу бла бошалгъанды. Палестинадада шошлукъ
болгъанды, 1918 джылны къачында британ аскер Назаретни алгъанды, тюрк аскер
къуршоуланыб ууатылгъанды. Палестинаны къолгъа алгъандан сора британлыла Шамгъа
киргенди. Былайда урушла 30-чу октябрда бошалгъандыла. Африкада герман аскерле
Мозамбикни къоюб, Шимал Родезия атлы ингилиз колониягъа киргендиле, Германияны
хорланнганын билгенлеринде колониял аскерле сауутларын салгъандыла.

Биринчи дуния къазауатны эсеблерине РоссиядаФевраль революция бла Октябрь
революцияны, Германияда Ноябрь революцияны санаргъа боллукъду, тёрт уллу империя
джокъ болгъадыла: Герман, Россия, Осман эмда Австрия-Маджар. Россияда граждан
къазауат башладнады, АБШ дуния кърал болады. Веймар республика бла репарацияланы
тёлеу, Германияда реваншист кёллюлени кёб болуууна келтиреди. Олда Экинчи дуния
къазауатны башланыууна себеб болады дерге боллукъду.

Британ империя Танзания бла Къыбыла-Кюнбатыш Африканы, Иракны эмда Палестинаны,
Тогону; Бельгия — Бурундини, Руанданы, Уганданы; Греция — Кюнчыгъыш Фракияны;
Дания — Шимал Шлезвигни; Италия — Къыбыла Тиролну, Истрияны; Румыния —
Трансильванияны, Къыбыла Добруджаны; Франция — Эльзас-Лотарингияны, Сирияны,
Тогону кесеги бла Камерунну; Япония — Шош океанда экватордан шималыракъ немча
айрымканланы аннексия этгендиле ; Франция Саарны оккупация этгенди.

Маджар, Данциг, Латвия, Литва, Польша, Чехословакия, Эстония, Финляндия эм
Югославия къралла къуралгъандыла.

Биринчи дуния къазауат джангы сауутланы къурауда уллу атлам этдиргенди. Биринчи
кере танка бла химия сауут, потивогаз, зенит эмда танкагъа къаршчы сауутла
хайырланнгандыла. Самолетла, пулеметла, минометла, суу тюбю кемеле, торпедалы
катерле кенг джайылгъандыла. Асекерлен от кючлери терк кёбейгенди, артиллерияны
джангы тюрлюлери чыкъгъанды, авиация башха бир аскер тюрлюге саналгъанды. Танка
аскерле, химия аскерле чыкъгъандыла. Инжинер аскерлени роллары уллу болгъанды,
кавалерияныкъы уа азайдгъанды.



https://krc.wikipedia.org/wiki/%D0%91%D0%B0%D1%85%D1%80%D0%B5%D0%B9%D0%BD

Бахре́йн, официал аты Бахрейн Королевство (араб. مملكة البحرين‎ — Мамля́ка
аль-Бахре́йн) — Къыбыла-Кюнчыгъыш Азияда, Персия богъазда, кеси бла бир атлы
архипелагда орналгъан айрымкан къралды, эм гитче араб къралды. Бахрейн, эки
абадан эмда кёб ууакъ айрымканны алады, Сауд Арабияны джагъасындан кюнчыгъышха
16 км узакълыкъдады эмда бу кърал бла автомобиль кёпюр бла байланыбды.
Королевство, Персия богъазда АБШ-ны эм уллу авиабазасын орнатыргъа территориясын
береди.

Б. э. д. III мингджыллыкъда къралны территориясында бегитилген джерлешимлери
болгъан айныгъан цивилизация джайылыб болгъанды. Дильмун деген буруннгу кърал,
тенгиз сатыу-алыуну уллу аралыгъы болгъанды, бу къралны юсю бла шумерлиле эмда
Месопотамияны башха халкълары Индни ёзенини халкълары бла байламлы болгъандыла.

Россия Федерация бла дипломат илишкилери барды (СССР бла 1990 джылны 29
сентябрында къурулгъандыла).

2007 джылда Бахрейнде джашагъан адамланы саны 708 573 адам болгъанды, аладан
джарымы чакълы бир — иммигрант ишчиле бла юйюрлериди (кёбюсюне Ирандан
келгенле); Европаны эмда Къыбыла Азияны къралларында туугъанла да кёбдюле.
Официал тил — араб тилди, дагъыда ингилиз, фарси эмда урду тилле бла
хайырланадыла.

Халкъыны 85 % чакълы бири кърал динни — исламны тутадыла, аладан 75 % шиитледиле
эмда 25 % суннитледиле (патчах юйюрню членлери да). Дагъыда христианла, иудейле,
бахаистле, индусла, буддистле эм зороастрийчиле бардыла.

Бахрейн — конституциялы монархияды. Къралны башчысы королду (2002 джылгъа дери —
эмир). Правительствогъа премьер-министр башчылыкъ этеди. Кабинет, 23 министрден
къуралады.

Эки палаталы парламент барды. Тёбен палата — Депутатланы палатасы, бютеухалкъ
сайлаулада айырылады, огъары палата — Консультатив кенгеш (Меджлис аш-Шура),
король бла айырылады. Эки палатада 40-ышар адам олтурады.

Онглулукълары: нефть бла газ чыгъарыу. Айныгъан оффшор банк сектор. Ич
инвестицияла. Туризм. Алюминий чыгъарыу. Ашарыкъ товарланы бютеулей кеси
чыгъарады.

Къарыусуз джанлары: тауусулуннган нефть резерлери, башха отрасллеге ориентациясы
толу тюлдю. Ишсизликни (15 %) эмда кърал борчланы дараджасы мийикди.



https://krc.wikipedia.org/wiki/%D0%98%D1%81%D0%BB%D0%B0%D0%BC

Ислам (араб. الإسلام‎‎‎) — дуниялыкъ динледен бириди, монотеистлик (бир Аллах
ийнаннган) динди. Авраамлыкъ (Ибрахимлик) динледен бириди (башхала — чууут дин
бла христианлыкъ). «Ислам» сёзню талай магъанасы барды, биринчи магъанасы
«мамырлыкъ» болгъанды. Башха магъанасы бу сёзню - «кесинги Аллахха берген».
Шериат терминологияда ислам — ол толу, абсолют бираллахлыкъды, Аллахха бойсунуу,
кёбаллахлыкъдан (ширкден) кетиу. Аллахха бойсуннган адамлагъа исламда «муслимле»
(муслиманла) дейдиле.

Къураннга кёре, джангыз ислам — тюз динди адамлагъа, бары Файгъамбарла да ол
динни тутхандыла.

Мухаммад (570 джыл — 8 июнь, 632 джыл) — ислам динде дуниягъа Аллахдан келген
ахыр келечисине - файгъамбаргъа, саналады. Аллах аны дунияда бютеу адамлагъа,
джинлеге, мёлеклеге файгъамбар болургъа ашыргъанды. Мухаммад файгъамбардан
адамлагъа Къуран берилгенди.

«Китабны адамлары» (ахль аль-китаб) деб муслиманла христианла бла чууут
динликлеге айтадыла. Бу ат бла муслиман динде христианла бла чууулула
маджюсюледен айырадыла. Шериатха кёре, китабны адамларыны ислам къралда кеси
динлерин тутаргъа эркинликлери барды, аланы ёлтюрюрге, рысхыларын сыйырыргъа
джарамайды. Китабны адамларындан къатын алыргъа болады муслиман кишилеге.

Биринчи муслиманланы фахмулу болгъанлары, аланы аскерлери хорламлы болгъаны,
биринчи муслиман къралны — Араб Халифатны кючлюлюгю себебли ислам дин Африкада,
Азияда, Европада кёб джерледе джайылгъанды. Бусагъатда муслиманла 120 къралда
джашайдыла. 35 къралда муслиманла кёбчюлюк боладыла. 29 къралда муслиманла
белгили азчылыкъдыла. 28 къралда ислам официал халда кърал динди. Муслиманланы
къуру 18 % араб къраллада джашайды. Муслиманланы 20% Африканы субсахара
районунда джашайды. Муслиманланы 30% Индияда, Пакистанда, Бангладешде,
Индонезияда эмда Малайзияда джашайды.

Суннитле (араб. أهل السنة‎‎‎ ‘ахль ус-сунна — суннаны адамлары) Мухаммад
файгъамбарны ызындан баргъанладыла, аны суннасын (адетин) тутханла. Биринчи тёрт
халифни да тюзлеге санайдыла. Суннитле ислам динни къайнагъына Къуран бла
Мухаммад файгъамбарны суннасын санайдыла. Суннитледе, тёрт уллу муслиман алим
къурагъан, тёрт мазхаб джайылыбды, ала: Абу Ханифаны мазхабы, Аш-Шафиини
мазхабы, Малик ибн Анасны мазхабы, Ахманд ибн Ханбалны мазхабы.

Шиитле (араб. شيعة‎‎‎ шӣ‘а — партия, къауум) — биринчи муслиманладан айырылгъан
къауумду. Мухаммад файгъамбар ёлгенден сора къуралгъанды шиит партия. Ала
муслиманланы тамадалары, Халифатны башчысы Али ибн Абу Талиб болса керекге
санагъандыла. Алгъа бу муслиманланы араларында къуру политика ишледе даулаш
болгъанды, дин джанына артдан кёчгенди.



https://krc.wikipedia.org/wiki/%D0%A1%D0%BE%D0%B2%D0%B5%D1%82_%D0%A1%D0%BE%D1%86%D0%B8%D0%B0%D0%BB%D0%B8%D1%81%D1%82_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D0%BB%D0%B0%D0%BD%D1%8B_%D0%A1%D0%BE%D1%8E%D0%B7%D1%83

Совет Социалист Республикаланы Союзу, неда Совет Союз, СССР (орус. Сою́з
Сове́тских Социалисти́ческих Респу́блик, Советский Союз, СССР) — 1922−1991
джыллада Европа бла Азияны территориясында орналгъан кърал болгъанды. СССР, Джер
джюзюню адам джашагъан джерини 1/6 алгъанды эмда дунияны джери бла эм уллу
къралы болгъанды. 1917 джылгъа дери Россия империя орналгъан джерде
къуралгъанды.

1977 джылны конституциясына кёре, СССР бирикген бирлик кёбмиллетли эм социалист
кърал болуб баямланнганды.

Экинчи дуния къазауатдан сора СССР-ни Афганистан, Маджар, Иран, Къытай, КХДР
(1948 джылдан башлаб), Монголия, Норвегия, Польша, Румыния, Тюрк, Финляндия,
Чехословакия бла джер юсю чеклери, АБШ, Швеция эмда Япония бла тенгиз чеклери
болгъанды.

СССР, 1922 джылны 30-чу декабрында РСФСР, Украин ССР, Белорус ССР эм ЗСФСР
бирлешиб къуралгъанды.

Союзлу республикаладан къуралгъанды (тюрлю тюрлю джыллада аланы саны тёртден
оналтыгъа дери болгъанды), ала барысы да Конституциягъа кёре суверен къралла
болгъандыла; хар союзлу республиканы Союздан тыйгъычсыз чыгъыргъы эркинлиги
сакъланнганды. Союзлу республика тыш кърал бла илишкилеге кирирге, ала бла
кесаматла этерге, дипломат эмда консуллукъ келечиликле бла алмашыргъа, халкъла
арасы къуралышланы ишлерине къошулургъа хакъы болгаънды. БМО-ну тамалын салгъан
50 къралны ичинде СССР бла бирге аны эки союзлу республикасы: Белорус ССР бла
Украин ССР да болгъанды.

Бир къауум республикаланы къурамына автоном совет социалист республикала (АССР),
крайла, областла, автоном областла (АО) эмда автоном (1977 джылгъа дери —
миллет) округла да кирирге болгъадыла.

Экинчи дуния къазауатдан сора, СССР, АБШ бла бирге деу къралгъа саналгъанды.
Совет Союз социализмни дуния системасында алчылыкъ этгенди, БМО-ну
Къоркъуусузлукъ Кенгешини члени болгъанды.

СССР-ни чачылыуу ара союзлу власть бла республикаладагъы властланы арасында
тикликле бла белгилерге боллукъду. 1989—1990 джылада бютеу республикан Баш
Советле кърал суверинетни декларацияларын баямлагъандыла, бир къаууму уа — толу
бойсунмауну декларациясын. 1991 джылны 17-чи мартында 15 ресубликадан 9 -да
СССР-ни сакълауну юсюнден референдум бардырылгъанды, анда чёб атханланы юч этиб
экиси джангыртылгъан союзну къалырын излгендиле. Алай а ара властла болумну
тюзетелмегендиле. Августдагъы ГКЧП-ны онгайсыз путчундан сора балтика
республикаланы бойсунмамауларын официал таныйдыла. Бойсунмазлыкъны юсюнден бютеу
Украина референдумда, Украинада джашагъанланы асламысы бойсунмазлыкъны
сайлагъанлары, СССР-ни энчи къраллыкъ джюрютюуюн болмазлыкъ этеди, аны юсюнден,
Бойсунмагъан Къралланы Бирлигини къуралыууну юсюнден баямлауда белгиленнгенди,
ол келишиуге юч союз республиканы башчысы — Ельцин РСФСР-ден (Россия
Федерациядан), Кравчук УССР-ден (Украинадан) эмда Шушкевич БССР-ден
(Беларусдан) — 1991 джылны 8-чи декабрында къол саладыла. Официал халда СССР,
1991 джылны 26-чы декабрында къурутулгъанды. 1991 джылны ахырында Россия
Федерация, СССР-ни халкъла арасы ишледе континуитет-къралы баямланады.

Майданыны ёлчеми 22 400 000 квадрат километр болгъан Совет Союз дунияны эм уллу
къралы болгъанды. Джер джюзюню алты этиб бирин алгъанды, аны ёлчеми уа Шимал
Америка бла тенглешдирчады. СССР-ни Европа кесеги къралны тёрт этиб бирин
алгъанды эмда аны экономика эмда культура аралыгъы болгъанды. Азия кесегинде
адам азыракъ джашагъанды. Совет Союзну кюнчыгъышдан кюнбатышха узунлугъу 10 000
километрден аслам болгъанды эмда 11 сагъат бёлгени юсю бла баргъанды. Шималдан
къыбылагъа 7200 минг километр болгъанды. Къралны ичинде беш климат бёлге
болгъанды.

Совет Союзну эм узун сууу Иртыш джетеги бла Обь болгъанды (5410 км). Эм мийик
тауу — Таджикистанда Коммунизмни джитиси болгъанды (7495 м). Аны тышында СССР-де
дунияны эм уллу кёлю — Каспий тенгиз болгъанды (Иран бла бирге) эмда эм уллу,
терен тузсуз кёл — Байкал да болгъанды.

1922 джылны 29-чу декабрында 29 декабря РСФСР-ни, УССР-ни, БССРни эмда
ТАКСФСР-ни Советлерини съездлерини келечилерини конференциясында СССР-ни
къуралыууну юсюнден кесаматына къол салгъандыла. Бу документ 1922 джылны 30-чу
декабрында Советлени биринчи бютеусоюз съезди бегитгенди. Бу тархны
СССР-никъуралыууну тархына санайдыла.

Ызындан келген джыллада бу система тюзетилгенди. Бухара эмда Хорезм республикала
ССР статусха дери кёлтюрюлгедиле, алай а кёб турмагъандыла, эмда Орта Азияны
халкълырыны арасында миллет-территория ырджы айырыуну заманында ала джокъ
этилиб, аланы орнуна джангы союз республикала къураладыла. Нахичеван Совет
Республикагъа АССР статус бериледи, Тау Арты Кавказ СФСР чачылыб, аннга кирген
ССР-ле союз республика статусну алгъандыла, Гюрджю бла кесамат илишкилери
болгъан Хачыпсы ССР-ни статусун АССР статусха тюшюргендиле.

1923 джылны къачына, артыкъсыз да бек В. И. Ленинни ёлюмюнден сора, къралны
башчылыгъында власть ючюн кючлю политика уруш башланнгады. И. В. Сталин кесини
энчи власть режимин бегитир ючюн, башчылыкъда авторитар амалланы хайырланыб
башлагъанды.

1920-чы джылладан башлаб джангы экономика политиканы (НЭП) тохтатыб
башлагъандыла, аны ызындан СССР-ни индустриализациясы бла коллективизациясы
ашыгъыш халда башланады, 1932—1933 джыллада къралда ачлыкъ болады.

Аяусуз фракцияла арасы кюрешден сора, 1930-чу джылланы ахырына, Сталин джанлыла
башчы партияны структураларын толусу бла бойсундургъандыла. Къралда тоталитар,
хыны аралыкъчы джамагъат система къурулады.

1939 джылда тюрлю-тюрлю совет-герман кесаматлагъа (аланы ичинде
Молотовну-Риббентропну пакты), ала Европада кючлерини ауурлукъ этген сферала
къурадыла, аннга кёре Кюнчыгъыш Европаны талай къралы СССР-ни интереслерини
сферасына киредиле. Келишиуледе белгиленнген территоиряла (Финляндия тышында) ол
джылны къачында огъуна тюрлендиредиле. Экинчи дуния къазауатны аллында, 1939
джылда СССР-ге Поляк Республиканы ичинде болгъан Кюнбатыш Украина бла Кюнбатыш
Белоруссия СССР-ге къошуладыла; бу территория тюрлениулеге тарихчиле тюрлю-тюрлю
къарайдыла: бирлери «къайтарыу», башхалары «аннексия» кибик. 1939 джылны
октябрында Белорус ССР-ге къошулгъан Вильно шахар Литвагъа, Полесьени бир кесеги
уа Украин ССР-ге бериледи.

1940 джылда СССР-ни къурамына Эстония, Латвия, Литва, Бессарабия (Румыния
1918 джылда аннексия этген см. Бессарабия в составе Румынии) эмда Шимал Буковина
зор бла къошуладыла, Молдавия, Латвия, Литва эм Эстон ССР-ле къураладыла.
Прибалтиканы СССР-ге къошулууу къагъытлада «кеси разылыгъы» киргеннге саналса
да, тарихчилени асламысы "аннексия"гъа санайды.

1939 джылда СССР Финляндиягъа чабмауну юсюнден пакт теджейди, алай а Финляндия
унамайды. СССР ультиматум бериб, андан сора башланнган совет-фин къазауат (30-чу
ноябрь 1939 — 12-чи март 1940) къралны халкъла арасы абырайына уллу заран
салгъанды (СССР Миллетлени Лигасындан къысталгъанды). Къызыл Аскерни
хазырланмакълыгъы къарыусуз болгъаны себебли уллу къоранчла болгъандыла,
созулгъан къазауат, къралны арытады эмда Финляндия хорланмай, мамырлыкъгъа къол
салынады, алай болса да аны эсеблеринде Финляндиядан СССР-ге Карел боюнчукъ,
Ладога джагъасы, Салла бла Куолаярви эмда Рыбачий джарымайрымканны кюнбатыш
кесеги къошулады. 1940 джылны 31-чи мартында Карел-Фин ССР къуралады (Карел АССР
бла Финляндиядан къошулгъан джерле бирлешдирилиб).

1941 джылны 22-чи июнунда Германия , Германия бла Совет Союзну арасында чабмауну
юсюнден кесаматны бузуб, Совет Союзгъа чабханды. Совет аскерле аны алгъа урууун
1941 джылны къачына тыялады, 1941 джылны декабрында кеси аллына урады. Алай
болса да, 1942 джылны джайында-къачында немец аскерле Волгагъа чыгъадыла. 1942
джылны декабрындан башлаб, 1943 джылда къазауатны баргъанында терен тюрлениу
болады, бу тюрлениуде уллу орун алгъан Сталинград эмда Курск сермешиуле
боладыла. 1944 джылдан башлаб, 1945 джылны майына дери совет аскерле СССР-ни
Германия кючлеген бютеу территориясын, Кюнчыгъыш Европаны къралларын
азатлайдыла, къазауатны да Германияны сылтаусуз капитуляциясыны юсюнден актха
къол салыб, хорламлы бошайды.

Къазауат Совет Союзну халкъына уллу заран салгъанды, 26,5 миллион адамны ёлюмюне
себеб болады, бир джанындан Германия кючлеген джерледе джашагъан халкъны
къурутуу, промышленностну чачыу, башха джанындан къралны кюнчыгъыш регионларында
аскер-индустрия потенциялны ёсдюрюу, къралда дин джашауну бир кесек баш
кёлтюрюую.

1941—1945 джыллада талай халкъ джашагъан джерлеринден кёчюрюледи .
1944—1947 джыллада СССР-ге талай джер къошулады:

Аны бла бирге БССР-ге кирген Белосток область, Гродно эм Брест областларыны
кесеклери, УССР-ге кирген Львов эм Дрогобыч областларыны кесеклери Польшагъа
бериледиле.

Къазауатда хорламдан сора СССР-ни экономикасыны демилитаризациясы бардырылады,
оккупациядан заран кёрген районларындан экономика орнуна салынады. 1950 джылгъа
къазауатха дери джыллагъа кёре индустрия чыгъарыу 73 % кёб болады. Эл мюлк
индустриягъа кёре акъыртыныракъ кесине келгенди, уллу халатла, терс хыйсаб
этиуле тыйгъыч боладыла. Алай болса да, 1947 джылгъа азыкъ бла болум тюзеле
башлайды, карточкала къоратыладыла, ачха реформа бардырылады.

В соответствии с решениями Ялтинской и Потсдамской конференций СССР установил
контроль над соответствующими оккупационными зонами в Германии и Австрии в
1945—1949 годах. В ряде стран Восточной Европы началось установление
коммунистических режимов, вследствие чего был создан военно-политический блок
союзных СССР государств (социалистический лагерь, Варшавский договор). Сразу по
окончании мировой войны начался период глобальной политической и идеологической
конфронтации между СССР и другими социалистическими странами, с одной стороны, и
странами Запада, с другой, в 1947 году получивший название холодной войны,
сопровождавшийся гонкой вооружений.

КПСС-ни XX съездинде (1956) Н. С. Хрущёв И. В. Сталинни зулму режимин хыртха
уруб сёлешгенди. Репрессияла сынагъанланы реабилатациясы башлананды, халкъны
джашаууну дараджасына, эл мюлкню айныууна, къурулушха, дженгил индустриягъа
бегирек эс бёлюнеди.

Илму бла техниканы айры бёлгелеринде кюч салыу, уллу джетишимлеге джетдиргенди:
дунияда биринчи атом электростанция (1954), биринчи Джерни джасалма спутниги
(1957), биринчи джюрютлген космос кеме (лётчик-космонавт) (1961) э. а. к.

Ол кёзюуде СССР тыш политикасында, тюрлю-тюрлю къраллада кесине таб политика
режимлени джакълайды. 1956 джылда СССР-ни аскерлери Маджарда къозгъалыуну
теблейди. 1962 джылда СССР бла АБШ-ны арасында джарашмазлыкъла ядролу къазауатха
келтирирге аз-буз къаладыла (Кариб кризис).

1960 джылда Къытай бла дипломатия конфликт башланады, ол дуния коммунист
къымылдауну экиге бёледи.

1964 джылда Хрущёвну властдан къоратадыла. КПСС-ни АК-ны Биринчи секретарына,
къралгъа керти башчыгъа Леонид Ильич Брежнев сайланады. 1970-чи—1980-чы джылланы
кёзюуюне ол замандагъы къайнакълада Айныгъан социализмни эпохасы ат берилгенди.

Брежнев тамадалыкъ этген кёзюуде къралда джангы шахарла, заводла, фабрикала,
культураны къалалары, стадионла ишленедиле; джангы баш окъуу заведенияла
къураладыла, школла, больницала ачыладыла. СССР космосну джаратыуда, авиацияны,
Ядеролу энергетиканы, фундаментал эмда хайырланыу илмуланы айнытыуда алчы
орунлагъа чыгъады. Окъууда, медицинада, социал баджарыуну системасында уллу
джетишимле этгенди. Халкъла арасы сахналада совет спортчула да алчы боладыла.
1980 джылда Москвада XXII джайгъы Олимпиада бардырылады.

Аны бла бирге къралда джылыныуну ахыр кесеклери да таукел джукълатыладыла.
Брежневни кърал оноугъа келгени бла, кърал къоркъуусузлукъну органлары система
бла разы болмагъанлагъа къаршчы кюрешни кючлендиредиле. 1968 джылда СССР-ни
аскери Чехословакиягъа анда политика тюрлениулени тохтатыр мурат бла киреди
(Прага джаз).

СССР-де диссидентле чыгъадыла, Андрей Сахаров бла Александр Солженицын кибик
атла белгили боладыла. 1965 джылдан башлаб СССР Шимал Вьетнамгъа сауутлу
болушлукъ этиб турады. 1979 джылда СССР Афганистаннга чекли аскер контингент
киргизеди..

1985 джылда К. У. Черненкону ёлюмюнден сора, властха М. С. Горбачёв келеди.
1985—1986 джыллада Горбачёв социал-экономика айныуну терклешдириу политикасын
башлайды, аны баш магъанасы социалист системада айры джетишимсизликлени
болгъанын таныу, эмда ала бла административ халда бардырылгъан уллу компанияла
бла хорлау — алкоголгъа къаршчы компания, «Ишлемей табылгъан хайырла бла кюреш».

1987 джылны январь пленумундан сора терен реформала башланадыла. Джангы кърал
идеология «джангыртыу» — экономика эмда политика реформаланы джыйымы баямланады.

Джангыртыуну баргъанында (1989 джылны экинчи джарымындан башлаб, СССР-ни халкъ
депутатларыны съездинден сора) айныуну социалист джолунда барыргъа излегенле бла
капитализм джанлы партияла эмда къозгъалыуланы арасында тиклик кючлю бола
башлайды. Аны тышында Совет Союзну къаллай формада, союз эмда республикан
властланы арасында илишкилени юсюнден соруула да ал планнга чыгъадыла. 1990
джылланы аллына джангыртыу таргъа тюшеди.

Джангыртыуну башланыуу бла, М. С. Горбачёв бардыргъа политика курс совет
республикаланы арасында илишкиле тиклешдргенди, Кюнчыгъыш блокнуну чачылыууна,
ахырында уа Беловеж келишиуле бла СССР-ни къурутууна себеб болгъанды.

1987 джылда СССР-ни территориясында талай миллетле арасы конфликт чыгъады, аланы
ичинде эм ачы Карабах конфликт болады, 1988 джылдан башлаб азербайджанлы бла
эрменлиле бир-бирлерин инджитедиле, заран саладыла. 1989 джылда Эрмен ССР-ни Баш
Совети Тау-Карабах автоном областны кесине къошханын баямлайды, Азербайджан ССР
блокаданы башлайды. 1991 джылны апрелинде эки совет республиканы арасында
къазауат башланады.

1989 джылда Молдавия ССР-де Приднестровиьеде сауутлу конфликт башланады — кеси
кесин баямлагъан Приднестровье Молдавия Республика Молдавияны къурамындан
чыгъарын билдиреди.

1990 джылны 3-чю декабрында СССР-ни Президенти М. С. Горбачёв СССР-ни
тюрлендириб, союз республикалагъа суверенитет берген Суверен Къралланы Бирлигин
къураргъа теджейди.

1991 джылны 17-чи мартында СССР-ни сакълауну юсюнден бютеусоюз референдум
бардырылады, референдумгъа къошулгъанладан 77,85 % союзну сакълауу ючюн, 28 %
къаршчы чёб атадыла.

1991 джылны 18-чи августуну кечесинде Совет правительствону, Совет Союзну
тюрлендириуюне къаршчы чыкъгъан членлери, КГБ-ны кючлери бла хайырланы
Горбачёвну Форосдагъы правительство дачасында юйдегиси бла бирге тутадыла. Ала
ГКъоркъуулу болумдан кърал комитет (ГКЧП) къурайдыла. Комитетге: СССР-ни вице
президенти, СССР-ни къоруулау министри, Ич ишлени министри, СССР-ни
премьер-министри, КГБ-ны тамадасы эмда башхала киредиле. Москвагъа аскерлени
киргизедиле, СССР-ни Кърал телерадиосу бла Заман информацион программа да
ГКЧП-ны СССР-ни Конституциясыны сакълаууну юсюнден бегими окъулады. Россияны
президенти Б. Н. Ельцин оппозициягъа башчылыкъ этеди, ол ГКЧП-ны кърал путч
этерге излеуюн терслейди. Эки политика системаны арасында тиклик Москвада Ельцин
джанлы халкъ къозгъалыугъа чурум болады. ГКЧП-ны таукелсизлиги, аланы
дженгилиулерине келтиреди, ГКЧП-ны членлери туталыдала, алай а кёб турмай
амнистия этиледиле.

ГКЧП-ны дженгилиунден сора, 1991 джылны 24-чю августунда Баш Рада (Украин ССР-ни
парламенти) Украинаны бойсуманзлыгъын баямлайды, бу баямлау 1991 джылны 1-чи
декабрында Бютеу Украина референдумда бегитиледи.

1991 джылны 8-чи декабрында СССР-ни къурагъан юч къралны президентлери Борис
Ельцин, Леонид Кравчук эм Станислав Шушкевич СССР-ни къурутууну эмда
Бойсунмагъан Къралланы Бирлигини къураууну юсюнден Беловеж келишиуге къол
саладыла. 1991 джылны 25-чи декабрында Горбачёв официал халда СССР-ни
президентинден кетеди.



https://krc.wikipedia.org/wiki/%D0%9C._%D0%92._%D0%9B%D0%BE%D0%BC%D0%BE%D0%BD%D0%BE%D1%81%D0%BE%D0%B2_%D0%B0%D1%82%D0%BB%D1%8B_%D0%9C%D0%BE%D1%81%D0%BA%D0%B2%D0%B0_%D0%BA%D1%8A%D1%80%D0%B0%D0%BB_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Координатла: 55°42′11″ N 37°31′50″ E﻿ / ﻿55.703056° N 37.530556°
E (G) (O) (Я)55.703056, 37.530556

М. В. Ломоносов атлы Москва кърал университет (орус. Московский государственный
университет имени М. В. Ломоносова) — Россияны алчы эмда эм эски классика
университетлерини бириди, Россияда илму бла маданиятны аралыгъыды. 1940 джылдан
бери Михаил Ломоносовну атын джюрютеди.

МКъУ-ну къурамында 15 илму-тинтиу институт, 40 факультет, 300 кафедра эм 6
филиал (аны ичинде 5 — БКъБ-ни къралларында) барды. Университетде 35 минг
студент, 5 минг аспирант, докторант, соискатель эм 10 минг чакълы бир хазырланыу
бёлюмлеринде, бютеулей 50 минг чакълы бир адам окъуйду. Факультетлери бла
илму-тинтиу аралыкълада 4 минг профессор бла устаз, 5 минг чакълы бир илму
къуллукъчу ишлейди. Болушлукъчу эмда баджарыучу персоналны саны 15 минг адам
чакълы бирди. 1992 джылдан бери МКъУ-ну ректору физика-математика илмуланы
доктору, академик, Виктор Антонович Садовничийди.

Университетни къуралыуу И. И. Шувалов бла М. В. Ломоносовну теджеулери бла
байламлыды. Университетни къуралыууну юсюнден декретге императрица Елизавета
Петровна 12 (23) январь 1755 джыл къол салгъанды. Указгъа къол салыннган кюнню
аты бла университетде хар джыл сайын 12-чи январда Татьянаны кюню байрамланады.
Университетде биринчи лекцияла 1755 джылны 26-чы январында окъулгъандыла. Иван
Иванович Шувалов университетни куратору, Алексей Михайлович Аргамаков а уа
(1711—1757) — биринчи директору болгъандыла.

Университет Правительство сенатха туурадан бойсуннганды. Профессура университет
сюдден тышында башха сюдге къуру куратор бла директорну санкциясындан
тартылыргъа болгъанды. Директорну борчлары:

XVIII джюзджыллыкъда университетни къурамында юч факультет болгъанды: философия,
медицина эмда юристлик факультетле. 1779 джылда Михаил Херасков Москова
университли сыйлы пансионну къурайды, ол 1830 джылда гимназия болады.
Университет басманы тамалын 1780-чы джыллада Николай Иванович Новиков салгъанды.
Москва университетни профессорлары устазлыкъ къуллукъда болгъан кърал
къуллукъчулагъа саналгъандыла, университет кеси да кърал аппартны кесегине.
Университетде ол заманлада Россия империяда эм популяр газет — «Московские
ведомости» басмаланнганды. Ол заманлада университетде илму джамагъатла да
къурала башлагъандыла.

1804 джылда Москва университетни джангы уставы къабыл этиледи, аннга кёре ректор
къуллукъ орун — сайланыучу болады. Ректорну хар джыл сайын профессор джыйылыу
сайлагъанды, эмда император бегитгенди. Факультетлени деканлары да
сайланнгандыла. 1-чи сайланнган ректор — тарихчи эмда географиячы
Х. А. Чеботарев болады (2009 джылны августунда Россияны Президенти Дмитрий
Медведев Кърал Думагъа закон проект джибергенди, аннга кёре МКъУ-ну ректоруну
сайлаулугъу ызына алынады; бу законнга кёре Университетни ректорун Россияны
Президенти салады).

1804 джылда медицина факультет — клиника (терапия), хирургия эмда гинекология
бёлюмлеге юлешинеди. 1884—1897 джыллада медицина факультет энчи эмда кърал
болушлукъ бла «клиника шахарчыкъ» ишлейди. 1930 джылда медицина факультет
университетни къурамындан чыгъарылгъаны себебли, бусагъатда ол шахарчыкъда И. М.
Сеченов атлы Москва медицина академия орналады.

1911 джылда ол заманны Халкъ окъуу министри Л. А. Кассону политикасы бла
байламлы скандал болады. Аны эсебинде МКъУ 6 джылгъа 130 устазсыз къалады, аланы
ичинде 30 профессор да, ол окъуу процессге уллу уруу болгъанды. Аны ичинде бу
процесс физика-матиматика факультетде да ауур эсеблеге келтиргенди,
П. Н. Лебедевни кетиую бла физика илму университетде айныууун 15 джылгъа
уютханды. 1920—1930 джыллада МКъУ-дан гуманитар эмда медицина факультетле
чыгъадыла. 1945 джылда гуманитар факультетле МКъУ-гъа къайтадыла. 1949 джылда
университетни джангы корпусуну къурулушу башланады. 1992 джылда МКъУ-ну ректору
болуб математикачы В. А. Садовничий сайланады.

Университетни къурамында 600 мекям барды. Аланы бютеулей майданлары 1 млн м²
чакълы бирди. Къуру Москва шахарда МКъУ-ну территориясы 205,7 га болады.
Москваны правительствосу 2003 джылда берген эмда майданы 120 га болгъан,
университетни джангы территориясы тири къурулушдады. 2005 джылда Интеллектуал
аралыкъны — Фундаментал библиотеканы мекямы ачылгъанды. 2007 джылны 1-чи
сентябрында Москваны мэри Ю. М. Лужков бла МКъУ-ну ректору В. А. Садовничий
къууанч халда эки уллу эмда университетге магъаналы мекямны ачхандыла. Ломоносов
проспектде МКъУ-ну баш корпусу ачылгъанды, ары юч факультет кёчгенди: тарих,
философия эмда кърал оноу джюрютюу факультетле. Философия факультетден 2008 джыл
айырылгъан политология факультет да ол мекямдады. Аны тышында Медицина аралыкъны
эки корпусу ачылгъанды, бютеулей а аралыкъда 5 мекям барды, алада поликлиника,
300 оруннга стационары бла клиника, диагностика аралыкъ эмда фундаментал
медицинаны факультети орналыбдыла. 2009 джылны 23-чю январында 3-чю гуманитар
корпусну биринчи кёзюую ачылгъанды, анда экономика факультет орналыбды.
Бусагъатда юристлик факультетге 4-чю гуманитар корпус ишлене турады.
Перспективада университетни джангы территориясында тёрт окъуу корпуслу шахарчыкъ
болургъа керекди, аны тышында анда Фундаментал библиотека, талай лабараториялы
эмда илму-тинтиу корпус, 6 минг студентге общежитие, 15 минг орунлукъ стадион
боллукъду. Аны тышында Ломоносов проспектни тюбю бла эски эмда джангы
территорияланы байлагъан кёчюу ишленникди.

Университетни тышында филиаллары да барды: Севастополда, Пущинода, Астанада
(Къазахстан), Ташкентде (Юзбекистан), Душанбеде (Таджикистан). 1988 джылдан
Ульяновскда филиал болгъанды, ол 1995 джылда Ульяновск кърал унивесритетге
бурулгъанды. 2009 джылны февралында филиал Бакуда да ачылгъанды.

МКъУ, Россияны баш окъуу заведениелерини ичинде россиялы рейтингледе эмда
россиялы баш окъуу заведениелени ичинде бардырылгъан тыш кърал рейтингледе
таймаздан биринчи орундады. МКъУ, Россия Федерациядан бютеу халкъла арасы
рейтинг системалада келечилик этген джангыз баш окъуу заведениеди. 2012 джылда
дунияны университетлерини «шанхайчы» рейтингиде 80-чы орунда болгъанды,
математика илмуладан ол рейтингде 22-чи оруннга да чыкъгъаны болгъанды (2010
джыл), бусагъатда уа 35-чи орундады. QS World University Rankings рейтингде 2011
джылгъа МКъУ 112-чи орунда болгъанды, 2012 джылда 116-чы оруннга тюшгенди.
Халкъла арасы High Impact Universities рейтингде джетишимли тинтиу ишни
индексине кёре, 2010 джылда МКъУ 415-чи орунда болгъанды.

2012 джылда МКъУ Times Higher Education World University Rankings рейтингде 100
университетни ичине кирелмегенди. 2011 джылда МКъУ бу рейтингни 33-чи орунунда
болгъанды. 2013 джылда МКъУ джангыдан бу рейтингге кириб, 50-чи орунну алгъанды.

Россияны баш окъуу заведениелерини рейтинги болмагъаныны баш чурумуна бюрократия
саналады. МКъУ 2012 джылда рейтингде Бразиялияны, Тюркню, Израилни окъуу
заведенияларыны артында къалгъанды.

2009 джылны 11-чи ноябрында Россияны Президенти Дмитрий Медведев Россияны эки
алчы университети — МКъУ бла СПбКъУ-ну ишлерин тюзетген законнга къол салгъанды.
Законнга кёре МКъУ бла СПБКъУ кесинде окъуб бошагъанлагъа РФ-ни герб мухуру бла
энчи дипломла берирге эркинлик алгъандыла. Закон, МКЪУ-ну ректоруну сайланыб
айырылмакълыгъын тохтатханды. МКъУ-ну ректорун РФ-ни Президенти салады. Баш
окъуу заведениени башчысыны къуллукъда туруу болджалы — 5 джыл болгъанды. Аны
бла бирге Россияны Президенти, болджалы толмагъанлай ректорну къоратыу хакъгъа
ие болгъанды. РФ-ни Президенти бу къуллукъ оруннга белгиленнген джашдан тамада
болгъанланы эки кере салыргъа эркинди. МКъУ-ну уставын правительство бегитеди.

Университетни бошагъанланы ичинде Нобель премияны, Филдс премияны лауреатлары,
уллу политикачыла, кърал оноучула да бардыла.



https://krc.wikipedia.org/wiki/%D0%95%D0%B2%D1%80%D0%BE

Евро (валюта белгиси — €, банк коду: EUR) — «еврозонаны» 18 къралында официал
Валютады (Австрияда, Бельгияда, Германияда, Грецияда, Ирландияда, Испанияда,
Италияда, Кипрде, Люксембургда, Мальтада, Нидерландлада, Португалияда,
Словакияда, Словенияда, Финляндияда, Францияда, Эстонияда, Латвияда, Литвада).
Аны тышында бу валюта дагъыда 9 къралда джюрюйдю, аладан 7 — европа къралла.
Алай бла евро 320 миллиондан артыкъ европачыгъа официал валютады, официал
тышында хайырланнган территорияла бла бирге уа 500 миллион адам бу валютаны баш
тёлеу амал кибик хайырланадыла. 2006 джылны декабрында къолда 610 млрд евро
джюрюгенди, бу кёргюзюм дунияда джюрюген ачхалада эм кёбдю, бу кёргюзюм бла
АБШ-ны долларын огъунакъ озгъанды.

Дуния финанс саудада евро 1999 джыл чыкъгъанды, 2002 джылны 1-чи январында уа
къолдада джюрюб башлагъанды. Евро, европа валюта биримни (ЭКЮ) орнуна келгенди,
алай а ЭКЮ къуру банк операциялада хайырландырылгъанды, евро эсе уа къралланы
валюталарыны орнунада келгенди.

Еврогъа Франкфуртдагъы Европа ара банк (ЕАБ) бла еврозонагъа кирген къралланы
ара банкларындан къуралгъан Ара банкланы европа системасы (АБЕС) оноу этедиле.
ЕАБ бойсунмагъан ара банкды, эмда аны къолунда еврозонада монетар политиканы
бардырыуу турады. АБЕС эсе уа къагъыт ачхала бла темир ачхаланы, еврозонаны
къралларында къолда джюрюрюк ачханы джайыу аны тышында еврозонада тёлеу
системаланы ишлеулери барды.

Латиницада аты Euro деб джазылады (уллу неда гитче харифден, тилге кёре),
грекча — ευρώ, кириллицада (болгар, македон, орус эмда серб тилледе) — евро
(черногор тилде еуро вариант джюрюйдю)). Банкноталада валютаны аты латин эмда
грек харифле бла джазылыбды, эмда хар тилни орфографиясына кёре Европа
окъулгъанына кёре окъулады: французча- ёро́, немецча — о́йро, испанча — э́уро,
ингилизча — ю́ро д.а.к.

Еврозонагъа кирирни аллы бла Болгария банкноталада кириллицада джазылырын
излегенди. ЕАБ быллай инициативагъа къаршчы чыкъгъанды, алай а 2007 джыл
Болгарияны излемлерин къабыл этгенди, алай а банкноталада джызылыуу санлагъа
кёре тюрленмезлигин билдиргенди: «…Бирликни законлары „евро“ сёзню баш болушда
эмда бирчилик санда, бирча джазылырын излейди».

Евро 100 центден къуралады (бир-бирде евроцент дейдиле). Бютеу евро монетала,
аны ичиндеда 2 евролукъ темир ачхалада бир джанлары бютеу европаны къралларыны
сураты бла, ол бир джанында уа чыгъаргъан кърал сайлагъан суратны тутадыла.
Бютеу темир ачхала еврозонаны къайсы къралындада джюрюрге боладыла. 2 €, 1 €,
0,50 €, 0,20 €, 0,10 €, 0,05 €, 0,02 € и 0,01 € багъалары болгъан темир ачхала
чыгъарыладыла.

Бютеу евро банкнотала къайсы къралда басмалансалада бирча дизайннге иедиле.
500 €, 200 €, 100 €, 50 €, 20 €, 10 € и 5 € багъалары болгъан банкнотала
чыгъадыла. Уллу номиналы болгъан, сёз ючюн, 500 € эм 200 € банкнотала бир-бир
къраллада чыгъарылмайдыла, алай а хар къралдада джюрюйдюле.

ЕАБ еврода уллу транзакциялагъа клиринг системаны къурагъанды (TARGET).
Еврозоналаны къралларыны араларындагъы бютеу кёчюрюуле бир къралны ичиндеча
багъа тутарыкъдыла. Кредит карталаны болушлугъу бла эмда банкоматлада ачха
алыуда карта чыгъаргъан къралдача башха къралладада ол багъаны тутады. «Къагъыт»
тёлеу борчланыуланы хыйсаблары алкъын ЕАБ бла стандартлашмагъанды эмда хар кърал
кеси джарашдырады.

Банк операциялада евро 1999 джылны 1-чи январындан башлаб хайырланыб
башлагъанды, къолда уа 2002 джылны 1-чи январындан башлаб джюрютюлюб
башлагъанды. Евро Европа Бирликни 28 къралындан 18 къралында миллет валюталарыны
орнуна келгенди. Швеция бла Данияда референдумлада кёбчюлюк еврогъа къаршчы чёб
атхандыла. Уллу Британияда миллет валютасын къояргъа оноу этгенди. Эстония,
Латвия эмда Литва еврогъа 2009 джыл кёчер акъыллары болгъанды алай а экономика
табсызлыкъла себеб болуб, бу кёчюу эм азы бла эки джылгъа кечигирикди. Болгария
бла Маджар еврогъа 2011 джыл кёчер планлары барды, Польша — 2012, Румыния —
2014, Чехия уа барысынданда кеч — 2015 джылда, неда анданда кеч 2019 джылда.



https://krc.wikipedia.org/wiki/%D0%90%D1%84%D1%80%D0%B8%D0%BA%D0%B0

А́фрика — Джерле арасы эмда Къызыл тенгизден къыбылада, Атлантика океандан
кюнчыгъышда, эмда Индий океандан кюнбатышда джерлешген континентди. Уллулугъу
бла Евразиядан сора экинчиди. Африка континент бла къатындагъы айрымканла
дунияны бёлегин къурайдыла. Африканы джерджюзю ёлчеми 30 065 000 км², неда
къургъакъ джерни 20,3 %, айрымканлары бла уа бирге 30,2 миллион км² чакълы бир,
алай бал Джер джюзюню майданыны 6 % эмда къургъакъны 20,4 % алады. Африканы
территориясында 53 кърал, 4 танылмагъан кърал эмда 5 бойсуннган территория
(айрымканлада) барды.

Африканы адам саны 1 миллиард адамды. Африка адам улуну къуралгъан джерине
саналады: былайда табылгъанды эм эски адам ызла — гоминидле.

Африка континентни экватор ортасы бла ётеди. Ичинде кёб тюрлю климат бёлге
барды, бу дунияда шимал орта климатдан къыбыла орта климатха дери созулгъан
джангыз континентди. Хаман тюшген джауумну дыккылыгъы эмда сугъарыуну
сылтауундан океан джагъаланы тышында климатны регуляциясы эсленмейди.

Африканы маданият, политика, экономика, социал проблемаларыны тинтиу бла
африканистика кюрешеди.

Аллындан «афри» деген сёз бла буруннгу Карфагенде джашагъанла, шахарларында
узакъ болмай джашагъан адамлагъа айтхандыла. Бу сёзню асламысы бла финикий тилде
afar сёзде «букъу» магъананы джюрютгенди деген оюмгъа келедиле. Карфагенни
римлиле бойсундургъандан сора бу провинциягъа Африка ат атагъандыла. Кечирек
Африка деб бу континентни бютеу белгили регоинларына айтхандыла, артдан а уа
бютеу регионнгада джайылгъанды бу ат. Башха теориягъа кёре уа «афри» халкъны аты
берберча ifri, «дорбун» деген сёзден келгенди, дорбунда джашагъан адамланы
белгилегенди. Артдан былайда къуралгъан муслиман провинция Ифрикия кесини атында
бу тамырны сакълайды.

Африка адамны джаратылгъан джерине саналады. Былайда Homo къауумну келечилерини
сюеклери табылгъанды. Бу къауумну сегиз тюрлюсюнден къуру бири сау къалгъанды —
адам акъыллы, сора 100 000 джыл чакълы бирни мындан алгъа Африканы
территориясында джерлеше башлагъанды. Африкадан а уа адамла Азиягъа кёчгендиле
(60 000—40 000 джыл мындан алгъа), андан Европагъа (40 000 джыл), Австралиягъа
эм Америкагъа (35 000—15 000 джыл).

Бурун заманладан къалгъан археологиялыкъ табыула Африкада бизни эрагъа дери 13
мингджыллыкъда будайны ёсдюргенлерине шагъатлыкъ этеди. Малчылыкъ Сахарада бизни
эрагъа дери 7500 джылда башланнганды. Нилни джагъасында къуралгъан эл мюлк
система уа бизни эрагъа дери 6 мингджыллыкъда башланнганды.

Алгъын беримли территория болгъан Сахарада, уучуланы эмда чабакъчыланы
къауумлары джашагъандыла. Аннга археология табыула шагъатлыкъ этедиле. Бютеулей
Сахарада кёб санда, бизни эрагъа дери 6 мингджыллыкъдан башлаб бизни эраны VII
ёмюрюне дери этилген петроглифле бла къая суратла табыладыла.

Лингвистика билгилеге кёре банту тилледе сёлешген халкъла къыбыла-кюнбатышдагъы
койсан халкъланы (сёз юсюн, коса бла зулу) къыстаб, аланы орунларына
джерлешгендиле. Бантуланы джерлешимледе будай культураланы ёсдюргендиле.

Ууакъ этник къауумла, сёз ючюн бушменле, примитв джашауну бардырадыла, уучулукъ
бла, джыйыучулукъ бла кюрешедиле.

Б. э. д. 6-чы–5–чи мингджыллыкъларында Нилни ёзенинде джерчилик маданиятла
къураладыла (Тасий маданият, Файюм, Меримде), аланы тамалында эм эски африкан
цивилизация — Бурунгу Мисир къуралады. Андан къыбылагъа Нилде, керма-кушит
цивилизация къуралгъанды, бизни эраны 2-чи мингджыллыгъында нубий цивилизация
келеди аны орнуна (Напата). Аны ызындан алайда талай кърал къуралады (Алоа,
Мукурра, Набатей патчахлыкъ э.б.), ала барысыда Эфиопия, копт Мисир бла
Византиягъа байламлы болгъандыла. Эфиоп тауланы шималында, къыбыла араб Сабей
патчахлыкъны эткиси бла V ёмюрде, Къыбыла Арабиядан келгенле бла эфиоп
цивилизация къуралады. Ол цивилизациягъа бойсунуб Эфиоп патчахлыкъ (V ёмюр
б.э.д.) бла Аксум пачтахлыкъ (II-XI ёмюрлери б.э.). Бу къралланы тамалында
христиан Эфиопия (XII-XV ёмюр) къуралгъанды. Бу цивилизацияны айрыманлары
малчылыкъ бла кюрешген ливий къауумла бла, эмда кушит, нилот халкъланы
ата-бабалары бла къуршоуланнгандыла.

Атчылыкъны (бизни эраны аллындан, дагъыда тюечиликни) эмда оазис джерчиликни
тамалында Сахарада шахар цивилизацияла къураладыла (Телги, Дебрис, Гарама
шахарла), ливий джазма къуралады. Джерле арасы тенгизни джагъасында бизни эрагъа
дери II ёмюрге финикия — карфаген цивилизация къуралады.

Сахарадан къыбылада бизни эрагъа дери 1-чи мингджыллыкъда темирни металлургиясы
джайылады. Ол джашагъа джерлени кенгериуюне себеб болады.

Шимал Африканы араблалыла бла бойсундурулгъанындан сора (VII ёмюр), араблыла
Тропика Африка бла къалгъан дунияны арасында джангыз ортакъ болгъандыла. Индий
океандада араб флот бийлик этгенди. Кюнбатыш эмда Ара Суданны маданиятлары
бирикген кюнбатыш африка цивлизациягъа джыйылгъандыла. 2-чи мингджыллыкъда бу
зона Бурунгу Мали кибик муслиман империялагъа джыйылгъанды. Судан
цивилизацияладан къыбылагъа 1-чи мингджыллыкъда йоруба бла бини цивилизацияланы
бешиги болгъан Ифе протоцивлизация джаратылады. Андан кюнбатышда 2-чи
мингджыллыкъда ашантий протоцивлизация къуралады. Ара Африкада XV—XIX ёё. аз–аз
джангы кърал къуралышла чыгъадыла — Буганда, Руанда, Бурунди д.б.

Кюнчыгъыш Африкада X ёмюрден башлаб суахили муслиман цивилизация айныб башлайды
(кърал-шахарла Килва, Пате, Момбаса, Ламу, Малинди, Софала э.б., Занзибар
султанат), Къыбыла-кюнчыгъыш Африкада — зимбабве (Зимбабве, Мономотапа)
протоцивилизация (X—XIX ёмюрле), Мадагаскарда къралкъурау процесс XIX ёмюрню
ахырында, айрымканны ууакъ къраллыкъларын XV ёмюрде къуралгъан Имеринагъа
къошулуу бла бошалгъанды.

Африкадагъа цивилизацияла бла протоцивлизацияланы асламысы XV-XVI ёмюрледе
джашнагъанды, алай XVI ёмюрню ахырында, европачыланы континентге кириулери бла,
къул сатыуну башланыуу бла, ахырына келедиле. Марокко тышында бютеу Шимал Африка
XVII ёмюрню аллына Осман империяны къолуна тюшеди. 1880 джыл Африканы европа
къралланы араларында юлешиниуу бла колониялыкъ кёзюу башланады. Бу кёзюуде
африкан халкъла зорлукъ индрустиал цивилизациягъа келликдиле.

Африканы биринчи колонизациясы XV-XVI ёмюрледе, Реконкистадан сора испанлыла бла
португаллыланы Афирка джерлеге кёз салыуу бла башланады. XV ёмюрню ахырына
португаллыла Африканы кюнбатыш джагъаларын контроль тюбюнде тутадыла, XVI ёмюрде
къул сатыу башлайдыла. Аланы ызындан Африкагъа башха кюнбатыш европа къраллада
чабышадыла: голландлыла, французла, ингилизлиле.

Занзибар бла къул сатыу-алыу акъыртын-акъыртын Кюнчыгъыш Африканы
колонизациясына келтиргенди; Мароккону Сахелни къолгъа алыргъа излеми
болалмагъанды.

XIX ёмюрню экинчи джарымында, артыкъсызда бек 1885 джылдан сора, Африканы
колонизациясыны процесси къызыуланнганды, бютеулей континент (эркин джангыз
Эфиопия бла Либерия къалгъандыла) 1900 джылгъа Уллу Британияны, Францияны,
Германияны, Бельгияны, Италияны, Испанияны эмда Португалияны арасында юлешиниб
бошагъанды. Биринчи дуния къазауатдан сора Германия африкан колонияларын
сыйыртханды. Миллетлени Лигасыны мандаты бла ала башха колониялы къраллагъа
берилгендиле.

Экинчи дуния къазауатдан сора Африканы деколонизациясы къызыулашады. Африканы
джылы аталгъан, эм кеб кърал азат этилген джыл 1960 джыл саналады. Ол джыл 13
кърал эркин болгъандыла.

Колонизацияны заманында колонияланы чеклери этник чеклеге келишмегени эмда эркин
болгъан къралла асламысы колонияланы чеклеринде къалыуу, африкан джамагъатны
демократиягъа хазыр болмагъаны себебли африкан къралланы кёбюсюнде граждан
къазаутла башланадыла. Кёб къралда властха диктаторла келедиле. Ол себебден
джангы къуралгъан къраллада адам хакълагъа бюсюреусюзлюк, бюрократия,
тоталитаризм джашнайды, олда экономиканы кризисине, уллайыб баргъа джарлылыкъгъа
чурум болады.

Африкан къралланы эркинлик алгъан кёзюуде аланы кёбюсю атларын тюрлендиргендиле,
бу тюрлениуню чурумлары тюрлю-тюрлю болгъандыла - сецессияла, бирлешиниуле,
режимни ауушунуулары неда къралны суверенитетге ие болуу. Африкан атланы (кърал
атланы, адам атланы) африкан болгъанын кёргюзюр ючюн африканизация дейдиле.

Территориясыны асламы тюзледиле, шимал-кюнбатышда Атлас таула бардыла, Сахарада
— Ахаггар бла Тибести. Кюнчыгъышда — Эфиоп таула, андан къыбылада континентни эм
мийик нохтасы — Килиманджаро вулкан (5895 м). Къыбылада Кап эмда Дракон таула
орналыбдыла. Эм алаша нохтасы (-157 м.) Джибутиде Ассаль атлы тузлу кёлдю.

Африка кесини бай налмаз (КъАР, Зимбабве) эмда (КъАР, Гана, Конго Республика).
нефтни Алжирде; бокситлени Гвинея бла Ганада чыгъарадыла. фосфорит, марганец,
темир эмда къоргъашин магъаданланы къайнакълары Афирканы шимал тенгиз джагъасыны
зонасындады.

Дунияны узунлугъу бла экинчи сууу Нил Африкадады. Башха уллу суулары - Нигер
кюнбатышда, Конгоара Африкада эмда Замбези, Лимпопо бла Оранж къыбылада.

Эм уллу кёл — Виктория. Башха уллу кёлле — литосфера джарылыулада къуралгъан
Ньяса бла Танганьика.

Шималында Джерде эм уллу къум тюз Сахара, къыбылада — Калахари бардыла.
Континентни къыбыла эмда шимал къыйырлары субтропик климат бёлгелеге киредиле.

Африканы чегетлеринде кёб санда ёсюм бла джаныуар барды, аланы ичинде : Ёсюмле:
цейба, пипдатения, терминалия, комбретум, брахистегия, изоберлиния, пандан,
тамаринд,пальмала д.б.;

Джаныуарла: окапи, антилопы, гитче бегемот, чачакъулакъ свинья, гуммослу чочха,
галаго, мартышкала, леопард, лемурла (Мадагаскарда), виверрле, шимпанзе,
гориллала эмда башхала;

пилле, бегемотла, асланла, жирафла, леопардла, гепардла, антилопала (каннла),
зебрала, маймулла, секеретарь -чыпчыкъ, гиенала, африкан страус, сурикатла.
Пиллени бир къауму, кафф гаммешле бла акъ носорогла къуру заповедникледе
джашайдыла. Кесини уллулугъу бла баобаб терекда сейирсиндиреди. Саванналада
алаша терекле бла чыгъанала ёседиле асламысында (къудору терек, терминалия, буш)

Африкада 57 кърал барды, аланы ичинде 3 — кеслерин баямлагъан, танылмагъан
къралладыла. Ол къралланы кёбюсю кёб джылланы колонияла болуб тургъандыла.
Азатлыкъларын 1950-1960 джылллада алгъандыла

Аннга дери бойсунмагъан кърал болуб къуру Мисир (1922), Эфиопия (орта ёмюрледен
бери), Либерия (1847 джылдан бери) эмда КъАР (1910 джылдан); КъАР бла Къыбыла
Родезияда (Зимбабве) 80-90 джыллагъа дери апартеидни режими болгъанды. Джерли
(къара) халкъ зулмулукъ чекгендиле. Бусагъатдагъы африкан къралланы талайында
акъ терили адамаланы дискриминация этген режимле бардыла. В настоящее время во
многих африканских странах правят режимы, дискриминационные по отношению к
белому населению. Freedom House тинтиучю организацияны билгилерине кёре арт
джыллада кёб къраллада (сёз ючюн, Нигерияда, Мавританияда, Сенегалда, Конгода
(Киншаса) эмда Экватор Гвинеяда) демократ джетишимледен авторитаризм джанында
джанлау эследени.

Континентни шималында Испания (Сеута, Мелилья, Канар айрымканла) бла
Португалияны (Мадейра) территориялары барды.

1999 джылны 9-чу сентябрында Муаммар Каддафини теджеую бла Сиртде африкан
къралланы тамадаларыны джыйылыунда Африкан Бирликни Организанциясы (АБО)
къуралгъанды. 2002 джылны 9-чу июлунда атын Африкан Бирликге ауушдургъанды.

Африкан бирликни председатели болуб, бир джылгъа къайсы болсада бир африкан
къралны тамадасы сайланады. Африкан Бирликни администрациясы Аддис-Абебадады
(Эфиопия).

Африкан Бирликге, Мароккокирмейди, чуруму — кесини джерине саналгъан Кюнбатыш
Сахараны Бирликге кириую.

Халкъы асламысы бла эки расаны келечилеринденди: негроид - Сахарадан къыбылада,
эмда европеоид - Шимал Африкада (араблыла) эмда КъАР-да (бурла бла
инглиз-африкалыла).

Африканы автохон тиллери 32 юйюрге юлешинеди, аладан 3-сю (семит, индоевропа
эмда австронез) башха континентледен келгендиле. Дагъыда 7 изоляцияда тил эмда 9
классификациясыз тил барды. Эм бек хайырланнган, джайылгъан джерли тиллеге банту
(суахили, конго), фула тилледиле. Индоевропа тилле колониялы кёзюйню
осуйлугъуду: ингилиз, португал, франзцуз тилледиле, талай къралда кърал тил
статусларыда барды. Семит юйюрню эм бек джайылгъан тили — араб тилди. Австронез
тилледен, Мадагаскарны джерли халкъы болгъан мальгашла малагаси тилде
сёлешедиле. Мальгашла бу айрымканнга бизни эраны II-IV ёмюрлеринде келгендиле.

Африкада динледен эм кёб ислам, христиан (католикле, протестантла, ортодоксла,
монофизитле); Бу динле кирсиз бичимдеда, джерли меджису динле бла къатыш
тюбейди. Кёб африкачы динни къуру сёзде тутадыла.



https://krc.wikipedia.org/wiki/%D0%90%D1%80%D0%B0_%D1%88%D0%B0%D1%85%D0%B0%D1%80

Ара шахар деб къралны неда административ къуралышны (сёз ючюн: область, край,
автоном республика, провинция, штат, департамент) баш шахарына айтадыла.
Кёбюсюне анда къралны баш органлары орналадыла: къралны тамадасыны резиденциясы,
министерствола, парламент, Баш сюд д.а.к. Бир бир структурала башха шахарлада
болургъада болады.

Бир-бирде ара шахар айры бир административ къуралыш неда федератив къуралыш
болады (сёз ючюн, Австрияны конституциясына кёре Венаны федерал джер статусу
барды; Къазакъстанда Астананы, Къыбыла Коряда Сеулну энчи бир провинция
статуслары барды).



https://krc.wikipedia.org/wiki/%D0%9D%D1%8C%D1%8E-%D0%99%D0%BE%D1%80%D0%BA

Нью-Йо́рк (къар.-малкъ. Джангы Йорк, ингил. New York City) — Американы Бирлешген
Штатларыны Нью-Йорк штатында шахарды, АБШ-да эм уллу шахарды эмда дунияда эм
уллу шахарладан бириди (17-чи орунда). Халкъы — 8 459 026 адамды (2010),
агломирацияда — 18,8 млн. Шахар Нью-Йорк штатны къыбыла-кюнчыгъышында Атлантика
океанны джагъасында орналыбды. Нью-Йоркну XVII ёмюрде голланд колонистле
къурагъандыла. 1664 джылгъа дери шахарны аты «Джангы Амстердам» болгъанды.

Шахар 5 административ райондан къуралады: Бронкс, Бруклин, Квинс, Манхэттен эмда
Статен-Айленд. Эм белгили джерлери Манхэттендедиле, аланы ичинде: тарихли
небоскрёбла (Эмпайр-стейт-билдинг, Крайслер-билдинг), Рокфеллер-аралыкъ,
суратлау Метрополитен музей, Метрополитен-Опера, Соломон Гуггенхаймны
бусагъатдагъа заманны санатыны музейи (суратлау), Табигъат тарихни американ
музейи (динозаврланы сюеклери бла планетарий), белгили «Челси» отель, БМО-ну
штаб-фатары, Гарлем.



https://krc.wikipedia.org/wiki/%D0%92%D0%B8%D0%BA%D0%B8%D0%BC%D0%B5%D0%B4%D0%B8%D0%B0_%D1%84%D0%BE%D0%BD%D0%B4

Викимедиа фонд (ингил. Wikimedia Foundation, Inc., къысхасыча WMF) — саудюгерчи
болмагъан игилик этиу организацияды, талай краудсорсингли вики-проектлени (аланы
ичинде — Википедия, Викисёзлюк, Викисёз, Викикитаб, Викитека, Викигид,
Викигёзен, Викибилгиле, Викитюрлюле, Викиджангылыкъла, Викиверситет, Викимедиа
Инкубатор, Мета-вики) ишлеулерин юзмей тутады, бусагъатда ишлемеген Nupedia
деген энциклопедиялы проекти иесиди. Фонд, Wiki Loves Monuments (Вики
эсгертмелени сюеди) деген конкурсну къурагъанды.

«Викимедиа фонд»’ну штаб-фатары Сан-Францискода орналады, Викимедианы проектлери
Калифорния штатны законларына кёре джарашдырыладыла, организация кеси уа Флорида
штатны (алгъа офиси Сент-Питерсбергде (Флорида) орналгъанды эмда бусагъатда да
Тампада серверлери орналадыла) законларына кёре регистрацияны ётгенди. Уставына
кёре Фондну нюзюрю — билим берген контентни джыйыу, айнытыу, эмда аны эффектив
глобал джайыуду. «Викимедиа фонд»’ну къуралгъаныны юсюнден официал халда 20 июнь
2003 джыл Википедияны къурагъанладан бири Джимми Уэйлс баямлагъанды, аннга дери
ол Википедиягъа кесини Bomis компаниясы бла башчылыкъ этгенди. Фондну ишлеую —
бютеу дунияда энчи инсанла эмда тюрлю-тюрлю организацияла разы болуб
болушлукъгъа берген ачха бла баджарылады.

Организацияны алчы проекти — эркин энциклопедия Википедия — дунияда эм кёб
кирилген он веб-сайтны санына киреди. Проектледе, «эркин контент» бла эркин
программа баджарыу къурай (эркин лицензияла бла берилген), тюрлю-тюрлю
къралладан волонтёрла ишлейдиле.



https://krc.wikipedia.org/wiki/%D0%91%D1%80%D0%B0%D0%B7%D0%B8%D0%BB%D0%B8%D1%8F

Бразилия, официал толу аты Федератив Бразилия Республика (порт. República
Federativa do Brasil) — территориясы бла эмда халкъыны саны бла эм уллу къралды
Къыбыла Америкада. Материкни кюнчыгъыш бла ара кесеклеринде орналыбды.

Француз Гвиана, Суринам, Гайана, Венесуэла, Колумбия, Перу, Боливия, Парагвай,
Аргентина эмда Уругвай бла чеклери барды. Джер чеклерини узунлугъу — 16 минг
километрди. Кюнчыгъышда Атлантика океан джууады. Океан джагъаны узунлугъу — 7,4
минг км.

Къралны культурасында уллу белги алгъыннгы метрополиясы — Португалия къойгъанды.
Официал эмда джангыз сёлешилиннген тил португал тилди. Бразилиялыла кёбюсюню
христианлыкъ динни католиклик вариантын тутадыла, ол себебден Бразилия дунияда
эм кёб католикле джашагъан кърал болады.



https://krc.wikipedia.org/wiki/%D0%91%D0%B8%D1%80%D0%BB%D0%B5%D1%88%D0%B3%D0%B5%D0%BD_%D0%9C%D0%B8%D0%BB%D0%BB%D0%B5%D1%82%D0%BB%D0%B5%D0%BD%D0%B8_%D0%9E%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%81%D1%8B

Бирлешген Миллетлени Организациясы (къысхасыча — БМО) 1945 джылны 24 октябрында
къуралгъан дунияны мамырлыгъын, къоркъуусузлугъун сакълар ючюн эмда халкъла
арасында экономика, джамагъат эмда маданият ишбирликни бегитир ючюн къуралгъан
халкъла арасы организацияды. БМО кесин «адиллик эм къоркъуусузлукъну, экономика
айныуну эм социал тенгликни халкъла арасында бютеу къраллада сакълауну нюзюр
салгъан бир глобал къуралышды» деб танытады.

Организацияны къуралгъан джылда 51 члени, бюгюнде, Черногорияны къошулуу бла,
192 членнге дери ёсгенди. Организацияны оноуу, Нью-Йоркда орналгъан аралыгъындан
этиледи эмда къошулгъан къралла бла хар джыл бардырылгъан олтуруулада мында
ётедиле.

Организация талай органнга юлешинеди: Генерал Ассамблея, Къоркъуусузлукъну
Кенгеши, Секретарият эмда Генерал Секретарь. Бирлешген Миллетлени
Организациясыны къураргъа мадар Экинчи дуния къазауат битгенден сора келгенди.

БМО-ну аллында тамалын салгъан Биринчи дуния къазауатдан сора къуралгъан
Миллетлени Лигасыды, алай а БМО-ча болмай ол салгъан нюзюрлерин
тындыралмагъанды, Экинчи дуния къазауатны башланыууна тыйгъыч болалмагъанды.

«Бирлешген Миллетле» атны АБШ-ны президенти Франклин Делано Рузвельт теджегенди.
Эмда биринчи кере Бирлешген Миллетлени Декларациясында 1942 джыл хайырланнганды,
бу декларациягъа кёре 26 къралны келечиси кеслерини правительстволарыны атындан
Фашист къралланы блогуна къаршчы кюреш бардырыргъа борчланнгандыла.

БМО-ну Уставыны ахыр тексти Сан-Францискода бардырылгъан конференицияда 1945
джылны 26 июнунда къабыл этилгенди. Ол уставха 50 къралны келечиси къол
салгъанды, кючге 1945 джылны 24 октябрында, Польшаны да къошулуу бла киргенди.
Бу кюн Бирлешген Миллетлени Кюню кибик байрамланады.

Организацияда баш орунну алады, баш кенгешиу, оноулашыу, эмда келечилик органына
саналады. Генарал Ассамблея халкъла арасы мамырлыкъны эмда къоркъуусузлукъну
юсюнде ишбирликни принциплерине къарайды, БМО-ну Къоркъуусузлукъ Кенгешини
болджаллы членлерин, Экономика эмда Социал Советни членлерин сайлайды,
Къоркъуусузлукъну Кенгешини теджеую бла БМО-ну Генерал Секретарын сайлайды,
Къоркъуусузлукъну Кенгеши бла бирге БМО-ну Халкъла арасы сюдюне сюдюлени
сайлайды. Экономика, социал, маданият эмда гуманитар сфералада халкъла арасы
ишбирликни координация этеди; БМО-ну уставында белгиленнген башха
полномочияланыда бардырады.

Генерал Ассамблеяны, 1993 джылны 17 августунда алыннган оноууна кёре къурумунда
6 комитети барды:

Дунияда мамырлыкъны эмда къоркъуусузлукъну тутууда баш джууаблыды, аны оноууна
бютеу БМО-ну членлери бойсунургъа керекдиле. Беш хамандагъы члени (Россия
Федерация, АБШ, Уллу Британия, Франция, Къытай) вето салыргъа хакълары барды.



https://krc.wikipedia.org/wiki/%D0%90%D0%B4%D0%B0%D0%B1%D0%B8%D1%8F%D1%82

Адабият (араб. أدب‎) неда литература (лат. lit(t)eratura — «джазылгъан»,
лат. lit(t)era — «хариф» деген сёзденди) — кенг ангыламда бютеу джазылгъан
текстлени джыйымыды.

Кёбюсюне адабият деб суратлау адабиятха айтадыла, ол демек санатны бир
тюрлюсюдю. Алай а бусагъатдагъы ангыламны бюгюнден узакъ къалгъан заманланы
культурасына хайырланнган терсирекди. Буруннгу илму трактатла бла
дин-мифологиялыкъ чыгъармала, сёз ючюн, Гесиодну «Теогониясы» неда Лукрецийни
«Затланы табигъатларыны юсюнден» чыгъармасы, ол заманладагъылагъа кёре, сёз
ючюн, эпос поэмаладан (Гомерни «Илиадасы» неда Вергилийни «Энеидасы») суратлау
адабият бла суратлаусуз адабият деб бири-биринден айырылмагъанды. Башха
кёзюулени суратлау адабиятын, дин, философия, илму, публицистика адабиятладан
айырыб, биз бусагъатдагъы къарамларыбызны, озгъан заманлагъа кёчюребиз, ол
кёчюрюу хаманда тюз болмайды, бир-бирлелде уа къоркъуулу огъунады.

Башында белгиленнген юч ышаннга келишмеген, алай а адабиятха саналгъан буруннгу
текстле бардыла, сёз ючюн, «Илиада» бла «Одиссея»: алимле айтханнга кёре бу эки
поэманы авторуна Гомерни санаргъа боллукъ тюлдю, эмда ол чырт болмагъанды автор,
бу текстле буруннгу грек фольклордан келедиле, Гомер джангыз аны айтхан эмда
къагъытха джазгъан болгъанды.

Суратлау адабият — адам тилде джазылгъан сёзледен къуралгъан санатны тюрлюсюдю.
Суратлау адабиятны энчилиги — аны бир джанындан санатны тюрлюлери бла, башха
джанындан а уа сёз текстни башха тюрлюлери бла байламлыгъыды. Аны тышында
суратлау адабият, санатны башха тюрлюлери кибик автор чыгъармаланы бирикдиреди,
фольклордан башхалыгъы да буду.

Техника адабият — техника бла чыгъарыугъа байламлы адабиятды (инструкцияла,
каталогла, патентле эмда башхала).



https://krc.wikipedia.org/wiki/%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD_(%D0%9A%D0%BE%D0%BB%D1%83%D0%BC%D0%B1%D0%B8%D1%8F_%D0%BE%D0%BA%D1%80%D1%83%D0%B3)

Вашингто́н (ингил. Washington, D.C.) — АБШ-ны 1800 джылдан башлаб ара шахарыды.
Энчи шахар статусну Вашингтондан 1873 джыл административ реформадан сора
сыйыргъандыла, ол себебден АБШ-ны ара шахары официал Колумбия округ (ингил.
District of Columbia атны джюрютеди, къысхартылса — D.C., ол себебден
американлыла, аллай атлы штат бла аджашдырмаз ючюн, тюз сёлешиуде шахаргъа
«Ди-Си» неда «Вашингтон Ди-Си» дейдиле).

Американ революциядан сора джангы къралны ара шахарын сайлау бек къыйын
болгъанды, бу оруннга кёб шахар кесин теджегенди. Ахырында, 1790 джыл Потомак
сууну къатында джангы шахар ишлерге оноу этилинеди. Шахаргъа биринчи президент
Джордж Вашингтонну атын бередиле.

АБШ-ны конституциясына кёре, федерал ара-шахар округга 260 км² джер бериледи
(тёрт джаны да 10 миля болгъан квадрат), атына да «Колумбия территория» аталады
(Американы ачхан Христофор Колумбну аты бла).

1801 джыл Колумбия федерал округ официал халда къуралады, аннга Вашингтон,
Джорджтаун, Александрия шахарла, эмда Вашингтон графлыкъ бла Александрия
графлыкъ киредиле. 1846 джыл, Александрия шахар бла Александрия графлыкъ
Виргиния штатха къайтадыла, 1873 джыл а уа Колумбия округ, Вашингтон, Джорджтаун
шахарла бла Вашингтон графлыкъ бир муниципалитетге джыйылыб Колумбия округну
къурайдыла. Оноуун Конгресс этгенди. Халкъ сайлагъан мэр пост джангыдан 1973
джыл киргизилгенди.

АБШ-ны шимал-кюнчыгъыш кесегинде Потомак сууну джагъасында орналыбды. Мэриленд
(Вашингтон графлыкъ бла Балтимор шахар) эм Виргиния (Арлингтон графлыкъ бла
Александрия шахар) штатла бла чеклешеди, ала бла бирге шахар конгломерат
къурайды (en).

Климаты — субтропик муссон климатды, ауур хауалы, исси джайы бла эмда сериуюн
къышы бла. Ортаджыллыкъ температурасы — 12,6 °C. Ортаджыллыкъ джауум ёлчеми —
981 мм.

АБШ-ны конституциясына эмда Резиденцияны юсюнден законнга кёре, Колумбия округ
федерал къралны ара шахары кибик энчи статусха иеди. Алгъаракъ, АБШ-ны Конгресси
шахарны бютеу оноуун кеси джюрютгенди. Алай а 1973 джыл оноуну шахар
правительствогъа бергенди («home rule»). Алай а аннга да къарамай, Конгресс
излеген заманында шахар правительство къабыл этген хар не тюрлю да болсун
законну не да актны мюкюл этмезге эмда тыяргъа хакъгъа иеди. Шахарчыла аны бек
ушатмасала да бойсунадыла.

АБШ-ны келечиле палатасында Колумбия округдан да келечи барды, алай а ауаз хакъы
джокъду. Бусагъатда ол — Элеанор Холмс Нортонду. Сенатда округдан келечи
джокъду. Президент сайлаулада Вашингтондан 3 сайлаучу чыгъады. Адам санына
юлешинсе 49 штатдан эсе кёбдю.



https://krc.wikipedia.org/wiki/%D0%A8%D0%BE%D1%88_%D0%BE%D0%BA%D0%B5%D0%B0%D0%BD

Шош океан — Джер джюзюнде эм уллу майданы эмда теренлиги болгъан океанды.
Кюнбатышында Евразия бла Австралия континентле бла чекленеди, кюнчыгъышында —
Шимал эм Къыбыла Америка бла, Антарктида бла уа къыбыласында чекленеди.

Шош океан шималдан къыбылагъа 15,8 минг км чакълы бир узунлукъгъа иеди,
кюнчыгъышдан кюнбатышха уа узунлугъу 19,5 минг км-ди. Тенгизлери бла бирге
майданы — 179,7 млн км²-ди, орта теренлиги — 3984 м-ди, сууну къалынлыгъы —
723,7 млн км³-ди (тенгизлени санамасакъ: 165,2 млн км², 4282 м эмда 707,6 млн
км³). Шош океанны эмда бютеу Дуния океанны эм терен джери — 11 022 м Мариан
къырыкъдады. Шош океанны юсю бла 180-чы меридианда даталаны ауушуу сызы ётеди.

Океанны кёрген биринчи европалыгъа испан конкистадор Бальбоа саналады. 1513
джылда ол кесини джолдашлары бла Панама боюнчукъну ётюб танылмагъан океанны
джагъасына чыгъады. Къыбылагъа ачылгъан богъаздан чыкъгъанлары себебли океаннга
Къыбыла тенгиз (исп. Mar del Sur) атны бередиле. 1520 джылны 28-чи ноябрында
ачыкъ океаннга Фернан Магеллан чыгъады. Ол океанны Отлу Джерден башлаб Филиппин
айрымканлагъа дери 3 ай бла 20 кюннге ётеди. Джолоучулукъну заманында кюн иги
болады, океан да шош, ол себебден Магеллан аннга Шош океан атны береди. 1753
джылда француз географ Ж. Н. Бюаш (фр. Jean-Nicolas Buache) Уллу океан атны
берирге теджейди. Алай а бу ат дуния географияда алышмайды. Ингилиз тилли
къраллада океаннга Pacific Ocean дейдиле.

1917 джылгъа дери орус карталада башха ат да хайырланнганды — Кюнчыгъыш океан,
бу аты да орус сияхатчыланы къралны кюнчыгъышындан океаннга чыгъыулары бла
байламлыды.

Джер джюзюню 49,5 % алгъан эмда Дуния океанны суууну къалынлыгъыны 53 % кесине
джыйгъан, Шош океан планетабызда эм уллу океанды. Кюнчыгъышдан кюнбатышха дери
19 минг км, шималдан къыбылагъа дери да 16 минг км узунлугъу барды. Аны суулары
асламысы бла Къыбыла джарымтобдадыла.

Кесини кюнчыгъыш къыйыры бла океан Шимал Америка бла Къыбыла Американы кюнбатыш
джагъаларын джууады, кюнбатыш къыйыры уа Австралия бла Евразияны кюнчыгъыш
джагъаларын, къыбылада эсе уа Антарктиданы джууады. Шимал Бузлауукъ океан бла
чекге Берингни ачыкъ богъазы саналады — Дежнёвну учундан башлаб Уэльсчи Принцни
учуна дери. Атлантика океан бла чек Горн учдан башлаб 68°04’ к.б. у. меридиан
бла Къыбыла Америкадан эм къысха аралыкъ бла Антарктика джарымайрымканнга дери
Дрейкни ачыкъ богъазы бла Штернек учха дери тартылады. Индий океан бла чеги:
Австралиядан къыбыларакъ Бассны ачыкъ богъазыны кюнчыгъыш чеги бла Тасмания
айрымканнга дери, андан ары 146°55’ к.ч.у. меридиан бла Антарктидагъа дери;
Австралиядан шималыракъ — Андаман тенгиз бла Малакка ачыкъ богъазны арасы, андан
ары Суматра айрымканны къыбыла-кюнбатыш джагъасы бла, Зонд ачыкъ богъаз бла, Ява
айрымканны къыбыла джагъасы бла, Бали тенгиз бла Саву тенгизни къыбыла
къыйырлары бла, Арафур тенгизни шимал чегине дери, андан Джангы Гвинеяны
къыбыла-кюнбатыш джагъасы бла Торресни ачыкъ богъазына дери.

Шош океанны тенгизлерини, болгъазларыны эмда ачыкъ богъазларыны майданларыны
ёлчеми 31,64 миллион км² чакълы бир болады (океанны бютеулей майданыны 18 %),
къалынлыгъы 73,15 миллион км³ чакълы бир (10 %). Тенгизлерини асламысы, океанны
кюнбатыш къыйырында, Евразияны джагъаларындадыла: Берингни тенгизи, Охотск,
Япон, Ич Япон, Сары, Кюнчыгъыш-Къытай, Филиппин тенгизле; Къыбыла-Кюнчыгъыш
Азияны айрымканларыны арасындагъы тенгизле : Къыбыла-Къытай, Ява, Сулу,
Сулавеси, Бали, Флорес, Саву, Банда, Серам, Хальмахера, Молукка тенгизле;
Австралияны джагъасыны джаны бла: Джангы гвиней, Соломонну, Марджан, Фиджи,
Тасман; Антарктиданы джанындагъыла (бир-бирде аланы Къыбыла океаннга санайдыла):
Россну, Амундсенни, Беллинсгаузенни. Шимал эм Къыбыла Америкаланы джагъалыра бла
тенгизле болмаса да, алай а уллу богъазла бардыла: Аляска, Калифорния, Панама.

Шош океанны кенгликлеринде чачылгъан мингле бла айрымкан вулкан къусууну
эсебинде къуралгъандыла. Бу айрымканланы бир къаууму марджанла бла
къуршаланнгандыла, сора дагъыда талай замандан суу тюбюне кетгендиле, ала
кеслеринден сора атоллланы тогъайларын къойгъандыла.

Айрымканланы саны бла (10 минг чакълы бир) эмда айрымканланы бютеулей майданыны
ёлчеми бла Шош океан океанланы ичинде биринчи орунну алады. Океанда уллулугъу
бла Джерни экинчи эмда ючюню айрымканлары орналгъандыла: Джангы Гвинея (829,3
минг км²) эм Калимантан (735,7 минг км²); айрымканланы эм уллу къаууму: Уллу
Зонд айрымканла (1485 минг км², аны ичинде эм уллу айрымканла: Калимантан,
Суматра, Сулавеси, Ява, Банка). Башха уллу айрымканла бла архипелагла: Джангы
Гвинея айрымканла (Джангы Гвинея, Колепом), Япон айрымканла (Хонсю, Хоккайдо,
Кюсю, Сикоку), Филиппин айрымканла (Лусон, Минданао, Самар, Негрос, Палаван,
Панай, Миндоро), Джынгы Зеландия (Къыбыла эм Шимал айрымканла), Гитче Зонд
айрымканла (Тимор, Сумбава, Флорес, Сумба), Сахалин, Молукка айрымканла (Серам,
Хальмахера), Бисмаркны айрымканы (Джангы Британия, Джангы Ирландия), Соломонну
айрымканлары (Бугенвиль), Алеут айрымканла, Тайвань, Хайнань, Ванкувер, Фиджи
айрымканла (Вити-Леву), Гавай айрымканла (Гавайла), Джангы Каледония, Кадьяк
архипелаг, Курил айрымканла, Джангы Гебридле, Хайда-Гуаи, Галапагос айрымканла,
Веллингтон, Сыйлы Лаврентийни, Рюкю айрымканла, Риеско, Нунивак, Санта-Инес,
Д‘Антркасто айрымканла, Самоа айрымканла, Ревилья-Хихедо, Палмер архипелаг,
Шантар айрымканла, Магдалена, Луизиада архипелаг, Линга архипелаг, Луайоте
айрымканла, Карагинский, Кларенс, Нельсон, Принсесс-Ройал, Хановер, Командор
айрымканла.

Мезозой эрада Пангеяны Гондвана бла Лавразиягъа юлешиннгенинде, аны тёгерегин
алгъан Панталасса океан азайыб башлагъанды. Мезозойну ахырына, Гондвана бла
Лавразия айырыладыла, аланы бири биринден узакълашыулары бла бирге аланы
араларында бусагъатдагъы Шош океан къурала башлайды. Шош океан алашалыкъны
ичинде юра кёзюуде тёрт океан тектоника плита къуралады: Шош-океан плита, Кула
плита, Фараллон плита эмда Феникс плита. Шимал-кюнбатышдагъа Кул плита Азия
континентни кюнчыгъыш эмда къыбыла-кюнчыгъыш къыйырларыны тюбюне тая баргъанды.
Шимал-Кюнбатышдагъы Фараллон плита эсе уа Алясканы, Чукотканы эмда Шимал
Американы кюнбатыш джагъасыны тюбюне тая баргъанды. Къыбыла-Кюнчыгъышдагъы
Феникс плита эсе уа Къыбыла Американы кюнбатыш къыйырыны тюбюне. Мел заманда
къыбыла-кюнчыгъыш Шош-океан плита ол заманда бир болгъан Австралия-Антакртида
континентни кюнчыгъыш къыйырыны тюбюне тайгъанды. Аны эсебинде континентден
блокла айырылагъандыла, ала бусагъатдагъы Джангы-зеланд плато бла Лорд-Хау эм
Норфолк суу тюбю мийикликлени къурайдыла. Кеч мелде Австралия-Антарктида
континентни чачылыуу башланады. Австралий плита айырылыб экватор джанына тайыб
башлайды. Аны бла бирге олигоценде Шош-океан плита шимал-кюнбатыш таба тая
башлагъанды. Кеч миоценде Фараллон плита экиге юлешинеди: Кокос плита бла Наска
плитагъа. Кула плита, шимал-кюнбатышха тая барыб, Евразияны тюбюне бютеулей
киреди.

Тектоника плиталаны джюрюулери бюгюн да барады. Бу къымылдауну кегейине
ара-океан рифле саналадыла. Бу зонаны кюнбатышында эм уллу шош-океан плита
барды, ол да джылгъа 6-10 см терклик бла шимал-кюнбатышха таяды, Евразия эмда
Австралия плиталаны тюбюне аны кюнбатышда Филиппин плита тебереди..

Континентлени суу тюбю къыйырлары Шош океанны 10 % аладыла. Шельфни рельефинде
субаэрал реликт рельефли трансгрессия тюзле баш орун аладыла. Быллай формала
Яваны шельфи бла Берингни тенгизини шельфинде бек эсленедиле. Корея шельф бла
Кюнчыгъыш-Къытай тенгизни шельфинде рельфени тизим формалары бек джайылыбдыла.
Ала агъымла бла къуралгъандыла. Экватор-тропика сууланы шельфлеринде тюрлю-тюрлю
марджан къурулушла джайылыбдыла. Антарктика шельфни асламысы 200 метрден
терендеди, башы таракъча бек чачакъды, суу тюбю мийикликле, алашалыкъла бла
алмашадыла. Шимал Американы континентал сырты суу тюбю каньонла бла джырылыбды.
Уллу суу тюбю каньонла Берингни тенгизини тюбюнде да белгилидиле..

Джангы Зеландияны суу тюбю къыйырлары кесини континентал структурасына иеди. Аны
майданы айрымканланы майданындан эсе он къатха асламды. Бу суу тюбю
Джангы-зеланд плато эки джассы башлы мийиклик (Кэмпбел бла Чатам) бла аланы
араларында Баунки алашалыкъдан къуралады..

Шош океанны кюнбатыш къыйырында континентлени къыйырларындан океанны джатагъыны
арасындагъы зона барды: Алеут къырыкъ, Курил-Камчатка къырыкъ, Япон къырыкъ,
Кюнчыгъыш-Къытай къырыкъ, Индонезий-Филиппин, Бонино-Мариан (океанны эм терен
нохтасы — Мариан къырыкъ бла бирге, теренлиги 11 022 м), Меланезий,
Тонга-Кермадек, Маккуори къырыкъладыла. Бу аралыкъ бёлгеле кеслерине терен
къырыкъланы, къыйыр тенгизлени къошадыла. Кюнчыгъыш къыйыры бла быллай бёлгеле
бардыла: Ара-американ къырыкъ эм Перуан-Чилий къырыкъ. Ала къуру терен
къырыкъладан къуралгъандыла, къырыкъланы узунлугъу бла уа Ара эмда Къыбыла
Американы джаш таулары барадыла.

Бютеу аралыкъ бёлгеледе вулканизм бла сейсмика джанындан тирилик айныбды, ала
Шош-океан вулкан тогъайны къурайдыла.

Шош океанны майданыны 11 % орта-океан тау тизимле аладыла: Къыбыла-Шошокеан
кёлтюрюлюу бла Кюнбатыш-Шошокеан кёлтюрюлюу. Ала кенг, бек джырылмагъан
мийикликледиле. Ёзек системасындан къабыргъа бутакъла кетедиле — Чилий
кёлтюрюлюу эмда Галапагос рифт зона. Шош океанны орта-океан тизимлерине Горд тау
тизим, Хуан-де-Фука тау тизим эмда Эксплорер тау тизим киредиле. Орта-океан тау
тизимле сейсмикасы мийик болгъан зоналадыла, рифт зоналада джангы чыкъгъан
лавала да табылгъандыла, металлы агъымла уа гидротермала бла байламлыдыла.

Шош океанны кёлтюрюуледен къуралгъан системасы джатагъын эки тенг болмагъан
кесекге юлешеди. Кюнчыгъыш кесеги сайыракъ, эмда къурулушу тынчыракъды. Былайда
Чилий кёлтюрюуню (рифт зона) эмда Наска, Сала-и-Гомес, Карнеги эмда Кокос тау
тизимлени айырыб чертирге боллукъду. Бу тау тизимле джатакъны кюнчыгъыш кесегин
Гватемал, Панама, Перуан эмда Чилий къобулагъа юлешедиле. Аланы барысы да къыйын
чачакълы дуппурлу эмда таулу рельефге иедиле. Галапагос айрымканланы районунда
рифт зонаны айырадыла.

Шошокеан кёлтюрюуледен кюнбатыш джанындагъы кесеги Шош океанны джатагъыны 3/4
чакълы бири болады. Онла бла мийиклик эмда тау тизим, океанны джатагъын кёб
чунгургъа, къобугъа юлешеди. Эм магъаналы тау тизимле джарым тогъай шекелли
кёлтюрюу система къурайдыла. Биринчи аллай джарым тогъайны Гавай тау тизим
къурайды, анны бла параллель джарым тогъайны Картографланы таулары,
Маркус-Неккер, Лайн айрымканланы суу тюбю тау тизимлери къурайдыла, джарым
тогъай Туамоту айрымканланы суу тюбю тамалында бошалады. Аны ызындан келген
джарым тогъай Маршаллны айрымканларыны, Кирибатини, Тувалуну эм Самоаны суу тюбю
тамалларындан къуралады. Тёртюнчю джарым тогъайгъа Каролин айрымканланы эмда суу
тюбю Капингамаранги мийикликни алады. Бешинчи джарым тогъай Каролин айрымканланы
къыбыла къауумларындан къуралады..

Гавай айрымканла бла Самоа архипелагда бусагъатда да лава къусады. Шош океанны
джатагъында 10 минг чакълы бир тау барды, асламысы бла вулкан тамаллыладыла.
Аланы ичинде кёб гайот барды. Бир къауум гайотланы башлары 2—2,5 минг м
теренликдедиле, орта теренлик эсе уа 1,3 минг метрди. Шош океанны ара эмда
кюнбатыш кесеклеринде айрымканларыны асламысыеы марджан тамалы барды. Вулкандан
къуралгъан айрымканла да марджан къурулушла бла къуршалайдыла.

Азияны уллу суулары, сёз ючюн — Амур, Хуанхэ, Янцзы, Меконг эмда башхала Шош
океаннга джыл сайын 1767 миллион тонна къалау келтиредиле. Бу аллювий бютеулей
къыйыр тенгизле бла богъазланы акваторияларында къалады. Американы эм уллу
суулары — Юкон, Колорадо, Колумбия, Фрейзер, Гуаякиль эмда башхала джыл сайын
380 миллион тонна къалау келтиредиле, эмда 70—80 % ачыкъ океаннга кетеди.

Шош океанны климаты кюн радиацияны эмда атмосфераны циркуляциясыны зоналы
джайылыууну, Азия континентни чакъ эткисини тамалында къуралады. Океанда Джерде
болгъан бютеу климат зонаны айырырыгъа боллукъду. Шимал орта зонада къыш заманда
бар аралыкъгъа Басымны алеут минимуму саналады, джай ол алай эсленмейди.
Къыбыларакъ Шимал-шошокеан антициклон орналгъанды. Экваторну узунлугъуна
Экваториал депрессияны (тюшген басымны бёлгесин) айырыргъа боллукъду, ол
къыбыласында Къыбыла-Шошокеан антициклон бла ауушунады. Андан ары къыбылагъа
басым тюше барады, сора Антарктиданы башында мийик басымны бёлгесине алмашады.
Барлыкъ аралыкъланы орналгъанларына кёре джеллени да ургъан джанлары
белгиленеди. Шимал джарымтобну орта кенгликлеринде къыш — кючлю кюнбатыш джелле,
джай — къарыусуз къыбыла джелле урадыла. Океанны шимал-кюнбатышында къыш заманда
шимал эмда шимал-кюнчыгъыш муссон джелле урадыла, джай а уа ала къыбыла муссон
джеллеге ауушунадыла. Полюсдагъы фронтлада къуралгъан циклонла, полюсну
къатындагъы зоналада штормланы кёб болуууна чурум боладыла. Шимал джарымтобну
субтропиклери бла тропиклеринде шимал-кюнчыгъыш пассатла бийлик этедиле. Экватор
зонада джылны узунуна штиль болады. Къыбыла джарымтобну тропика эмда субтропика
зоналарында къыбыла-кюнчыгъыш пассат бийлик этеди, джай къарыусузду, къыш эсе уа
кюч алады. Тропикледе (асламысы бла джай) хыны тропика тайфунла джаратыладыла.
Ала асламысы бла Филиппинледен кюнчыгъыш джанында къураладыла, андан ала
шимал-кюнбатыш бла шималгъа джол аладыла Тайвань бла Японияны юсю бла ётюб
Берингни тенгизине джетерге къарыуларын тауусадыла. Тайфунланы башха бёлгеси Ара
Американы джаныды. Къыбыла джарымтобну къыркъынчы кенгликлеринде дайым эмда
кючлю кюнбатыш джелле бардыла. Къыбыла джарымтобну мийик кенгликлеринде джелле,
Антарктида джанындагъы алаша басымда болуучу орта циклон циркуляцияны
джорукъларына бойсунадыла.

Климатны зоналыкъ юлешиниуюне океанны башындагъы хауа да бойсунады, алай
кюнбатыш кесеги джылыракъды. Тропика эмда экваториал зоналада орта температурала
27,5 °C — 25,5 °C арасындады. Джай 25 °C изотерма шималгъа кенгереди, океанны
кюнбатыш кесегинде бу кенгериу уллуду, кюнчыгъыш кесегинде уа алай эсленирча
болмайды. Океанны къыйырсыз джюзюню башы бла бара хауа мылылыкъ бла толады.
Экваторну эки джанында, джауумланы максимуму болгъан эки бёлге барады, ала 2000
мм изогиета бла чекленедиле, экваторну юсю бла уа къургъагъыракъ зона барады.
Шош океанда шимал пассатла бла къыбыла пассатланы бир-бирлерине тийген зона
джокъду. Бир-бири бла тийишмеген, къургъагъыракъ экватор бла айры болгъан эки
зона къуралады.

Шош океанны агъымларыны схемасы, атмосфераны циркуляциясыны схемасына
байланыбды. Шимал джарымтобну шимал-кюнчыгъыш пассаты Шимал-Пассат агъымны
джаратылыууна чурум болады, бу агъым океанны Ара Американы джагъасындан Филиппин
айрымканлагъа дери барады. Андан ары агъым эки дженгнге юлешинеди: бири
къыбылагъа бурулуб Экватор къаршчы агъымны къуралыууна юлюш къошады, бир кесеги
уа индонезий тенгизлени бассейнлерине кетеди. Шимал дженги Кюнчыгъыш-Къытай
тенгизге агъады, андан чыгъыб Кюсю айрымканны къыбыла джанында джангы джылы
Куросио агъымгъа тамал береди. Бу агъым шималгъа Япон джагъагъа дери барады,
джолунда айрымканланы климатларын кючлю эткилейди. Ш. к. 40° Куросио
Шимал-Шошокеан агъымгъа кёчеди, эмда кюнчыгъышха, Орегонну джагъасына дери
барады. Шимал Америкагъа джетгенден сора, эки бутакъгъа юлешинеди, шимал джылы
Аляска агъым бла сууукъ къыбыла Калифорния агъымгъа. Къыбыла джарымтобда
Къыбыла-кюнчыгъыш пассат Къыбыла Пассат агъымны къурайды, ол Шош океанны
Колумбияны джагъасындан башлаб Молукк айрымканлагъа дери ётеди. Лайн айрымканла
бла Туамотуну арасында ол Марджан тенгизге баргъан бутакъны къурайды, ол бутакъ
андан ары къыбылагъа, Австралияны джагъасы бла, Кюнчыгъыш-Австралия агъымны
къураб агъады. Къыбыла Пассат агъымны сууларыны асламысы Молукка айрымканланы
кюнчыгъыш джанында Шимал-Пассат агъымны суулары биригиб Экватор къаршчы агъымны
къурайдыла. Кюнчыгъыш-Австралия агъым Джангы Зеландияны къыбыла джанында кючлю
Кюнбатыш джеллени агъымына къошулады. Ол агъым Индий океандан келиб, Шош океанны
кюнбатышдан кюнчыгъышха ётеди. Къыбыла Американы къыбыла учунда бу агъым
юлешинеди, шималгъа Перу агъым кибик агъады, ол тропикледе Къыбыла Пассат
агъымгъа къошулады, эмда агъымланы къыбыла тогъайын джабады. Кюнбатыш джеллени
агъымыны башха кесеги уа Къыбыла Американы Горн учну агъымы ат бла континентни
къыйыры бла ётюб Атлантика океаннга кетеди. Шош океанны сууларыны
циркуляциясында сууукъ Кромвеллни агъымы уллу орун алады, ол Къыбыла Пассат
агъымны тюбю бла ш. к. 154°-дан башлаб Галлапагос айрымканлагъа дери барады.
Океанны кюнчыгъыш экватор кесегинде Эль-Ниньо деген джылы аз тузлу агъым
къуралады, сууукъ Перу агъымны Къыбыла Американы джагъаларындан ыхтырады. Аны
бла бирге баш сууланы тюбюндеги къатлагъа кислородну келиую тохтайды, ол
планктонну, чабакъланы эмда аланы ашаб джашагъан къанатлыланы ёлюмлерине себеб
болады, къургъакъ болуучу джагъалагъа уа кючлю джангурла келедиле, ала да суу
къобуугъа чурум боладыла.

Эм бек тузлулукъ экватор эмда тропика зоналагъа келеди (максимум 35,5—35,6 ‰-ге
дери), анда кебиу мийик, джауум да аз болады. Кюнчыгъышха сууукъ агъымла бла
бирге тузлулукъ да азаяды. Джауумну да кёб болууу тузлулукъну азайтады.

Шош океанны къыбыласында буз Антарктика джанындагъы зоналада къуралады, шималда
уа къуру Берингни тенгизинде, Охотск эмда Япон тенгизледе болады. Къыбыла
Алясканы джагъаларындан айсбергле къуралады, ала мартда-апрелде ш. к. 48—42°-на
дери джетедиле. Шимал тенгизле, артыкъсыз да Берингни тенгизи, океанны шимал
бёлгелеринде джюзген бузланы асламысын бередиле. Антарктика суулады пак бузланы
чеги къ. к. 60—63°-на джетеди, айсбергле шималгъа узакъ кетедиле, ш. к. 45°-на
дери.

Шош океанда юс, юс тюбюндеги, аралыкъ, терен эмда тюб сууланы айырадыла. Юс суу
массаны 35—100 м къалынлыгъы барды, аны температурасы, тузлулугъу эмда
къысыкълыгъы бирчаракъды. Бу суу масса океанны юсюнде джылыу ауушдуруу бла,
джауумла бла кебиуню илишкиси бла эмда кючлю къатышыу бла белгиленеди. Бу шартла
юс тюбюндеги суулагъа да байлмлыдыла, алай а юс сууладан азыракъ. Субтропикле
бла сууукъ кенгликледе бу суу массала джыл джарымны юс суула, башха джарымда уа
юс тюбюндеги суула боладыла. Бир къауум климат бёлгеледе аланы аралыкъ суула бла
чеклери 220 м бла 600 м арасында болады. Юс тюбюндеги суула бек тузлудула эмда
мийик къысыкълыдыла, температуралары тропикле бла субтропикледе 13—18 °C-ды,
орта климат бёлгеде 6—13 °C-ды. Юс тюбюндеги суула джылы климатда тузлу юс
сууланы тюбюне тюшюую бла къураладыла.

Орта эмда мийик кенгликлени аралыкъ суу массаларыны температурасы 3—5 °C-ды,
тузлулугъу уа 33,8—34,7 ‰ болады. Тюб чеги 900—1700 м арасында болады. Терен суу
массаланы къуралыуу антарктика суулада эмда Берингни тенгизинде сууугъан сууланы
тюбюне тюшюую бла, сора теренде джайылыуу бла байламлыды. Тюб суу массала
2500—3000 м теренликни тюбюндедиле. Аланы температуралары гитчеди (1—2 °C)
тузлулугъу да бирчады (34,6—34,7 ‰). Бу суула антакртика шельфде къураладыла.
Акъыртын ала океанны тюбю бла теренликлеге джайыладыла. Башха океанны тюб
сууларына кёре, Шош океанны тюб сууларында эритилген кислород азды. Терен суула
бла бирге тюб суула Шош океанны суу къалынлыгъыны 75 % боладыла.

Шош океанда Дуния океанны биомассасыны 50 % джыйылгъанды. Океанда джашау байды,
артыкъсыз да Азия бла Австралияны джагъаларыны арасындагъы троипика эмда
субтропика бёлгеледе. Анда уллу территорияла марджан рифле бла эмда мангр
чырпыла бла алыныбды. Шош океанны фитопланктону бек ууакъ бир клеткалы суу
ёсюмлюкледен къуралады, аланы 1300 тюрлюсю белгилиди. Ёсюмлюкню асламысы сай
бёлгеледе эмда апвеллингни зоналарында джайылыбды. Океанны тюбюндеги ёсюмлюкле:
4 минг тюрлю суу ёсюмлюк бла 29 тюрлю гоккалы ёсюмлюкдюле.

Шош океанны джаныуар дуниясы башха океанладан эсе 3-4 къатха байды, артыкъсыз да
тропика суулада. Индонезий тенгизледе чабакъланы 2 минг тюрлюсю тюбейди, шимал
тенгизледе уа къуру 300 тюрлюсю. Тропика зонада моллюскланы 6 минг тюрлюсю
барды, Берингни тенгизиде уа — 200 чакълы бир. Шош океанны фаунасында буруннгу
тюрлюле кёб тюбейдиле. Лосось чабакъланы 95 % да шош океанны сууларындады.

Шош океанда адамны мюлк иши аны сууларыны кирлениуюне себеб болгъанды, аны
биология байлыкъларын азайтханды. Сёз ючюн, XVIII ёмюрню ахырына Берингни
тенгизинде тенгиз ийнекле къурутулгъандыла. XX ёмюрню аллында тенгиз киштикле
бла китлени кёб тюрлюсю къурур къоркъууда болгъандыла, бусагъатда бу
джаныуарланы ёлтюрюу чекленнгенди, бир-бир къраллада уа тамамы бла
джасакъланнганды. Океанда экология джанындан эм уллу къоркъуу сууланы нефть
продуктла бла кирлендириудю, аны тышында ауур металла бла атом индустрияны
джараусузгъа чыкъгъанлары да уллу къоркъуу бередиле. Заранлы затла агъымла бла
бирге бютеу океаннга джайыладыла. Адамла джашагъан джерлени къой, Антарктиданы
джагъасында джашагъан тенгиз джаныуарланы чархларында да табылгъандыла бу
заранлы затла. АБШ-ны он штаты тохтаусуз кеслерини джараусузгъа чыкъгъан
затларын тенгизге тёгедиле. 1980-чы джылда бу амал бла 160 000 тоннадан артыкъ
джараусузгъа чыкъгъан къоратылгъанды, ол замандан бери бу санла азайгъандыла.

Шош океанны шимал кесегинде джелимден (пластмассадан) Уллу шошокеан багуш тамгъа
къуралгъанды, ол Шимал-Шошокеан агъым системаны болушлугъу бла бютеу океандан
багушну джыйыб, бир джерге келтиреди. Бу тамгъа Шош океанны шимал кесегини юсю
бла, Калифорнияны джагъасындан 500 тенгиз миля чакълы бирден, Гавайланы къаты
бла Япониягъа джетише келгенди. 2001 джылда бу багуш айрымканны массасы 3,5 млн
тоннадан ауур болгъанды, майданы уа — 1 млн км² чакълы бир, ол демек,
зоопланктонну массасындан алты кереге ауурду. Хар 10 джыл сайын бу багушну
майданы бир къатха уллу болады.

1945 джылны 6-чы эмда 9-чу августунда АБШ-ны сауутлу кючлери Японияны Хиросима
бла Нагасаки шахарларын ядролу сауут бла бомбалагъандыла — адам улуну тарихинде
ядролу сауутну къазауатда джангыз кере хайырланыууду бу. Ёлгенлени саны
Хиросимада — 90-166 минг адам, Нагасакиде да 60-80 минг адам болгъанды. 1946-чы
джылдан башлаб 1958-чи джылгъа дери Бикини эмда Эниветок атоллада (Маршаллны
айрымканлары) АБШ ядролу сынаула бардыргъанды. Бютеулей 67 атом эмда водород
бомба атылтыу болгъанды. 1954 джылны 1-чи мартында, 15 мегатонналыкъ водород
бомбаны суу башында сынауну заманында, атылыудан теренлиги 75 м, кенглиги 2 км
болгъан кратер къуралгъанды, ядролу джууа 15 км мийикликге чыкъгъанды, диаметри
да 20 км болгъанды. Эсебинде Бикини атолл джокъ болгъанды, территория — АБШ-ны
тарихинде эм уллу радиация кирлениуге ие болгъанды, алайлада джашагъан адамла
радиация бла таякъланнгандыла. 1957—1958 джыллада Уллу Британия, Полинезияда
Ноелни айрымканы бла Молден атоллда (Лайн айрымканла) 9 ядролу атылтыу этгенди.
1966—1996 джыллада Франция, Француз Полинезияны Муруроа бла Фангатауфа
атолларында (Туамоту архипелаг) 193 ядролу сынау этгенди (аладан 46 атмосферада,
147 джер тюбюнде).

1989 джылны 23-чю мартында Алясканы джагъасыны къатында «Эксон Вальдез» танкерде
авария болгъанды, бу палахны эсебинде 260 минг баррель нефть тенгизге тёгюледи,
28 минг км² майданда нефть тамгъа къуралады. Нефть бла джагъа сызны эки минг
чакълы бир километри кирленнген эди. Бу авария 2010 джылны 20-чы апрелинде
Мексикан богъаздагъы «Deepwater Horizon» нефть платформаны атылыууна дери
тарихде эм уллу тенгиз экология палахха саналгъанды.

Океанны ичинде башха регионлагъа кирмеген Океанияны къурагъан айрымкан къралла
эмда башха къралланы иеликлери барды:

Шош океанны тинтиу эмда хайырланыу, адам улуну джазылгъан тарихинден кёбге алгъа
башланнганды. Океанда джюзерге джонкала, катамаранла эмда тюз плотла
хайырланнгандыла. 1947 джылда бальса агъачдан этилген «Кон-Тики» плот норвегчи
Тур Хейердалны башчылыгъы бла Шош океанны Къыбыла Американы арасындан
Полинезияны айрымканларына дери джюзгенди. Къытай джонкала океанны джагъаларыны
джаны бла Индий океаннга джолоучулукъ этгенлей тургъандыла.(юлгюге, 1405—1433
джыллада Чжэн Хэни джети джолоучулугъу).

Шош океанны кёрген биринчи европачыгъа испан конкистадор Васко Нуньес де Бальбоа
саналады, ол 1513 джылда Панама боюнчукъда бир тауну башындан «шумлукъда»
къыбыла джанында джайылгъан океанны сууларын кёргенди, эмда ол заманда аннга
Къыбыла Океан атны бергенди. 1520 джылны къачында португал тенгизчи Фернан
Магеллан Къыбыла Американы къыбыла джанындан тёгерегине айланнганды, ачыкъ
богъазны ётгенден сора джангы суу кенгликлени кёргенди. Юч ай баргъан
джолоучулукъда ол Филиппин айрымканлагъа джетеди, бир уллу джелге да тюбемейди,
ол себебден болур, Магеллан океаннга Шош атны береди. Шош океанны биринчи
деталлы картасын 1589 джыл Ортелий басмалайды. 1642—1644 джыллада Тасманны
башчылыгъы бла экспедиция Австралияны айры континент болгъанын ачыкълагъанды.

Океанны актив тинтиу XVIII ёмюрде башланады. Европаны алчы къраллары Шош
океаннга илму-тинтиу экспедицияланы джибере башлайдыла, алагъа башчылыкъ этген
белгили тенгиз тинтиучюле, саяхатчыла: ингилизли Джеймс Кук (Австралия бла
Джангы Зеландияны тинтиу, Гавайланы ачыу), французла Луи Антуан Бугенвиль
(Океанияны айрымканларын тинтиу) эмда Жан-Франсуа Лаперуз, итальянлы Алессандро
Маласпина (Къыбыла эмда Шимал Америкаланы бютеу кюнбатыш джагъасыны карталарын
этгенди). Океанны шимал кесегини тинтиуюнде орус тинтиучюле да юлюш къошхандыла,
сёз ючюн, С. И. Дежнёв (Евразия бла Шимал Американы арасындагъы ачыкъ богъаз),
В. Беринг (океанны шимал джагъаларын тинтиу) эмда А. И. Чириков (Шимал Американы
шимал-кюнбатыш джагъаларын тинтиу). 1803—1864 джыллада орус тенгизчиле 45 джер
джюзюн аулагъан джолоучулукъ этгендиле, аны эсебинде орус аскер флот эмда
саудюгерчи флот Балтикадан Шош океаннг джолну эмда океанда талай айрымканны
ачханды. 1819—1821 джыллада Ф. Ф. Беллинсгаузен бла М. П. Лазарев башчылыкъ
этген джер джюзюн аулагъа экспедиция Антарктида бла Къыбыла океанны 29
айрымканын ачханды.

1872—1876 джыллада «Челленджер» деген ингилиз корветде биринчи илму океан
экспедиция ётгенди, ол океанны суууну къурамыны, флорасыны эмда фаунасыны,
тюбюню рельефини, грунтларыны юсюнден джангы билгиле алгъанды, океанны
теренликлерини картасы къуралгъанды, терен суулада джюзген джаныуарланы биринчи
коллекциясы джыйылгъанды. Шош океанны тинтиуде уллу юлюшюн «Планет» кемеде
герман экспедиция (1906—1907) бла «Карнеги» (1928—1929) шхунада норвегчи X. У.
Свердруп башчылыкъ этген американ океанография экспедиция этгенди. 1949 джылда
«Витязь» деген совет илму-тинтиу кеме СССР-ни Илмула Академиясыны байрагъы бла
экспедиция бардыргъанды. 1979 джылгъа дери бу кеме 65 илму рейс этгенди. Аны
эсебинде Шош океанны рельефинде кёб «акъ тамгъа» ариуланнганды (сёз ючюн, Мариан
чунгурну теренлиги ёлчеленнгенди). Ол заманлада тинтиуле талай къралны
экспедициялары бла бардырылгъанды: Уллу Британия — «Челленджер II» (1950—1952),
Швеция — «Альбатрос III» (1947—1948), Дания — «Галатея» (1950—1952), ала океанны
юсюнден кёб джангы билги келтиргендиле. Халкъла арасы геофизика джылны
(1957—1958) ичинде, халкъла арасы кючле (артыкъсыз да АБШ бла СССР) джангы
тинтиуле бардыргъандыла, аны эсебинде Шош океанны джангы батиметрика эмда тенгиз
навигация карталары этиледиле. 1968 джылдан башлаб «Гломар Челленджер» деген
американ кемеде терен суу тюбю къазыула эмда башха биология тинтиуле
бардырылгъандыла. 1960 джылны 23-чю январында адам биринчи эмда бусагъатха дери
джангыз кере Дуния океанны эм терен джери Мариан къырыкъгъа тюшгенди. «Триест»
атлы тинтиучю батискафда АБШ-ны АТК-ни лейтенатны Дон Уолш бла тинтиучю Жак
Пикар тюшгендиле.

Бусагъатда Шош океанны джагъалары эмда айрымканлары бирча адамла бла
хайырландырылмайдыла. Эм кёб адам джерлешген эмда индустриял джанындан
хайырланнган бёлгелеге АБШ-ны джагъасы (Лос-Анджелесден Сан-Францискогъа дери),
Японияны эмда Къыбыла Кореяны джагъалары саналады. Австралия бла Джангы
Зеландияны джашауларында да океанны магъанасы уллуду.

Эм уллу санагъат магъанасы орта эмда тропика кенгликлени барды. Шош океанны
акваториясына дунияда чабакъ тутууну 60 % келеди. Аланы ичинде лосось тукъумлу
чабакъла, селдь тукъумлу, трескалыла эмда башхала. Чабакъладан сора сют ичген
тенгиз джаныуарла да тутуладыла: кашалот, кит, тенгиз киштик, калан, морж,
сивуч; омураусузла: крабла, креветкала, устрицала, башаякъ моллюскла. Талай
тюрлю ёсюмлюк да чыгъарылады (ламинария (тенгиз къобуста), анфельция
(агар-агар), филлоспадикс). Шош океанны эм кючлю тенгиз санагъат къралларына:
Япония (Токио, Нагасаки, Симоносеки), Къытай (Чжоушань, Яньтай, Циндао, Далянь),
Россия Федерация (Приморье, Сахалин, Камчатка), Перу, Таиланд, Индонезия,
Филиппинле, Чили, Вьетнам, Къыбыла Корея, КХДР, Австралия Бирлик, Джангы
Зеландия, АБШ саналадыла.

Шош океанны юсю бла магъаналы тенгиз эмда хауа коммуникацияла ётедиле. Ала
шошокеан бассейнни къралларын бир-бирлери бла байлайдыла, эмда башха къраллагъа
транзит джол боладыла. Магъаналы океан джолла Канада бла АБШ-дан Тайвангъа
барады. Шош океанны эм баш кеме ётген ачыкъ богъазлары: Берингни ачыкъ богъазы,
Татар ачыкъ богъаз, Лаперузну ачыкъ богъазы, Корей, Тайвань, Сингапур, Малакка,
Сангар ачыкъ богъазла, Бассны ачыкъ богъазы, Торресни ачыкъ богъазы, Кукну ачыкъ
богъазы, Магелланны ачыкъ богъазы. Шош океанны Антлантика океан бла Панама канал
байлайды. Уллу портла: Владивосток, Находка, Восточный, Ванино (Россияда),
Кобе—Осака, Токио—Иокогама, Нагоя (Японияда), Шанхай , Сянган (Къытайда),
Сингапур (Сингапурда), Сидней , Ньюкасл (Австралияда), Окленд (Джангы
Зеландияда), Ванкувер (Канадада), Сан-Франциско, Лос-Анджелес , Лонг-Бич
(АБШ-да), Уаско (Чилиде). Шош океанны бассейнинде кёб орта эмда ууакъ порт
барды.

Шош океанны юсю бла хауа джюк ташыу да уллу магъананы тутады. Океанны юсю бла
биринчи дайым авиарейс 1936 джыл Сан-Франциско (АБШ) — Гонолулу (Гавай
айрымканла) — Манила (Филиппинле) маршрут бла этилгенди. Бусагъатда маршрутланы
асламысы Шош океанны шимал эмда ара зоналарыны башы бла барады. Айрымканланы
арасында ич авиаджолла да уллу магъананы джюрютедиле. 1902 джыл Уллу Британия
океанны тюбю бла биринчи суу тюбю телеграф кабелни тартханды (узунлугъу — 12,55
минг км), ол Фаннинг эмда Фиджи айрымканланы юсю бла барыб Канаданы, Джангы
Зеландияны, Австралияны байлагъанды.

Шош океанны рекреация къайнакълары бек байды. Дуния турист организацияни
билгилерине кёре, XX ёмюрню ахырына Кюнчыгъыш Азия бла Шошокеан регионда халкъла
арасы турист джолоучу болгъанланы 16 % солугъанды. Баш солуу зонала: Гавай
айрымканла, Полинезия бла Микронезияны айрымканлары, Австралияны кюнчыгъыш
джагъасы, Бохай богъаз бла Хайнань айрымкан Къытайда. Эм кёб турист джюрюген
къралла: Къытай (55 миллион джылгъа), Малайзия (24 миллион), Гонконг (20
миллион), Таиланд (16 миллион), Макао (12 миллион), Сингапур (9 миллион),
Къыбыла Корея (9 миллион), Япония (9 миллион), Индонезия (7 миллион), Австралия
(6 миллион), Тайвань (6 миллион), Вьетнам (5 миллион), Филиппинле (4 миллион),
Джангы Зеландия (3 миллион), Камбоджа (2 миллион), Гуам (1 миллион); Шимал эмда
Къыбыла Американы джагъа къраллары: АБШ (60 миллион), Мексика (22 миллион),
Канада (16 миллион), Чили (3 миллион), Колумбия (2 миллион), Коста-Рика (2
миллион), Перу (2 миллион), Панама (1 миллион), Гватемала (1 миллион), Сальвадор
(1 миллион), Эквадор (1 миллион).



https://krc.wikipedia.org/wiki/%D0%A5%D0%BE%D1%80%D0%B2%D0%B0%D1%82%D0%B8%D1%8F

Хорватия Республика (хорв. Republika Hrvatska) — Ара Европаны къыбласында эмда
Балкан джарымайрымканны кюнбатышында орналгъан къралды, Югославияны къурамында
болгъан республикаланы бириди. 1991 джыл бойсунмазлыгъын баям этиб, Югославияны
къурамындан чыкъгъанда. Кърал оноу формасы бла демократ респбуликагъа саналады.
Аты хорватлыла деген этнонимден къуралгъанды. Ара шахары да, эм уллу шахары да
Загребди. Шимал-кюнбатышда Словения бла, шимал-кюнчыгъышда Маджар эмда Сербия
бла, къыбылада — Босния эм Герцоговина эмда Черногория бла чеклешеди; кюнбатышда
Адриатика тенгиз джууады. Миллет валютасы — Хорват кунады. БМО-гъа, ЕКъИО-гъа
(ОБСЕ), Европаны Кенгешине киреди. НАТО-гъа 2009 джылны 1-чи январында киргенди.

Римге дери кёзюуде, Адриатиканы джагъасында талай белгили, магъаналы
индоевропалы болмагъан археология культура болгъанды, аланы ичинде эм буруннгу
«импрессоды». Доммакъ ёмюрню эпохасында Адриатика джагъалада «импрессо»
культураны адамлары джашагъандыла, ала кеслерини керамикалары бла белгилидиле.
Бутмир культура, кечирек а уа — кастельер культура, ол культураладан джюзден
артыкъ бегитилиген джашау джер къалгъанды. Бизни эраны башына, бусагъатдагъы
Хорватияны джери (эскиде — Либурния) римлиле бла хорланыб, къолгъа алыннганды.

Хорват миллетге атын берген хорват атлы славян тайпала, Адриатиканы кюнчыгъыш
джагъаларына VII ёмюрде кёчгендиле. Кечирек, Хорват Патчахлыкъ регионда эм кючлю
кърал болгъанды. 1102 джыл Трпиморович династия тауусулуб, хорват корона
династиялыкъ уния бла Маджар Патчахлыкъ бла бирлешгенди. XV ёмюрню ортасында,
къралны шималында маджар иелик, тюрк иеликге орнун къойгъанды, ол заманлада
Хорватияны бир кесеги — Далмация Венеция республикагъа киреди. Дубровник
республика уа кесини эркинлигини асламысын сакълагъанды.

1526 джыл, Сыйлы Рим империяны императору Фердинанд I-ни таб династия некяхы
маджар эм хорват коронаны къолгъа алады. Габсбургла ие боладыла бу эки къралгъа.
XX ёмюрни аллына дери ала болгъандыла Хорватияда иеле. Венеция Республиканы
къуругъанындан сора (1797), Габсбург монархияны джерлерине Истрия, Далмация бла
Дубровник (1809-13 дждж. — наполеон Францияны Иллирия провинциясы)
къошулгъандыла.

Биринчи дуния къазауатдан сора 1918 джыл Хорватия Серблилени, Хорватлыланы эмда
Словенлилени Королевствосуна киреди, алай а тенгиз джагъала — Истрия, Риека бла
Задар) Италиягъа Венеция-Джулия атлы провинция болуб къошуладыла. 1929 джыл
кърал Югославия Королевство атны алады. 1939 джылны 26-чы августунда
Цветковични-Мачекни келишиуюню тамалында, Хорватия, королевствону ичинде айры
бановина болуб, автономия алады.

1941 джыл усташла, Анте Павелични башчылыгъы бла нацистле джанлы Бойсунмагъан
кърал Хорватия къурайдыла. Иосип Броз Тито башчылыкъ этген, коммунист кёллю
партизан отрядланы басыуу бла, Павелични къралы къуруйду, Социалист Федератив
Республика Югославия неда СФРЮ къуралады, аны ичине башха беш республика бла
бирге Хорватияда киреди.

1991 джыл, Хорватия бойсунмагъанын баям этеди, ол джыл огъунакъ дуния джамагъат
аны баямын къабыл этеди. 1991-1992 джылладан 1995 джылгъа дери баргъан
бойсунмазлыкъ ючюн къазауат башланады. Хорватия бла Словенияны СФРЮ-дан
айрылыулары, къралны чачылыууна себеб болгъанды. Хорватия къралны бирлигини
тамамы бла 1998 джыл орнуна келгенди, биринчи президенти Франьо Туджман болады.

Хорватия президент кърал оноу формасы болгъан парламент республикады, унитар
къралды. Закончыгъарыучу власть 2001 джылдан бери бир палаталы Парламент (Сабор)
бла келечиленеди. 1991-2001 джыллада парламент эки палаталы эди.

Къралны башчысы — президент Степан Месичди (Хорват халкъ партия) (5 джылгъа
сайланады). Правительствону башчысы — премьер-министр Ивица Рачанды.

Хорватияны территориясы 21 жупаннга, 122 шахаргъа эмда 424 общинагъа бёлюнюбдю.
Жупан статус Хорватияны ара шахары Загребде да барды. Конституциясы 1990 джыл
алыннганды, Югославиядан бойсунмайлукъ 1991 джылны 25 июнунда баямланнганды.
Конституциягъа: 1) азчылыкъ хакъланы юсюнден, 2) джарымпрезидент оноу моделни,
парламент кърал оноуну моделине кёчюрюу, 3) парламентни реформасыны юсюнден.
Парламенти бир палаталыды (асламысы партия списокладан сайланады, бир бёлеги
миллет азчылыкъладан). 2001 джылгъа дери округланы палатасыда болгъанды.

Хорватия къыбыла-кюнчыгъыш Европада орналгъанды. Джери - 56 542 км², суу
акваториясы — 33 200 км². Акваторияда бек кёб айрымкан барды, бютеулей саны
1185-ди, аладан 67-де адам джашайды. Эм уллу айрымканла — Крк бла Цресди.

Хорватия шималда Словения (670 км), шимал-кюнчыгъышда Маджар бла (329 км),
кюнчыгъышда Сербия бла (241 км), къыбылада Босния эм Герцоговина бла (932
километр) эмда Черногория бла (25 км) чеклери барды. Кърал эки бёлекден
къуралады — континентлик, асламысы бла Сава сууну бассеининде; эмда
адриатикалыкъ - Адриатика тенгизни джагъасы бла узун тар джер.

Баш санагъатлагъа: кеме ишлеу, машина ишлеу, химия, азыкъ, текстиль, агъач,
электротехника эмда электроника, фармацевтика саналады. Туризмда къралны
экономикасында уллу орун алады.

Хорватияда кърал тил хорват тилди. Бир-бир тарих шахарларында итальян тилни
официал статусу барды. Миллет азчылыкъланы тиллери да конституция бла
сакъланады. Истрия джарымайрымканда эки къуруй тургъан роман тил барды —
истророман тил эмда истрорумын тил. Хорватияда кёб тюрлю фестиваль ётеди. Быллай
къалын маданият джашау, тенгиз, джумушакъ климат джыл сайын мингле бла
туристлени келиулерине себеб болады.



https://krc.wikipedia.org/wiki/%D0%9F%D0%B0%D1%80%D0%B8%D0%B6

Париж (фр. Paris [paˈʁi], пагъи́ деб окъулады) — Францияны ара шахарыды. Шахар,
орта Францияны шимал джанында, Иль-де-Франс регионда, Сена сууну бойнунда
орналгъанды эмда къралны эм магъаналы экономика эмда культура аралыгъыды. Андан
сора да Парижни халкъла аралы уллу дараджасы барды — былайда ЮНЕСКО-ну, ЭИАО-ну
эмда Халкъла арасы сатыу-алыу палатаны штаб-фатарлары орналыбды.

Шахар, б. э. дери III ёмюрню ортасында, паризии деген кельт тайпаны
бусагъатдагъы Сите айрымканны орнунда болгъан Лютеция джерлешиминден
къуралгъанды. Лютецияны юсюнден биринчи джазылгъан сагъыныу, б. э. дери 53-чю
джылда Юлий Цезарны Галлия бла къазауатны юсюнден 6-чы китабында тюбейди.

Б. э. дери 52-чи джылда римлиле экинчи кере шахарны алыргъа кюрешгенлеринде,
паризииле Лютецияны кюйдюрюб эмда кёпюрлерин оюб кетгендиле. Римлиле, Сена сууну
сол джагъасында джангы шахар ишлегендиле. Ала анда термала, форум эмда амфитеатр
салгъандыла. Рим империяда шахарны уллу дараджасы болмагъанды.

II Филипп Августну заманында шахарны къоруу кючю кёлтюрюлгенди: 1190 джылда
Сенаны онг джагъасында шахар буруу салыннганды, 1210 джылда уа — сол джагъасында
да. Ол заманда огъуна Парижни кюнбатыш къыйырында Лувр къала салыннганды.

XI ёмюрден башлаб, Париж, Европада окъуу бериу аралыкъладан бириди. XIII ёмюрде,
устазланы арасында джарашмаулукъ ючюн, сол джагъада (бусагъатдагъы Латин
кварталда) бусагъатдагъы Сорбоннаны алдагъысы болгъан бир талай «бойсунмагъан»
колледжле ачыладыла.

XIV ёмюрде шахар, онг джагъасында, бусагъатдагъы Уллу Бульварла болгъан джерде
энтда бир буруу бла бегитиледи.

XIV Людовикни заманында патчах резиденция Версалгъа кёчеди, алай а Париж,
экономикада баш ролю болгъаны эмда халкъы ёсюб баргъаны себебли, Францияны
политика аралыгъы болгъанлай къалгъанды.

1844 джылда шахарны тёгереги бла ючюнчю буруу салынады. Шахаргъа джууукъ
джерледе 39 км узунлугъу эмда 16 форту болгъан бетджанла салыннгандыла, ол
заманда бу, дунияда эм уллу къоруу мекям болгъанды.

Экинчи империяны ахырындан сора эмда Парижни немец аскер кючлегенинден сора,
ишчиледен, санагъатчыладан эмда гитче буржуазиядан къуралгъан Париж коммуна,
республиканы болджаллы консерватив правительствосуна къаршчы чыкъгъанды.

XIX джюзджыллыкъны 90-чы джылларында эмда XX ёмюрню биринчи онджыллыгъында,
«Аламат эпоха» деб да белгили болгъан заманда, Франция уллу ёсюуню эмда
экономика айныуну сынагъанды.

Экинчи дуния къазауатны заманында шахарны немец вермахт кючлеб тургъанды,
оккупация 1944 джылны августуну ахырына дери баргъанды.



https://krc.wikipedia.org/wiki/%D0%91%D1%8E%D1%82%D0%B5%D1%83%D0%BB%D1%8E%D0%BA_%D0%B8%D1%87_%D0%BF%D1%80%D0%BE%D0%B4%D1%83%D0%BA%D1%82

Бютеулюк ич продукт (ингил. Gross Domestic Product), къысхартылыуу — БИП (ингил.
GDP) — джылны ичинде, бир къралны территориясында, чыгъарыуну факторларыны
миллет иелигине къарамай, экономиканы бютеу санагъатларында саулай ахыр (туура
хайырланыргъа хазыр) товарла бла къуллукъланы сауда багъасыды. Бу ангылам
биринчи кере 1934 джыл Саймон Кузнец бла теджелгенди.

Къралны БИП-и миллет валютада кёргюзтюледи, керек болса биржа курс бла тышкърал
валютагъа кёчюрюледи.

БИП-ини уллулугъу бла дунияда биринчи орунну АБШ алады, алай а адам башына БИП
бла алда Катарды. Россия 6-чы орундады, алай а адам санына саналса 53 орундады.



https://krc.wikipedia.org/wiki/%D0%9C%D0%BE%D1%81%D0%BA%D0%B2%D0%B0

Москва (орус. Москва) — Россияны ара шахарыды, федерал магъаналы шахарды, Россия
Федерацияны Ара федерал округу бла Москва областны (къурамына кирмегенликге)
административ аралыгъыды.

Адам саны бла Россияда эмда Европада эм уллу шахарды. Москва шахар агломерацияны
аралыгъыды. Джерде эм уллу шахарланы онусундан бириди.

Москва глобал шахарланы санына киреди, бютеу дунияда ызы болгъан шахарды. Ол,
шахарны уллу экономика потенциалы болгъаны себеблиди.

Москва — эм магъаналы транспорт, политика, экономика, культура эмда илму
аралыгъыды къралны. Шахарны 6 аэропорту, 9 темир джол вокзалы, 3 суу порту (суу
бла Атлантика эмда Шимал Бузлауукъ океанланы бассейнлерини тенгизлери бла
байламлыды) барды. 1935 джылдан бери ара шахарда метрополитен ишлейди.



https://krc.wikipedia.org/wiki/%D0%A3%D0%BA%D1%80%D0%B0%D0%B8%D0%BD%D0%B0

Украи́на (укр. Україна) — Кюнчыгъыш Европада кърал, Европада эм уллу къралланы
бириди. Къыблада Къара тенгиз бла, эмда Азау тенгиз бла джууулады. Кюнчыгъышда,
шимал-кюнчыгъышда эмда шималда Россия бла чеклешеди, шималда Беларусь бла,
кюнбатышда Польша бла, Словакия бла, эмда Венгрия бла чеклери барды,
къыбыла-кюнбатышда — Румыния бла, Молдавия бла, эмда танылмагъан Приднестров
Молдав Республика бла чеклешеди. Ара-шахары — Киев.

Украинаны территориясыны кюнчыгъышдан кюнбатышха 1 316 км., эмда шималдан
къыблагъа 893 км узунлугъу барды; шимал кенгликни 52°20’ эм 44°20’ бла кюнбатыш
узунлукъну 22°5' эм 41°15' арасындады. Эм къыйыр шимал пункту Чернигов областны
Петровка элиди, къыбла — Кърымдагъы Сарыч мысды, кюнбатыш — Карпатарты областны
Соломонов элиди, кюнчыгъыш — Луганск областны Къызыл Джулдуз (Червона Зірка) эл.
Географиялыкъ арасы уа Добровеличовка поселокдады (Кировоград область).

Бютеулей джери Украинаны — 603,7 минг км². Къуру Европада джери болгъан
къралланы ичинде биринчи орун алады уллугъу бла. Европа къралланы ичинде
Россиядан сора экинчиди. Тенгиз чегини узунлугъу: 355 км (Къара тенгиз бла —
156,5 км; Азау тенгиз бла — 249,5 км; Керчь ачыкъбогъаз бла — 49 км).



https://krc.wikipedia.org/wiki/%D0%A1%D0%B0%D0%B3%D1%8A%D0%B0%D1%82_%D0%B1%D1%91%D0%BB%D0%B3%D0%B5

Сагъат бёлге — джер джюзюню белгили бир кесегинде, белгили бир джорукъ бла
бегитлен бёлге заманды. Бир-бирледе сагъат бёлге ангыламгъа датаны бир-бирине
келишиуюда къошулады, сёз ючюн UTC-10 бла UTC+14 бёлгеледе сутканы заманы бирча
болсада кюнле башха болгъаны себебли башха сагъат бёлгелеге саналадыла.

Сагъат бёлгелени къуралыуу бир джаны бла Джерни кесини тёгерегине айланнганы,
бир джанынданда бирча джерли заманлары болгъан территорияланы белгилеу бла
байламлыды. Сагъат бёлгелени бир-бирлеринден башхалыкълары 1 сагъатдан артыкъ
болмазгъа керекди. Ол себебден, 24 сагъат бёлге къураргъа оноу этилгенди, хар
бирини 15° чакълы бир кенглиги болургъа керекди (орта меридианына кёре эки
джанына ± 7,5°). Башлам нохтагъа гринвич меридиан, ноллу сагъат бёлгени орта
меридианы саналады.

Бусагъатда заман координация этилген дуния заманны (UTC) болушлугъу бла
белгиленеди, ол Гринвичге кёре заманны (GMT) орнуна хайырланады. UTC-ни шкаласы
тамалын атом замандан (TAI) алады, эмда адамланы хайырланыууна тынчыракъ болады.
Сагъат бёлгеле UTC-ден позитив эмда негатив тайыу кибик белгиленедиле. UTC-де
заман не къыш, не джай кёчюрюлмейди, ол себебден джай заманнга кёчген джерледе
UTC-ге кёре тайыу тюрленнген этеди.

Сагъат бёлгелени системасыны тамалына координация этилген дуния заман
алыннганды, бютеу сагъат бёлгеледе заманда аннга кёреди. Узунлукъну хар градусу
ючюн джерли заман белгилемез ючюн, Джерни юсюн 24 сагъат бёлгеге юлешгендиле.
Бир сагъат бёлгеден башхагъа кёчген заманда минут бла секундланы магъанасы
къалады, алай сагъат бирге не кёб болады, неда аз болады. Бир-бир къраллада
къуру сагъат тюрлениб къалмай, аны тышында 30 неда 45 минутха тюрленеди. Алай а
бу заман зонала сагъат бёлгелеге саналмайдыла.

Шимал эмда Къыбыла полюслада меридианла бир нохтагъа дыжйыладыла, ол себебден
сагъат бёлге магъанасын тас этеди, теорияда полюслада заман дуния заманнга (ноль
меридиандагъы) тенг болургъа керекди, алай а сёз ючюн Амундсен-Скотт станцияда
(Къыбыла полюс) Джангы Зеландияны заманы хайырланады.

Аны тышында бир-бир къраллада «джай заманнга» кёчюу ишни къыйын этеди. Джай
заманнга кёчюу болса заман дуния заманнга кёре таяды. Аны юсюне кёчюу бир
заманда болмайды. Сёз ючюн Къыбыла джарымтобда джай болса, шимал джарымтобда
къыш болады.

Къытайны территориясы 5 сагъат бёлгеде болсада, бютеу Къытайды бирлешген Къытай
стандарт заман бегитилгенди.

Дунияда бирден артыкъ сагъат бёлгеде джери болгъан джангыз бир
административ-территория бирим барды  — Сахады (3 сагъат бёлгеди).



https://krc.wikipedia.org/wiki/%D0%9A%D1%8E%D0%BD_%D1%81%D0%B8%D1%81%D1%82%D0%B5%D0%BC%D0%B0

Кюн низам — орта джулдузу Кюнден эмда аны тёгерегинде бурулгъан табигъат алам
объектледен къуралгъан планета низамды.

Ауетлик себебли Кюн бла байламлы болгъан объектлени ауурлугъуну кёбюсю, шартха
кёре энчи тургъан, хазна къалмай тёгерек чорхлары болгъан, эмда хазна къалмай
джассы дискни — эклиптиканы джассылыгъыны ичинде тургъан планеталадады.

Тёрт гитчерек ич планетала: Атархан, Тандыса, Джер эмда Мырых, джер къауумну
планеталары деген ат бла да белиги болгъанла, кёбюсюне силикатла бла темирден
къураладыла. Тёрт тыш планетала: Юпитер, Сатурн, Уран эмда Нептун, газ гигантла
деген ат бла да белгили болгъанла, иги кесегине водород бла гелийден къураладыла
эмда джер къауумну планеталарындан эсе уллу эм ауурладыла.

Кюн низамда гитче затладан толуб тургъан эки бёлге барды. Мырых бла Юпитерни
арасында болгъан астероидлени бели, силикатла бла темирледен къуралгъаны себели
къурамына кёре джер къауумну планеталарына ушайды. Астероидлени белини эм уллу
объектлери Церера, Паллада эм Юнонады. Нептунну орбитасыны артында бузлагъан
суудан, аммиакдан эмда метандан къуралгъан транснептун объектле орналыбдыла,
аланы эм уллулары Плутон, Седна, Хаумеа, Макемаке эмда Эридады. Бу эки бёлгеде
мингле бла гитче затлагъа къошакъгъа башха тюрлю гитче затла да, сёз ючюн,
къуйрукълу джулдузла, учхан джулдузла эмда алам букъу, Кюн низамны ичинде
айланадыла.

Планеталаны сегизинден алтысы эмда юч шылаб планета, табигъат дженгерле бла
къуршаланыбдыла. Тыш планеталаны хар бириси да букъу бла башха миндеуледен
тогъайла бла къуршаланыбдыла.



https://krc.wikipedia.org/wiki/%D0%9A%D0%B8%D1%80%D0%B8%D0%BB%D0%BB%D0%B8%D1%86%D0%B0

1) Эски-славян харифле: глаголица бла бирге эски-славян тилни буруннгу
харифлигине саналады;

2) Кирилл алфавитле: эски-славян кириллицаны тамалында башха тил ючюн къуралгъан
джазма система бла алфавитди.

IX ёмюрге дери славян тиллени джазмалары болгъанды деген билги джокъду. 863
джылгъа джууукъда Солундан (Салоникле) Константин (Кирилл) Философ бла Мефодий
къарнашла византий император Михаил III буйругъу бла славян тилге джазманы
къурагъандыла. Къарнашланы кюрешгенлери бла бу харифлик къыбыла славян джерледе
бек джайылгъандыла, ол джайылыу Римни рахатсыз этгенлей тургъанды, алай бла 885
джыл Рим папа кириллицаны клисада джасакъ этгенди.

Болгармияда сыйылы патчах Борис 860 джыл христианлыкъны алгъанды. Андан башлаб
Болгария славян джазманы джайылыууну аралыгъы болуб башлайды. Былайда биринчи
китаб школ ачылады — Преслав китаб школ — анда дин китабланы кирил-мефодий
оригиналлары джангыдан джазылгъандыла (Инджил, Забур (псалтырь), Абыстол,
дууала), грек тилден джангы кёчюрюуле этиледи, бурурнгу славян тилде джангы
чыгъармала чыгъадыла («О письменехъ Чрьноризца Храбра»). Славян джазманы эм бек
джайылгъан, «джашнагъан» заманына, Болгарияда патчах Уллу Симеонну
(893—927 дждж.) эмда аны джашы Борис патчахны башда заманлары саналады. Кечирек
эски-славян тил Сербиягъа джайылады, X ёмюрню ахырында Киев Бийликде дин тил
болады. Эски-славян тил кюнчыгъыш славянланы къраллыкъларында дин тил болгъаны
себебли, буруннгу орус тил джанындан кириу этиледи. Бу эски-славян тил кюнчыгъыш
славян тилле бла къатышыб, бир тюрлю халгъа келеди.

Аллында кириллица бла кюнчгыъыш славянла, къыбыла славянланы бир къаууму эмда
румынлыла хайырланнгандыла («румын кириллица»); заман бла аланы алфавитлери
кеслерича тюрлене, айры халгъа келгендиле, алай а харифлени джазылыуу эмда
орфографияны принциплери ушаш къалгъандыла (босанчица атлы кюнбатыш серб
кириллица вариантны тышында) .

Биринчи кирилл алфавитни къурамы белгили тюлдю; «классика» эски-славян кириллица
43 харифден къуралады, алай а анда кечирек къуралгъан харифледа бардыла (ы, оу,
йотланнганла). Кириллица саулайы бла грек алфавитни къошады кесине, алай а
бир-бир грек харифле (кси, пси, фита, ижица) аллында болгъан орунларында
тюлдюле, ахырына салыннгандыла. Грек алфавитде болмагъан кирилл харифлени бир
къаууму джазылгъанлары бла глаголицаны харифлерине ушайдыла. Ц бла Ш ол заманны
башха алфавитни харифлерине ушайдыла (арамей джазма, эфиоп джазма, копт джазма,
чууут джазма, брахми) къайсы алфавитден келгенин белгилеген бек къыйынды. Б
шекили бла В харифге ушайды, Щ Ш харифге. Диграфланы къурауну принциплери (ЪI
харифден Ы, ОУ, йотланнганла) глаголица харифлени ызындан келеди.

Санланы джазыуда кириллицаны харифлери грек системадача хайырланады. Бек эски
болуб, классика грек алфавитге огъунакъ кирмгене — сампи и стигма харифлени
орнуна Ц (900) бла S (6) хайырланнгандыла; кечирек 90 белгилеген коппа да Ч
хариф бла ауушдурулгъанды. Грек алфавитде болмагъан бир-бир харифле (сёз ючюн,
Б, Ж), сан магъананы джюрютмегендиле.

Таблицада берилген хариф атла Россияда бусагъатдагъы клиса-славян тилде да
джюрютюледиле.

Харифлени окъулууу диалектге кёре тюрленирге болгъанды. Ж, Ш, Ц харифле бурун
заманлада джумушакъ тунакыла болгъандыла *(бусагъатда къатыдыла); Ѧ бла Ѫ
аллында бурундан келген ачыкъ тауушла болгъандыла.

Къарачай-малкъар тил да 1938-39 джылладан башлаб кириллицаны тамалында харифле
бла хайырланады



https://krc.wikipedia.org/wiki/%D0%90%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD

Азербайджан Республика (азер. Azərbaycan Respublikası) — Тауартыны (орус.
Закавказье) кюнчыгъыш кесегинде, Каспий тенгизни къыбыла-кюнбатыш джагъасында
орналгъан къралды.

Чеклери барды — Россия (Дагъыстан) эм Гюрджю бла шималда, Эрмения бла кюнбатышда
эмда Иран бла къыбылада. Нахичевань Автоном Республиканы — Азербайджанны
экскалвыны чеклери барды — Эрмения бла шимал-кюнчыгъышда, Иран бла къыбылада,
Тюрк бла кюнбатышда.

Азербайджанны территориясыны бир кесегин Тау-Къарабах Республика контрольда
тутады, бир кесегин — Эрмения (Кярки, Бархударлы, Огъары Аскипара эксклавланы).
Азербайджан а Эрменияны кесек территриясын кючлеб турады (Арцвашен эксклав).

Къралны ара шахары — Бакуду. 1918 джылда эки-юч айны ичинде ара шахары Гянджа
болгъанды. Азербайджанны территориясында буруннгу (тарихли) къралланы ара
шахарлары да бардыла, ала: Габала, Барда, Шемаха эм Нахичевань.



https://krc.wikipedia.org/wiki/%D0%90%D0%91%D0%A8

Американы Бирлешген Штатлары (ингил. United States of America, исп. Estados
Unidos de América) — Шимал Америка континентде орналгъан кърал. Тёртюнчю орунну
алады Джерде территориясы бла (9 518 900 км²) эм ючюнчю орунну халкъыны саны бла
(304 млн. адам). Ара шахары — Вашингтон.

Бирлешген штатла шималда Канада бла чеклешедиле, къыбылада — Мексика бла,
дагъыда Россия бла тенгиз бла чеклери барды. Кюнбатышда Шош океан бла джууладыла
эм кюнчыгъышда — Атлантика океан бла. Кърал 50 штатха эм федерал административ
бёлюм (District of Columbia) Колумбиягъа бёлюнеди. АБШ-гъа талай айрымкан
территориялада босунубдула. АБШ-де джашагъанлагъа америкалыла дейдиле, АБШ-ны
кесине огъуна Америка деб къоядыла.

Американы Бирлешген Штатлары 1776 джыл къуралгъанды, 13 британ колония бирлешиб,
бойсунмазлыкъларын баямлагъанларында. Бойсунмазлыкъ ючюн къазауат 1783 джылгъа
дери баргъанды, колонистлени (америкалыланы) хорламлары бла бошалгъанды. 1787
джыл АБШ-ни Конституциясы къабыл этилиннгенди, 1791 джыл а уа — хакъланы юсюнден
Билль. 1860-чы джыллада шимал, индустриялы штатла бла къыбыла къул тутхан
штатланы араларында 4 джыл граждан къазауат баргъанды. Шимал штатланы хорламлары
себебли кърал бёлюнмегенди эмда бютёу къралда къул тутуу къурутулгъанды. Биринчи
дуния къазауатдан сора Бирлешген штатла изоляционизмни къойгъандыла, тири роль
ойнаб башлагъандыла дуния политикада. 1945 джыл АБШ Экинчи дуния къазауатдан
биринчи атом бомбалы кърал болуб чыкъгъанды эм Совет союз бла, 1980-чи джылланы
аягъына дери баргъан, глобал къаджау сюелиуге киргенди.

Бюгюнлюкде АБШ дунияда эм уллу экономикасы ($14,2 трлн), эм къарыулу сауутлу
кючлери болгъан къралды. БМО-ну Къоркъуусузлукъну Кенгешини дайым члениди, Шимал
Атлантика альянсны (НАТО) къурагъан къралды.



https://krc.wikipedia.org/wiki/%D0%AE%D1%87%D1%8E%D0%BD%D1%87%D1%8E_%D1%80%D0%B5%D0%B9%D1%85

Ючюнчю рейх (нем. Drittes Reich — «Ючюнчю империя») — Герман империяны 1934
джылны 16 августундан 1945 джылны 23 майына дери фициал болмагъан атыды.
Германияны капитуляциясыны кюню 9 майны Ючюнчю Рейхни тюшюу кюнюне саналынады.
Алай а, официал халда бу кърал, 23 майда Карл Дёницни правительствосу арестге
алыннгандан сора, джокъ болгъанды.

Адабият бла тарихде «нацист Германия», «фашист Германия» атла да таныладыла. Арт
термин, кёбюсюне совет адабиятда хайырландырылады эмда, Италияда Бенито
Муссолинини фашист режими бла Гитлерни режимини арасында политика
джарашдырылыуда да, идеологияда да уллу башхалыкъ болгъаны себебли, тюз тюлдю.

Нацист адабиятда «Мингджыллыкъ рейх» (нем. Tausendjähriges Reich) ат да
хайырландырылгъанды.

Ючюнчю рейх, Адольф Гитлер башчылыкъ этген Национал-социалист немец ишчи
партияны власты бла байламлы болгъанды. Гитлер, Ючюнчю рейхни тарихини аллындан
ахырына дери (ахыр эки-юч ыйыкъ саналмагъанлай) алмашдырылмагъанлай рейхсканцлер
болуб тургъанды.



https://krc.wikipedia.org/wiki/%D0%9C%D1%83%D0%B7%D1%8B%D0%BA%D0%B0

Музыка (грек. Μουσική, чыкъгъаны: грек. μούσα — муза) — суратлау материалны энчи
шекилде заман ичинде къуралгъан таууш болгъан санатны бир тюрлюсюдю.

Тарих аллы заманны синкретика санатында тепсеулени эмда поэзияны тамаллары
болгъанды, музыканы уа артдан ал орун алгъан кёб шарты ол заманлада болмагъанды.

Ал тамалы болгъан фольклорда музыкалы таууш мийиклиги бла деменгили тюлдю, аууз
артикуляция бла джалгъаныбды. Макъам асламысы бла контрастлы мийик зоналаны ритм
джоркукъда, сёз текстге эмда тепсеуге кёре бирлешгнен, глиссандрланнган миниуле
бла тюшюуледен (экмелика) къуралгъанды. Алай а, бу ал таууш-мийиклик контраст,
адамланы психофизиология болумлары бла байламлы болгъаны себебли (сёз бла,
пластика къымылдау бла), музыканы ойнау турмушда, урунууда, дин адетледе орун
алгъаны себебли эмоция магъаналы болгъанды. Бу байламланы дайымлыгъы, ал
музыкалы жанрланы къурайды, мийикликлени джорукъгъа келтиреди.

Аны бла джамагъат музыкалыкъ ангыда тауушну мийиклиги ауазны тембринден эмда
аууз артикуляциядан айрылады; музыка хал категория къуралады. Таууш тизиу
къуралады, эмда аны тамалында макъамла чыгъадыла. Музыка джорукъда бегитилген
таууш мийиклик, къулакъ фахмулулукъланы- башха тауушлагъа кёре тауушну мийиклик
диапазонда тутдургъан энчи музыкалыкъ эсни айныууна себеб болады. Белгиленнген
мийикликге ие болуб, интонация ичине кенгирек эмда айырылгъан сыфатлы магъананы
алыр мадар табады. Бир джаны бла ол интонациялыкъ формулалада сакъланнган озгъан
магъанасы болады, башха джанындан — интонациягъа «тышындан», сёз бла музыканы
джангы байламларындан къуралгъан магъаналаны джыйылыуну процесси барады.

Бишген музыкалыкъ культураланы профессионал чыгъармачылыгъында интонация бла
тепсеу къымылдауну, адетлени бардырыуун эмда башха санат тюрлюлени байламлары
барды. Бир къауум жанрлада уа музыка сёзден, турмуш неда адет контекстден чыгъа
башлайды. Интонациялыкъ элементле эмда аланы къуралыуларыны джорукълары
(гармония, музыкалыкъ форма) логикалыкъ эркинликге эмда энчи тарих джашаугъа ие
боладылао, алай а символлукъ-ассоцияциялыкъ шекилде сёз бла эмда социал контекст
бла байламын ахыры бла юзмейди. Адамланы сезимлерин белгилер къарыуу болгъан
автоном музыкалыкъ тил къуралады.

Музыканы айры эстетика багъалыкъча спецификасы чыгъармачылыкъны суратлау бла
хайырланыуну арасындагъы илишкилери бла ачылады. Ал жанрланы къуралыуу, музыканы
хайырланыу нюзюрлерине джетиую бла байламлыды. Бу шартлада музыканы багъалыгъы
аны типлигине, берилген юлгюлеге сыйыннганлыгъы бла байламлы болгъанды. Автоном
музыкалыкъ тилни эмда музыкны джайылыууну энчи сферасыны къуралыуу джангы
нюзюрню къуралыууна себеб болгъанды: энчи автор фикирни къуралыуу (композиция).
Быллай шартлада музыканы багъалыгъы аны музыкалыкъ чыгъарыууну кайтарылмазлыкъ
структурасындады, аны бла бирге композитор сайлагъан амалланы ич магъана
тюзлюгюндеди.

Музыкаллыкъ нотация | музыкалыкъ ачхыч | алтерацияны белгилери | лига | фермата
| хроматизм | аккорд | арпеджио | сольфеджио | Интервал | музыкалыкъ чыгъарма |
зона | тембр | экмелика | такт | функционал музыка

Тауушну чыгъарыу мадарына кёре инструментлени къыллылагъа, солуулулагъа,
тиеклилеге, урулгъанлылагъа, электронлагъа эмда башхалагъа юлешинедиле. ХХ
ёмюрню аллында къуралгъанХорнбостелни — Закссны системсыны классификациясына
кёре, инструментлени эки баш ышан бла юлешедиле: тауушну къайнагъындан
(мембрана, къыл, хауа э. б.) эмда тауушну чыгъарыу мадарындан (тилли, чимдеулю
э. б.).



https://krc.wikipedia.org/wiki/%D0%A8%D0%B5%D0%BA%D1%81%D0%BF%D0%B8%D1%80,_%D0%A3%D0%B8%D0%BB%D1%8C%D1%8F%D0%BC

Уи́льям Шекспи́р (ингил. William Shakespeare; 1564, Эйвондагъы Стратфорд,
Ингилиз — 23 апрель 1616) — уллу ингилиз драматург эмда поэтди, дунияны эм
белгили драма джазыучуларыны бириди, эм азы бла 10 трагедияны, 16 комедияны, 6
тарих хрониканы  авторуду, аны ичинде талай кесекден къуралгъан 4 поэма бла 154
сонетден къуралгъан циклны къуралгъанды.

Уильям Шекспир Эйвондагъы Стратфорд шахарда (Уорикшир графлыкъ) 1564 джыл
туугъанды, къайсы кюн туугъаны кескин белгили тюлдю. Хапарлагъа кёре 23-чю
апрелде туугъанды.: бу дата аны ёлген кюню бла келишеди. Аны бла бирге 23-чю
апрелде, Ингилизни джакъчысына саналгъан Сыйлы Георгийни кюнюдю, ол себебден бу
датагъа туугъан кюнюн иш этиб келишдиргендиле деген оюм да барды. Шекспир деген
тукъумну ингилиз тилден «муджурасы бла сейирсиндирген» деб кёчюрюрге боллукъду.

Аны атасы, Джон Шекспир, бай санагъатчы болгъанды, тюрлю-тюрлю джамагъат
къуллукълагъа сайланнганлай тургъанды. Ол клисагъа джюрюмегени себебли, уллу
тазир тёлегенди (католик болгъанды деген сёз джюрюйдю).

Шекспир стратфорд «грамматика школда» окъугъаннга саналады (инг.. «grammar
school»), анда тыйыншлы окъуу алгъанды: латин тилден устазы латинча назмула
джазгъанды. Бир къауум алимле айтханнга кёре Шекспир VI Эдуардны школунда
окъугъанды, анда Овидий, Плавт кибик белгили назмучуланы чыгъармаларын тинтгенди
, алай а ол оюмну бегитирча къагъыт къалмагъанды,.

1582 джылда ол кесинден 8 джылгъа тамада болгъан, джерли байны къызы Энн Хатауэй
бла юйленеди; 1583 джылда алагъа къыз тууады, атына Сьюзен атайдыла, 1585 —
эгизле: джашы Хемнет, гитчечиклей ёлгенди (1596), эмда къызы Джудит тууады.
Джашаууну андан арасы джети джылыны юсюнден хапар джокъду.

1592 джыл антрепренёр Филип Хенслону дефтеринде, аны «Роза» атлы театрында
баргъан Шекспирни «VI Генрих» хроникасы сагъынылады .

1595 джылда Шекспир Лорд-камергерни къуллукъчуларыны труппасыны актёру кибик иш
къагъытлада белгиленеди, ол документде Ричард Бёрбеджни ойнагъаны да
сагъыннганды. 1599 джылда «Глобус» ишленеди, Шекспир хайырындан он этиб бирин
алгъанды. Ол джыллада Шекспир атасыны сыйлы къауумдан болгъанын бегитеди, кеси
да акъсюек болады. Биринчи Яковну заманында, Шекспир бла Бёрбеджни труппалары
Патчахны къуллукъчулары боладыла (1603).

1597 джылда Шекспир Стратфорда уллулугъу бла экинчи болгъан юйню сатыб алады.
1605-да шахарны къатында джерледен юлюш сатыб алыргъа хакъны сатыб алгъанды.
1612 джылда Шекспир билинмеген чурумла бла театрны къоюб, туугъан шахарына
къайтады. Анда юй бийчеси бла къызлары тургъанды.

Ол заманда Шекспир къол салгъан документледе аны джазыу хаты аман болгъанына
кёре (1612—1613) бир къауум тинтиучю ол заманда ауругъанды деб оюмгъа
келедиле.1616 джылны 23-чю апрелинде Шекспир ауушады, ол кюнде белгили испан
джазыучу Мигель Сервантес да ауушханды.

Юч кюнден Шекспирни Стратфорддагъы клисада басдырадыла. Аны сын ташында быллай
эпитафия джызылыбды:

Шекспирден къалгъан чыгъармала эки тенг болмагъан кесекге юлешинедиле:
назмучулукъ (поэмла бла сонетле) эмда драмачылыкъгъа. В. Г. Белинский, «асыры
батырлыкъды эмда къуджур боллукъду Шекспирге адам улуну назмучуларындан уллуду
деб айтсакъ, алай а драматург кибик аннга тенг алкъын киши джокъду».

Сонет – 14 тизгинден къуралгъан назмуду. Ингилиз адет бла, аны тамалында
биринчиден, Шекспирни сонетлеридиле, быллай рифма алыннганды: abab cdcd efef gg,
башхача айтханда юч катрен тёрт джанындан рифмалагъа, эм бир экитизгин
(тюрлюлюкню назмучу граф Суррей кийиргенди, Генрих VIII заманында асылгъан).
Шекспир бютёу да 154 сонет джазгъанды, эм аланы кёбюсю 1592–1599 джыллада
къурагъандыла. Аладан экиси 1599 жылда «Нафыслы Сонетлерини бютеу циклы айры
тема къауумлагъа юлешинеди:



https://krc.wikipedia.org/wiki/%D0%91%D1%80%D0%B8%D1%82%D0%B0%D0%BD_%D0%B8%D0%BC%D0%BF%D0%B5%D1%80%D0%B8%D1%8F

Британ империя (ингил. British Empire) — тарихде эм уллу, бютеу континентледе
колониялары болгъан къралды. Империяны территориясы эм уллу ёлчеми ХХ ёмюрню
30-чы джылларында болгъанды, ол заманда аны джери 30 млн км² болгъанды. Адам
саны 458 миллиондан артыкъ болгъанды (ол заманда адам улуну тёрт этиб бири).
Бусагъатда ингилиз тилни оруну эмда магъанасы да аны бла байламлыды. «Британ
империя» деген терминни I Елизаветаны астроному, алхимиги эмда математиги Джон
Ди къурагъанды.

Экспансиясы аллында мамыр халда, сатыу-алыу эмда дипломатия бла башланнганды.
Империя, британ технологияны, сатыу-алыуну, ингилиз тилни эмда кърал оноу
форманы бютеу дунияда джайылыууна себеб болгъанды. Империялыкъ гегемония, Уллу
Британиягъа кёб къралны политикасына ауурлукъ салыргъа мадар береди.

Колонияларыны джарашдырыуунда уа, Британ империяны эки тюрлю джолу кёрюнеди.
Колониялагъа ингилиз тил киргизилгенди, административ эмда хакъ мардала Уллу
Британияны копия этгендиле. Деколонизацияны заманында алгъыннгы колониялада
парламент демократия бла хакъны башчылыгъын киргизирге кюрешгендиле, алай а
джетишимли болгъанланы саны азды. Колонияланы асламысына Миллетлени биригиую
психология джанындан Империяны орунун алады.

Британ колонияла асламысы бла Бирлешген Королевствону экономика интереслерине
къуллукъ этгендиле. Эмигрантланы колонияларында энчи экономиканы къуралыууна
инфраструктура салынса да, Африканы эмда Азияны тропик регионлары сырьё салыучу
болгъандыла, анда инфраструктура да, сырьё чыгъарыргъа керек минимумдан артыкъ
болмагъанды. Бюгюн да, алгъыннгы колония болгъан, айный тургъан къралланы
асламысыны экономикасы сырьё чыгъарыу бла байламлыды.

Британ колониялыкъ хакъны эм баш тамалларыны бири тюрлю-тюрлю этник къауумланы
арасында къаугъала къурау болгъанды. Ол къаугъаланы кесини властыны кючлер ючюн
къайырланнгандыла. Классикалыкъ «юлеш эмда оноу эт» деген принцип, бусагъатдагъы
заманны кёб къаугъасына, къазауатына себеб болгъанды, сёз ючюн Шимал Ирландияда,
Индияда, Зимбабведе, Суданда, Угандада, Иракда.

Норманнла 1066 джылда Ингилизни кючлегенден сора, къралны экономикасы асламысы
бла Чабыуулчу I Вильгельмни ачхасына айныгъанды. Талай ёмюрге Ингилиз Европаны
экономикасына уллу эткилей башлагъанды. Ингилизни кенгериую Ирландия айрымканны
кючлеуден башланнганды (1169 джыл), аны ызындан Уэльс къолуна тюшгенди
(1282 джыл). Шотландия эсе уа Ингилизге тенг кърал кибик къошулгъанды.
Айрымканда экспансиясы джетишимли болса да, континентде ишле алай иги
бармагъандыла: Джюзджыллыкъ къазауатны заманында, Ингилиз Бретань бла
Нормандиядан къуру къалгъанды.

1578 джылда I Елизавета Гилберт Хемфриге (ингил. Humphrey Gilbert) джангы ачыула
бла тыш къраллада тинтиулеге патент береди. Ол джыл огъунакъ Гилберт
Вест-Индиягъа пиратлыкъ ишле бла кюреширге эмда Шимал Америкада колония
къураргъа кетеди. Алай а экспедиция, ол Атлантиканы ётгюнчю тохтатылады. 1583
джыл ол экинчи кере да сынагъанды кючюн, бу джол Ньюфаундленд айрымканда.
Айрымканны Британияныкъы баямлагъанды, алай а адам къоймагъанды. Ингилизге
къайтханында, Гилберт ёледи. Аны ишин а уа андан ары туугъан къарнашы, Уолтер
Рэли (ингил. Walter Raleigh) бардыргъанды, аннга энчи патент 1584 джыл бериледи.
Джылдан Рэли бусагъатдагъы Шимал Каролинаны джагъасында Роанок колониягъа тамал
салады, алай а керекли затланы баджарыуу къарыусуз болгъаны себебли, колония
джетишимсиз болады.

I Елизаветаны патчахлыгъыны заманында къралны экономикасы терк айныб башлайды.
Фрэнсис Дрейк Фернан Магелландан сора экинчи болуб дунияны тёгерегине джюзюб
чыгъады.

1588 джылда «Хорланмазлыкъ армаданы» къаушатылгъанындан сора, Испан империяны
къарыуу азайгъанды, андан ары Испания Британ империяны айныууна къоркъуу
болмагъанды. «Хорланмазлыкъ армада» ингилиз сауутдан тюл, табийгъатдан
хорланнганды, джолда штормгъа тюшюб, кемелени бир къаууму къаялагъа урулуб
чачылгъандыла, къалгъанларын а уа ингилизлиле батдыргъадыла.

1603 джыл I Яков, Ингилиз тахха миннгенди, 1604 джыл Лондон Келишиуге къол
салынады, аннга кёре Испания бла къазауат бошалады. Энди, мамырлыкъны заманында,
ингилизлилени эслери башхаланы колония инфраструктураларына тюл, кеслерини
колонияларыны къураугъа бёлюнеди. Британ Империя кесини шекилин XVII ёмюрде ала
башлагъанды, ол заманда Шимал Америка бла Вест-Индияда ингилиз джерлешимле
къуралгъандыла, эмда Азия бла сатыу-алыу этер ючюн Британ Ост-Инд компания
къуралгъанды. Ол замандан башлаб АБШ-ны эркинлиги ючюн къазауатха дери кёзюуге
«Биринчи Британ Империя» дейдиле.

Вест-Индия аллында ингилиз колонияладан эм хайырлы колонияла болгъандыла, алай а
аланы къурар ючюн кёб кюч кетгенди, талай кере джетишимсиз экспедиция болгъанды.
Гвианада 1604 джыл колония къураргъа излеу, эки джылдан джетишимсиз бошалады —
баш чуруму, излеб келген алтынны болмагъаны. Сент-Люсия (1605) бла
Гренада (1609) колонияла да терк огъуна ахырларына келедиле, алай а
Сент-Китсдe (1624), Барбадосда (1627) эмда Невисде (1628) къуралгъан джерлешимле
джетишимли болгъандыла. Колониялада, португаллыланы Бразилияда хайырланнган
шекер ёсдюрюу системасын алгъандыла, ол къул урунуу бла байламлы болгъаны
себебли, биртанлалыгъа да къулла кёб санда керек болгъандыла. Аллында шекер бла
сатыу голланд кемелени кючю бла бардырылгъанды, алай а ингилизлиле хайырны
кеслерини къолларында къояргъа излеб, 1651 джыл ингилиз колониялада къуру
ингилиз кемеле сатыу-алыу этерге боллукъларына оноу алгъандыла. Бу бегим
Ингилизни Бирлешген голланд провинцияла бла къаугъагъа келтиргенди — талай кере
Ингилиз-голланд къазауатла болгъандыла, аланы асламысында ингилизлиле
дженгнгендиле, аны бла Америкада голланд колонияланы къошуу бла кесини
позициясын бегитгенди Британия. 1655 джыл Ингилиз Ямайканы Испаниядан сыйырады,
1666 джыл Багамланы кючлейди.

Америкада биринчи британ дайым джерлешимни 1607 джыл Джеймстаунда капитан Джон
Смит къурагъанды. Аны оноуун джюрютген Virginia Company болгъанды, аны бир
бёлюмю, 1609 джыл ачылгъан Бермуд айрымканлада, колония къурагъанды.

Компания колониягъа оноу этерге эркинликни тас этеди, 1624 джыл конролну кърал
кесине алады, аны бла Виргиния къуралады. Ньюфаундленд компания (ингил. London
and Bristol Company) 1610 джыл Ньюфаундлендде дайым джерлешим тамаллар ючюн
къуралгъанды, алай а джетишимсизлик бла бошалгъанды. 1620 джыл Плимут колония
къуралады, аны пуританлагъа (дин сепаратистлеге) джандет деб къурайдыла, кечирек
алагъа пилигримле деген атны бередиле. Дин джанында къысытлаула, адамланы быллай
уллу джолоучулукъгъа чыгъаргъа себеб болгъанды: Мэриленд католикле бла
къуралгъанды (1634), Род-Айленд Колония (1636) хар диннге да ачыкъ колония кибик
эмда Коннектикут  (1639) конгрегационалистлеге къуралгъанды. Каролина провинция
1663 тамалланнганды. 1664 джыл Ингилиз Голландияны Джангы Амстердам атлы
колониясын къолгъа тюшюреди (кечирек Нью-Йорк атны алгъанды). 1681 джыл Вильям
Пенн Пенсильвания колонияны къурайды. Американ колонияла, Вест-Индия
колониялагъа кёре алай хайырлы болмагъандыла, алай а уллу ёлчемде эл мюлкге
джараулу джерлеге ие болгъандыла, эмда климатыны Европаны климатына келишгени
себебли ингилиз эмигрантланы кеслерине тартхандыла.

Эки джылдан Короллукъ африкан компания башланнганды, Вест-Индияны британ
колонияларында къулланы сатыу-алыугъа II Карлдан монополия алады. Эм аллындан да
къул тутуу Вест-Индияда Британ империяны тамалы болгъанды, 1807 джыл къулла
сатаргъа-алыргъа джасакъ болгъунчу дери, Британия 3,5 миллиондан артыкъ африкан
къулну Америкагъа кёчюргенди, Атлантика океанны юсю бла ташылгъан къулланы юч
этиб бирин ингилизлиле ташыгъандыла. Быллай сатыу-алыуну джюрютюр ючюн Кюнбатыш
Африканы джагъасында фортла къуралгъандыла, сёз ючюн, Джеймс айрымкан, Аккра.
Британ Вест-Индияда негрлени процентлери 1650 джылда 25 %-ден 1870 джылгъа
80 %-ге дери ёсгенди, Онюч колонияда уа 10 %-ден 40 %-ге дери. Бу сатыуну
бардыргъанлагъа бу иш бек хайырлы болгъанды, эмда талай кюнбатыш британ шахар,
сёз ючюн Бристоль, Ливерпуль бу сатыу-алыуда айныгъандыла. Къул ташыгъан
кемеледе ауур эмда гигиена тышы шартла ёлюм дараджаны мийик этгендиле. Джети
къулдан бири джолда ёлгенди.

1695 джыл Шотландияны парламенти Шотланд компаниягъа (ингил. The Company of
Scotland Trading to Africa and the Indies) Панама боюнчукъда, алайда илипин
ишлер нюзюр бла джерлешимге тамал салыргъа эркинлик бергенди. Экспедиция 1698
джыл джолгъа чыкъгъанды, алай а колония джетишимсиз болгъанды. Дарьюш схема
(ингил. Dariush scheme) Шотландия ючюн финанс палах болгъанды — Шотланд
капиталны тёрт этиб бири къуругъанды бу экспедицияда, аны бла шотландлыланы энчи
тенгиз империя къурар умутлары да къуругъанда. Бу эпизодны артдагъа политика
эсеблери да болгъанды, Ингилиз Шотландияны кесине къошгъанды.

XVI ёмюрню ахырында Ингилиз бла Голландия Португалияны Азия бла сатыу-алыуда
монополиясын бузар акъыл алгъандыла, аны ючюн джолоучулукъланы финансландырыр
юсюн энчи акционер компанияла къурайдыла — Ингилиз (кечирек Британ), эмда
Голланд Ост-Инд Компанияла, аланы биринчиси 1600 джылда, экинчиси да 1602 джылда
къуралгъанды. Бу компанияланы баш нюзюрлери бек кёб хайыр берген специяланы
сатыуун къолгъа алыу болгъанды, ол себебден ала специяланы чыкъгъан джерлеринде,
Индонезияда, эмда саудюгерлик джолну магъаналы нохтасы Индияда къарыуларын
саладыла. Лондон бла Амстердамны бир-бирлерине географиялыкъ джууукълугъу эмда
Ингилиз бла Голландияны арасында конкуренция, ол эки компанияны арасында
къаугъагъа келтиредиле. Ахырында, Ингилиз Голландияны озса да, ол кёзюуде
голланд финанс системаны ингилизникинден эсе онг болгъаны эмда юч
ингилиз-голланд къазауат Голландиягъа Азияда позицияларын кючлерге мадар береди.
Джаулукъ 1688 джыл Махтаулу революциядан сора бошалады, ол заманда нидерландчы
штатгальтер Вильгельм Оранчы ингилиз тахха олтургъанды, аны бла эки миллет мамыр
болады. Келишиуге кёре специяла бла сатыу-алыу Голландиягъа къалады, Индияны
текстиль промышленносту уа Ингилизге къалады, кечирек текстиль хайыры бла
специяланы озады. 1720 джылгъа Ингилиз компания голланд компанияны сатыулары бла
дженгеди. Ингилиз Ост-Индий компания эсин специяланы сатыу аралыгъы Суратдан,
форт Сент-Джорджгъа (кечирек Мадрас), Бомбейге (португаллыла II Карл 1661 джыл
Екатерина Брагансчыгъа бернеге бергендиле), эмда Сутанутиге (ингил. Sutanuti)
(элге, артдан башха эки эл бла бирлешиб Калькутта болгъан) эс бёледи.

1688 джыл Ингилиз бла Голландияны арасында келген мамырлыкъ, бу эки къралны
биригиб, Франция бла Испаниягъа къаршчы болуб, Тогъузджыллыкъ къазауатха
киргизгенди, алай къазауат Европада да колониялада да баргъанды, Голландия
Европа континенте болгъаны себебли, къазауатда финанс джанындан да, аскер
джанындан да кёб заран кёргенди, къарыусузланнганды. Уллу Британия эсе уа бу
къазауатдан эм кючлю империя болуб чыгъады. XVIII ёмюрде Ингилиз (1707 джылдан
сора — Уллу Британия) эм кючлю дуния колониялы кърал болады, Франция эсе уа
империялыкъ джолда аны ызындан сюргенлей турады.

1700 джылда II Карл ёлюб, Испания бла аны колонияларын француз королну туудугъу
Филипп Анжуйчугъа осият этиую, Франция бла Испанияны бирлешиулери Ингилиз бла
башха европа къралла таб келмегенлерин ангылашынды. 1701 джыл Британия,
Португалия эмда Голландия Сыйлы Рим империя бла бирге Испания бла Франциягъа
къаршы къазауатха къошуладыла, къазауат 1714 джылгъа дери барады. Аны бошагъан
Уртрехт мамырлыкъ кесаматда Филипп француз тахтны не кесине, не андан
туугъанлагъа излемегенин къабыл этгенди. Испания Европада империясын тас
этгенди. Британ империя территориясын кенгертгенди: Франциядан Ньюфаундленд бла
Акадияны, Испаниядан эсе уа Гибралтар бла Менорканы алгъанды. Гибралтар,
бусагъатха дери да британ доминионду, бек магъаналы аскер-тенгиз база болуб,
Джерларасы тенгизге кириш бла чыгъышны контроль этерге мадар бергенди. Менорка
Испаниягъа 1802 джыл Амьен мамырлыкъгъа кёре къайтарылгъанды. Испания аны юсюне
Латин Америкада къулла бла сатыу-алыу хакъланы бергенди.

1756 джыл башланнган Джетиджыллыкъ къазауат дуния масштаб бардырылгъан биринчи
къазауат болгъанды: сермешиуле Европада, Индияда, Шимал Америкада, Вест-Индияда,
Филиппинледе эмда Африканы джагъаларында баргъанды. Париж мамырлыкъ кесаматны
къабыл этиу Британ империяны джазыуунда уллу магъанасы болгъанды. Францияны
Шимал Америкада колониялы кърал болуу бошалгъанды. Рупертни Джерини, Джангы
Францияны Британиягъа къойгъанды, Луизиананы — Испаниягъа. Испания Флориданы
Британиягъа. Индияда Карнат къазауатдан (en) сора Францияда джангыз анклавчыкъла
къаладыла, алай а бу анклавчыкълада да аскер чеклениуле болгъандыла, аны бла
Индия Британиягъа къалады. Алай бла Джетиджыллыкъ къазауатда хорлам Британияны
баш дуния колониялы кърал этгенди.

Британ Ост-Инд компания ишлемини биринчи джюз джылында индий субконинентде
сатыу-алыугъа эс бёлгенди. Уллу Моголланы империяларына къаршчы чыгъар акъылы
болмагъанды (ингилизлилеге сатыу-алыу эркинликни ала 1617 джыл бергендиле). Алай
а 18-чи ёмюрде, империя кеси чачыла башлайды, аны бла бирге Компания кесини
француз конкуренти бла кюрешни башлайды (Француз Ост-Инд Компания). Плессиде
сермешиуде 1757 джыл Роберт Клайв башчылыкъ этген британлыла французла бла аланы
джандашларын хорлаб, Бенгалияны кючлейдиле. Аны бла британлыла Индияда политика
эмда аскер джанындан эм уллу кюч боладыла.

Эндиги онджыллыкъда Компания кесини иеликлерин дагъыда кёб этеди. Ол анда не
кеси оноу этгенди, неда алагъа бойсуннган джерли бийлени юсю бла, унамагъанны,
ушатмагъанны Британ Индий аскер бла къоркъутханды. Индияны колониялыкъ кючлеуню
баш амалы «субсидиар кесаматла» болгъандыла, бу систаманы француз колонизаторла
джаратсалада, хайырланнган асламысы бла ингилизлиле этгендиле. Бу системагъа
кёре Компанияны аскери бир индий бийликлени акъыртын акъыртын кюч бла Компанияны
аскерини кереклерине «субсидияланы» тёлетдиргенди, аны тышында бу бийликле бютеу
тыш ишлерин британ резидентни юсю бла бардыргъандыла. Джыйылгъан ачхагъа джангы
аскер джыйгъанды, анда асламысы индийлилени кеслери болгъандыла — сипайла. Разы
болмагъан бийликлени кючлеб, оноуун туурадан кеслери бардыргъандыла.

Сикхле бла биринчи сермешиулени британлыла къабдыргъандыла, алай а 1839 джылдан
башлаб сикхлени къраллары ичинде къазауат бла къарыусуз болады. Ол заманда
экинчи ингилиз-сикх къазауат башланыб, бу къралны ингилизлиле кючлейдиле.

Индияны кючлеу 1857 джылгъа бошалады. Ол джыл огъунакъ Сипайланы къозгъалыуу
болады. Ол къозгъалыудан сора Индияны оноуу Компаниядан сыйырылыб, Коронаны
туура оноууна кёчеди.

1760-1770 джыллада метрополия бла онюч американ колонияланы аралары бузулады,
аны баш чуруму Британ Парламентни колонистлеге салыннган налогланы кёлтюрюрге
излеми болгъанды.

1775 джыл колониялада эркинлик ючюн къазауат башланады, аны ызындан джылда
Эркинликни декларациясы баямланады. Британия бла конкурент болгъан Франция,
Испания эмда Нидерландланы болушлукълары бла американ колонистле 1783 джыл
къазауатда хорлайдыла.

Британия Америкада стратегия джанындан быллай магъаналы территорияладан къуру
къалыу, тарихчиле бла «биринчи» бла «экинчи» Британ Империяланы чегине саналады.
Метрополия кесини къарыууну ауурлугъун эки Америкадан Азиягъа, Шош океаннга эмда
Африкагъа кёчюреди.

АБШ-ны эркинлигин таныгъанындан сора Британияны Канадасына 100 минг чакълы бир
лоялист къачыб барады. Джангы Шотландия колониядагъа Сент-Джон сууну джагъасында
джерлешген 14 минг лоялист колонияны аралыгъындан узакъ болгъанлары себебли,
1784 джыл Британия джангы колония къурайды (Нью-Брансуик). 1791 джыл
конституцион акт Канаданы экиге юлешеди — ингилизча сёлешген Огъары Канада бла
французча сёлешген Тёбен Канадагъа.

1718 джылдан башлаб Британ империя Америкагъа тутмакъланы джибериб башлайды,
аланы саны джылда минг адам чакълы бир болгъанды. Онюч колонияны 1783 джыл тас
этгенинде, Британия джангы ачылгъан Австралиягъа эсин бёледи.

Австралияны кюнбатыш джагъасын 1606 джыл голланд тинтиучю Биллем Янсзон ачханды,
Голланд Ост-Инд компания джангы континентге «Джангы Голландия» атны береди, алай
а колонизация этерге ашыкъмайды.

1770 джыл Джеймс Кук капитан Къыбыла Океанда джолоучулугъунда Австралияны
кюнчыгъыш джагъасын ачады. Континентни да Британияныкъы болгъанын баямлайды.
Анда ол Джангы Къыбыла Уэльс колонияны къурайды. 1778 джыл Джозеф Бэнкс, Ботани
Бэйде тутмакъчылагъа колония къураргъа кереклигин правительствогъа ангылатады.
Тутмакъла бла биринчи кеме 1787 джыл джолгъа чыгъады, Австралиягъа 1788 джыл
келеди.

Британия тутмакъланы 1840 джылгъа дери ашырыб турады. Колонияны адам саны 56
минг адамгъа джетеди, аланы асламысы тутмакъла, тюрмеден чыкъгъанла эмда аладан
туугъанладыла. Австралияны колониялы алтын бла джюнню экспортун улл ёлчемде
этедиле.

Кесини джолоучулугъуну заманында, Кук Джангы Зеландиягъа да къайтады, 1642 джыл
голланд тенгизчи Тасман ачхан айрымканланы Кук Британияныкъыды деб баямлайды
(Шимал айрымканны 1769 джыл, Къыбыла айрымканны 1770 джыл). Аллында джерли халкъ
бла европачыланы арасында къуру сатыу-алыу бардырылгъанды. XIX-чу ёмюрню
бириничи онджыллыгъында дайым джерлешиуле асламысы бла Шимал айрымканда
къуралгъандыла. 1839 джыл Джангы-зеландиячы компания джерлени сатыб алыб, джангы
колонияла къурарагъа излегенин билдиреди. 1840 джылны 6-чы февралында Вильям
Гобсон бла 40 чакълы бир маори бачама Вайтанги кесаматха къол саладыла.

Британия джангыдан Франция бла къаугъаны, Наполеон Бонопартны властха келиуу бла
башлайды. Бонопарт къуру тенгиз артында колониялагъа къоркъуу салыб къоймай,
Британ айрымканлагъа да кирирге излегенди.

Наполеонну къазауатларында хорлар ючюн Британ империя кёб къарыу-кюч джойгъанды.
Француз портла патчах флот бла джабылгъандыла, 1805 джыл Трафальгарда сермешиуде
британлыла хорлайдыла. Францияны тенгиз арты колонияларына чабыуул этиледи.

Франция тамамы бла 1815 джыл хорланнганды. Британия Ионика айрымканланы,
Мальтаны, Сейшеллени, Маврикийни, Сан-Лючияны, Тобагону кючлейди; Испаниядан
Тринидадны, Голландиядан — Гайана бла Кап колонияны сыйырады. Гваделупа,
Мартиника, Гори, Француз Гвиана эм Реюньон колонияла Франциягъа, Ява бла
Суринам — Голландиягъа къайтарыладыла.

Аболиционистлени басымы бла 1807 джыл Британия Къул сатыу-алыуну юсюнден акт
алады, ол актха кёре Империяда къул сатыу-алыу джасакъланады. 1808 джыл къулланы
азат этер ючюн Сьерра-Леонени британ колония баямлайдыла.

1815—1914 кёзюуде Британ империяны терриотриясы 25.899.891 км² чакълы бир, адам
саны уа — 400 млн адам болады. Наполеонну къаушатылгъанындан сора, британлыланы
алларында алагъа къаршчы тураллыкъ киши къалмайды. Джангыз Орта Азияда алагъа
конкурент болургъа кюрешген Россия Империя болады. Аны тышында Британияны эм
уллу аскер эмда сатыу-алыу флоту болады.

Азияда империячы политиканы баш нюзюрю Индияда иеликлерин тутуу эмда кенгертиу
болгъанды. Индиягъа ие болса, къалгъан Азиягъада ие болургъа тынч болгъанды.
Экспансияны баш саууту Ост-Инд Компания болгъанды. Ол биринчи кере кесини
аскерлерин Патчах флот бла Джетиджыллыкъ къазауатда бирлешдиргенди, артдан бирге
Индияны тышында къазауатла бардырылгъандыла: Наполеоннга къаршчы Мисирде (1799),
Яваны Голландиядан сыйырыу (1811), Сингапурну кючлеу (1819) эмда Малакканы
къолгъа алыу (1824), Бирманы хорлау (1826).

1730-чи джылладан башлаб Компания Индияда базасындан апиян бла бек хайырлы сатыу
этиб башлайды. Апиянны асламысы Къытайгъа баргъанды, бу сатыу 1729 джылдан
башлаб Цин династияны джанындан закон тышы этилгенди. 1839 джыл къытай властла
Кантонда 20 минг ящик апиянны конфискация этедиле. Британия Биринчи апиян
къазуатны башлайды, ол къазауатда алай уллу магъанасы болмагъан джерлешимни,
Гонконгну кючлейди.

1857 джылда Индияда Сипайланы къозгъалыулары башланады. 6 айны ичинде бу
къозгъалыу кёб къан тёгюлюб тебленеди. Британ правительство Индияда туура оноуну
киргизеди (ингил. «British Raj»).

XIX-чу ёмюрде Британ эмда Россия империяла, Осман империяны, Къаджарны эмда Цин
Къытайны къарыусузлашханлары бла къуралгъан вакуумуну Азияда толтурургъа
кюрешедиле. Россияны орус-къаджар къазуат (1826—1828) бла орус-тюрк къазауатда
(1828—1829) хорлауу, Британияны рахатсыз этеди, Россия Индиягъа кирирге
излегенине акъыллы болады.

1839 джыл Британия биринчи кере Афганистанны кючлерге излейди, алай а Биринчи
ингилиз-афган къазауатда къаушатылады.

1853 джыл Россия Балканлада кючленеди. Ингилиз бла Франция Россияны Джерле
арасында кючлениринден къоркъуб Кърым къазауатха къошуладыла (1854—1856).

Эндиги 20 джылны ичинде Британия Белуджистанны (1876), Россия — Къыргъызстанны,
Къазахстанны эмда Тюркменистанны кючлейдиле. Эки къарл да келишиб Орта Азияны
юлешедиле. Алай бла Антантаны тамалы салынады.

1652 джыл Голланд Ост-Инд компания Африканы къыбыласында Кап колонияны къурайды.
Аллында ол метрополия бла Ост-Индияда колонияланы арасында нохта болгъанды.

Наполеон къазауатланы заманында метрополия кеси (Нидерландла) французланы
къолларына тюшеди. 1795 джыл Британия Кап колонияны, французланы иймеу сылтау
бла кючлейди, 1806 джыл колония, кесини бур халкъы бла Британ империягъа киреди.

1820 джыл ингилизлилени иммиграциясы башланады. Мингле бла бурла Уллу Трекни
заманында, 1830-чу джылланы ахырында — 1840-чы джылланы башында Кап провинцияны
къоюб шималгъа кетедиле, анда джангы республикала къурайдыла. Ала анда бир
джанындан ингилизлиле бла, башха джанындан Сото эм Зулу халкъла бла къаугъа
этерге керек боладыла.

Бурла Трансвааль Республика (1852—1877, 1881—1902) бла Оранж эркин къралны
(1854—1902) къурайдыла. Экинчи ингилиз-бур къазауатны эсебинде (1899—1902)
Британия аланы къолуна алады.

[1869 джыл]] III Наполеон Европа бла Азияны байлагъан Суэц илипинни ачады. 1875
джыл Бенджамин Дизраэлини консерватив правительствосу Мисирни башчысы Измаил
пашадан илипинни 44 % сатыб алады. Суэц Ингилиз бла Францияны къолларына тюшеди,
алай а 1882 джыл британ аскерле илипинни кючлейдиле. Ингилиз бла Францияны
арасында конкуренция бу илипинни нейтрал территория баямлатады (1902), алай а
де-факто ингилиз аскерле былайда 1954 джылгъа дери турадыла.

Францияны, Бельгияны эмда Португалияны Конго сууну аягъында актив болуулары бла
бирге, колониялы къралланы арасында «Африка ючюн тюйюш» башланады. Европачы
къралланы араларында дауланы Берлин конференцияда тюзетирге кюрешедиле
(1884—1885 дждж.). Алай а конкуренция империяланы арасында тохтамайды.

Британияны акъ колонияларыны азатлыкъгъа джолу, 1839 джыл Дурхэмни эки Канадагъы
провинцияда къозгъалыула бла кюрешиуге тынч болур ючюн, аланы бирлешдириуюн эмда
кеслерине оноу этиулерин баямлагъан отчёт бла башланнганды. Бирликни юсюнден
акт, 1840 джыл Канада Провинцияны къурагъанды. Джууаблы правительство биринчи
болуб Джангы Шотландияда 1848 джыл къуралгъанды, кечирек Британ Шимал Американы
башха колонияларына да джайылгъанды бу практика. 1867 джыл Огъары эмда Тёбен
Канадала, Нью-Брансуик, Джангы Шотландия бирлешиб Канада Доминион болгъандыла,
бу конфедерация болгъанды, тыш ишледен къалгъанына кеси оноу этгенди.

Австралия бла Джангы Зеландия быллай оноу формагъа 1900 джылда ие болгъандыла.
Австралий колонияла 1901 джыл федерациягъа бирлешедиле. Доминион статус,
Канадагъа, Ньюфаундлендге, Австралия бла Джангы Зеландиягъа 1907 джыл
Империялыкъ Конференцияда теджелгенди. 1910 джылда Кап колония, Наталь,
Трансвааль эмда Оранж эркин кърал Къыбыла-Африкан Бирликде бирлешиб доминион
статусну аладыла.

XIX-чу ёмюрню арт онджыллыкълары Ирландияны эркинлиги ючюн кюрешде ётгедиле.
Ирландия, Бирлешген Королевствогъа Ирланд къозгъадыудан сора 1800 джылны актына
кёре киргенди, эки ачлыкъны (1845-1852) къурманы болгъанды. Премьер-министр
Вильям Гладстон Ирландия кеси башына оноу этеллигин, доминоин статусха джарагъан
оюмда болгъанды, алай а парламент Уллу Британияны къоркъуусузлугъуна заран болур
деген акъылда эки кере бу проектни унамагъанды. Ючюнчю кере проект 1914 джыл
ётгенди, алай а Биринчи дуния къазауатны башланнганы себебли джашаугъа
киргизилмегенди, аны чуруму болуб 1916 джыл Пасха къозгъалыу башланнганды.

XX-чы ёмюрню башында Германия терк темпле бла айныб башлагъанды, къысха заманны
ичинде алчы аскер эмда индустриал кърал болгъанды. Британия кесини
метрополиясына эмда империяны бютеулюгюне къоркъуу болгъанын ангылагъанды.

Германияны потенциал джауча кёрюб, Британ империя Япония бла бирлик этеди
(1902), аны ызы бла кесини эски джаулары бла, Франция бла Россия (1904 эм 1907).

1914 джыл къазауат башланады. Аны башланыуу империяны бютеу колониялары бла
доминионларына да тийгенди, ала уллу магъанасы болгъан аскер, финанс эмда башха
тюрлю болушлукъ этгендиле Британиягъа. Доминионланы аскерлеринде 2,5 миллиондан
аслам адам къуллукъ этгенди, колониялада мингле бла адам кеслери къазауатха
баргъандыла. Африкадагъы немец колонияланы асламысы кёб турмай кючленнгендиле,
Шош океанда уа, Австралия бла Джангы Зеландия Немец Джангы Гвинея бла Самоаны
кючлегендиле.

Австралия бла Джангы Зеландияны аскерелини Галлиполи компаниягъа (1915 джыл)
къошулуулары ол къраллада миллет ангыларыны къуралыууна уллу этки этгенди (АНЗАК
кюн). Канадада ол магъананы Вимиде сермешиу тутады.

Доминионланы хорлам ючюн уллу юлюш къошханларын британ премьер-министр Ллойд
Джордж да айтханды. Мамырлыкъ Версаль кесаматны шартларына кёре империя
территориясын 4 662 000 км² чакълы бирге уллу этеди, адам саны 13 миллионнга
къошулады, ол заманда кесини тарихинде эм уллу болгъанды Британ Империя, аны
тышында Осман имприяны миллет къыйырларыны асламысы да хорлагъан къралланы
араларында Миллетлени Лигасыны Мандатына кёре юлешиннгенди.

Британия Кипрни (контроль 1878 джыл алыннганды, де-юре оккупация 1914 этилгенди,
коронаны колониясы 1925 джыл баямланнганды), Палестина бла Трансиорданияны,
Иракны, Камерунну бир кесегин, Тогону эмда Танганьиканы контролгъа алгъанды.
Доминионла да кеслерине мандатлы джерле алгъандыла: Къыбыла-Кюнбатыш Африка
(бусагъатдагъы Намибия) Къыбыла-Африкан Бирликге къалгъанды, Австралия Немец
Джангы Гвинеяны, Джангы Зеландия — Кюнбатыш Самоаны. Науру метрополия бла эки
шош-океан доминионланы ортакъ колониялары болгъанды.

Дунияда къуралгъан джорукъгъа джангы къоркъуу кюч алгъан Япония бла АБШ
салгъандыла, Индия бла Ирландияда эркинлик ючюн къымылдауну ёсюую уа империяны
ичинден къоркъуу салгъанды. Британ империя Япония бла АБШ-ны арасында, къайсысы
бла шохлукъ джюрютюрге керек болгъанын сайларгъа керек болгъанды. Аллында имперя
Японияны сайлагъанды, 1922 джыл Вашингтон тенгиз келишиуге къол салыб, АБШ-ны
Британия бла тенг тенгиз деу къралгъа санагъанды.

Ирландияда, кесине оноу этиу системаны киргизиу тыйылгъаны себебли, эркинликни
джандашлары — Шинн Фейн джанлыланы саны ёсгенден ёсюб башлайды, 1918 джылны
сайлаураныда бу партия Ирландиядан орунланы асламысын алады, 1919 джыл Дублинде
Ирланд ассамблеяны къурайды, анда азатлыкъны баямлайды. Ирланд Республикачы
Аскер британ администрациягъа къаршчы партизан къазауатны башлайды.
Ингилиз-ирланд къазауат 1921 джыл, ингилиз-ирланд келишиуге къол салыу бла
бошалады. Аннга кёре империяны къурамында доминион болгъан Ирланд Эркин кърал
къуралады.

Шимал Ирландия, 32 ирланд графствону 6-сы, 1920 джылдагъы Ирландияны
правительствосуну юсюнден актха кёре Бирлешген Королевствода къалады.

Ушаш кюреш Индияда да болады: Индияны правительствосуну юсюнден акт (1919 джыл)
эркинлик излегенлени разы этмейди. Британ колониялыкъ властла коммунист эмда
башха къозгъалыуладан къоркъум къаты амалла бла хайырланыдалы, сёз ючюн,
Пенджабда.

Махатма Ганди Иш бирлик этмеу къозгъалыу къурайды, Индияны халкъы британлыланы
бойкот этеди (Сатьяграха). 1922 джылны 10-чи мартында Гандини тутадыла. 18-чи
мартда экстремист материалланы басмалагъаны ючюн 2 джылгъа олтуртулгъанды.

1922 джыл Мисир, Биринчи дуния къазауатны заманында британ протекторат
баямланнган, де-юре эркин кърал болады, алай а 1954 джылгъа дери гинджи
правительство бла оноу этиледи. Британ аскерле Мисирде Ингилиз-Мисир кесаматха
къол салыннгынчы, 1936 джылгъа дери турадыла. Бу кесаматха кёре, ингилизлиле
Суэц илипинни сакълагъан аскерлеринден къалгъан аскерлени чыгъарыргъа
борчланадыла. Аннгы джууабха, Мисир Миллетлени Лигасына киреди.

1919 джыл Британиягъа мандаты берилген Ирак, 1936 джыл бойсунмагъан кърал
болады, ол да Миллетлени Лигасына къошулады.

1923 джылда бардырылгъан Империялыкъ конференция доминионланы энчи тыш политика
бардырыгъа эркинликлерин таныйды.

Ирландия бла Къыбыла Африканы басымында 1926 джылны Империялыкъ Конферециясы
Бальфурну Декларациясын къабыл этеди, аннга кёре доминионла «бир-бирлерине
бойсунмагъан Британ империяны къурамында автоном къуралышла» кибик
белгиленедиле.

Бу декларация Вестминстер статут бла (1931) закон кючге киреди. Ол замандан
башлаб Канаданы, Австралияны, Джангы Зеландияны, Къыбыла Африканы, Ирланд Эркин
Къралны эмда Ньюфаундлендни парламентлери Британияны закончыгъарыу системасына
бойсунуудан чыкъгъандыла. Ала кеслерини территорияларында британ законланы
тыяргъа эркин болгъандыла, метрополия уа доминионлары унамай законла ётдюрюрге
эркин болмагъанды. Уллу Депрессияда финанс джанындан къыйынлыкъла себебли
Ньюфаундленд 1933 джыл статусундан чыгъады. Ирландия 1933 джыл джангы
Конституциясын къабыл этиб, атындан къалгъан хар неси да республика болады, аны
бла Британиядан узакълашыуу андан ары да барады.

Метрополияны къазауатха кириую автомат халда корона колонияла бла Индияны да
киргизгенди урушха, алай а доминионла энди Германиягъа къазауат ачыуну оноуун
кеслери этерге болгъандыла. Канада, Къыбыла Африка, Австралия эмда Джангы
Зеландия кёб турмай къазауат ачхандыла, алай а Ирландия къазауатха
къошулмагъанды, эмда бютеу къазауатны нейтрал къалгъанды.

Францияны 1940 джыл тюшюуюнден сора, Британия империясы бла, СССР къазауатха
киргинчи Германиягъа къаршчы джангыз къалгъанды. Британ Премьер-Министр Уинстон
Черчилль американ президент Франклин Рузвельтден аскер болушлукъ тилегенди. 1941
джылны августунда эки деу къарл Атлантика хартиягъа къол салгъандыла, аннга кёре
«халкъланы къайсысы да джашаргъа излеген кърал оноу форманы кеси сайларгъа хакъы
барды». Бу фразаны эки магъанасы болгъанды, бир джанындан оккупациягъа тюшген
европачы къралла, башха джанындан европачыла колония этген джерле.

1941 джылны декабрында Япония британ Малайягъа (Малай операция), Пёрл
Харбордагъы американ базагъа эмда Гонконгга чабады. Биринчи япон-къытай
къазауатда хорламындан сора, Япония Узакъ Кюнчыгъышда империялыкъ кюч болады.

АБШ-ны къазауатха кириую бла, Черчиль Британия хорларыгъына ийнанады, империя
къутхарылгъанды. Алай а колонияланы джау алай дженгил кючлегени, Британияны
престижин тюшюреди. Эм бек абырайын тюшюрген Сингапурну японлула кючлеую болады
(Сингапур къоруулау), бу шахар кюнбатышда Гибралтар кибик хорланмазлыкъ къалагъа
саналгъады.

Австралия бла Джангы Зеландия, японлула бла баш башха къалгъанларында, Британия
империяны къоруулаялмазлыгъын ангылайдыла. Ол аланы, къазауатдан сора АБШ бла
бирлик къураргъа тебереди, 1951 джыл Австралия, Джангы Зеландия эмда АБШ АНЗЮС
пактха къол салынадыла.

Британ империя Экинчи дуния къазауатда хорласа да, бу къазауатны эсеблери
империягъа аман болгъандыла. Талай ёмюрню дунияны оноуун джюрютген Европа оюлуб
болгъанды. Энди бу территорияда АБШ бла СССР-ни аскерлери турадыла, ала
болгъандыла кючге ие болгъанла. Британия уа банкрот болурну босагъасына
келгенди, ол къоркъуудан АБШ берген 3.5 млрд долларлыкъ борч къутхаргъанды. Ол
борчну ахыр тёлеую 2006 джыл этилгенди.

Европаны къралларыны колонияларында, антиколониячы къымылдау терк огъуна
кючленнгеди. АБШ бла СССР-ни арасында Сууукъ къазауат башланса да, эки кърал
колониялизмге къаршчы болгъадыла.

Британ империяны ахыры келгенди. Британия, къазауатсыз колонияладан кетгенди,
кесини орнуна аннга къаршчы болмагъан, коммунист болмагъан правительстволагъа
властны къоюб. Франция бла Португалия уа хорламы болмазлыкъ, багъалы
къазауатлагъа киргендиле, алай а бу къазауатла аллындан джетишимсиз болгъандыла.
Колониялыкъ система ахыр тылпуун ийгенди. 1945—1965 джылланы ичинде метрополияны
тышында британ гражданланы саны 700 миллиондан 5 миллионнга тюшгенди, аланы 3-сю
Гонконгда джашагъандыла.

1945 джылны сайлауларында Лейборист партия хорлайды, бу партия деколонизация
идеяны джакълагъанды. Клемент Атлини башчылыгъында правительство империяны эм
ауруулу соруу — Индияны азатлыгъына эс бёлгенди. Бу колонияда азатлыкъ излеген
эки лагерни арасында тиклик ёсгенден ёсюб баргъанды. Бир джанындан Индий миллет
конгресс, башха джанындан Мусульман лига. Конгресс унитар, лаик къралны
къуралыуун излегенди. Лига уа, бу къралда мусульманла азлыкъ болууларындан
къоркъуб, мусульманла джашагъан регионлада энчи ислам кърал къуралыуун
излегендиле. Ёсюб келген къозгъалыула, эмда 1946 джыл Патчах Индий Флотну мятежи
премьер-министрни Индиягъа 1948 джылдан кеч этмей азатлыкъ берирге сёз
бердиртеди.

Къоркъуулу болум, граждан къазауатны къоркъууу Индияны джангы вице-королу лорд
Маунтбеттенни Индияны юлешиу планны алдыртады. Британлыла Индияны индуист эмда
мусульман бёлгелеге юлешедиле. Алгъыннгы колонияда эки кърал къуралады Индия бла
Пакистан, алай а онла бла миллион адам бу чекле бла динлери келишмей, джангы
къраллада азлыкъ халгъа келедиле. Миллионла бла адам кёчедиле, джюзле бла минг
адам дин тамалында этилген къаугъаланы къурманы боладыла. Индия бла Пакистанны
бусагъатха дери араларын бузгъан соруу, алгъыннгы бийлик Джамму бла Кашмирди,
халкъыны асламысы мусульман болса да Индиягъа къошулгъанды, аны Пакистан
унамагъанды.

Бирма бла Цейлон, алгъын Индияны кесегине саналса да, 1948 джыл азатлыкъ
аладыла, Цейлон Биригиуге киреди, Бирма уа унамайды.

Британ мандатдагъы Палестинада да ушаш проблемала чыгъадыла. Мында къаугъа
чууутлула бла араблыланы арасында чыкъгъанды. Алай мында табсызлыкъла кёб
болгъандыла — кёб санда Европадан чууут къачхынчы Палестинада сыгъыныу
излегендиле, араблыла уа чууут иммиграцияны тохтатыр муратда болгъандыла. 1947
джыл империя, 1948 джыл Палестинадан аскерлерин чыгъарыб, мандантны да
[[БМО]-гъа къайтарлыгъын билдиргенди. БМО-ну ГА-сы Палестинаны бойсунмагъан
чууут эмда араб къраллагъа юлешиу, Иерусалим бла Вифлеемни да халкъла арасы
протекторатха салыуну юсюнден 181 номерли резолюцияны къабыл этеди (БМО-ну
Палестинаны юлешиу планы).

Къазауатны заманында Малайяда японлулагъа къаршчы кючлю къымылдау къуралады.
Японияны хорланнганындан сора бу кюч сауутун, колонияланы терк кючлеген
британлылагъа къаршчы бурады. Къымылдау асламысы бла миллетлери къытайлы болгъан
коммунистледен къуралгъанды, ол себебден Британия къозгъалыуну мусульман малай
кёбчюлюкню кючю бла джатдырыргъа излейди. Къозгъалыу джатдырылса, колония эркин
боллукъду деген план болгъанды.

Малайяда къазауат 1948-1960 джыллада барады, алай а 1957 джыл Британия Малайяны
Федерациясына Биригиуню къурамында азатлыкъ береди. 1963 джыл федерацияны 11
штатына, Сингапур, Саравак эмда Британ Шимал Борнео къошулуб Малайзия
къурайдыла. Амма 1965 джыл, Сингапур, къытай кёбчюлюкню шахары болгъаны себебли,
эмда къытай эмда малай джамагъатланы арасында тикликни чуруму бла федерациядан
чыгъарылады. Бруней, 1888 джылдан башлаб Британияны протектораты болгъанды, алай
а ол федерациягъа кирирге унамайды, эмда кесини статусун, 1984 джыл азатлыкъ
алгъынчы дери тутады.

1951 джыл властха Черчилль башчылыкъ этген консерваторла келгендиле.
Консерваторла Британияны дуния деу кърал статусун Джууукъ Кюнчыгъышда эм уллу
кюч болургъа мадар берген Суэц илипинни сакълаб къорууларгъа боллугъуна
ийнаннгандыла. Алай а 1952 джыл Мисирде властха келген Гамаль Абдула Насерни
правительствосуну планларына келишмегенди. Эндиги джыл Суэц илипинден британ
аскерлени чыгъарыууну юсюнден эмда Суданнга 1955 джыл азатлыкъ бериуню юсюнден
келишиуге къол саланыды.

1956 джыл президент Насер Суэц илипинни национализация этгенди. Джууабха британ
премьер-министр Энтони Эден, Израиль Мисирге чабхан сагъатда къатышыб Суэц
илипинни кючлер ючюн джашыртын план хазырлагъанды. АБШ бу къазауатха СССР Мисир
джанында къошулуб дуния къазауат башланырындан къоркъгъанды.

Америкачыла британлылагъа финанс басым этгендиле, ала британ фунтлада болгъан
бютеу резервлерин сатарыкъбыз да ингилиз валютаны джыгъылтырыкъбыз деб
къоркъутхандыла. Ахырында аскер операция джетишимли болса да АБШ бла БМО-ну
басмы бла Британия аскерлерин чыгъарады, Эден да отставкагъа кетеди.

Суэц кризис Британияны дуния деу кърал болмагъанын ачыкъ кёргюзгенди. Миллет
ёхтемликлерине джара салыннганды. Маргарет Тэтчер адамланы кёллерине «Суэц
синдром» атны бергенди, бу сиднромдан Британия Аргентина бла 1982 джыл Фолкленд
айрымканла ючюн къаугъада хорламдан сора сау болгъанды.

Суэц кризис Джууукъ Кюнчыгъышда британ эткини къарыусузлашдырса да, ахыры бла
джокъ этмегенди. Британ аскер дагъыда Оманнга (1957), Иорданиягъа (1958) эмда
Кувейтге (1961) киргенди, алай а энди американлыланы разылыкълары бла.

1960 джылны февралында британ премьер-министр Макмиллан Кейптаунда белгили
фразасын айтады — «бу континентде тюрлениулени аязы урады». Французла Алжирде
этгенча колониялыкъ къазауатланы бардырыргъа излемейди, эмда деколонизацияны
джакълагъанды. 1950 джыллада азатлыкъны — Судан, Алтын Джагъа (энди Гана) эмда
Малайя алгъан эсе, 1960 джыллада аланы санлары терк кёбейгенди.

1968 джылгъа азатлыкъны Африкада бютеу британ колония алгъанды, джангыз Къыбыла
Родезия колониялай къалады. Британ империяны кетиую акъ колонистлеге уллу
проблемала джаратханды, сёз ючюн, Родезияда. 1965 джыл, акъланы алчысы
премьер-министр Ян Смит Родезияны Британ империядан азатлыгъын баямлагъанды.
Кърал граждан къазауатха киргенди, 1979 джылгъа дери акъла бла къараланы
арасында къанлы къаугъа баргъанды. Ол джыл Родезия болджаллы болуб джангыдан
ингилиз колония болады. Эндиги джылда сайлаула боладыла, сайлаулада Роберт
Мугабе хорлаб, джангы къуралгъан Зимбабве атлы къралны премьер-министри болады.

Джерле арасында британлыла грек-киприотла башлагъан партизан къазауатха
тюшедиле. Къазауат 1960 джыл Кипрни азатлыгъын баямлау бла бошалады. Алай а
Британия Акротири бла Декелияда аскер балзаларын сакълайды. Мальта бла Гоцо
айрымканла азатлыкъны 1964 джыл аладыла.

1958 джыл Вест-Индияны Федерациясы къуралады, алай а 1962 джыл Ямайка бла
Тринидадха азатлыкъ берилиуюнден сора чачылады. Барбадос 1966 джыл
бойсунмазлыкъны алады, къалгъан кариб айрымканла — 1970-1980 джыллада эркин
боладыла. Британияны къолунда Ангилья, Тёркс бла Кайкос айрымканла, британ
Виргин айрымканла, Кайман айрымканла эмда Монтсеррат къалады. Гайана 1966 джыл
азатлыкъ алады. Континентал Америкада ахыр британ колония, Британ Гондурас 1973
джыл кеси башына оноу колония Белиз болады, 1981 джыл а уа толу эркинликни
алады. Белиз бла Гондурасны арасында территориялыкъ дау алкъын тюзетилмегенди.

Шош окендагъы бритн иеликле 1970 джыл (Фиджи) бла 1980 джылны (Вануату) арасында
бойсунмазлыкъны аладыла. Вануатугъа азатлыкъны бериуню мычыуу ингилиз эмда
француз тилли джамагъатланы араларында къаугъа болгъанды. Бу колония Франция бла
Ингилизни ортакъ колониялары болгъанды.

Фиджи, Тувалу, Соломонну айрымканлары, Папуа-Джангы Гвинея Биригиуню
Королевстволары боладыла.

1980 джыл азатылкъны Родезия (эндиги Зимбабве) бла Джангы Гебридле (энди
Вануату) аладыла; 1981 джыл Белиз эркин болады. Деколонизацияны процесси
асламысы бла бошалады. Империядан энди дунияда чачылгъан ууакъ айрымканла бла
аванпостла къаладыла.

1982 джыл Британия кесини эм ахыр колонияларыны бири — Фолкленд айрымканланы
Аргентина бла къазауатда сакълайды. Джетишимли аскер операция, британлыланы
ёхтемликлерин ёсдюреди, Британия джангыдан дуния деу кърал болады деген оюмну
джаратады.

Ол джыл огъунакъ Канада метрополия бла ахыр юристлик байламын юзеди. 1982
джылдагъы Канаданы юсюнден актха кёре, Канаданы конституциясыны тюрлендирир ючюн
британ парламент бла келишиу этерге керек болмайды. Быллай актла 1986 джыл
Австралия бла Джангы Зеландиягъа да алынадыла.

1982 джылны сентябрында премьер-министр Маргарет Тэтчер Пекиннге джолоучулукъ
этеди, анда КъХР-ни правительствосу бла эм магъаналы, эм къалабалыкъ колония —
Гонконгну къадарыны оноуун этедиле. 1842 джылны Нанкин келишиуюне кёре Гонконг
Британиягъа «болджалсыз хайырланыугъа» берилгенди. Алай а колонияны асламысы
1869 джыл 89 джылгъа бегендге алыннган территориялада орналгъанды, ол болджал
1997 джыл бошалгъанды. Британияны анда кесини администрациясын сакъларгъа излеми
джетишимсиз бошалады. 1984 джыл келишиуге кёре Гонконг КъХР-ни энчи
административ району болады эмда кесини автономиясын 50 джыл тюрлендирмей
сакълайды.

Бусагъатда Бирлешген Королевство 14 территорияда суверенитети барды. 2002 джыл
ала Британ тенгиз арты территорияла статусну алгъандыла. Аланы талайы адам
джашамагъан айрымканладыла. Къалгъанлада адамла бардыла, тюрлю-тюрлю дараджада
кеси оноуун этген системагъа иедиле, алай а барысы да тыш ишле бла къоруулауда
Уллу Британиягъа байламлыдыла.

Бир-бир тенгиз арты территориялада британ суверенитетни хоншулары танымайдыла
эмда ол джерлени даулайдыла: Гибралтарны — Испания, Фолькленд айрымканланы,
Къыбыла Джорджияны эмда Къыбыла Сандвич айрымканланы — Аргентина, Индий океанда
британ территорияла — Маврикий бла Сейшелле. Аны тышында, Британ антарктика
территориягъа Аргентина бла Чили иелик хакъларын билдиредиле, алай а дунияны
асламысы Антарктидада территория иелик болмагъанын таныйдыла.

Алгъыннгы колонияланы асламысы Британ Миллетлени Биригиуюне киредиле. Биригиуню
15 къралы кърал башчыгъа ингилиз патчахны санайдыла, алагъа Биригиуню
Королевстволары дейдиле.

Онла бла джылланы, бир-бирде уа джюзджыллыкъланы, дунияда британ гегомония
кесини тамгъасын кёб къралгъа салгъанды. Ингилиз тил 400 млн адамгъа ана тилди,
1 млрд адам эркин сёлешедиле, тилни джайылыуу Бирлешген Штатланы культура эткиси
бла да байламлыды.

Британ миссионерле англикан динни континентледе джайгъандыла. Англикан джамагъат
бусагъатда 77 адамдан къуралыбды.

Миллионла бла кёчгенле Британ айрымканланы къоюб джангы континетлеге кёчгендиле,
анда кёчгюнчю колонияла къурагъандыла — АБШ, Канада, Австралия, Джангы Зеландия.
Бу къраллада бусагъатдагъы халкъны асламысы Британия бла Ирландиядан кёчгенлени
туудукъларыдыла.



https://krc.wikipedia.org/wiki/%D0%A1%D1%8B%D1%80%D0%B0

Сыра — суу, биртюк (кёбюсюне арпа, бир-бирде будай неда къара будай) эмда
хумеллек къатышдырыб этилген къарыусуз алкоголь ичкиди. Алкоголь дараджасы
«энчи» тукъумлада 5-7 градусха, «люксда» 4-5, «дженгил» тукъумлада уа 3,5
градусдан аз болургъа керекди. Мийик технологияны болушлугъу бла этилген
алкольсуз сыралада уа алкогольну дараджасы 0.015 градусха дери тюшеди. Къара
сыралада уа алкогольну дараджасы 12-13 градусхада чыгъаргъа болады. Ол дунияны
эм кючлю сырасына саналады, сёз ючюн, Францияда «La Samichlaus» атлы сыра.
Джылда къуру бир кюнню, Сыйлы Николасны кюнюнде сатылады, эмда бир джылдан
ичиледи.

Сыра- дунияда суу бла чайдан сора ючюнчю эм бек сюйюлген ичкиди, алкоголь
ичкилени ичинде уа эм кёб ичиледи.

Сыра, адам улу чыгъаргъан эм эски ичкиледен бириди. Археология тинтиуледе
табылгъан Шумер топракъ къангалада билгилеге кёере, биринчи кере сыра б. э. д.
3500-3100 джыллада Месопотамияда чыгъарылгъанды. Этилгени тынч болгъаны себебли,
ол заманлада башха джерледеда этилгенине ишек джокъду.

Бизни эрагъа дери 2800 джыллада Буруннгу Мисирде биринчи индустриал халда
чыгъарыб башлагъаннга саналады. Кюнлюк джашауда эмда дин церемониялада кёб
хайырланнган сыра, Рамзез III заманында бал бла къатшдырылыб дарман кибикда
хайырландырылгъанды.

Орта Ёмюрден бу заманлагъа дери, артыкъсызда Шимал Европа, сыраны джурту халгъа
келгенди. XIV ёмюрге дери, сыра асламысы бла юйде этилиб ичилген ички болгъанды,
14-чю ёмюрден башлаб сырачыла ачыла башлагъаны бла бирге, сыраны агъачыда иги
болуб, ичилгенинденда кёб ичилиб башлайды.

Сыра типле асламысы бла 'эль' бла 'лагерге' юлешинедиле. Эль мийик температурада
быжылдатылады(15-25 °C), огъары быжылдау ачытхы хайырланады. Эль кёгет татыу
тутаргъада болады, спиртни ёлчеми эсе уа уллуду.

Ла́гер — дунияда эм бек джайылгъан сыра типди. Хазырланнган заманда тёбен
быжылдау ачытхы хайырланады. Лагер элден эсе аз температура бла быжылдатылады
(5-15 °С), андан сора талай заманны 0 °C температура бла сакъланады, бу заманнга
сыра агъарады, эмда карбоноксид бла бай болады.

Ламбик (кеси быжылдагъан бельгия сыра) — суслода эмда хауада болгъан микробланы
кючю бла, ачытхы къошулмай быжылдайды.

Будай сыра — будай солодну тышанда, бу сыраны хазырлагъан заманда шишаны
ичиндеда быждылдауу тохтамайды. Кёбюсюне будай сыра сюзюлмегенлей бериледи, ол
себебден Weizenbier (нем. — будай сыра) атны орнуна Weissbier (нем. — акъ сыра)
атны хайырланадыла.

Гибрид сортла — аланы хазырлауда тюрлю-тюрлю типлени хазырлау технологияларын
хайырланадыла.

Энчи сортла — бу категориягъа тюз сыраладан ичине къошулгъанлары бла айрылгъан
сыра типлени, сырагъа джууукъ (сёз ючюн боза) ичкилени къошаргъа боллукъду..

Сыраны чыгъарыуу хар къралда кесини стандартлары бла регламент этиледи. Россияда
быллай стандартды — ГОСТ 51174-2009 Пиво. Общие технические условия Анда сыраны
бютеу параметрлери белгиленнгендиле. Сёз ючюн, этил спиртни юлюшю (градусу)
2,8 — 9,9 % болургъа керекди. Алай а 8,5 % (кючлю сыра) кёбю болгъан алкоголь
ичкилеге акциз налог башха болгъаны себебли , Россияда сыраны асламысы 3-5,5 %
мийик болмайды.

Сыра эм кёб ичилген къраллагъа Къытай, АБШ, Германия, Россия эмда Бразилия
саналадыла. Адам башына эм кёб ичген кърал уа Чехияды (2006 джыл адам башына
161,2 л)

Европачы сыра чыгъарыучуланы бирлигини «The Brewers of Europe» 2006 джылны 16-чы
январында Европаны къралларында адам башына литрледе ичилген сыраны быллай
статистикасы басмаланнганды:



https://krc.wikipedia.org/wiki/%D0%A1%D1%82%D0%B0%D0%BC%D0%BF%D1%83%D0%BB

Стампул (тюр. İstanbul — [isˈtanbuɫ], [иста́нбул]) — Тюркню эм уллу шахарыды
эмда къралны баш саудюгер, индустриал, культура аралыгъы эм портуду. Босфор
ачыкъ богъаз шахарны Европадагъы бла Азиядагъы эки кесекге бёледи эмда бу
богъазны юсю бла эки кёпюр салыныбды. Стампулну эки бёлюмюнде да джашагъан
адамла саналса, ол Европаны эм уллу шахары болады, эмда дунияда эм уллу
шахарладан бириди. Рим, Византия, Латин эм Осман империяланы ара шахары
болгъанды.

XIII ёмюрде араблыла шахарны «Истинполин» деб таныгъандыла, бу ат грекча εἰς τὴν
Πόλι(ν) («ис тин пόли(н)», «ис тим бόли(н)») — «шахаргъа» деген фразадан
къуралгъанды. Араблыланы айтыуларындан бусагъатдагъы аты да чыкъгъан болургъа
боллукъду. Башха версиягъа кёре шахарны бусагъатдагъы аты Исламбул («исламны
шахары») дегенден къуралгъанды. Алай а, 1453 джылда Константинополь кючленнгинчи
дери да Истинполин ат болгъаны себебли, ахыр версия ишеклиди. 1760 джылда
чыкъгъан (практикада реализация этилмеген) фирман, XV ёмюрню документлеринде
огъуна тюбеген Исламбол атны официал халда джюрютюрге салгъанды.

1930 джылгъа дери шахарны официал халкъла аралы аты — Константино́поль (грек.
«Константинни шахары»; тюр. Konstantiniyye) болгъанды. Башха тарих аты
(бусагъатха дери да Константинополчу патриархны титулунда хайырланнган) — Джангы
Рим неда Экинчи Рим (грек. Νέα Ρώμη, лат. Nova Roma) болгъанды. Тамалы
салыннгандан 330 джылгъа дери шахарны аты Виза́нтий (грек. Βυζάντιον; Byzántion)
болгъанды.

1923 джылда Тюрк республиканы халкъла аралы танылыуундан сора ол джылны 29
октябрында къралны ара шахары Анкара баямланнганды. 28 март 1930 джылда тюрк
тамадалыкъ шахарны къуру тюрк атын хайырланыргъа буйрукъ бергенди. Болса да,
грек тилде Константинополь (грек. Κωνσταντινούπολη, «Ko̱nstantinoúpoli̱») ат
сакъланады. Грекча Стампул къуру Шахар деб да танылады (грек. Πόλη, «Póli̱»).

Стампул, Тюркню шимал-кюнбатыш джанында, дуппурлу джерледе, Босфор ачыгъ
богъазны эки джагъасында да эм (къыбылада) Мермер тенгизни джагъасында
орналгъанды. Шахарны баш кесеги Европада орналады, гитчереги — Азияда. Шахарны
европалы кесегин Алтын Мюйюз бухта эки бёледи. Шахарны майданы — 2 106 км²-ди,
координатлары — 41, 2941°00′ N 29°00′ E﻿ / ﻿41° N 29° E (G) (O).

1912 джылда шахарда эм аны тийресинде джашагъанды: 449 114 тюрклю, 364 469
грекли, 159 153 эрменли, 46 581 чууутлу, 4 331 болгарлы, 142 825 башха адам.



https://krc.wikipedia.org/wiki/%D0%9E%D0%BA%D0%B5%D0%B0%D0%BD

Океан (грек. Ωκεανός, буруннгу грек тейрини атындан къуралгъанды) —
континентлени арасында джатхан, сууланы циркуляциясыны специфика башхалыкълары
болгъан, дуния океанны юлюшю болгъан, эм уллу суу объектди. Тенгизле бла бирге,
дуния океанны суу джюзюню ёлчеми Джер джюзюню 71% болады (361 млн. км2 чакълы
бир). Джерни окаенларыны тюбюню рельефи тюрлю-тюрлюдю.

2000 джылда Халкъла арасы гидрография организация дуния океанны беш океаннга
юлешиниуун къабыл этгенди:

Бурунгу Римде Oceanus сёз бла, белгили дунияны кюнбатыш джанындан суулагъа
айтхандыла,бусагъатда ол Атлантика океанды. Oceanus Germanicus («Герман Океан»)
неда Oceanus Septentrionalis («Шимал Океан») океан деген сёз бла Шимал тенгизни
белгилегендиле, Oceanus Britannicus («Британ Океан») деб а уа — Ла-Манш
ачыкъбогъазны белгилегендиле.



https://krc.wikipedia.org/wiki/%D0%91%D0%B8%D1%80%D0%BB%D0%B5%D1%88%D0%B3%D0%B5%D0%BD_%D0%9C%D0%B8%D0%BB%D0%BB%D0%B5%D1%82%D0%BB%D0%B5%D0%BD%D0%B8_%D0%BE%D0%BA%D1%8A%D1%83%D1%83%D0%B4%D0%B0%D0%BD,_%D0%B8%D0%BB%D0%BC%D1%83%D0%B4%D0%B0%D0%BD_%D1%8D%D0%BC%D0%B4%D0%B0_%D0%BA%D1%83%D0%BB%D1%8C%D1%82%D1%83%D1%80%D0%B0%D0%B4%D0%B0%D0%BD_%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%81%D1%8B

ЮНЕСКО (ингил. UNESCO — United Nations Educational, Scientific and Cultural
Organization) — Бирлешген Миллетлени окъуудан, илмудан эмда культурадан
организациясыды.

Организация 1945 джылны 16-чы ноябрында къуралгъанды, штаб-фатары Парижде
орналгъанды. Организациягъа дунияны тюрлю-тюрлю джерлеринде орналгъан 67 бюро
бла бёлек киреди.

ЮНЕСКО-ну Уставы 1945 джылны ноябрында, Лонодон конференцияда къабыл этилгенди,
4 ноябрь 1946 джыл, 20 кърал къол салгъан актланы сакълаугъа берилгенден сора
кючге киргенди. Бусагъатда организацияагъа 192 кирген кърал эмда 6 иш бирлик
этген кърал барды. 173 кирген кърал, Парижде дайым келечиликлеге иедиле.

ЮНЕСКО-ну баш нюзюрю — халкъланы арасында, окъууда, илмуда эмда культурада иш
бирликни кенгертиу бла мамырлыкъ эм къоркъуусузлукъну бегитиудю. Бютеу
халкълагъа, расасына, ырхызына, тилине неда динине къарамай бир-бирини сыйын
кёрюу, адил болуу, законну эмда адам хакъланы тутуу эмда Бирлешген Миллетлени
Организациясыны Уставында баямланнган баш хакъланы джакълауду.

1972 джыл ЮНЕСКО Дуния культура эмда табигъат осуйлукъну сакълауну юсюнден
конвенцияны къабыл этеди, кючге 1975 джыл киреди, бусагъатха дери аны 184 кърал
ратификация этгенди.

2009 джыл ЮНЕСКО-ну джангы генерал директоруну сайлаулары болгъанды. 2009 джылны
22-чи сентябрында Болгариядан дипломат Ирина Бокова, талай чёб атыудан сора,
ЮНЕСКО-ну Толтуруучу кенгеши бла генерал директор постха теджелгенди. Бокованы
кандитатурасы ЮНЕСКО-ну Генерал конференциясы бла 15-чи октябрда (2009) къабыл
этиледи.

Аны тышында ЮНЕСКО халкъла арасы кюнлени, джылланы эмда онджыллыкъланы
бардырады, кирген къраллагъа магъанасы болгъан кюнлени байрамлаууна къошулады.
2006 джыл ЮНЕСКО Самаркандны 2750-джыллыгъын, латыш шахар Цесисни
800-джыллыгъын, Моцарт композиторну 250-чи туугъан кюнюн, Третьяков галереяны
150-джыллыгъын дагъыда башха белгили кюнленни байрамлагъанды.



https://krc.wikipedia.org/wiki/%D0%A2%D0%B5%D0%BC%D0%B8%D1%80_%D0%B4%D0%B6%D0%BE%D0%BB

Темир джол улоу — темир неда башха металл джолну юсюнде джюклени эмда
пассажирлени ташыгъан улоу.

Темир джол ангылам, рельс бла тёшелген, эмда юсюнде рельсалы улоу амалланы
джюрюген джолну айгъакълайды. Темир джол бир неда талай джолдан къуралыргъа
боллукъду. Темир джолла электрикалы, дизелли, турбиналы, бухарлы неда къатыш
тартыуу бла болургъа боладыла. Аны тышында энчи тишли темир джол да болады.
Темир джолланы асламысы блы сигнализация бла джарашдырадыла, электрикалы
тартыудагъыланы уа контакт система бла да. Темир джолланы джюк неда пассажир
ташыууну нюзюрюне кёре джамагъат хайырланнган, индустрия темир джолгъа
(предприятиеле бла организациялагъа келген джолла) эмда шахар темир джоллагъа
юлешедиле (метрополитен бла трамвай).

Темир джол деген термин пассажирле бла джюклениу ташыгъан улоу темир джол
системаны да белгилейди.

Эресейде 2006 джылгъа темир джолланы узунлугъу 85 000 км, трамвай джолланы —
2800 км, метрополитенни — 440 км болгъанды. Бизни къралда эм уллу темирджол
компаниягъа «Россия темир джолла» ачыкъ акционер джамагъат саналады.
Метрополитенлени эм уллусу Москвадады, трамвай джолланы эм узуну
Санкт-Петербургдады. КъЧР-де темир джол иги айнымгъанды. Республиканы ичи бла
эки бутакъ барды - Невинномысск-Джёгетей, эмда бусагъатда ишлегемен
Щедок-Курджиново. Эки бутакъ да электрикасызды.

Темир джолланы джаратылыб башлагъанлары XIX ёмюрню башына келеди. Биринчи джолла
Уллу Британияда, Бельгияда эм Францияда къурулгъанды.

Баш къурулушха рельсле, шпалала, рельс бегитиучюле, балласт призмала саналадыла.
Тёбен къурулушха джер къалау эмда джасалгъан къурулушла (кёпюрле, быргъыла эмда
башхала) саналадыла.

Ташыгъан состав талай тюрлюге юлешинеди: тартыучу — локомотивле (тепловозла,
электровозла, паровозла, электропоездле, дизель-поездле), тартмаучу — вагонла
(пассажир, джюк), эмда энчи кеси тартха ташыгъан состав.



https://krc.wikipedia.org/wiki/%D0%9A%D1%8A%D0%B0%D0%B1%D0%B0%D1%80%D1%82%D1%8B-%D0%9C%D0%B0%D0%BB%D0%BA%D1%8A%D0%B0%D1%80

Къабарты-Малкъар Республика (орус. Кабардино-Балкарская Республика, къаб.-черк.
Къэбэрдей-Балъкъэр Республикэ) — Россия Федерацияны къурамында республикады.
Шимал-Кавказ Федерал бёлгеге киреди. 1922 джылны 1-чи сентябрында къуралгъанды.
Ара шахары Нальчикди.

Шималда Ставрополь край бла, къыбылада Шимал Тегей эмда Гюрджю бла, кюнбатышда
Къарачай-Черкесия бла чеклешеди.

Республика асламысы бла Шимал Кавказны тауларында орналыбды, шимал кесеги
тюздеди.

Къыбыласында Уллу Кавказны тёрт тау тизими созулубдула — Мел, Къаялы, Къабыргъа
эмда Баш (неда Сууайыргъан) тау тизимле

Тюзлеринде къара топуракъла эмда къаралдым-каштан топуракъла, тауланы
къабыргъаларында — тау-джайлыкъ топуракъла джайылгъандыла.

Республиканы территориясыны 1/10 чегетди. Суу джагъалада — чапыракълы чегетле.
800—1600 м мийикликде — кенг-чапыракълы чегетле (асламысы бла чынар чегетле),
2200 м дери — зыгыт (асламысы бла нарат). 2000—2400 м мийикликледе субальпий
джайлыкъла . 2400 м мийикликде — альпий джайлыкъла джайылгъандыла.

Сютичиучюледен барс, шакал, бёрю, къара айю, къундуз, джур, къабан, кавказ
къашха эчки, джугъутур джайылгъанды. Къанатлыланы ичинде эм бек джайылгъан —
сарычыпчыкъ, джаз тауукъ эмда бёденеди.

Къабарты-Малкъарны территориясында «Минги тау тийреси» миллет парк ,
Къабарты-Малкъар мийик тау заповедник орналгъандыла.

1922 джыда Къабарты-Малкъар автоном область къуралады, 1936 джыл статусу АССР-ге
дери чыгъарылады.

Уллу Ата Джурт къазауатны джылларында Къабарты-Малкъарда 115-чи Къабарты-Малкъар
атлы дивизия къуралады, ол Кавказ ючюн сермешиуде эмда Сталинград сермешиуде
кесин джигит кёргюзеди. 1942 джылда республиканы асламысы немецлени тюблерине
тюшеди. 1943 джылны январында республиканы бютеулей немецледен ариулайдыла. 1944
джылны 8-чи мартында малкъар халкъны кёчюрюлюуюнден сора республикагъа Къабарты
АССР ат бериледи, 1957 джыл джангыдан Къабарты-Малкъар АССР ат алады. 1992
джылдан башлаб бусагъатдагъы — Къабарты-Малкъар Республика деген атын алады.



https://krc.wikipedia.org/wiki/%D0%93%D0%B0%D0%B7%D0%B5%D1%82

Газет (орус. газе́та, ит. gazzetta) — эм азында айда бир кере чыкъгъан, дайым
аты болгъан, басмаланнган кёзюулю чыгъармады. «Газета» сёз ууакъ итальян темир
ачханы атынданды — ит. gazzetta (гасета). XVI ёмюрде хар кюн сайын хапарлары
болгъан къагъытны окъулгъаны ючюн бир гасета тёлегендиле, эм ууакъ ачха. Ачханы
аты чакъынджикден чыкъгъанды (ит. gazza), ол ачханы юсюнде чакъынджикни сураты
басылгъаны себебли.

Басманы баш функциясы — информация, билим бериу, джамагъат оюмну къурау —
белгили жанр шекилледе кеслерин табадыла.

Жанрланы хайырланыуу алгъа бурун джамагъат-политика болум бла байламлы эди. Сёз
ючюн Экинчи дуния къазауатны аллы бла совет журналистикада баш жанргъа очерк
саналгъанды. Ол заманны белгили журналисти Семен Нариньянини эсгериулерине кёре
«Комсомольская правда» газетде 1930 джыллада очерк бир номерли жанр болгъанды.
«Бир-бирде бир номерде эки-юч очерк басмаланнганы бола эди. Экинчи бетде урунуу
очерк, ючюнчюде — этикалыкъ, ахыр бетде уа — спорт неда илму очерк». Ол заманны
газетлеринде окъуу, джарыкълау, билим бериу материалла ауурлукъ этгендиле. Джаш
къралны инсанлары къараны джангы таный башлагъандыла, билимлеге узалыб, джангы
затланы билирге талпыгъандыла, газетле да заманны ол излемлерин толтурургъа
кюрешгендиле.

Бюгюн а уа болум башхады: уллу жанрла газетлени бетлеринде аз чыгъадыла, ала
ыйыкъда бир кере чыкъгъанлагъа, неда журналлагъа кёчгендиле. Ал оруннга
информациялыкъ жанрла чыкъгъандыла. Джашауну терклениую басымгъа материалланы
бериуюню шекилин да тюрлендиреди. Газетлени кёбюсю ёлчеми уллу болмагъан —
100—120 сатыр — артыкъ сёзсюз, фактла бла толу материалла бередиле.



https://krc.wikipedia.org/wiki/%D0%90%D0%BB%D0%B6%D0%B8%D1%80

Алжи́р (араб. الجزائر‎ аль-Джаза́ир), официал аты — Алжир Халкъ Демократ
Республика (араб. الجمهورية الجزائرية الديمقراطية الشعبية‎ аль-Джумхури́я
аль-Джазаири́я ад-Димукрати́я аш-Шааби́я) — Шимал Африкада орналгъан къралды,
Джерле арасы тенгизни бассейнини кюнбатыш кесегинде. Алжир Марокко бла
кюнбатышда, Мавритания эм Мали бла къыбыла-кюнбатышда, Нигер бла
къыбыла-кюнчыгъышда эмда Ливия эм Тунис бла кюнчыгъышда чеклешеди. Алжир —
территориясыны уллулугъу бла экинчи къралды Африкада, территориясыны кёбюсю
Сахара къум тюзледе джатады. Ара шахары — Алжирди.

XVI ёмюрден XVIII ёмюрге дери Алжир Осман империягъа киргенди. XIX ёмюрден
француз колонизация башланады. 1954 джыл Алжирде Миллет азатлау фронт къуралады.
Француз колониал аскер бла къазауатны эсеби бла 1962 джыл Алжир бойсунмагъан
социалист кърал болады. 1980-чи джылланы аягъында динсизлик власть джанлы
болгъанла бла исламистлени арасында граждан къазауат баргъанды,
фундаменталистлени хорланнганлары бла бошалгъанды къазауат.



https://krc.wikipedia.org/wiki/%D0%90%D0%B9%D1%80%D1%8B%D0%BC%D0%BA%D0%B0%D0%BD

Айрымкан неда айрыкам — тёрт джанындан да суу бла къуршаланнган эмда суудан
дайым (тенгизни эм бек кёлтюрюлюуюню сагъатында да) мийик болгъан джер кесекди.
Айрымканла материкледен ёлчелерини гитчеликлери бла башха боладыла (эм гитче
континент болгъан Австралиядан юч къатха гитче Гренландия, майданы эм уллу
айрымканнга саналады). Айрымканла бирем-бирем боладыла эмда къауумла —
архипелагла боладыла.

Айрымканла, джаратылгъанлары бла эмда материклеге кёре орналгъанлары бла
айырылыб таныладыла. Алай а тамал бёлюнюу, тенгиз сууда орналгъан айрымканлагъа
эмда тузсуз сууда орналгъан айрымканлагъа бёлюнюудю.

География орналгъанларына кёре океанладагъы эмда тенгизледеги айрымканла —
континентни (материкни), джаяу зонаны эмда океанныкъыла боладыла.

Адетге кёре Австралияны гитче континентге санайдыла, алай а Австралияны айрымкан
неда айрымкан-материк кибик тюшюннгенле да бардыла.



https://krc.wikipedia.org/wiki/%D0%90%D0%91%D0%A8-%D0%BD%D1%8B_%D0%B4%D0%BE%D0%BB%D0%BB%D0%B0%D1%80%D1%8B

Американы Бирлешген Штатларыны до́ллары (ингил. United States dollar, нем. Taler
— талер) — АБШ-ни ачха биримиди, дунияны баш резерв валютасыды (1 доллар = 100
цент). Белгилениую: $ неда USD. Энчи банкланы трести — АБШ-ни ФРС-ини (ингил.
Federal Reserve System) борч къагъытларыды. АБШ-де кърал ара банк джокъду. ачха
эмиссия хакъ ФРС-ге кирген энчи банкладады.

АБШ-ни доллары АБШ-ден тышында талай къралла бла территорялада хайырланады, сез
ючюн:Панама,Сальвадор.

1861 джылдан чыкъгъан АБШ-ни бютеу федерал банкнотлары бусагъатха дери закон
тёлеу мадаргъа саналадыла. 1971 джылдан башлаб АБШ-ни доллары алтыр резерв бла
баджарылмайды. Эркин джюрюуде бусагъатда бу номиналлы банкнотала бардыла:

Аны тышында, бусагъатха дери $500, $1000, $5000, $10 000 номиналы болгъан
банкнотала джюрюйдюле (аланы бонист багъалары номиналларындан кёбге уллуду);
эмда $100 000 (ФРС бла казначействону арасында хыйсаб ючюн). Бусагъатда 10 минг
долларлыкъ номиналы болгъан банкнотладан къолда къуру 130 купюра барды, ол
себебден ала раритетге саналадыла.

500, 1000, 5000, 10 000 и 100 000 долларлыкъ банкнотала алгъаракъ
басмаланнгандыла. Ала асламысы бла банкла арасында хыйсаблашыуда эмда
аманлыкъчыланы арасында джюрюгендиле, алай 1936 джылдан башлаб аланы басханны
къойгъандыла, 1969 джыл президент Ричард Никсонну буйругъу бла джюрюуден
къоратылгъандыла.

Хар кюн сайын АБШ-де 35 млн чакълы бир тюрлю-тюрлю номиналы болгъан, бютеулей
$635 млн багъасы болгъан банкнота чыгъарылады. Банкноталаны 95 % эски болгъан
ачхаланы ауушдурур ючюн чыгъарылады. 2005 джылда бир банкнотаны чыгъарыуну
багъасы 5,7 цент болгъанды.

Купюраны башха джанында, АБШ-ни тарихин суратлагъан иллюстрацияла басыладыла. Аз
тюбеген $2 банкнотада Азатлыкъны Декларациясына къол салыныу, $5 —
Вашингтондагъы Линкольнну Мемориалы, $10 — АБШ-ни финансла министерствосу, $20 —
Акъ юй, $50 — Капитолий, $100 — Индепенденс-холл, Филадельфияда Азатлыкъ
Декларациягъа къол салыннган мекям. $100 купюрада сагъатда кёргюзген заман — 14
сагъат 22 минутду.

$1 башха джанында АБШ-ни Уллу мухуру суратланыбды. Бу уллу мухурну суратына
айрылыб эс бёлюнеди: къушну къалкъанында 13 сыз, олива бутакъ 13 таякъчыгъы бла,
эмда къолунда 13 садакъ, къушну башында булутда 13 джулдуз, башы кесик
пирамидада 13 атлаууч (Аллындан АБШ-ге 13 штат киргенди), рим цифра MDCCLXXYI
1776 санны тутады (Азатлыкъны Декларациясы баямлагъан джыл), башы кесилиб, "Хар
не кёрюучю кёз" салыннган пирамида бек эртдеги дин белгиди, латин джазыула «Е
pluribus unum» («Бирлик кёблюкдеди»), «Annuit Coeptis» («Бизни ишлерибизни
къыбыл этеди») эмда «Novus Ordo Seclorum» («Джангы ёмюрню джоругъу») —
Вергилийни «Энеидасындан» цитаталадыла эмда "американ эраны" келгенин
белгилейдиле. Бир-бирле бу бютеу элементлени масонлукъ бла байларгъа кюрешседа,
алай тюлдю.

АБШ-де кърал ара банк джокъду. Ачха эмиссия (чыгъарыу) хакъ 12 энчи банкда —
Федеральной резерв системасыны членлеринде барды (1913 джыл къуралгъанды).
АБШ-ни территориясы 12 регионнга юлешиннгенди, хар биринде энчи федерал резерв
банк барды, ала кеслерини цифра эмда хариф белгилерине иедиле:

Бу аралыкълада орналгъан федерал резерв банкланы къагъыт ачха басар хакълары
бардыФ. Кюн сайын долларланы басар ючюн 18 тонна чакълы бир бояу кетеди.

Бир банкнотады орта ауурлугъу 1 грамм чакълы бирди. Долларла этилген къагъытны
25 % кетен халыдан эмда 75 % — мамукъ халыданды, ол себеден джылла озсада
саргъалмайды. Къагъыт синтетика къылла бла кючлендирилгенди (Биринчи дуния
къазауатха дери джибек халыла хайырландырылгъандыла).

1792 джылда АБШ-де 1 унция алтын 19,3 $ болгъаны бегитилгенди. 1834 джылда
унциягъа 20,67 $ бере эдиле, АБШ-де джетерли алтын джыйымдыкъ болмагъаны себебли
валютаны курсу тюшгенлей тургъанды.

Биринчи дуния къазауатдан сора девальвация тохтаусуз баргъанды. 1934 джыл 1
унция алтыннга 35 $ бергендиле. Экономика кризисге къарамай, АБШ долларны
алтыннга байланыуун сакъларгъа кюрешгендиле, къазауатланы заманында Европадан
алтын Америкагъа кёчюрюлюб башлагъанды, ол талай заманнга долларны алтыннга
байламлыгъын сакълагъанды. 1900 джылгъа дери доллар эркин алтын бла кюмюшге
ауушдурулгъанды, 1900-1934 джыллада къуру алтыннга (1,67 г бир долларгъа). 1934-
1975 дждж алтыннга ауушдуруу къуру тыш кърал правительство бла бла аланы ара
банкларына этилгенди ( 1934—1972 дждж. 0,88865 г -1 доллар; 1972—1975 дждж.
0,81853 г -1 доллар).

1944 джылда Бреттон-Вуд келишиуге къол салыннганды. Алтындевиз стандарт
киргенди, аны тамалы алтын бла эки валютада — АБШ-ни доллары бла Уллу Британияны
стерлинглерини фунтунда болгъанды, аны бла алтын стандартны ахыры болгъанды.
Джангы джорукълагъа кёре алтыннга байланнган валюта болуб доллар джангыз
къалады. АБШ-ни Казначействосу тыш къралны правительстволарына эмда ара
банкларына долларны алтыннга ауушдурургъа борчланады, курсуда бир троя унциягъа
35 $. Алай бла алтын баш валютадан резерв валюта статусха тюшеди.

1960 джылланы ахырында АБШ-де мийик инфляция алгъыннгы дараджада алтын бла
байламны мадарсыз этеди, аны юсюне тыш сатыу-алыу дыккылыкъ ситуацияны ауур
этеди. Алтынны сауда багъасы, официал багъасындан кёбке уллу болады. 1971 джыл
АБШ-ни президенти Ричард Никсон долларны алтыннга ауушдурууну джасакъ этиб,
талай девальвация бардырады: 1971 джылда унцияны багъасы 38 $ болады, 1973
джылгъа уа — 42,22 $ дери. Алтыннга ауушдуруугъа джасакъны кетермегенлей Ямайка
валюта система киреди, аннга кёре доллар алтын байламын юзеди, алай а дуния
резерв валюта статусу къалады, ауушдуруу коофцициентида джюзюучю болады.

АБШ-ни доллары дунияны баш резерв валютасыыды. Ахыр онджыллыкъны ичинде дунияда
алтын-валюта резервни 50 % АБШ-ни долларладады. 2003-2008 джыллада еврону
кючлениую , АБШ-ни экономикасында негатив тенденцияла долларны башха валюталагъа
курсун эмда резерв валюта ролюн азайта башлайдыла. 2008 джылны экинчи джарымында
кризисни глобализациясы бла долларны курсу ёсе башлайды, доллар стабил валютагъа
саналгъаны себебли, капиталны долларгъа буруб башлайдыла. 2009 джылны биринчи
джарымындан башлаб долларны курсу, эмиссия эмда АБШ-ни уллу тыш борчу себебли
энишге айланады.

Шимал Америкадагъы голланд эмда башха кёчгюнчюле талер атлы валютаны
джюрютгендиле. АБШ-ни азатлыгъы баямланнгандан сора Долларла къралны миллет ачха
бирими болгъандыла. Алай а «доллар» сёз XIX ёмюрню ахырындагъы талерге байламлы
тюлдю. Ингилизде «доллар» деб кюмюш ачханы къайсысына да айтхандыла, американ
колониялада уа испан кюмюш песолагъа айтхандыла («Spanish Dollars»).



https://krc.wikipedia.org/wiki/Google_Chrome

Google Chrome — браузер, Google компания бла разработка этилиу эмда сайтланы
кегюзтюр ючюн WebKit движок бла ишлейди. Биринчи бета-версия Microsoft
Windowsгъа 2 сентябрь да 2008 джылда, а биринчи стабил — 11 декабрьда 2008 джыл.
«StatCounter» джазгъангъа кере браузер ючюнчю орунну алыб турады, а рынокда
белюмю июнь айны ортасына 2010 джылда 9,16 %.

Биринчи Chrome къуру Microsoft Windows ха чыкъгъан эди, кечирек (9 декабрь2009
джылда) dev- эмда beta-версияла чыкъдыла GNU/Linux эмда Mac OS X операциялы
системалагъа. Биринчи ол ОС-лени сборкаланы толу функциялары джокъ эди Windows
версиялада ча, артдан 5.х версиясы чыкъгъалай функциялары бирча болдула. .

2 сентябрьда [[2008 джыл] компания Google кесини браузерин Chrome атыбла
чыгъаргъанын билдирди.

Биринчи бета версиясы браузерни Microsoft Windowsха деб чыгъарылды (XP эмда
андан кеч версиялагъа) 2 сентябрьда 2008 джыл, 43 тилде эди. Биринчи сагъатлада
джагъы чыкъгъандан сора Google ге джюзлебла письмо-ла ийгендиле браузени
терсликлерин юсюнден.

Chrome дженгил рынокну 1 % -ин алды , къуру Microsoft Windows-ха этилгенине
къарамай. 2008 джылны октябрьге 0,69 % -ге дерю тюшдю белюмю. Артдан энтда есюб
тебреди, 2008 джылны декабрьда, Chrome 1 % белюмге джетеди.

Команда разработчиков Chrome решила использовать в своем браузере движок WebKit,
как им посоветовала команда Android. Как и большинство других браузеров Chrome
был протестирован внутри компании перед выпуском.

Первая версия Google Chrome полностью прошла Acid1 и Acid2 тесты, но не Acid3
(только 79/100 тестов). Начиная с версии 4.0 Chrome проходит все тесты.

Google Chrome направлен на повышение безопасности, скорости и стабильности. 9
июня 2009 года разработчики Google Chrome в своём интервью для неофициального
сообщества пользователей обозначили стратегию дальнейшего развития своего
продукта, которая заключается в том, что браузер будет иметь максимально высокую
скорость работы и минимально допустимый функционал, а все дополнительные функции
планируется внедрять при помощи расширений.

Chrome периодически загружает обновления из двух чёрных списков (один для фишинг
сайтов и один для сайтов содержащих вредоносное ПО) и предупреждает
пользователя, когда тот пытается посетить вредоносный сайт.

Chrome, как правило, создаёт для каждой вкладки отдельный процесс, чтобы не
допустить ситуации при которой содержимое одной вкладки имеет возможность влиять
на содержимое другой (так же, в случае, если процесс обработки содержимого
вкладки зависнет, его можно будет завершить без риска потери данных других
вкладок). Процессу вкладки даётся наименьшее число привилегий, процесс может
совершать вычисления, но не может производить чтение или запись. Образно
выражаясь, вкладка находится в песочнице.

Как правило, плагины (наиболее популярный Adobe Flash Player), не являются
частью браузера и не могут быть встроены в песочницу. 30 марта 2010 года Google
объявил, что вскоре Adobe Flash будет встроен в браузер, что избавляет
пользователя от необходимости загружать и устанавливать его. Обновляться Flash
Player будет также автоматически.

При загрузке исполняемого файла (например, с расширением EXE, DLL или BAT)
сначала необходимо подтвердить загрузку, нажав кнопку Сохранить, которая
появляется на панели загрузок. Это позволяет предотвратить автоматическую
загрузку вредоносного программного обеспечения на компьютер.

Браузер поддерживает режим инкогнито. Страницы, которые просматриваются в окне в
режиме инкогнито, не появятся в истории браузера или истории поиска, а также не
оставят на компьютере других следов, таких как файлы cookie, они автоматически
удаляются когда пользователь закроет это окно. Тем не менее, все файлы, которые
будут загружены, или закладки, которые будут созданы, останутся в целости и
сохранности. Как предупреждает сам браузер, переход в режим инкогнито не влияет
на поведение других пользователей, серверов или программ и не позволяет
защититься от:

В Chrome для обработки сценариев JavaScript используется движок V8. Согласно
тесту скорости, время выполнения скриптов в Chrome 2.0.172.33 в 2,1 раза больше
времени выполнения скриптов в Safari 4.0.2 (530.19.1). У браузеров Firefox,
Opera и Internet Explorer этот показатель ещё хуже (Firefox 3.5 в 2,2 раза
медленнее Safari 4.0.2, Opera 9.64 (10487) — в 2,6 раза, IE8 — в 4,6).

В Chrome используется многопроцессная архитектура и каждой вкладке или плагину,
в большинстве случаев, соответствует отдельный процесс. Эта процедура называется
изоляцией процессов, которая исключает вероятность того, что вкладки будут
мешать друг другу. Так же злоумышленник, используя одну вкладку, не сможет
подсмотреть, что происходит в другой, и, если на одной вкладке произойдет сбой,
то это не помешает работе всего браузера - нужно будет просто завершить эту
вкладку.

Chrome включает в себя диспетчер задач, который позволяет посмотреть как сайты и
плагины используют оперативную память, процессор и загружают интернет-канал
пользователя, а также позволяет завершить их.

По умолчанию интерфейс Google Chrome включает кнопки: назад, вперед, обновить,
добавить текущую страницу в закладки, перейти к странице/остановить загрузку,
перейти на главную страницу (домой). Кнопка перехода на главную страницу может
быть отключена.

Панель вкладок является основным компонентом интерфейса и находится в верхней
части окна, а не под строкой адреса. Это изменение выглядит достаточно
контрастно по сравнению со многими другими браузерами. Вкладка легким
перетаскиванием на свободное место может быть перенесена в отдельное окно
(возможен также и обратный вариант). Каждая вкладка имеет свой собственный набор
элементов, в том числе Omnibox.

Omnibox это адресная строка, которая находится наверху каждой вкладки, она
совмещает в себе адресную строку и строку поиска. Omnibox перенаправляет запрос
в поисковую систему, в том случае, если адрес не соответствует правилам
написания URL — к примеру не содержит точек, имени протокола, косых черт,
содержит пробелы в начале адреса и т. д. При вводе поискового запроса Google
используя функцию поиска в Интернете «Мне повезет» предлагает первый по списку
URL адрес (например, при вводе в адресную строку слова «яндекс» браузер
автоматически предложит вариант «www.yandex.ru»). Так же автодополнение
предлагается поиском по закладкам и истории ранее посещенных страниц. В браузере
возможен вызов различных поисковых машин прямо из адресной строки. Для этого
надо ввести сокращение для данной поисковой машины (например, букву 'g' для
google), затем нажать клавишу «Tab» и ввести поисковый запрос. При посещении
сайтов браузер автоматически копирует оттуда строку поисковых запросов и в
следующий раз при вводе этого сайта автоматически будет предложен поиск с
использование его поисковой системы.

Одна из отличительных черт Chrome является страница быстрого доступа, которая
может заменять домашнюю страницу и открывается при создании новой вкладки. На
странице быстрого доступа содержится 8 наиболее посещаемых веб-сайтов
(отображаются в виде маленьких снимков веб-страниц), недавно закрытые вкладки,
советы по использованию Chrome и синхронизация закладок. По желанию пользователь
может изменить внешний вид страницы, добавив или удалив одну из опций.

Chrome имеет менеджер закладок доступный из меню. Слева от Omnibox имеется
кнопка (на ней изображена звёздочка), при нажатии на которую текущая страница
добавляется в закладки. На данный момент эта функция не доступна в версиях
Chrome на платформах Linux и Mac. В 6-ой версии эта кнопка была убрана вместе с
опцией в параметрах, а звёздочка переместилась в правую часть Omnibox, как у
Mozilla Firefox.

Впервые расширения появились в стабильной версии Chrome 4.0, а галерея была
официально открыта 25 января 2010 года. На момент открытия в ней было уже 1500
расширений.

Данная функция использует сервис Google Translate. Пользователь может выбрать
язык и сайт, содержание которых в будущем переводить не требуется. Также
пользователь может полностью отключить функцию перевода в настройках.

8 января 2009 года Google представил три канала обновления: Stable (стабильный),
Beta (бета), Developer (для разработчиков). До внесения этого изменения было
только два канала: Beta и Developer. Это было сделано с целью того, чтобы
пользователи получали более стабильные версии.

Google Chrome автоматически обновляется при обнаружении новой версии браузера.
Процесс обновления происходит в фоновом режиме и не требует от пользователя
никаких действий. Если Google Chrome был открыт во время обновления, достаточно
закрыть и открыть браузер для запуска новой версии.

Веб-инспектор: Для запуска необходимо, нажать правой кнопкой мыши на любом
компоненте веб-страницы и выбрать «Просмотр кода элемента». Появится диалоговое
окно, в котором указываются элементы и ресурсы, связанные с этим компонентом.
Также имеется возможность, просмотреть иерархическое представление модели DOM и
консоль JavaScript. (Чтобы открыть консоль JavaScript, нужно нажать среднюю
кнопку в нижней части. В ОС Windows, также можно открыть меню Страница >
Разработчикам > Консоль JavaScript.)

Диспетчер задач: Для запуска необходимо: открыть меню «Страница» и выбрать
«Разработчикам» (в ОС Windows). Выбрать «Диспетчер задач». Также можно
воспользоваться быстрыми клавишами Shift + Escape. В диспетчере задач
показываются все процессы, запущенные в Google Chrome, и используемые этими
процессами ресурсы (память, процессор и сеть).

Отладчик JavaScript: Для запуска необходимо: открыть меню «Страница» и выбрать
«Разработчикам» (в ОС Windows). Выбрать «Отладка JavaScript». Откроется
командная строка отладчика JavaScript, который можно использовать для отладки
запущенных процессов.

Другие инструменты: Для запуска необходимо: ввести любую из перечисленных ниже
команд в адресной строке для просмотра дополнительной информации.

Chrome автоматически отправляет информацию об использовании браузера в Google.
Часть механизмов сбора подобной информации может быть отключена пользователем, а
часть — нет.

Браузер распространяется на условиях специальной собственнической лицензии EULA.

Часть кода браузера, или весь код открыт под названием Chromium под лицензией
типа BSD и другими.

Примерно до 4 сентября EULA содержало абзац, дававший Google безотзывную
неисключительную лицензию на безвозмездное использование, создание производных
работ, распространение и публикацию в рекламных целях всей передаваемой через
браузер информации. Подобные абзацы также были, например, в соглашениях ICQ и
Facebook, а в данном случае оно взято из «Условий оказания Услуг Google». После
критики в блогах и на Slashdot данный абзац был убран из соглашения браузера.



https://krc.wikipedia.org/wiki/%D0%A5%D1%80%D0%B8%D1%81%D1%82%D0%B8%D0%B0%D0%BD%D0%BB%D1%8B%D0%BA%D1%8A

Христианлыкъ (грек. Χριστός — «Къутхарыучу» деген сёзден) — дуниялыкъ динлени
бириди. Рим империяда, Палестинада бизни эрабызыны I ёмюрюнде къуралгъанды.

Христианла Аллахны джашы Иса Христос адамланы гюнахлары кечилирча, адам санына
кириб, Джерде джашаб, зарауатлыкъ сынаб ёлгенди, сора тирилиб кёкге учуб
кетгенди деб ийнанадыла.

Ахыр Заманда хар адамны ишлерине кёре хакъ берирча экинчи кере Джерге
къайтырыкъды.

Сыйлы китаб — Библияды. Библияны Иса Христосну джашаууну эм окъуууну юсюнден
эрттегили христиан хапарлары болгъан, христиан динни мурдоруна саналгъан кесеги
— Инджилди (орус. Евангелие).

Христианлыкъ талай джолгъа айырылады: католиклик, ортодокс христианлыкъ
(православие), протестантлыкъ, монофизитлик.

Католикликни арасы Рим шахарны ичинде орналгъан Ватикан деген къралды, битеу
католиклени башчылары Римли Папады. Башха джолланы ортакъ аралары эм бир
башчылары джокъдула, алай а хар христианнга, къайсы джолу болса да, эм сыйылы
шахар Иерусалимди.

Алан патчахлыкъ заманда (X-XIII ёмюрледе) Византиядан келгенле бюгюннгю Къарачай
бла Малкъар джеринде христианлыкъ джайгъандыла. Алай а XV ёмюрде Византия джокъ
болгъандан сора, христиан дин къарыуун тас этеди, маджюсюлюк бла къатышады.
XVIII ёмюрде, акъырын джайыла тебиреб, ислам дин хорлайды.

Алан епархияны арасы Архызда орналыб болгъанды. Х ёмюрде ишленнген, Россиядагъы
эм эски христиан килисала тамам Къарачайда сакъланнгандыла: Архыздагъы килисала,
Сынты, Чууана. Христианлыкъ къарачай-малкъар тилде да ыз къойгъанды.



https://krc.wikipedia.org/wiki/%D0%A3%D0%BB%D0%BB%D1%83_%D1%84%D1%80%D0%B0%D0%BD%D1%86%D1%83%D0%B7_%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F

Уллу француз революция (фр. Révolution française) — Францияны тарихинде социал
эмда политика системасыны эм уллу трансформациясы, XVIII ёмюрню ахырында
болгъанды, эмда аны эсебинде Эски джорукъ къурутулгъанды, Франция монархиядан
де-юре эркин эмда тенг гражданланы республикасы болгъанды.

Революцияны башланыууна 1789 джылны 14-чю июлунда Бастилияны алыуу саналады,
бошалыуу уа бир къауум тарихчилеге кёре 1794 джылны 27-чи июлунда (Термидор
переворот) неда 1799 джылны 9-чу ноябрында болгъанды (18-чи брюмерни
перевороту).

Франция XVIII ёмюрде бюрократ арачылыкъгъа таяннган эмда дайым аскер бла
къорууланнган монархия болгъанды. Патчах власть бла «къаймакъ» къаумну арасында
келешиу болгъанды, аннга кёре дин къауум бла акъсюек къауум политика хакъларын
дауламагъандыла, кърал власть а уа аланы социал дараджаларын, хакъларын
къоруулагъанды.

Талай заманны патчах власть бла буржуазия бир-бирлерин чыдагъандыла, алай а
буржуазияны айныуу бла, джамагъатда ролю ёсгенден ёсюб баргъанды, бир джанындан
буржуазия, джамагъатда кесине ойнагъан ролюндан эсе магъаналы орун излеген, бир
джанындан а уа акъсюек къауум, кесини позциияларын берирге унамагъан, кърал
экинчи къауумну джанын алады. Элде эсе феодал экспулатацияны ауурлугъу халкъгъа
къыйын тиеди, халкъ къайнайды, алай а бу бютеу проблема кърал джанындан
эсленмейдиле. Кърал властны болуму аманнга кетеди, акъсюеклени интереслерин
джакъласа, либерал оппозицияны къаршчылыгъына тюртюледи, либерал оппозицияны
излемлерин къабыл этсе, консерватив оппозиция къобады.

Патчах власть динчилени, акъсюеклени эмда буржуазияны аллында абырайын тауусады.
Халкъны ичинде патчах властны зулмучу болгъан акъыл джайылады. Француз
джамагъатны ичинде, артыкъсыз да бек АБШ-ны боусунмазлыгъы ючюн къазауатдан сора
джангы идеяланы алгъанды, къралны джангы джорукъла бла оноу этилирге болгъанына
ийнаннганды.

1789 джыл XVI-чи Людовик аристократланы джыйыб, джер мюлкден налог джыйылыуун
излегенинде, акъсюек къауум парламентни джыйылыуун излегендиле. 1614 джылдан
бери джыйылмагъан парламент, акъсюекледен, дин адамладан эмда халкъдан
къуралгъан юч палатадан къуралгъанды. Алай а сайлаула туура болмагъандыла,
сайланнган келечиле сайлагъандыла депутатланы. Сайлау хакъ бютеу 25 джыл толгъан
французлада болгъанды, алай талай шарт бла, сёз ючюн, дайым джашагъан джерлери,
эмда налог тёлеу списокда болургъа керек (кёб джарлы налог тёлемегени эмда дайым
джерлешиулери болмагъаны себебли, сайлау хакъсыз болгъандыла).

18-чи джюзджыллыкъны башындан бери Франция тыш сатыу-алыууну къат-къат
ёсдюргенди, аны бла бирге мюлклю буржуазия къуралгъанды. Бу сыныф энди ие
болгъан экономика кюч бла къалмай, политика кюч болургъа да излегенди. Феодал
системаны эмда монархияны къачылмазлыкъ эсеби болгъан социал-экономика
чеклендириуню къорталыуун излегендиле

1789 джылны 5-чи майында Версальда Генерал штатланы олтуруулары башланды.
Башланнганлай олтурууланы бардырыу джорукъларыны юсюнден даулашыула башланадыла.
Ючюнчю къауум (сословие), халкъны 96% келечиси болгъаны себебли кесине аслам
хакъла излей эди. 17-чи июлда, ууакъ акъсюекле бла дин адамланы бир къауумуну
джакълыгъын да алыб, Эммануэля-Жозеф Сийесни теджеую бла кеслерин Миллет
джыйылыу баямлайдыла, къалгъан депутатланы да алагъа къошулургъа чакъырадыла.
20-чы июлда тоб оюн бардырылыучу бёлмеде джыйылыб, ючюнчю къауумдан депутатла,
конституция къабыл этилгинчи чачылмазгъа ант этедиле. 23-чю июнда, Людовик
Генерал штатланы депутатларына къауумлагъа кёре айры олтуруурларын теджегенди.
Аннга джууабха, Миллет джыйылыу ауаз бирлиги бла кесини оноуларында кери
турмазлыкъларын билдиргенди, ауаз кёблюк бла Оноре Габриел Мирабону, депутатланы
тийилмезликлерини юсюнден теджеуюн къабыл этгенди. Ючюнчю къауумну депутатлары
кеслери джанлы дин адамланы иги кесегин, эмда ууакъ акъсюеклени тартхандыла.

1789 джылны 9-чу июлунда Миллет джыйылыу кесин Къураучу джыйылыу баямлагъанды.
Къралны баш келечилик эмда законкъураучу органы болгъанды. 11-чи июлда Людовик
Неккерни отставкагъа ашырыб, Парижден къора буйрукъну бергенди

Патчах джанлы къауумну Къураучу джыйылыуну чачыу планлары болгъаны белгили
болады. 1789 джылны 12-чи июлунда халкъ бла патчах аскерлени арасында, Парижде
биринчи сермешиуле боладыла; Камиль Демулен, шляпасына джашил бусхулчукъну
тюйюб, халкъны сауутланыргъа чакъырады. 13-чю июнда Парижде къозгъалыу чакъырыу
болады.

14-чю июлну эртденинде Сакъатланы юйюде 12 тоб, 32 минг шкок эмда шкок от
кючленеди. Халкъны къалабалыгъы, бир къаууму шкокла бла, бир къаууму сенекле,
токъмакъла, балтала бла сауутланыб Бастилиягъа джол аладыла. Бастилия ол заманда
Францияны политика тюрмеси болгъанды. Парижде тургъан полкланы абычарлары,
кеслерини аскерчилерине ышанмагъандыла. Ала халкъ джанында болгъанлары белгили
болгъанды. Бастилия бла байлам юзюлгенди. Сагъат бирлеге, къаланы тоблары
халкъгъа атыб башлагъандыла. Алай а халкъ артха турмай алгъа юрюлгенди. Эртден
бла Сакъатланы юйюнден кючленнген тобланы Бастилиягъа бургъандыла. Гарнизон
къаршчыланыуну магъанасыз болгъанын ангылаб, сагъат бешлеге къаланы халкъгъа
бергендиле.

Король Къураучу джыйылыуну болгъанын къабыл этерге керек болгъанды. Ызындан
келген кюнледе, революция бютеу къралгъа джайылгъанды. Шахарлада джангы власть
органла — муниципалитетле къуралыб башланнгандыла. Джангы сауутлу кюч — Миллет
гвардия къуралгъанды. Аякъланнган элчиле сеньёрланы къалаларына от салгъандыла,
аланы джерлерин кючлегендиле.

1789 джылны 26-чы августунда Къураучу джыйылыу «Адам бла гражданинни хакъларыны
декларациясын»  къабыл этгенди, бу документ буржуазия-демократ
конституционализмни биринчи документине саналады. Къауумла бийлик этген,
властланы чексиз кючю болгъаны «эски режимге» джангы, бютеу барысыны да законну
аллында тенглиги болгъан, адамны тамал хакъларыны сыйырылмазлыгъы, халкъ
суверенитет, къарамланы эркинлиги, «закон бла джасакъланнмагъан, хар неда
эркинди» принцип къаршчысын тургъанды. Декларация энчи иеликни да тамал хакъланы
бири этиб бегитгенди.

5-чи октябрда, корольну резиденциясы, Версальгъа джюрюш башланнганды. Халкъ
XVI-чы Людовикни Декларация бла декретлени къабыл этерин даулагъанды. Аны бла
бирге Миллет джыйылыу Лафайетге, Миллет гвартдияны башчысына, гвардиячыланы
Версальны къуршоуларгъа буйрукъ бергенди. Бу джюрюшден къоркъуб, король
Версальны къоюб, Парижге, Тюильри къалагъа кёчеди.

Ол заманда Къураучу джыйылыуну законкъураучу иши тохтаусуз баргъанды. Биринчи
болуб административ реформа бардырылгъанды: провинцияла 83 департаментлеге
бирлешдирилгендиле.

Граждан тенгликни принципге таяныб, Джыйылыу къауум айырычылыкъны, осуй
акъсюекликни, акъсюек титулланы эмда герблени къурутханды.

Экономикалыкъ либерализмни принципи бегитиле башлагъанды: сатыу-алыуда бютеу
чеклениулени къоратыргъа оноу алыннганды;

1790 джылны июлунда, Миллет джыйылыу клиса реформаны бошагъанды, аннга кёре
бютеу 83 департаментге да епископла салыннгандыла; дин адамла энди къралда джал
алыб башлагъандыла. Миллет джыйылыу дин адамланы энди Римли Папагъа тюл,
къралгъа ант этерлерин излегенди. Бу атламгъа джангыз 7 епископ баргъанды. Папа
бу оноуну унамагъанды, эмда француз революциягъа, Миллет джыйылыуну бютеу
реформаларына, артыкъсыз да бек — «Адам бла гражданинни хакъларыны
декларациясына» къаршчы чыкъгъанды.

1791 джылны 20-чы июнунда, король къралдан къачаргъа кюрешгенди, алай а чекде,
Вареннде почта къуллукъчу таныб, Парижге къайтарылгъанды.

1791 джылны 3-чю сентябрында Миллет джыйылыу, Европаны тарихинде экинчи (Речь
Посполитаныкъындан сора) эмда дунияда ючюнчю (Биринчи АБШ-ны 1787 джылдагъы
конституциясы болгъанды) конституцияны къабыл этгенди. Аннга кёре
Закончыгъарыучу джыйылыуну — бир палаталы парламетни сайларгъа теджегендиле.
Сайлау хакъла, мюлк бла байламлы болгъандыла, мюлксюзлеге сайлау хакъ
берилмегенди. Алай бла сайлаучуланы саны 4,3 млн болгъанды, депутатланы
сайлагъан келечилени саны уа — 50 минг. Джангы парламетге Миллет джыйылыуну
депутатлары сайланыргъа болмагъандыла. Закончыгъырыучу джыйылыу 1791 джылны 1-чи
октябрында ачылгъанды. Аны бла къралда чекленнген монархия болгъаннга санаргъа
болады.

Законкъураучу джыйылыуларында Европада къазауат ачыуну сорууу салыннганды,
къазауатла ич проблемаладан чыгъышха саналгъандыла. 1792 джылны 20-чы апрелинде
Францияны королю джыйылыуну теджеуу бла Сыйлы Рим империягъа къазауат ачханды.
1792 джылны 11-чи июлунда Закончыгъарыучу джыйылыу «Ата Джурт къоркъуудады»
лозунгну баямлагъанды.

1792 джылны 10-чу августунда 20 минг адам патчах къаланы къуршоулагъандылда.
Штурм кёб бармаса да къанлы болгъанды. Чабханланы къаршчысында талай минг
швейцар гвардиячы болгъанды, ала барысы да Тюильрини къатында джан бергендиле.
Бу штурмдан сора XVI-чы Людовик тахындан кетеригине разы болады эмда Лафайет
эммиграциягъа кетеди.

Августну ахырында, прусс аскер Парижге атланады, 2-чи сентябрда Верденни
кючлейди. Джамагъатда эски заманлагъа къайтыуну къоркъуу, сентябрны аллында
«сентябрь мурдарлыкълагъа» себеб болады, аны заманынды тюрмеде олтургъан
аристократла бла швейцар гвардияны аскерчилери ёлтюрюледиле.

20-чы сентябрда генерал Дюмурье Валмиде сермешиуде пруссланы хорлаб, алгъа
юрюледи. Французла къралны ариулагъан бла къоймай талай джерни да кючлейдиле
(Бельгия, Рейнни сол джагъасы бла Савойя, Ницца).

1792 джылны 21-чи сентябрьында Парижде кесини олтурууларын Миллет конвент
башлайды. Конвент юч фракциягъа юлешиннгенди: солчула — монтаньярла, Дантонну,
Робеспьерни эмда Маратны башчылыгъы бла, онгчула — жирондистле, Бриссону
алчылыгъында, эмда арачыла. Монархистле Конвентге алынмагъандыла.

Конвентни оноуу бла, Людовик Капетге (Францияны алгъыннгы королу XVI-чы
Людовикге) къаршчы сюд иш башланады. Баш терслеучу Луи Антуан Сен-Жюст болады.
1793 джылны 21-чи январьында Людовик «джуртуна къаршчы болгъаны эмда властны
узурпация этгени» ючюн асылгъанды.

1793 джылны февралыны ахырында — мартыны башында Конвент Ингилиз бла
Нидерландлагъа, кечирек Испаниягъа къазауат баямлайды.

1793 джылны мартында революциягъа къаршчы Вандей мятеж башланады. Революцияны
къоруулар ючюн, 1793 джылны 6-чы апрельинде Джамагъат къутхарыуну комитети
къуралады, аны биринчи башчысы Дантон болады.

1793 джылны апрелинде Робеспьер бла Демулен жирондистлелени терслейдиле. Талай
жирондист тутулады, алай а кёбюсю къачыб къутулады, эмда провинциялада Конвентге
къаршчы къозгъалыу къурайдыла. 10-чу июнда Миллет гвардияны кючю бла якобин
диктатура бегитиледи. 13-чю июлда жирондист тиширыу Шарлотта Корде къама бла
Маратны ёлтюреди; аннга джууабха якобинчиле революцион террорну башлайдыла.

Жирондистлени къурутхандан сора, Робеспьер бла Дантонну арасында
ангылашмагъанлыкъла чыгъадыла, 1794 джылны джазында Эбер бла аны джанлыла,
кечирек Дантон бла Демулен тутуладыла, эмда революцион сюдню оноуу бла
асыладыла. Бу асмакъладан сора Робеспьер оноуну джангыз кесини къолларында
тутады.

Магъанасыз террорну кючлениую, Колло д’Эрбуа бла Баррасны башчылыгъында
Конвентни членлерини бир къаууму Миллет гвардияны болушлугъу бла 1794 джылны
27-чи июльунда термидор переворот этедиле. Робеспьер эмда джюзге джууукъ
джандашы, аланы ичинде Кутон бла Сен-Жюст да, тутулуб асыладыла.

9-чу термидордан сора Якобин клуб джабылады, Конвентге, сау къалгъан жирондистле
къайтадыла. Термидорианлыла якобин дикататураны заманындагъы къралны
экономикагъа къатышыргъа эркинлик берген законланы къоратадыла. Аны эсебинде
багъаланы ёрге чыгъыуу, инфляция, азыкъ бла баджарыудан джетишимсизликле
боладыла. Джарлыланы андан да джарлы болгъанларына къаршчы, джангы саудюгер
класс байдан бай болгъанды, ала кеслерини байлыкъларын джашырыргъа
кюрешмегендиле, тамам терсине махтаннгандыла. 1795 джылда якобинчилени
джандашлары эки кере «конституция» излеб аякъланнгандыла, алай а эки
къозгъалыуну да Конвент аскер кюч бла джатдыргъанды.

Ол джылны джайында Конвент джангы конституцияны къурайды, «III-чю джылны
Конституциясыа» деб белгили болгъан конституциягъа кёре законкъураучу власть
энди эки палатагъа бериледи — Бешджюзню кенгеши бла Къартланы Кенгешине, сайлау
хакълада мийик мюлк чеклениу салынады. Толтуруучу власть Директориягъа —
Бешджюзню кенгеши теджеб Къартланы кенгеши сайлагъан беш директордан къуралгъан
органнга бериледи. Джангы законкъураучу кенгешлеге сайлаулада республикагъа
къаршчыланы саны кёб болурундан къоркъуб, конвент «бешджюз» бла «къартланы» юч
этиб экиси конвентни членлеринден къуралгъанын бегитеди.

Бу оноу халкъгъа билдирилгенинде, роялистле Парижни кесинде къозгъаладыла.
13-вандемьерде (5-чи октябрь 1795 джыл) мятеж чыгъады; конвент Бонапартны аскер
фахмусу бла къутхарылады да, ол инсургентлеге чечме бла тюбегенди. 1795 джылны
26-чы октябрьында Конвет кеси оноуу бла чачылады, аны орнуна властха бешджюзню
кенгеши бла къартланы кенгеши эмда директория келедиле.

Къысха заманны ичинде Карно талай аскер къурайды, ары джамагъатны хар
къауумундан да тири адамла юрюнедиле. Аскерге джуртларын къорууларгъа излегенле
да, республикан системаны бютеу Европагъа джаяргъа излегенле да, Франциягъа
къазауат бла джангы джерле кючлерге излегенле да, кеслерине махтау алыргъа
излегенле да баргъандыла. Джангы демократ аскерде башчы орунлагъа къайсы
къауумдан болса да чыгъар мадар берилгенди, кёб белгили аскер башчы тюз
аскерчиледен чыкъгъанды.

Аз-аз революцион аскер джангы джерлени кючлер ючюн хайырланыб башлагъанды.
Директория тыш къазуатла бла джамагъатны къралны ичинде проблемаладан эсин
бёлюрге излегенди. Итальян аскерни башына джаш генерал Бонапарт келеди, ол
1796—97 джыллада Сардиниядан Савойяны сыйырады, Ломбардияны кючлейди, Пармадан,
Моденадан, Папа областдан, Венециядан эмда Генуядан контрибуция алады,
Ломбардиягъа Папа областдан джерлени къошуб Цизальпин республика къурайды.
Австрия мамырлыкъ тилейди. Австрия бла ишин битдириб, Бонапарт директориягъа
Мисирде Ингилизни урурларын теджейди, ары аны башчылыгъында экспедиция
джибериледи.

Алай бла революцион къазауатланы эсебинде Франциягъа Бельгия, Рейнни сол
джагъасы, Савойя эмда Италияны талай кесеги къалады, аны тышында Францияны
тёгерегинде, аны кючю бла къуралгъан республикала болгъандыла. Ол заманда
огъунакъ, Франциягъа къаршчы Австриядан, Россиядан, Тюркден эмда Сардиниядан
къуралгъан джангы коалиция къуралады. Император I-чи Павел Италиягъа Суворовну
джибереди. Ол французланы талай кере дженгиб, 1799 джылны къачына Италияны
бютеулей ариулайды.

Европада бола тургъанланы эшитиб, Бонопарт Франциягъа ашыгъады. 18-чи брюмерде
(9-чу ноябрь) къралда переворот болады, аны эсебинде юч консулдан — Бонапартдан,
Роже Дюкодан, Сийесден къуралгъан правительство къуралады. Бу кърал переворотну,
француз революцияны ахырына санайдыла.



https://krc.wikipedia.org/wiki/%D0%A1%D1%91%D0%B7

Сёз - тилни ара биримиди. Тилни, ангылам джюгю болгъан, бир-бирине байланнган
бир неда андан аслам тауушдан (морфемадан) къуралгъан, таууш багъаны тутхан тил
биримди. Эки учуна бирер бошлукъ (пробел) салыннган тил бирими да деб
ангылатылады. Сёзле бир тамыр эмда аннга байланнган бир неда андан артыкъ
къошакъладан къураладыла. Сёзлени бирге джыйыб сёз тутумла, неда айтымла
къурайдыла.

Джазмада сёзле бёлюмледен, слогла а уа харифледен къуралады. Бир сёз эм азы бла
бир бёлюмден къуралады: джан, ат, мал, ол д. а. к.

Сёз бла биз белгили затланы, неда къол бла туталмазлыкъ ангыламланы, адамны
кёлюн, халын белгилейбиз. Алай бла сёз тилни магъана тутхан баш бирими болады.
Башха тиллеча къарачай-малкъар тил да «сёз тилди». Сёзледен, грамматика
джорукъланы эмда айтымны джорукъларыны тамалында айтымла къураладыла, айтымладан
а уа текстле.



https://krc.wikipedia.org/wiki/%D0%9F%D0%BE%D0%BB%D0%B8%D1%82%D0%B8%D0%BA%D0%B0_%D0%BF%D0%B0%D1%80%D1%82%D0%B8%D1%8F

Политика партия — баш нюзюрю кърал властны къолгъа алыу, аны къолунда тутуу эмда
кърал аппаратны джамагъатны бир бёлюмюню интереслеринде хайырландырыу болгъан
джамагъат организацияды (къуралышды).

Бусагъатдагъа законлагъа кёре, политика партия «Россия Федерацияны гражданларыны
джамагъатны политика джашаууна, аланы политика эркинликлерини къурар, джамагъат
эм политика акциялагъа, сайлаулагъа эм референдумлагъа къошулур бла, эмда
гражданланы интереслерин кърал властны органларында эмда джерли органлада
келечилик этер нюзюр бла къуралгъан джамагъат биригиудю. «Политика партияланы
юсюнден» законнга кёре (ст. 3, п. 1) политика партия Россия Федерацияны
субъектлерини джарымындан асламысында келечиликлери болургъа керекди — элли
мингден аз болмагъан (2010 джылдан башлаб — къыркъ бешден, 2012 джылдан башлаб —
къыркъдан) член неда башха тюрлю официал къошулгъан адамы, аны тамадалыкъ
органлары Россия Федерацияны территориясында болургъа керекди.

Россияда политика партияла кандидатларын бютеу сайлау должностлагъа эмда бютеу
келечилик органлагъа теджерге хакълары барды. Аны тышында Кърал думагъа эмда
джерли закон къураучу органлагъа сайлаулада кандидатланы списокларында ала
теджейдиле.

Политологла Ричард Гантер бла Ларри Даймонд политика партияланы беш тюрлю
«идеал» типин айрыдалыа:

Хар бу типда кесича юлешинеди: сёз ючюн, сайлау бириугиуле 1) индивидуал, 2)
кёбчюлюкню партияларына (ингил. catch-all), 3) программа биригиулеге юлешинеди.
Сёз ючюн, АБШ-ни Демократ Партиясы экинчи типге, АБШ-ни Республикан Партиясы уа
— ючюнчюге киреди.

Партиясыз системада официал халда къуралгъан партияла неда джокъдула, неда закон
бла джасакъдыла. Партиясыз сайлаулада хар кандидат кеси ючюн барады, тарихде эм
джарыкъ юлгюлени бири — Джордж Вашингтонну администрациясы бла АБШ-ни
Конгрессини эки ал чакъырылыуу.

Бусагъатда талай «партиясыз кърал» барды. Асламысы бла ала абсолют
монархияладыла: Оман, Бирлешген Араб Эмиратла, Иордания, Бутан (2008 дж. дери).
Бу къраллада ачыкъдан политика партиялагъа джасакъ барды (Гана, Иордания), неда
аланы къуралыулары ючюн себеб джокъду (Бутан, Оман, Кувейт). Кърал тамада кючлю
болса, монархия болмайда, быллай система болургъа болады (Ливия).

Бир партиялы системада официал халда джангыз бир партиягъа эркинлик барды; аны
орну закон бла бегитиледи эмда даусузду. Бу системаны бир кесек башха тюрлюлюгю
болгъан типи барды — талай ууакъ партия болургъа болады, алай а ол партияла
джангыз бир партияны алчылыгъын таныйдыла, къабыл этедиле (коммуст заманлада
Болгария бла Польшада). Быллай болумда партияны ичинде болум, къралда болумдан
эсе магъаналы болады. Бир партиялы системаны юлгюсю — СССР-ди.

Алчы партиялы системада оппозиция партияла бардылал, ала сайлаулагъа къошулургъа
боладыла, алай а бу партияла властны къолгъа алыр къарыулары болмайды. Бир-бирде
алчы партияла властны къолдан иерге унамай, сайлаулада джалгъан этиб турады,
алай болса бир партиялы системадан башхалыгъы — официал халда кёб партиялыкъ
система болгъаныды.

Эки партиялы система АБШ, Ямайка кибик къраллада барды. Мында эки алчы партия
болады, ол партияланы бири да толу кёбчюлюкню алалмайды, сайлаулада хорласада
талай процентге хорлайды.

Сёз ючюн Канада неда Уллу Британия кибик къраллада эки кючлю партияны тышында,
джетишимлери бла аланы джете келген ючюнчю партия болургъа болады. Бир-бирледе
бу партия экинчи оруннуда алыб къояды, алай а властха кеси джангыз келелмейди,
правительство къураялмайды.

Бир-бирледе (юлгю: Финляндия) кючю бла юч тенг партия болургъа болады, хар
биринде да кеси джангыз правительство къурар потенциал барды.

Алай а кёбюсюне кёб партиялы къраллада, бир партия властны къолгъа алалмайды, ол
себебден коалиция правительство къураб бирге ишлерге керек боладыла (Ирландия).

Политика партияла бла политика спектр бир-бири бла байламлыды. Ол спектрге кёре
«солчу», «аралыкъчы» эмда «онгчу» партияла боладыла. «Солчулагъа» коммунистлени,
социалистлени эмда социал-демократланы санайдыла, «онгчулагъа» уа — либералланы,
консерваторланы эмда фашистлени (национал-социалистле да алагъа къошулуб, неда
бир-бирде ультраонгчула деб да айтадыла). «Аралыкъчы» партияла политика спектрни
хар кесегини да орта джорукъларын къабыл этедил. Партияланы кёбюсюнде фракцияла
эмда агъымла бардыла, ала партияны официал политикасындан бир кесек айырыладыла.

Политика партияланы джоюмлары эмда финанслары бай членлерини спонсорлугъу бла
неда аланы политика къарамларын джакълагъан организацияла бла адамланы
болушлугъу бла къуралады. Политика партияланы кёбюсюнде (артыкъсыз да кърал
оноугъа мадары болгъан партиялада) тюрлю-тюрлю интереслери болгъан къауумладан
(уллу бизнес, сатыу-алыу биригиуле) лоббиси болады. Ачхала бла саугъаланы партия
сайлау списокга къошар ючюнда алыргъа болады.

Бютеу дунияда партияла белгили бир бетни (бояуну) кеслерине байлайдыла (кёбюсюне
сайлауладан башхаладан айырылырча). Къызыл бет кёбюсюне сол партияланы бети
болады: коммунистлени, социалистлени. Консерватив партияланы бетлери асламысы
бла кёк бла къара болады. Джангыз АБШ-де республикан партияныкъы къызылды,
демократланыкъы — кёкдю.

Гюл бет социал-демократланыкъыды, сары бет — либерализмни бетиди. Джашил
джашиллени партиясыныкъы неда исламчы партияланы болады. Оранж бет
миллетчиликникиди. Мор бла къараны фашистле бла неонацист партиялагъа
байлайдыла.

Социалист партияланы классика эмблемасы джумдурукъда къысылгъан къызыл гюлдю.
Коммунистле оракъ бла чёгючню хайырланадыла.

Александр Солженицын, политика партияланы нюзюрлерини юсюнден айта, Троцкийни
сёзлерин къайтарады:

Партияны аты аны политика идеологиясын белгилерге боллукъду, сёз ючюн,
Либерал-демократ неда Коммунист партия; неда аны баш нюзюрюн («Россияны
Айнытыууну партиясы»); социал, миллет, дин неда башха къауумну келечиси болгъаны
белгилерге болады: «Орус партия», «Аграр партия», неда уллу магъанасы болмагъан
алай а эсде къалгъан бренд болургъа боллукъду («Яблоко» — Явлинский, Болдырев,
Лукин).

XIX эм XX ёмюрлени ичинде миллет партияла башха къралладагъы ала бла бир
политика оюмлары болгъан партияла бла биригиб кёб тюрлю халкъла арасы къуралыш
къурагъандыла. Юлгюге: Ишчилени Интернационалын, Социалист Интернационалны,
Коммунист Интернационалны келтирирге боллукъду



https://krc.wikipedia.org/wiki/%D0%9E%D1%84%D0%B8%D1%86%D0%B8%D0%B0%D0%BB_%D1%82%D0%B8%D0%BB

Официал тил — къралда неда халкълара организацияда баш статусу болгъан тилди.
Къралны официал тилине, кърал тил терминда хайырландырылады. Алай а бир-бир
къраллада, сёз ючюн Къыргъызстанда бу эки терминни бир-биринден айырыууну
излейдиле.

Кърал тил, алгъы бурун бу къралны Конституциясыны тилиди, ол себебден
джазылгъан, белгили конституциялары болмагъан къраллада кърал тил джокъду дерге
боллукъду. Кёбюсюне кърал (официал) тил, бу къралдагъы эм уллу миллетни неда
этник къауумну тили болады. Аны бла бирге бир-бир къраллада официал кърал
документле башха тилледеда басмаланадыла.

ЮНЕСКО-ну экспертлери 1953 джыл «кърал тил» бла «официал тилни» бирин биринден
айырырмасындан файда кёргендиле:

Кърал (официал) тиллени, миллет азлыкъланы официал халда танылгъан, школлада
дерс бардырылгъан, кърал оноуда хайырладырылгъан тиллеринден айырыргъа керекди
(сёз ючюн: сардин тил Италияда, орус тил Эстонияда.

Дунияда къралланы джарымындан артыгъыны кърал тиллери барды. Бир къауумунда (сёз
ючюн, Албанияда, Францияда, Германияда неда Литвада) джангыз бир кърал тил
барды. Башха къауумунда уа талай тилдиле (сёз ючюн, Белоруссияда, Бельгияда,
Канадада, Финляндияда, Афганистанда, Парагвайда, Боливияда, Индияда,
Швейцарияда, КъАРда).

Бир-бир къраллада, Иракча, Италияча, Испанияча неда Россияча, бютеу къралгъа бир
кърал тил болады, аннга къошакъгъа уа регионлада дагъыда бир кърал тил болады
(сёз ючюн, къарачай-малкъар тил Къарачай-Черкесде бла Къабарты-Малкъарда).
Бир-бир къралланы ортакъ кърал тиллери джокъду, алай а хар кесегине айры-айры
барды (сёз ючюн, АБШ-ны штатлары). Ахырында кърал тили болмагъан къралла
бардыла, сёз ючюн, Австралия, Эритрея, Люксембург, Швеция, неда Тувалу. Алай
кёбюсюне, де-факто бир баш тил болады, эмда ол тилни неда башха тиллени
хайырланыулары, орунларын ангылатхан талай официал документ болады.

Бир-бир къралла (африкан къралла, дагъыда Филиппинледе) эски колония болгъанлары
себебли алгъыннгы метрополияларыны тиллерин, къралда кёбчюлюкню миллет тили
болмасада, кърал тиллей сакълайдыла.

Анга къаршчыгъа ирланд тил, Ирландия халкъыны юч этиб биринден азы сёлешседа,
«миллет тилиди» эмда биринчи кърал тилине саналады. Адамларыны асламысы сёлешген
ингилиз тил а уа, Ирландияны конституциясында экинчи кърал тил кибик танылады.

Бир-бир къраллада, къайсы тилни, къалайда хайырландырыргъа керек болгъаны уллу
проблема болгъанды, артыкъсызда СССР-ни алгъынгы республикаларында орус тилни
орну белгилениб бошаялмайды.

Россия законлукъда кърал тил — законла бла белгиленнген заманлада хайырланыуу
зорунлу болгъан бир юристлик категорияды.

Кърал тилни хайырлыныууну сфераларын бегитген башха закон эсе 1991 джылны 25
октябрындан N 1807-1 "РОССИЯ ФЕДЕРАЦИЯНЫ ХАЛКЪЛАРЫНЫ ТИЛЛЕРИНИ ЮСЮНДЕН" законду.
(24.07.1998 N 126-ФЗ, 11.12.2002 N 165-ФЗ федератив законла бла тюрлендириулери
болгъан).



https://krc.wikipedia.org/wiki/%D0%9D%D0%90%D0%A1%D0%90

НАСА-хауада учуугъа эм аламны тинтиуюге миллет оноу бардырыу (инглиз. National
Aeronautics and Space Administration, къысхартып - NASA)-АБШ вице-президентине
бойсунган миллет атлы къурау, аламны тинтиуню бардыргъаннга джууаблылыкъ элтеди.

НАСА къурау бла алынган суратла интернетде http://www.nasa.gov/ сайтда
салынадыла, аланы эркин энклетирге, жайаргъа эм жюрютюрге болады. НАСА 1958
жылда миллет хауада учууну чачып жангыдан къурау бла къуралгъанды. НАСА аламны
тинтиюге аламат уллу къарыу салгъанды, башчылыгъа бла адамны аягъы жерни
табийгъат женгерини юсюн басханды. Ол жетишимлик Ай ашырыууну барыуунда Нил
Армстронг бла жетилиннгенди. Айгъа учаргъа НАСА бла Аполлон-11 алам кеме
къуралып ишленнгенди.



https://krc.wikipedia.org/wiki/%D0%9A%D1%8A%D1%8B%D1%82%D0%B0%D0%B9_%D0%B4%D0%B6%D0%B0%D0%B7%D0%BC%D0%B0

Къытай джазма́ (къыт. адет. 漢字, тынч. 汉字, пиньинь hànzì, палл. ханьцзы) талай
минг джылдан бери къытай тилде джазманы джангыз амалы болуб келеди. Къытай
джазманы белгилери (иероглифлери) япон джазма (аты: кандзи) бла корей джазмада
(аты: ханчча) да хайырланады. 1945 джылгъа дери къытай джазманы вьетнам тилде да
хайырландыргъандыла (хан ты).

Къытай джазманы джашы хаманда джангы билгиле бла тюрленнгенлей турады. Ахыр кере
джазылыуланы таш макъаланы къабукъларында табхандыла, аланы бизни эрагъа дери VI
мингджыллыкъ болгъанына сагъыш этедиле, алай болса къытай джазма шумер джазмадан
да эски боллукъду.

Къытай джазмагъа иероглифлик неда идеографиялыкъ джазма атны бередиле. Аланы
алфавитден башхалыкълары — белги къуру тауушну белгилеб къоймай, магъананы да
белгилейди, белгилени саны да бек кёб болады (онла бла мингле).

Пэйлиган неолит культураны Цзяху джазмасы (б. э. д. 6600 дж. ч. б.) тыш къарамы
бла къытай иероглифлеге ушаса да, бусагъатдагъы къытай иероглифле аладан
къуралмагъандыла.

Айтыугъа кёре, иероглифлени таурухлукъ император Хуан Дини тарихчиси Цан Цзе
къурагъанды. Аннга дери къытайлыла тюйюмчек джазма бла хайырланнга саналады. Аны
юсюнден «Даодэцзин» бла «И цзинде» джазылады.

Эм эски къытай джазылыула таш макъаны къабугъунда эмда тууар джауорун
къалакълада этилгендиле, эмда фал джазылгъанды. Быллай текстлеге цзягувэнь
дегендиле (甲骨文). Къытай джазманы биринчи юлгюлери Шан династияны кёзюую бла
белгиленеди (эм буруннгулары — б. э. д. 17 ёмюрден).

Кечирек, джез эмда багъырдан сауутла этилиб башланнганы бла ол сауутлада
джазылыб башланадыла. Бу текстлеге цзиньвэнь (金文) ат бередиле. Джез сауутлада
джазыула биринчи саз топуракъда басылгъандыла, аны бла иероглифлени
стандартизациясы башланады — белгиле тёртгюлню ичине сыйындырыла башлайдыла.

Быллай белгилеге, сёз ючюн, 上 шан бла 下 ся саналадыла, аланы магъанасы «башына»
эмда «тюбюнеди», горизонтал сызны тюбюнде неда башында вертикал бла
белгиленнгендиле. Алай а кёргюзюу белгиле къуру «башы» — «тюбю» магъана бла
къалмай, андан къыйын, къошакъ магъаналаны да береди. Сез ючюн, 上 … 下 шан … ся
контекстге кёре «огъары» — «тёбен», «тамадала» — «бойсуннганла» магъананы бериб
къоймай «бу джанындан» — «ол бир джанындан» магъананы да тутаргъа болады.

Аллында бош суратчыкъ болгъанды. Сёз ючюн аууз деген сёз джарым тогъай бла
белгилленнгенди; 口 коу «аууз» иероглиф да андан къуралгъанды. Тогъай джаны
башына бурулуб тюбюнде да нохтала кёк бла тамчыланы белгилегендиле; 雨 йуй
«джангур» иероглиф да андан къуралгъанды. Заман бла суратла
схемалашдырылгъандыла, ахырында уа бусагъатдагъы шекилге келгендиле, аллында
«сурат» тамалларындан ызда къалмагъанды.

Къытай джазмада сурат белгиле — пиктограммала бек аздыла. Андан эсе идеограммала
асламдыла. Сёз ючюн, 立 ли иероглиф аллындан аякъларын джайыб сирелген адамны
сураты болгъанды, бу суратха тюбюнден узунлугъуна сыз къошулгъаныды; алай а бу
сурат адамны кёргюзмегенди аны сирелгенин кёргюзгенди, эмда «сирел» магъананы
джюрютгенди. Къыйын, къош идеограммада магъана кесеклерини магъаналарындан
къуралгъанды. Сёз ючюн, 命 мин иероглиф, аллындан тамаданы юйюн белгилегенди
(иероглифни баш джаны, эмда тюбюнде сызы бла юй башны суратыды), аны аллында
тобукъланнган адам эмда солда аууз (бусагъатдагъы шекилде 立 бла 口); бютеу барысы
да бири-бирине къошулса, «буйрукъгъа бойсунуу» магъананы алгъанды, бусагъатдагъы
магъанасы уа — «буйрукъду».

Иероглифлени асламы не суратлау, неда идеограмма тюлдюле, ала ючюнчю, къатыш
типдиле — фоноидеограммаладыла. Фоноидеографиялыкъ иероглифни бир кесеги фонетик
атны, башхасы — детерминатив атны джюрютеди. Иероглиф белгилеген сёз, фонетика
джанындан фонетик бла белгиленнген сёзге джууукъ болады; башха сёз бла айтылса,
белгини окъуу, аны бир кесегини окъуу бла бир болады. Сёз ючюн, 誹 «сёз этерге,
сёгерге» эмда 非 «аман» иероглифле фэй деб окъуладыла; 柑 «апельсин» бла 甘 «татлы»
белгиле гань деб окъуладыла.

Былай бла иероглифлени окъуу тынч боллукъ эди, аланы ичинде болгъан фонетиклени
азбар этиб, къалгъанын да билиб къояргъа боллукъ эди. Алай а джылла бла
фонетиклени айтылгъаны тюрленнгендиле: Къытайны кесинде иероглифлени ёмюрле бла
тюрлениуюню эсебинде, Японияда — къытай иероглифлени тюрлендириб он окъуугъа
келишдириуде. Ол себебден, бусагъатда фонетик болгъан бир графикалыкъ элемент да
не Къытай да, не Япония да дайым бирча окъулмайды. Алай бла иероглифни тыш
къарамы бла къалай окъулгъаныны байламы болмай къалады.

Болгъан иероглифлени санын биринчи кере Хань династияны заманында санагъандыла.
Ол санауну къытай алим Сюй Шэнь «Шовэнь цзецзы» 说文解字 ишинде бардыргъанды эмда
9353 иероглиф белгиленди. Кечирек, Къыбыла династияланы заманында, Гу Еван (顾野王;
519—581) «Юйпянь» (玉篇) сёзлюкню къурагъанды, анда 16917 иероглиф болгъанды. Бу
сёзлюкню тюрлендириуден сора джангы «Дагуан ихуэй юйпянь» «大广益会玉篇» атлы иш
чыгъады, анда 22726 иероглиф болгъанды. Сун династияны замананында алимле бла
«Лэй пянь» (类篇) къуралады, анда 31319 иероглиф болгъанды. Башха алимле «Цзи юнь»
(集韵) китабны джазадыла, анда уа 53525 иероглиф белгиленнгенди. Ол заманны
сёзлюклеринде бу эм уллу болгъанды.

Арт заманлада чыкъгъан, бу заманлада хайырланнган эмда адабиятны эсгертмелеринде
тюбеген иероглифлени джазгъан сёзлюкледе бек кёб иероглиф тюбейди. Сёз ючюн,
«Канси цзыдянь» (康熙字典) ишде 47 035 иероглиф барды. «Уллу къытай-япон сёзлюкде»
(大汉和字典 Дай кан-ва дзитэн / Да хань-хэ цзыдянь) 48 902 иероглиф белгиленнгенди.
Тайванда чыкъгъан «Чжунвэнь да цзыдянь» (中文大字典) 49 905 иероглифни тутады.
Къытайда чыкъгъан «Ханьюй да цзыдянь» (汉语大字典) 54 678 иероглиф тутады. Джангы
сёзлюк «Чжунхуа цзыхай» (中华字海) - 85 568 иероглиф тутады. XXI ёмюрде Японияда
«Нихон кинсэки модзикё» (日本今昔文字镜 Жибэнь цзиньцзе вэньцзыцзин) чыкъгъгъанды, анда
бусагъатда эм кёб иероглиф барды — 150 минг.



https://krc.wikipedia.org/wiki/%D0%9A%D1%8A%D1%8B%D0%B1%D1%8B%D0%BB%D0%B0-%D0%90%D1%84%D1%80%D0%B8%D0%BA%D0%B0%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Къыбыла-Африкан Республика (КъАР) (африк. Republiek van Suid-Afrika; ингил.
Republic of South Africa) — Африка континентни къыбыла кесегинде орналгъан
къралды. Шималда Намибия, Ботсвана эмда Зимбабве бла чеклешеди,
шимал-кюнчыгъышда — Мозамбик эмда Свазиленд бла. КъАР-ни территориясыны ичинде
Лесото анклав кърал — орналыбды.

КъАР-ни тарихи бла политикасыны эм магъаналы кесеги — къара кёбчюлюк бла акъ
азчылыкъны арасында раса конфликтди. Кесини кульминациясына ол 1948 джыл,
1990-чы джыллагъа дери баргъан апартеид режим киргизилген сагъатда, джетгенди.
Дискриминациялыкъ законланы кизгизиуюню инициатору Миллет прития болгъанды.
Халкъла арасы джамагъатны басымы бла 1990-чы джыллада правительство апартеидни
джасакълагъанды эмда политика система ауушханды.

«Джангы КъАР-ге» — «Джанкъылыч кърал» дейдиле — ол терминни Десмонд Туту
архиепископ, джангы мультикультуралы эмда мультиэтникалы джамагъатны метафорасы
кибик, къурагъанды.



https://krc.wikipedia.org/wiki/%D0%9A%D1%8A%D0%B0%D0%B1%D0%B0%D1%80%D1%82%D1%8B-%D1%87%D0%B5%D1%80%D0%BA%D0%B5%D1%81_%D1%82%D0%B8%D0%BB

Къабарты-черкес (къабарты, черкес) тил (адыгэбзэ неда къэбэрдей-черкесыбзэ) —
къабартылыла бла черкеслилени тиллериди, хачыпсы-адыг тилледен бириди.
Къарачай-Черкес («Къарачай-Черкес Республиканы миллетлерини тиллерини юсюнден»
Закон, 1996) бла Къабарты-Малкъар («Къабарты-Малкъар Республиканы миллетлерини
тиллерини юсюнден» Закон, 1995) республикалада официал тилди. Андан сора да
Краснодар крайда, Адыгеяда, Тюркде эмда Джууукъ Кюнчыгъышда бу тилде сёлешгенле
бардыла.

Бир къауум лингвистле, къабарты-черкес тил бла адыгей тилни орта черкес (адыг)
тилни диалектлерине санайдыла. Адыгейлиле, къабартылыла эмда черкеслиле
тиллерини атына адыгэбзэ («адыг тил») дейдиле. Орта аты (къабарты-черкес тил)
болгъанлыкъгъа, къабарты тил эмда черкес тил деген айры атла да
хайырландырыладыла.

Джазмасы 1924 джылгъа дери араб алфавитни эмда кириллицаны тамалында болгъанды,
1924—1936 джыллада —латиницаны тамалында, 1936 джылдан джангыдан кириллица
хайырландырылады.

Къабарты-черкес тилде китабла, газетле («Адыгэ псалъэ», «Черкес хэку» эм
башхала) эмда журналла чыгъадыла.



https://krc.wikipedia.org/wiki/%D0%9A%D1%83%D0%BB%D1%8C%D1%82%D1%83%D1%80%D0%B0

Культура (лат. cultura, чыкъгъаны: colo, colere деген этим — «джерни ишлеу»,
кечирек — «юретиу», «окъутуу», «ёсдюрюу», «сыйлау») неда маданият (араб. مدنية‎,
madaniyya — «шахар», «шахарлы») — адам улуну джашауунда этген ишлерини
тюрлю-тюрлю сфераларында бек кёб магъанасы болгъан терминди. Культураны
философия, культурология, тарих, санат билим, лингвистика (этнолингвистики),
политология, этнология, психология, экономика, педагогика эм башха илмула
предмет этиб тинтедиле.

Кёбюсюне культура деб адамны этген ишлерине айтадыла, аны ичинде — адамны кесин
кёргюзтюую бла кесин ангылаууну не тюрлю формасы бла амалы, адам бла саулай
социумну усталыкъ бла чемерликни джыйыулары. Культура, адамны субъективлиги бла
объективлигин (халисин, компетентлигин, чемерлигин, усталыгъын эм билимин) да
ачыкълайды.

Культура, адамны этген ишлерини деменгили формаларыны (аласыз культура кесин
ишлеб чыгъарыб туралмагъан) бютеу барыны да биргелей атыды.

Культураны къайнагъы — адамны этген ишлери, ангы­лауу эм чыгъармачылыгъыды.
Культура — адамны табийгъат бла, джамагъат бла (башха адам бла), кеси кеси бла
келишиу процессинде къуралгъан керти бар затды.



https://krc.wikipedia.org/wiki/%D0%98%D1%82%D0%B8%D0%BB

Итил неда Волга (орус. Волга, мар. Юл, тат. Идел, чуваш. Атăл, эрз. Рав, къаз.
Едiл) — Россияны Европадагъы кесегинде саркъгъан сууду. Европаны эм узун сууду
эмда Джерни эм узун сууларындан бириди. Эски аты — Эдилди. Узунлугъу 3500 км
болгъан Волга, Москва бла Санкт-Петербургну арасындагъы Валдай мийикликде
тууады. Тенгиз дараджасындан 28 м алаша болгъан Каспий тенгизге агъады. Валдай
дуппурладагъы кёб кёл бла мырдыладан чыкъгъан сууланы бир джерге джыйылыб
къуралгъан Волга, Ржев шахардан башлаб улоугъа джараулу болады. Москва илипин
бла бирлешгенинден сора кенглиги 230 метр болады. Андан ары сууда кемечилик
тохтаусузду. Итилни юсюнде беш плотина ишленибди.

Дон суугъа 72 километрге джууукълашхан джеринде эки сууну арасында канал
къазылгъанды, ол каналны кючю бла Азау тенгиз бла Каспий тенгизлени арасында
байлам болады. Каспий тенгизге 50 км джетгинчи Итиль, 200-ден артыкъ дженнге
юлешинеди. Бу дельтаны кенглиги 100 километрден кенгди.

Итил къышны юч айында бузлайды. Итилни джагъаларында Россияны бек магъаналы
портлары бла сатыу-алыу аралыкълары орналгъанды. Аладан эм белгилиле: Тёбен
Новгород, Къазан, Самара эм Волгоград. Орта ёмюрледен бери саудюгер джол болгъан
Итил, бюгюн да улоу джолду.



https://krc.wikipedia.org/wiki/%D0%91%D0%B8%D0%BE%D0%BB%D0%BE%D0%B3%D0%B8%D1%8F_%D1%82%D1%8E%D1%80%D0%BB%D1%8E

Тюрлю (лат. species) — таксономия, систематика биримди, ала ортакъ
морфофизиология, биохимия эмда къылыкъ ышанлагъа иедиле, талай тёлюге алгъа тёлю
берирча боладыла, белгили бир ареалда джайыладыла, эмда тыш тёгерекни
факторларындан ушаш тюрленедиле. Тюрлю - джанлы дунияны керти болгъан, генетика
джанындан юлешинмеген биримиди, организмлени системасыны баш структуралыкъ
биримиди.

XVII ёмюрню ахырына джаныуарла бла ёсюмлюклени шекиллерини юсюнден кёб тюрлю
билги джыйылгъанды. Ол джыйылгъан билгилени оюмлаб башлагъанында, тюрлюлени
болгъаны ангыланнганды, ала бир-бирлерине, бир юйдегини адамларыча ушагъандыла,
эмда башхаладан айры болгъандыла. Сёз ючюн, тюрлюге бёрю, тюлкю, эмен, будай
саналагъандыла.

Тинтилген тюрлюлени саны ёсгени бла, аланы атларын эмда системаларын
стандартлашдырыргъа керек болгъанды, тюрлюле шанлары бла алагъа ушагъанла бла
бирге тюрлюдел уллу биримлеге джыйылгъадыла. Бу ишде тамал атламны «Табигъатны
системасы» деген китаб бла (1735) швед натуралист Карл Линней салады, кесини
ишинде джаныуарла бла ёсюмлюклени систематыкасыны тамалын салгъанды. Линней
бир-бирлерине ушаш тюрлюлени тукъумлагъа, тукъумланы - къауумлагъа, къауумланы
да сыныфлагъа джыйгъанды. Тюрлюлени белгилер ючюн экили латин номенклатураны
киргизгенди (бинар номенклатура), ол номенклатурада тюрлюню былай белгилегендиле
- биринчи тукъумуну аты, артдан тюрлюню энчи аты джазылгъанды..

XVIII ёмюрню ахырына Линнейни системасы дунияда биологланы асламысы бла къабыл
этилгенди эмда хайыныугъа киргенди.

XIX ёмюрню аллында  француз алим Жорж Кювье къурулушун типи ангыламны киргизеди,
андан сора тип эм баш таксон, ол демек эм баш систематика категория болуб линней
системагъа къошулгъанды. Ол замандада тюрлюню джанлы табигъатны тюрлениую бла
бирге тюрленирге болгъаны ангыланыб башлагъанды. Аны эсебинде Ч. Дарвинни
эволюцион теориясы чыгъады (Дарвинизмге къара), аннга кёре табигъат филогенетика
системану къурууда джанлы организмлени араларында генетика байламланы
къуралыуларындан тамаллашыргъа керек болгъанды.

XIX ёмюрню ахырына тюрлю ичи географиялыкъ тюрлениуню юсюнден уллу материал
джыйылады, эмда тюрлю тюбю ангылам киреди. Джаныуарланы, ёсюмлюклени эмда
микроорганизмлени тюрлюлерини эмда тюрлю тюблерини юсюнден кёб материал
джыйылгъаны (XX ёмюрню арасына саны эки миллиондан артыкъ болгъанды) бир
джанындан тюрлюлени «юлешиниуюне» себеб болгъанды, хар айры,локал форма энчи
тюрлю кибик белгиленнгенди, башха джанындан а уа тюрлюлени «уллайтыу» процесс
баргъанды, мында талай бир бирине ушагъан тюрлюлени бирлешдириб кюрешгедиле. Аны
эсебинде систематикада «гитче» тюрлюле — жорданонланы (француз ботаник Алексис
Жорданны аты бла), «уллу» тюрлюле — линнеонлагъа (Линнейни аты бла) къураладыла.
Линнеонланы ичинде монотипли эмда политипли тюрлюлени айыргъандыла (политиплиле
талай тюрлю тюбден къуралгъандыла).

Систематиканы классика кёзюуюн орус натуралист А. П. Семёнов-Тян-Шанскийни иши
бошатханды, анда линнеонланы тамалгъа алгъанды эмда тюб тюрлю категорияланы
айгъакълагъанды (тюрлю тюбю, морфа, аберрация).

Кёб заманны тюрлю джабыкъ генетика системагъа , эки башха тюрлюню генофондларыны
арасында геналаны алмашдырыу болмагъанына саналгъанды. Бу тюрлюлени асламысына
келишеди, алай а бир-бирде тюз болмайды. Сёз ючюн, асланла бла къапланланладан
тёлю чыгъады, ол тёлюню тишилери да джангы тёлю чыгъаралырчадыла. Табигъатда
узакълыкълары себеб болуб къатышалмагъан тюрлюле, тузакъда къатышыучандыла.
Артыкъ да кёб къатышыу (гибридизация) ёсюмлюклени ичинде тюбейди. Кёб тюрлю
ёсюмлюк аллай къатышдан къуралгъанды.

Ареалны ичинде тюрлюню джашау шартларыны ушамагъанлыгъы себебли, бир ареалны
ичиндеги тюрлюле гитче биримге — популяциялагъа юлешинеди. Джашауда тюрлю
популяция халда тюбейди.

Тюрлюлени ичинде тюрлю тюбю айрылады, бу тюрлюню география неда экология
джанындан айры болгъан бёлегиди. Тюрлю тюбю тёгерекни эткисинден тюрлюден айры
морфофизиологиялыкъ энчиликлеге ие боладыла. Табигъатда бир тюрлюню ичиндеги
тюрлю тюбюню келечилери бир-бирлерине къатышаладыла, эмда тёлю береллик тёлю
береледиле.

Тюрлюню илму аты биномлуду, ол деген эки сёзден къуралады:тукъумуну аты эмда
экинчи сёз тюрлюню энчи аты. Биринчи сёз бирлик санда ат, экинчи сёз а уа иелик
болушда сыфат неда ат болады. Биринчи сёз уллу харифден, экинчи гитче харифден
джазылады.



https://krc.wikipedia.org/wiki/%D0%90%D1%81%D0%BC%D0%B0%D0%BA%D1%8A

Асмакъ — закон бла эркинлик берилиб, аманлыкъгъа джолукъдуруу болуб (кёбюсюне
ауур аманлыкъ этгенлеге) джашауну алыу. «Асмакъ» деген сёз аллындан бойнундан
асылгъаннга айтылгъанды, алай а бусагъатда аманлыкъгъа джолукъдурулуб джашауун
алыннганны къауумуна да айтылады.

Айныгъан къраллада асмакъны аллы бла узун заманны тинтиу барылады, сюдге
тартылгъанлагъа апелляция берир мадар бериледи. Бир-бирде сюдню хюкюмю бла аны
тындырыууну арасында кёб заман озгъаны да болады. Сёз ючюн, АБШ-де (Джорджия
штат) Джек Олдермен (en:Jack Alderman) къатынын ёлтюргени ючюн 1975 джылны 14-чю
июнунда ёлюмге джолукъдуруу оноу алыннганды, ол заманда аннга 34 джыл болгъанды,
алай а хюкюм 2008 джылны 16-чы сентябрында тындырылгъанды, ол заманда аннга 57
джыл болгъанды.

Бусагъатдагъы къралланы асламысында асмакъ ташатын бардырылады, ол демек — анда
джангы закон бла белгиленнген адамла болургъа боладыла (сёз ючюн, Россияны
криминал-толтуруу кодексине кёре — прокурор, тюрмени келечиси эмда врач).

Бир-бирде ёлюмге джолукъдуруу, сюдню хюкюмю бла ёмюрлюк тузакъгъа неда узун
болджаллы тузакъгъа ауушдурулады. Ёлюмге джолукъдурулгъанла къралны башчысы бла
кечилген да этиледи.

2007 джылны ортасына 89 кърал асмакъны къурутхандыла. Дагъыда 10 къралда асмакъ
къазауатны заманында этилген бек ауур аманлыкъла ючюн барды, 30 къралда де-юре
болса да, де-факто джокъду. Алай бла, бусагъатха дунияда 130 къралда асмакъ
законда неда практикада джокъду, 68 къралда бу марда барды эмда джюрюйдю.

«Халкъла арасы амнистияны» билгилерине кёре, 2006 джылда эм азы бла 1591 адам 25
къралда асылгъанды, минимум 3861 адам 55 къралда ёлюм хюкюм алгъандыла.

1990 джылдан башлаб ёлюмге джолукъдурууну 40 къралда къурутхандыла, аланы ичинде
Азербайджан, Албания, Ангола, Эрмения, Болгария, Уллу Британия, Маджар, Гонконг,
Греция, Гюрджю, Ирландия, Италия, Канада, Кипр, Кот д’Ивуар, Къыргъыз
Республика, Литва, Маврикий, Мальта, Мексика, Мозамбик, Молдова, Непал,
Парагвай, Польша, Румыния, Сербия, Словакия, Словения, Тюркменистан, Украина,
Хорватия, Черногория, Чехия, Швейцария, Эстония, КъАР.

«Amnesty International» («Халкъла Арасы Амнистия») организацияны билгилерине
кёре, 2008 джылда эм кёб асмакъ Къытайда болгъанды (1 718). 2008 джыл Иранда
асылгъанланы саны эм азы бла 346, Сауд Арабияда — 102, АБШ-де - 37, Пакистанда —
36, Иракда - 34 болгъанды. Бютеулей 2008 джыл дунияда 25 къралда 2 390 адам
асылгъанды.



https://krc.wikipedia.org/wiki/%D0%A5%D0%B0%D1%80%D0%B8%D1%84

Хариф (араб. رسالة‎) — къайсы болсада алфавитни айры белгисиди, графемады.
Алфавитлени асламысында харифлени саны 50-ден кёб болмайды.

Кёбюсюне хариф адамны сёлешгенинде тауушха келишеди, алай а бу джорукъ зорунлу
тюлдю. Харифни, аны тауушу бла магъанасын тюрлендирмеген, талай тюрлю джазылыуу
болургъа боллукъду.

Латин: A, B, C, D, E, F, G, H, I, J, K, L, M, N, O, P, Q, R, S, T, U, V, W, X,
Y, Z.

Кириллица: А, Б, В, Г, Ґ, Д, Е, Є, Ж, З, И, І, Ї, Й, К, Л, М, Н, О, П, Р, С, Т,
У, Ф, Х, Ц, Ч, Ш, Щ, Ю, Я, Ъ, Ь, Ђ, Љ, Њ, Ћ, Џ.

Араб: (онгдан солгъа джазылады) ﺍ, ﺏ, ﺕ, ﺙ, ﺝ, ﺡ, ﺥ, ﺩ, ﺫ, ﺭ, ﺯ, ﺱ, ﺵ, ﺹ, ﺽ, ﻁ,
ﻅ, ﻉ, ﻍ, ﻑ, ﻕ, ﻙ, ﻝ, ﻡ, ﻥ, هـ, ﻭ, ﻱ.

Эрмен: Ա, Բ, Գ, Դ, Ե, Զ, Է, Ը, Թ, Ժ, Ի, Լ, Խ, Ծ, Կ, Հ, Ձ, Ղ, Ճ, Մ, Յ, Ն, Շ, Ո,
Չ, Պ, Ջ, Ռ, Ս, Վ, Տ, Ր, Ց, Ւ, Փ, Ք, Օ, Ֆ

Чууут: (онгдан солгъа джазылады) א, ב, ג, ד, ה, ו, ז, ח, ט, י, כ, ל, מ, נ, ס, ע,
פ, צ, ק, ר, ש, ת.

Гюрджю: ა, ბ, გ, დ, ე, ვ, ზ, ჱ, თ, ი, კ, ლ, მ, ნ, ჲ, ო, პ, ჟ, რ, ს, ტ, უ, ჳ, ფ,
ქ, ღ, ყ, შ, ჩ, ც, ძ, წ, ჭ, ხ, ჴ, ჯ, ჰ, ჵ.



https://krc.wikipedia.org/wiki/%D0%9B%D0%B0%D1%82%D0%B8%D0%BD_%D0%B0%D0%BB%D1%84%D0%B0%D0%B2%D0%B8%D1%82

Герман, роман эмда башха кёб тилни джазма системасы болгъан бусагъатдагъы латин
алфавит 26 харифден къуралады. Тюрлю-тюрлю тилледе харифлени башха атлары барды.
Таблицада Россияда джюрюген атла бериледи, ала француз тилде адетдеча
бериледиле.

Латин алфавитни тамалында джазманы балтий, герман, роман эмда кельт къауумланы
тиллери хайырландырадыла, аны тышында башха къауумланы тиллери да хайырланадыла:
бютеу кюнбатыш эмда къыбыла-славян тиллени бир къаууму, бир-бир фин-угор эм тюрк
тилле, албан бла вьетнам тилле.

Латин алфавит этруск алфавитден къуралгъанды, ол а уа кюнбатыш (къыбыла-италий)
грек алфавитден къуралгъанды. Латин алфавит энчи б. э. д. VII ёмюрде бола
башлагъанды, эм аллында 21 харифи болгъанды:

Z хариф алфавитден б. э. д. 312 джылда къоратылгъанды (кечирек орнуна
салыннганды). С хариф [k] бла [g] тауушланы белгилегенди; б. э. д. 234 джылда
энчи G хариф, С харифге кёнделен сызчыкъ салыныб къуралгъанды. Б. э. д. I ёмюрде
грек тилден кёлген сёзлени джазар ючюн Y бла Z харифле къошуладыла. Бу
тюрлениулени эсебинде латин алфавит 23 харифи бла классика шекилин алады:

Император Клавдий джетишимсиз латин алфавитге [oe] тауушну къошаргъа кюрешеди
(Phoebus сёздеча), [ps/bs] (грек тилдеча), эмда [v] — [u] харифден айры болуб
(классика латин алфавитде V U бла V тауушланы белгилегенди). Клавдийни ёлюмюнден
сора «Клавдийни харифлери» унутулгъандыла.

Джангы заманда I бла V харифледе тюрлениу болгъанды (I/J бла U/V), аны тышында
VV диграф энчи хариф халгъа келгенди. Аны бла алфавит 26 харифи бла бюгюннгю
шекилин алгъанды:

Орта ёмюрледе скандинав эмда ингилиз алфавитледе тамгъа хариф þ хайырланнганды
(аты: thorn), ол th харифни белгилегенди (бусагъатдагъы ингилиз the), алай а
кечирек хайырланыудан чыкъгъанды. Бусагъатда thorn хариф къуру исланд алфавитде
джюрюйдю.

Бусагъатдагъы латин алфавитледеги башха къошакъ белгиле тамалдагъы 26 харифге
диакрит белги къошулуб неда лигатура шекилде къуралады (немец хариф ß, S бла Z
харифлени готика лигатурасындан къуралгъанды).

Буруннгу римчиле харфилени къуру уллу формаларын хайырландыргъандыла;
бусагъатдагъы гитче харифле антика бла орта ёмюрлени чегинде къуралгъандыла;
бусагъатдагъы шекилде харифле б. э. 800 джылында къуралгъандыла (каролинг
минускул)

Латин харифлени хайырланнган тиллеге классика алфавитни харифлери джетишмейдиле,
ол себебден ала тюрлю-тюрлю диакритика белгилени, лигатураланы эмда башха тюрлю
модификацияланы хайырланадыла. Юлгюге:

Къарачай-малкъар тил да тарихини бир заманында (Къарачайда 1924—1939, Малкъарда
1924—1938) латин алфавитни хайырланнганды:

Бусагъатда латин алфавитни Дунияны адамларыны асламысы таныйды, бу алфавитни
школлада тышкърал тиллени дерслеринде болмаса, математиканы дерслеринде
юрениледи (латин алфавит ана алфавити болгъан тиллени айтмай къояйыкъ), ол
себебден бу алфавит де-факто «халкъла арасы байламланы» алфавити дерге
боллукъду. Латин алфавитде джасалгъан тиллени асламысы къуралгъанды — эсперанто,
интерлингва, идо эмда башхала.

Латин болмагъан джазмалы тилледе латиница бла джазылгъан система болуучанды.
Бир-бир къраллада латиница бла болуш джазма стандартланнганды эмда школлада
окъутулады (сёз ючюн, Къытайда, Японияда).

Бир-бирде латиница бла джазыу, техника табсызлыкъла себебли керек болады:
халкъла арасы телеграммала къачанда латиница бла джазылгъандыла; электрон
почтада эмда веб-форумлада латин алфавитде джазылгъаннга кёб тюберге боллукъду.



https://krc.wikipedia.org/wiki/%D0%98%D0%BB%D0%BC%D1%83

Илму — объектив, системалыкъ къуралгъан эмда табигъатны, джамагъатны эм ангыны
юсюнден билимлеге таяннган адам таныу ишлемни энчи тюрлюсюдю. Бу ишлемни
тамалында илму фактланы джыйыу, таймаздан джангыртыу эмда системалашдырыу,
критикалыкъ анализ эмда аннга таяннган, синтез барды. Ала къуру табигъат эмда
джамагъат болууланы кёргюзюб къоймай, чурум-эсеб байламны къурайдыла, прогноз
этедиле.

«Илму» (ингил. science) эмда «алим» (ингил. scientist) терминлени биринчи кере
Уильямом Уэвелл (1794-1866) «Индукциялыкъ илмуланы философиясы» деген ишинде
1840 джыл хайырланнганды: «…бизге имлу бла кюрешгенни атын белгилерге бир да бек
керекди. Мен Алим дегенни табха санайма».

Джазманы айныуу бла буруннгу цивилизацияланы къралларында табийгъатны, адамны
эмда джамагъатны юсюнден эмпириялыкъ билимле джыйылыгъандыла, аны тамалында
математиканы, логиканы, геометрияны, астрономияны, медицинаны джетеклери
къуралгъандыла. Бусагъатдыгъы алимлени аллында Буруннгу Греция бла Римни
философлары болгъандыла, алагъа кертиликни табыуну юсюнден сагъышланыу эм баш
ишге саналгъанды. Буруннгу Грецияда билимлени классификациясыны вариантлары
чыкъгъанды.

Илму, бусагъатдагъы ангыламда, XVI—XVII ёмюрледе къуралыб башлагъанды. Тарих
айныуунда аны эткиси техника бла технологияны айнытыудан чыгъыб, джамагъатны
эмда культураны да эткилеген магъаналы социал эмда гуманитар институт болады.

Алим - дунияны илму суратын къурауда ангыламлы иш бардыргъан, илму иши эм
квалификациясы илму джамагъатны джанындан танылгъан, илмуну келечисиди.
Квалификациясыны таныуда эм баш ышаннга абырайлы илму чыгъыулада публикацияла
бла абырайлы илму конференциялада докладладыла.

Алим джамагъатда педагогика ишге мийик багъа бериледи. Сыйлы окъу заведениеде
лекция окъуу, алимни мийик квалификациясы болгъанына шагъатлыкъ этеди. Илму
школну къураб, устазны идеяларын айнытхан талай алим хазырлау да бек сыйылыгъа
саналады.

Алимни профессионал илмугъа кириуу эмда квалификацияны дараджасы формал халда
джерли эмда миллет квалификацион комиссияла бла бегитилирге боладыла
(диссертацияланы джакълау кенгеши, аттестацион коммисия д. а. к.). СССР бла
Эресейде алимни квалификациясы илму дараджасы бла (илмуланы кандидаты, илмуланы
доктору) эмда алим дараджасы бла ( доцент неда профессор) белгиленеди. Илму
дараджаланы эмда алим дараджаланы бериу Бютеуроссия Атестацион Коммиссия
джанындан бардырылады. Илму дараджаны алыр ючюн, диссертацияны джазыб, энчи
кенгешде джакъларгъа керекди, бир-бирледе уллу илму ауурлугъу болгъан адамлагъа
диссертация орнуна этилген ишлерини юсюнден доклад бла чеклениб да къалады, алай
а бек аз болады. Алим дараджаны алыр ючюн (доцент неда профессор) илму
дараджадан сора да педагогика ишни бардырыргъа керекди, сёз ючюн, окъуу-методика
чыгъармалары болургъа керекди.

Бу иерархияны эм баш атлауучуна Илмуланы академиясында членлик саналады.
Эресейде, алгъын а уа СССР-де да, членликни 'br атлауучу болгъанды биринчиси -
Академияны член-корреспондентн, эмда эм башы — академик. Академия — бойсунмагъан
илму джамагъатды, эмда академикле бла член-корреспондентлени кеслерини
джыйылыуларында сайлайдыла. Кандидатланы Баш окъуу заведенияла бла Илму-излем
институтла теджейдиле. Эресейде Илмуланы академиясындан сора да санагъат
академияла бардыла, аланы бир-бирлери, сёз ючюн, Медицина илмуланы академиясы,
кёбджыллыкъ тарихге иедиле, бир къаууму уа кёб болмай къуралгъандыла, аланы
сыйлары Илмуланы Академиясындан тёбенирекди, алай а структуралары аныкъычады.

Адам билимни классификация этерге бурун заманладан бери кюрешгендиле, сёз ючюн,
Аристотель адам билимни юч къауумгъа юлешгенди: теоретиялыкъ (физика бла
философия), практикалыкъ (этика бла политика) эмда поэзиялыкъ (эстетика).

Римчи энциклопедист Марк Варрон былай юлешгенди: грамматика, диалектика,
риторика, геометрия, арифметика, астрология, музыка, медицина и архитектура.

Мусульман араб алимле илмуланы араб (поэтика, оратор санат) тыш кърал
(астрономия, медицина, математика) илмулагъа юлешгендиле.

Орта ёмюрледе Гуго Сен-Викторячы Дидаскаликонда илмуланы тёрт къауумгъа юлешеди:

Роджер Бэкон да илмуланы тёрт къауумгъа юлешгенди: грамматика бла логика,
математика, натурфилософия, метафизика эм этика. Табигъатны юсюнден илмуланы
тамалына математиканы санагъанды.



https://krc.wikipedia.org/wiki/%D0%96%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0

Журналистика — бусагъатда магъаналы болгъан фактланы, багъаланы эмда
комментарийлени джыйылыуун хайырланыб, социал къауумланы дуниягъа къарамларын,
ангыларын актуализациясыды. Кёбчюлюк информацияны мадарларыны (КИМ)
полисистемасыны бир кесегиди, ол демек джамагъатды кёб функциялы институтларына
киреди, сёз ючюн басма, телевидение, радио, интернет кибик.

Журналистика-илму — суратлау, культурологиялыкъ, тарих, социологиялыкъ эмда
башха дисциплиналаны системасыды, журналистиканы джамагъатда орнун тинтеди.

Журнализм — журналистни КИМ-ни кенг спектринде социологиялыкъ ишлемнини бир
тюрлюсюдю. Аллында журналистика къуру басма бла чекленнгенди (газет-журнал
журналистика), артдан кёбчюлюк информацияны джангы мадарлары чыкъгъаны бла радио
и телевидение да къошулгъанды, XX ёмюрню ахырына уа интернетде да чыкъгъанды
журналистика.



https://krc.wikipedia.org/wiki/%D0%94%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%8F

Дипломатия — къралланы тыш политикаларыны бардырыууну амалыды, салыннган нюзюрге
кёре хайырланнган практика мероприятияладан, мадарладан, амалладан къуралгъанды;
къралланы башчылары бла правительстволарыны, тыш ишлени органларыны кърал
политикада эмда къралны интереслерини джакълауда эмда къоруулауда официал
ишлеулериди.

Дипломатия ангылам бла къаугъаланы тыйыу эмда ортаны айырыу бла, компромиссле
бла эки джанны да разы этген оноуланы алыу эмда халкъла арасы иш бирликни
кенгертиую бла теренлетиуюне байламлы келишиулени, кёрюшюулени, тюбешиулени
бардырыууну усталыгъы да байламлыды.

«Дипломатия» сёз грек. díplōma сёзден къуралгъанды (Буруннгу Грецияда бу сёз бла
келечилеге аланы ючлеринден эмда полномочияларыны юсюнден джазылгъан
къаннгачыкълагъа айтхандыла). Тыш илишкиледе кърал ишлеуню белгилеб «дипломатия»
сёз Кюнбатыш Европада XVIII ёмюрню ахырында киргенди.

Феоадал бёлюннгенни заманында феодал суверенлени «энчи» дипломатиялары
джайылгъанды, ала къазауатланы арасында мамырлыкъ кесаматланы алгъандыла, аскер
бирликлеге киргендиле, династиялыкъ некяхла къылгъандыла. XV ёмюрню арасында,
халкъла арасы илишкилени айныуу бла бирге къралланы тыш къралда дайым
келечиликлери ачыла башланады.

Джангы эмда эм джангы тарихни буржуа къралларыны дипломатиялары, тыш политиканы
джангы нюзюрлери бла байламлы болгъандыла, ол заманда тыш саудаланы кючлеу,
дунияны юлешиуюню кюреши баргъанды. Джангы турумда дипломатия ишлеуню ёлчемлери
иги кенгереди. Ол кърал бла тыш къралланы башчы эмда алчы элитасыны ичинде джакъ
къауумланы къураууда хайырланады. Дипломатия, аскер амалла бла бирге антифеодал,
демократ эмда миллет-азатлау къымылдауланы, миллет къралланы къуралыуунда (Латин
Америкада, Балканлада) Германия бла Италияны бирлешиуюнде уллу оруну болгъанды.



https://krc.wikipedia.org/wiki/%D0%94%D0%B6%D0%B0%D0%BD%D0%B3%D1%8B_%D0%97%D0%B5%D0%BB%D0%B0%D0%BD%D0%B4%D0%B8%D1%8F

Джангы Зеландия (ингил. New Zealand, маори Aotearoa) — Шош океанны
къыбыла-кюнбатыш кесегинде, эки уллу айрымкан (Шимал айрымкан эмда Къыбыла
айрымкан) бла къатында болгъан кёб санда (700 джууукъ) гитчерек айрымканлада
орналгъан къралды. Ара шахары — Веллингтонду. Джангы Зеландияда джашагъанланы
саны 4 377 000 адам чакълы бирди (2010 джыл). Кърал, конституциялы монархия бла
парламентли демократияны принциплеринде къуралгъанды эмда дунияны айныгъын
къралларыны санына киреди.

XI—XIV ёмюрледе бу джуртда Полинезиядан чыкъгъан адамла джерлешгендиле, европалы
тенгиз тинтиучюле айрымканны 1642 джылда ачхандыла. Уллу Британия, 1762 джылдан
башлаб джангы джерлени джаратыуну тири бардыргъанды. Джангы Зеландияны баш энчи
халларындан бири, география энчилигиди. Къралны эм джууукъ хоншулары — Тасманны
тенгизи ортада болгъан Австралия кюнбатышда (эм къысха джол — 1700 км чакълы
бирди); шималда айрымкан территорияла — Джангы Каледония (1400 км чакълы бир),
Тонга (1800 км чакълы бир) эмда Фиджи (1900 км чакълы бир).

Джангы Зеландияны королевствосуну къурамына, къралгъа башчылыкъ этиуде
бойсунмагъан алай а Джангы Зеландия бла эркин биригиуде болгъан айрымкан къралла
киредиле: Кукну айрымканлары, Ниуэ, оноуун кеси джюрютмегенле — Токелау эмда
Антарктикада болгъан Россну территориясы.



https://krc.wikipedia.org/wiki/%D0%93%D0%B0%D1%81%D0%BF%D1%8B%D1%80%D0%B0%D0%BB%D1%8B_%D0%98%D1%81%D0%BC%D0%B0%D0%B8%D0%BB

Исмаил Мустафа улу Гаспыралы (Гаспринский) (кърым. İsmail Mustafa oğlu
Gasprinskiy (Gaspıralı), араб джазмада: اسماعیل مصطفى اوغلى گاسپرينسكى;
туугъаны: 1851 джылны 8-чи (21-чи) мартында, ёлгени: 1914 джылны 11-чи (24-чю)
сентябрында) — Россия империяны бютеу муслиман халкъыны ичинде белгили болгъан,
сыйы кёрюлген кърымтатар алим, интеллектуал, джазыучу эмда политик болгъанды.
Кърым татарлыла аннга «Миллетни атасы» атны да бередиле. Тюркчюлюк (Пантюркизм)
идеологияны къурагъанладан бирине саналады.

Таврия губернияны Ялта уездини Уллу Сала элинде, орус къуллукъну офицери Мустафа
Али улу Гаспыралы бла аны юй бийчеси Фатма-Султан Темир-Гази къызыны юйдегисинде
туугъанды. 19 апрель 1854 джыл аны юйдегисин дворян дараджада мюкюл этгендиле.
Исмаил эм алгъа юйде окъуб башлагъанды, андан сора башланнгыч мектебде,
Акъмежгит кърал эркиши гимназияда, Воронеж аскер школда, артдан 2-чи Москва
аскер гимназияда окъугъанды. Окъууун битдирмей юйюне къайтыб, башланнгыч школда
устаз болуб ишлеб башлагъанды. 1871 джыл Франциягъа кетгенди. 1874—1875 джыллада
Тюркде джашагъанды. Кърымгъа къайтханында Бахчасарай шахар Думаны депутаты болуб
сайланнганды. 13 февраль 1879 — 05 март 1884 джыллада Бахчасарай шахар башчы
болуб ишлегенди.

1879 джылдан башлаб Исмаил Гаспыралы кърымтатар тилде газетле чыгъара башлайды:
«Файдалы эглендже» (1879—1880), «Закон» (1881). 1883 джылдан Гаспыралыгъа
биринчи орта кърымтатар-орус «Переводчик-Терджиман» газетни чыгъарыргъа эркинлик
бергендиле. Бу ол заманлада Россияда тюрк тилледе чыкъгъан джангыз газет
болгъанды, XX ёмюрню аллына уа дунияда эм къарт муслиман газет болгъанды. Газет
35 джылны чыгъыб тургъанды, 23 февраль 1918 джыл джабылгъанды.

«Терджиман» газетни юсю бла Исмаил Гаспыралыны идеялары бютеу Россиягъа
джайылгъандыла. Аны тышында газет Иранда, Къытайда, Тюркде, Мисирде, Болгарияда,
Францияда, Швейцарияда, АБШ-да джайылгъанды. Гаспыралыны айтханына кёре, бу
газетни джуртдашларындан эсе тыш къраллада бек сюйгендиле.

Бу газетни материаллары бла башха муслиман халкъланы басмасы да хайырланнганды:
«Икдам», «Себах», «Гайрет», «Ватан», «Диккат», «Хидмет», «Агонк», «Заман»,
«Каир», «Нил», «Ахтер», «Наасури».

1886 джыл «Переводчик-Терджиман» газетге «Листок объявлений» реклама къошакъ
къошулгъанды. 1905 джылны ахырындан Гаспыралы «Алеми Нисван» («Тиширыу дуния»)
деген биринчи кърым-татар тиширыу журнал чыгъарыб башлагъанды. Тиширыула ючюн бу
ючюнчю кере сынамы болгъанды (андан алгъа эки кере — 1887 джылда «Тербие» журнал
бла 1891 джылда «Переводчик-Терджиман» газетге — «Къадын» къошакъ джарашыб
чыгъалмагъандыла). 1906 джыл Исмаил ана тилде «Ха-ха-ха» атлы биринчи чам журнал
чыгъарыргъа эркинлик алады. Кечирек ол Кърал Думаны муслиман фракциясыны официал
органы «Миллет» газетни чыгъарыб башлайды.

Гаспыралы 1907—1908 джыллада Мисирде араб тилде «Аль Нахда» («Айныу») газетни
талай номерин чыгъарады. Гаспыралыны басмасында кърым-татар маданиятны белгили
адамлары — Осман Акъчокъракълы, Мемет Нузет, Якъуп Шакир-али, Юсеин Шамил
Тохтаргазы, Абляким Ильмий, Асан Сабри Айвазов, Исмаил Лятиф-заде, Сеит-Абдулла
Ёзенбашлы д. б. ишлегендиле. 1908 джыл Къазан басмада Гаспыралыны атына энчи
шрифт къурагъандыла.

Исмаил Гаспыралыны аты бла джадидизм деген джарыкълау къозгъалыу байламлыды. Бу
къозгъалыуну баш нюзюрю муслиман школлада джангы, лаик окъуу мардаланы киргизиу
болгъанды. Гаспыралыны джангы окъутуу мардалары къуру Кърым бла къалмай Россияны
бютеу муслиман халкъларыны школларыда хайырланнгандыла. Россия бла къалмай
Иранда, Тюркде, Уйгъурда да киргендиле джангы мадарла бла мардала. Джангы
мадарла бла окъутулгъан школлагъа «джангы мадар школ» ат берилгенди. Гаспыралы
бу школлагъа талай окъуу китаб чыгъаргъанды, аланы ичинде эм белгилиси «Ходжа и
субъян» («Сабийлени устазы») деген китаб болгъанды. 1887 джылдан башлаб И.
Гаспыралы Таврида алим архив коммисияны члени болгъанды.

1905 джыл Гаспыралы бла аны бла бир сагъышда болгъанла «Бутюнрусие иттифак эль
муслимин» («Муслиманланы бютеуроссия бирлиги») атлы муслиман либерал организация
къурайдыла. Ол бу организацияны Ара комитетини члени болгъанды, Кърым бёлюмюне
да башчылыкъ этгенди. 1905 джылда Гаспыралы эм ол башчылыкъ этген бёлюм «17
октябрны бирлиги» джанлы болгъандыла. Гаспыралыны кърым сагъышдашларыны ичинде
эм белгилиле быладыла: Исмаил бла Амет Муфтии-заде, Мустафа Кипчакский, Асан
Сабри Айвазов, Абдурахман Мемет огълу, Асан Тарпиев, Сулейман Крымтаев,
Абдурешит Медиев, Рустам Ахундов, Ибраим Гурзуф, Али Булгаков, Аббас Кёрбек эмда
башхала. 1907 джыл Гаспыралы Каирде, муслиман дунияны реформала эмда прогресс
джанлы бютеу кючлерин бирлешдирир ючюн Бютеудуния Муслиман Конгресс чакъырыуну
теджегенди.

Гаспыралыны дуниягъа къарамы либерал идеологияны, джамагъатны прогрессив
айныууну, халкъланы арасында шохлукъны, динлени арасында бир-бирлерине
чыдамлыкъны, социалистлени радикал излемлерине къаршчылыкъда тамалланнганды.
Гаспыралы джамагъатны эволюция халда тюрлениую джанлы болгъанды. Гаспыралыны
къарамлары, белгили философла Джамалютдин Аль Афганини, Шигабутдин Марджанини,
Мухаммад Абдону, Гасанбек Меликов Задарбини, Махмудходжа Бехбудини эмда
башхаланы къатында болгъанды.

Гаспыралыны талай кърал саугъасы балгъанды: Бухарадан — «Чолпан джулдузну алтын
ордени» (III дараджа); Тюркден — «Меджидие» (IV дараджа); Ирандан — «Аслан бла
Кюн» (IV бла III дараджала) эмда Санкт-Петербург орус техника джамагъатны
медалы.

Исмаил Гаспыралы Бахчасарайда ауушханды, Сынджырлы медресени арбазында
басдырылгъанды. Гаспыралыгъа Акъмежгит бла Бахчасарайда эсгертмеле бардыла, аны
аты бла орамла, библиотека аталыбды.



https://krc.wikipedia.org/wiki/%D0%90%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0

Антаркти́да (грек. αντι — къаршчы , грек. αρκτικος — къыбыла, Арктиканы
къаршчысында, туурасында) — Джерни эм къыбыласында континентди, Антарктиданы
арасы къыбыла географиялыкъ полюс бла келише кетеди. Антарктиданы Къыбыла
океанны суулары джууады (алгъын бу океан Индий, Шош эмда Атлантика океанланы
къыбыла районларына саналгъанды ). Континентни джер джюзюню ёлчеми 14,4 млн км²
чакълы бирди (аладан 1,6 млн км² шельф бугъойладыла).

Антарктида бла къатындагъа айрымканлагъа дунияны кесеги дейдиле. официал халда
1820 джылны 16 (28) январында, Фаддей Беллинсгаузенни башчылыгъы бла экспедиция
ачханды, алай а ала континентнге тюшмегендиле, джангыз къайыкъла бла къатына
келгендиле.

Антарктида — Джерни эм мийик континентниди, тенгизни дараджасындан орта
мийиклиги 2000 метрден асламды, континентни арасында уа 4000 метрге дери
джетеди. Антарктиданы 5% территориясыны тышында (Кюнбатыш Антарктидада) бютеу
территориясы эримеген ёмюрлюк бузлабла джабылыбды.

Трансантарктида таула континентни эки кесекге юлешедиле - Кюнчыгъыш Антарктида
бла Кюнбатыш Антарктидагъа. Ол эки кесекни эки тюрлю геология къурулушу барды.
Кюнчыгъышда мийик чыран бла джабылгъан сырт барды. Кюнбатыш талай буз бла
бир-бирине байланнган айрымкандан къуралады. Алгъыннгы Шош океан джагъасында
Антарктида Андла атлы таула бардыла, аланы мийикликлери 4000 метрден асламды;
Континентни эм мийик нохтасы -4892 м - Сентинел таулада Винсон массивди.
Кюнбатыш Антарктидада эм алаша джер барды,ол буз бла толгъан Бентлини чунгуруду,
аны мийиклиги тенгиз дараджадан 2555 метрге алашады. Антарктида чыран джабыу
бизни планетада эм уллуду, уллугъа саналгъан гренланд чыран джабыудан 10 къатха
уллуду.Мында ~30 млн км³ буз, неда дунияны бузларыны 90 % джыйылгъанды. Бузну
къалынлыгъы орталама 2500-2800 метрди, Кюнчыгъыш районлада 4800 метрге дери
джетеди. Бузну джыйылыуу абляциягъа келтиреди, ол демек буз ауурлугъу бла
джагъала таба таяды, анда сыныб тенгизге тюшеди. Сыныб тёнгизге тюшген
кесеклерине айсберг дейдиле. Абляцияны джыллыкъ ёлчеми 2500 км³ чакълы бирди.

Антарктиданы чыран джабыуу 14 млн. джыл мындан алгъа къуралгъанды. Аннга
ишексизда, Къыбыла Америка бла Антарктиданы бир-бирлеринден айрылгъанлары чурум
болгъанды. Ол себебден антарктида циркумполяр агъым (Кюнбатыш джеллени агъымы)
къуралады, континентни тёгерегинде суула Дуния океандан изоляция боладыла— бу
суула Къыбыла океанны къурайдыла.

Кюнчыгъыш Антарктида буруннгу докембрий континент платформады (кратон), ол
Индияны, Бразилияны, Африканы эмда Австралияны платформаларына ушайды. Бютеу бу
кратонла Гондвана суперконтинентни чачылгъанындан къуралгъандыла. Кристал
тамалыны джашы 2,5—2,8 млрд чакълы бирди, Эндербини Джеринде эм къарт
породалагъа 3 млрд джыл болгъанды.

Антарктида кесини сууукъ климаты бла башха континетледен айрылады. Кюнчыгъыш
Антактидада сууукъну абсолют полюсу барды, анда −89,2 °C болады .

Кюнчыгъыш Антарктиданы дагъыда бир башхалыгъы саркъгъан (катабатик) джелледиле,
ала рельефни къалпакъ маталлы болгъаны себебли къураладыла. Къыбылагъа ургъан бу
джелле чыран къалкъанны къабыргъаларында къураладыла. Хауаны бузну башында
сууугъаны себебли, басымы уллу боладыда, аууурлугъуну кючю бла энгишге саркъады.
Саркъгъан хауаны къалынлыгъы 200—300 м болуучанды;



https://krc.wikipedia.org/wiki/%D0%A1%D0%BB%D0%BE%D0%B2%D0%B5%D0%BD_%D1%82%D0%B8%D0%BB

Словен тил (словен. slovenski jezik, slovenščina) — къыбыла-славян тиллени
кюнбатыш къауумуна кирген тилди. Сёлешгенлени саны 2 миллион чакълы барды. Аланы
асламысы Словенияда джашайды. Словен тил лужиц тилледен сора экили санны
сакълагъан джангыз славян адабият тилди. Словен тилни кесини аты (словак
тилдеча) «славян тил» магъананы тутады (тенглешдир: эс.-слав. словѣньскъ)

Словен диалектни биринчи джазма юлгюсюне «Брижин (Фрейзинген) юзюклени» (словен.
Brižinski spomeniki) санайдыла.Ала 972 бла 1093 джылланы арасында
джазылгъандыла. Бу дин текст латиницада джазылгъанды. Славян тилледе сакъланнга
эм эски джазмаланы бириди бу.

Словен адабият тилни XVI ёмюрде къуралыуу реформаторла Примож Трубарны
(1508—1586), Адам Бохорични (1520—1598) эм Юрий Далматинни (1547—1589) атлары
бла байламлыды. Ол заманда бусагъатдагъы Словения Сыйлы Рим империяны, Австрия
империяны эм Австрия-Маджарны кесеги болгъанды, ол къраллада немец тил башчылыкъ
этген къауумну тили болгъанды, словенча къара халкъ сёлешгенди.

Немец тил словен тилге уллу этки этгенди, ол себебден бусагъатдагъы сёлешилген
словен тилде кёб германизм барды. Сёз ючюн, словенча тамырлы blazina (джастыкъ)
деген сёз бла бирге австрий-немец Polster («поуштер» деб айтылады, [poʊʃtər])
сёз да хайырланады. Аны кибик, солвен тилде славян тамырлы izvijač
(бургъуч/отвертка) сёз бла бирге šrauf’ncigr (айтылгаъны «шрауфнцигр»,
[ʃraʊfəntsɪgər], нем. Schraubenzieher) сёз джюрюйдю. 1920 джылгъа дери белгили
словен алимлени асламысы кеси тиллеринде джазмагъандыла, ол заманда
лингва-франка болгъан немец тилде джазгъандыла кёбюсюне.

XVIII ёмюрдe адабият тилни тамалы долень диалектледен шималгъа, Люблянагъа тая
башлайды. Алайы долень эмда горень диалектлени арасында орта орун алгъанды.
Бусагъатдагъы словен тилни долень консонантизми бла горень вокализми барды дерге
боллукъду.

Иллиризм эмда панславизм серб-хорват, чех эмда орус тилледен алыныулагъа себеб
болгъанды.

1850 джыллада словен адабият тилни къуралыуу бошалады. Адабият тилни къуралыууна
эмда айныууна кесини адабият чыгъармачылыгъы бла католик епископ Антоний Мартин
Сломшек уллу юлюш къошханды.

Глаголица бла кириллицаны хайырландырыуда аз юлгю барды, асламысы бла словен
тилде латиницаны хайырланнгандыла, алай а анда [ʒ], [ʃ] эмда [tʃ] ючюн белги
болмагъанды. Бу проблемагъа, заманына кёре, тюрлю-тюрлю оноу этгендиле.



https://krc.wikipedia.org/wiki/%D0%A1%D0%B5%D1%80%D0%B1%D0%B8%D1%8F

Се́рбия Респу́блика (серб. Репу̀блика Ср̀бија) — къыбыла-кюнчыгъыш Европада,
Балкан джарымайрымканда, тенгизге чыгъышы болмагъан къралды. Македония бла
къыбылада, Болгария эмда Румыния бла кюнчыгъышда, Маджар бла шималда, Хорватия
эм Босния эм Герцеговина бла — кюнтабышда, Черногория эм Албания бла —
къыбыла-кюнбатышда чеклешеди. Конституциясына кёре, Сербияны ичинде Автоном Край
Косово эм Метохия барды, алай а бусагъатда ол джурт бойсунмазлыгъын баям
этгенди, бу джарым танылгъан Косово Республика атны джюрютеди.

Аны бла бирге Сербияны территориясы 29 округ бла Белград шахаргъа юлешинеди.
Воеводинада 7 округ, Косово эм Метохияда 5, къалгъан округла ара Сербиядадыла.

Югославияны 1991—1995 джыллада чачылыуу бла, Сербиягъа талай джюз минг къачхынчы
келгенди, асламысы Хорватия бла Босниядан. 1999 джыл, Косоводан албанлыла кёб
санда къачхандыла, 2000—2001 джыллада уа серблиле Косовадан. Сербияда серблиле —
62 %, албанлыла — 17 %? маджарлыла — 3 %? дагъыда талай миллет азчылыкъ барды
(черногорлула, хорватлыла, чыганлыла, румынлыла).

Къралда официал тилге серб тил саналады. Воеводинада маджар, словак, хорват,
румын эмда русин тилле хайырланадыла. Косова эм Метохияда официал эки тил
барды — албан эм серб.

1990 джылны сентябрында джангы серб конституция къабыл этилгенди, ол бир
палаталы парламент — Скупщинаны (250 орун) къурагъанды, анда депутатла тёрт
джыллыкъ болджалгъа сайланадыла. Сербия Республиканы башчысы — президент беш
джылгъа сайланады. Толтуруучу властны баш органы министрлени советиди.
Премьер-министр, президент теджеген кандидатураладан парламент бла сайланады. Ол
а уа министрлени сайлаб, парламентге теджейди, андада къабыл этиледиле.

Югославия чачылыб, Воислав Коштуницаны властха келиуу бла Сербия бла европа
къралланы асламысыны арасында илишкиле игиге айланнгандыла. Тыш политикасын
халландырсакъ былай айтыргъа боллукъду — Европа Бирликге кирирге излеу, эмда
Косовону бойсунмазлыгъын дунияда къыбыл этмеу ючюн кюч салыу.

Онглу джанлары: 2000—2001 джыллада тыш финанс болушлукъ джангыдан келиб
башлагъанды. Дунайны экономика потенциялы.

Къарыусуз джанлары: БМО-ну санкциялары бла НАТО-ну бомбалауундан сора ауур
болум. Къаты валютада аз резерв. Специалистлени къралдан кетиую.



https://krc.wikipedia.org/wiki/%D0%9F%D0%BE%D0%BB%D0%B8%D1%82%D0%B8%D0%BA%D0%B0

Поли́тика (грек. Πολιτική — «къралны оноуун этиуню усталыгъы») неда Сиясат
(араб. سياسة‎) — джамагъатны властны къолгъа алыуу бла, тутууу бла эмда
хайырланыуу бла байламлы джашау сферасыды. Политика процесслени тамалында, аны
тындырыр ючюн мадарла бла амалладыла. Политиканы болджаллы халиси барды, ол
демек тюрленирге болады. Къуралышны типине кёре: кърал политика, партияны
политикасын, техника политиканы д. б. айырадыла.

Озгъан заманланы акъылманлары политиканы тюрлю-тюрлю ангылагъандыла: башха
санатланы оноуун этген (ораторлукъ, аскер, сюдю кибик ) эм инсанланы джакълау
эмда мадаргъа кёре аланы аманладан иги этиуню «патчах санатыды» (Платон); тюз
эмда акъыллы оноуню юсюнден билим (Макиавелли); кърал аппаратны алчылыгъы неда
бу алчылыкъгъа къатылыу (Макс Вебер), класс интереслени кюреши (Карл Маркс).
Бусагъатдагъы политологла, политиканы, джамагъат излемлерини тындырыр ючюн
белгили бир джамагъат къауумланы ишлемлери кибик ангылатадыла.

Конфронтациялы ангылаугъа кёре (Карл Шмитт э.б.) политика адамланы арасында
башха оюмланы тирелиуюнден, бир-бирлерине тикликден къуралгъанды.

Политика илишкиле — политиканы субъектлерини байламлыкъларынны шекиллериди
-политика джашаугъа къошулгъанланы арасында келишиулюк, партнерлукъ, даула,
бийлик эмда бойсунмакълыкъ.

Политика организацияла — адамланы, къауумланы эмда джамагъатны интереселирин
белгилеген кърал эмда кърал тышындагъы институталаны биригиуюдю.

Политика ангы — политика психология эмда политика идеологияды, политикагъа
къатышыууну чурумлары (идеяла, сезимле, багъала...).

Политиканы субъектлери — кърал властны джюрютюуюне къошулгъан индивидле, социал
къауумла, массала, организацияладыла.



https://krc.wikipedia.org/wiki/%D0%9E%D0%BA%D0%B5%D0%B0%D0%BD%D0%B8%D1%8F

Океания, Шош океанда чачылгъан айрымканланы ичине алгъан къралладан эмда
Австралиядан къуралгъан континентди. Азияны къыбыласы бла къыбыла-кюнчгъышында,
Антарктиданы шималында, эмда Шош океан бла Индий океанны арасында джер алады.
Джер ёлчеми — 8.970.000 км2, адам саны — 25.000.000 (1991).

Шош океандагъы айрымканланы барысыда Океаниягъа байламлы тюлдюле. Азия бла
Америкагъа джууукъ болгъан сынджыр айрымканла бу континентлени кесеклеридиле.
Американы джагъасына джууукъ айрымканла, Алеут айрымканла артыкъсызда Узакъ
Кюнчгъышдагъы Япон архипелаг, Иноднезия бла Филлипинле Океаниягъа къошулмайдыла.
Малайзия сынджыр айрымканла бир-бирледе Океаниягъа байламлы саналсалада,
халкълары, маданиятлары эмда бютеу экономика байламлары бла Къыбыла-кюнчыгъыш
Азиягъа джууукъду.

Океанияны бир-бирле регионнга санайдыла, бир бирле уа континетге санайдыла,
башхала уа бир къралды деб къатышадыла. Океания тёрт кесекге юлешинеди :
Австралия, Меланезия, Полинезия эмда Микронезия. Австралия адамы эм кёб джерлери
Шош Океанны джагъасында джашагъаны себебли, Океаниягъа киреди. Меланиезия,
Австралия бла Индонезияны кюнчыгъышындагъы айрымканланы ичине алады. Бу
айрымканлагъа Джангы Гвинеяда къошулады. Полинезия, Джангы Зеландия сынджыр
айрымканла бла экваторну къыбыласы бла шималындагъы Ара Шош океан айрымканланы
къошады кесине. Микронезия, Малайзияны шималындагъы сынджыр айрымканланы ичине
алады.

Геологияны джаны бла Океания континент тюлдю: къуру Австралия, Джангы Каледония,
Джангы Зеландия, Джангы Гвинея эдма Тасмания континент къуралыулары барды. Ала
гипотетик Гондвана континенти орнунда къуралгъандыла. Алгъында бу айрымканла бир
къургъакъ болгъандыла, алай а Дуния океанны ёрге кёлтюрюую бла джерини бир
бёлеги суу тюбюнде къалгъанды. Бу айрымканланы рельефлери таулуду. Сёз ючюн,
Океанияны эм мийик таулары, аланы ичиндеда Джая тау (5029 м), Джангы Гвинея
айрымканда орналгъанды.

Океанияны айрымканларыны асламысында вулкан къуралыулары барды: аланы бир
къаууму уллу суутюбю вулканланы башларыдыла.

Башхалары уа марджан къуралыулудула, кеслерида суу тюбюнде къалгъан вулканланы
тёгерегине къурулгъан марджанладан къуралгъан атолладыла (сёз ючюн, Гилбертни
айрымканлары, Туамоту). Быллай айрымканланы дагъыда бир башхалыкълары барды -
мийикликлери юч метрден мийик болмагъан,кёб, ууакъ айрымканчыкъла бла неда
мотула бла къуршоуланнган лагунала. Океанияда дунияны эм уллу лагунасы болгъан
(Кваджалейн)атолл барды.

Океания талай климат бёлгеде джайылгъанды: экватор, субэкватор, тропика,
субтропикак, орта климат бёлгеледе. Алай а айрымканланы асламысында тропика
климатды.Австралия бла Азияны къатындагъы айрымканлада субэкватор климат бийлик
этеди, 180-чы меридиандан кюнбатышха — экватор климат, торпикаледен шималгъа
эмда къыбылагъа — тропик климат, Джангы Зеландиядагъы Къыбыла айрымканны
асламысында уа — орта климат иелик этеди.

Океанияны айрымканларыны климаты асламысы бла пассатлагъа байламлыды, ол
себебден алада кёб джауум джауады. Джауумну ортаджыл саны 1500 мм-ден 4000мм-ге
дери тюрленирге болады. Айрымканларыны рельефлерини тюрлюлюклерине кёре, неда
джелни ургъанына кёре климатларыда къургъагъыракъ, неда мылыраъ болургъа болады.
Океанияда дунияны эм мылы джерлеринде бири джерлешгенди. Кауаи айрымкандагъы
Ваиалеале тауну кюнчыгъыш къабыргъасында джыл сайыно 11 430 мм чакълы бир джауум
тюшеди(эм кёб 1982 джыл болгъанды: ол джыл 16 916 мм джаугъанды)

Океанияны айрымканларыны климатына Эль-Ниньо эмда Ла-Нинья кибик аномалия бла
агъымла бек къатышадыла. Эль-Ниньону заманында тропикле арасы конвергенция
шималгъа, экваторну джанына барады, Ла-Ниньяны заманында уа - экватордан
къыбылагъа. Ла-Ниньяны заманында айрымканлана къургъакълыкъ болады, Эль-Ниньо уа
кючлю джауумланы келтиреди.

Океанияны айрымканлары табигъат катаклизмаладан бек джарсыйдыла, аланы ичинде
вулкан къусуула (Гавай айрымканла, Джангы Гебридле), джер тебрениуле, цунамиле,
тайфунла бла бошалгъан циклон. Сёз ючюн, 1999 джылны июлундагъы цунамиден Папуа
— Джангы Гвинеяда 2200 адам ёлгенди.

Климатны кёб тюрлюлюгю себебли, Океанияны топуракъларыда кёб тюрлюдю.Атолланы
топуракълары бек силтилидиле, марджандан къуралгъандыла, джарлыдыла. Тешикли
болгъанлары себебли суууну тыялмайдыла, кальций, натрий и магний тышында
органика эмда минерал затларыда азды. Вулкандан къуралгъан айрымканланы
топуракълары семиз боладыла, битимлидиле. Уллу таулу айрымканлада къызыл-сары,
тау латерит, тау-кырдыклы, сары-къызыл топуракъла тюбейдиле.

Уллу къобанла Джангы Зеландияда, Джангы Гвинеяда бардыла. Аланы ичинде Сепик
(1126 км) бла Флай (1050 км) (Джангы Гвинея), Уаикато (425 км) (Джангы
Зеландия). Къобанланы кёбюсю джангурдан ашау аладыла, джангыз Джангы Зеландия
бла Джангы Гвинеяда къарла бла бугъуйладанда аладыла суу. Атоллада къобанла
джокъдула, топуракъны тешикли болгъаны себебли, саркъыб кетедиле. Уллу вулкандан
къуралгъан айрымканлада океанны джанына саркъгъан суу агъымла болуучандыла.

Океания ёсюмлюкню Палеотропикак областына киреди, аны ичинде юч бёлге айрылады:
малезия, гавай эмда джангызеландия. Океанияны эм бек джайылгъан ёсюмлени ичинде
кокос пальма бла гырджын терекни чертирге боллукъду. Ала джерли адамланы
джашауларында уллу магъаналары барды: кёгертлери азыкъда хайырланадыла,
агачы-джылыу, къурулуш ючюн, кокос пальманы къозларыны джаулу къабугъундан бу
регионну къралларыны экспортуну тамалы болгъан копра этедиле. Айрымканлада кёб
тюрлю эпифитле ёседиле. Эндемиклени асламы Джангы Зеландия бла Гавай
айрымканладады.

Океанияны джерли халкъларына полинезиялыла, микронезиялыла, меланезиялыла эмда
папуасла саналадыла.

Полинезиялыла Полинезияны къралларында джашайдыла, къатыш раса типлери барды:
аланы сыфатларында европеоид расаны эмда моноголоид расаны ышанлары барды, сора
бир кесекда негроид расадан къатыш эсленеди. Полинезияны эм уллу халкъларына
гавайлыла, самоалыла, таитилиле, тонгалыла, маориле саналадыла. Ана тиллери
австронезия тиллени юйюрюню полинезия къауумтюбюне киреди (гавай, самоа, таити,
тонга, маори, маркиз, рапануи тилле эмда башхала). Полинезия тилле, аз таушла
бла айрыладыла, артыкъсызда ачыкъ тауушлары азды.

Микронезиялыла Микронезияны айрымканларында джашайдыла. Аланы ичинде эм уллулары
— каролинлиле, кирибатилиле, маршаллыла, наурула, чаморрола эмда башхаладыла.
Ана тиллери, австронезия тил юйюрню микронезия къауумуна киредиле: кирибати,
каролин, кусаие, маршалл, науру эмда башхаладыла. палау тил бла чаморро тил
кюнбатыш-малай-полинезий тилледиле, яп тил а уа микронезия тилле кирген океан
тилледе бир башха бутакъ болуб айрылады.

Меланезилыла Меланезияны къралларында джашайдыла. Раса типлери — бир кесек
монголоид къатышлы, негроид типди, Джангы Гвинеяны папуасларына джууукъдула.
Меланезиялылал меланезия тилледе сёлешедиле, алай а аланы тиллери микронезия,
полинезия тиллеча болмай бир-бирлери бла генетика къауумлукъ джюрютмейдиле,
хоншу элледе джашагъанла ангылашмазгъа боллукъдула.

Папуасла Джангы Гвинея айрымкан бла Индонезияны бир къауум джерлеринде
джашайдыла. Антропология типлери бла меланезиялылагъа ушайдыла, алай аладан
тиллери бла башхадыла. Папуас тиллени барысыда бир-бирлерине джууукъ тюлдюле.
Папуа-Джангы Гвинеяда миллет тилге ингилиз тилни тамалында къуралгъан ток-писин
креол тилди. Папуасланы ичинде 600-700 тил бла халкъ барды. Тил бла диалектни
арасын айыргъанда къыйын болады.

Океанияны тиллерини кёбюсю джокъ болургъа джетгендиле, кюнлюк джашауда аланы
орнуна ингилиз неда француз тилле келедиле.

Джерли халкъланы Океанияны къралларында турмушлары тюрлю-тюрлюдю. Сёз ючюн,
Гавай айрымканлада аланы юлюшлери аз эсе, Дждангы Зеландияда маориле къралны
адам санындан 15 % чакълы бир бардыла. Микронезияда орналгъан Шимал Мариан
айрымканлада полинезиялыланы юлюшю 21,3 % чакълы бирди. Папуа — Джангы Гвинеяда
халкъны кёбюсю папуас халкъладанды.

Джангы Зеландия бла Гавай айрымканлада европачыланы юлюшлери уллуду, аланы
юлюшлери Джангы Каледониядада (34 %) , Француз Полинезиядада (12 %) мийикди.
Фиджи айрымканлада халкъыны 38,2 % индо-фиджичиледиле (британлыла бла XIX ёмюрде
келтирилген индий ишчилени туудукълары).

Арт джыллада Океанияны къралларында Азиядан кёчюб келгенлени саны кёбейгенди
(асламысы бла къытайлыла бла филиппинлиле). Мисалгъа — Шимал Мариан айрымканлада
филлипинлилени юлюшю — 26,2 %, къытайлыланы уа — 22,1 %.

Океанияны халкъыны асламысы христиандыла, кеслерида не протестант, неда католик
бутагъындадыла.

Джангы Гвинея айрымкан бла къатындагъы Меланезияны айрымканлагъа адамла,
алимлени сагъыш этгенлерине кёре, 30-50 минг джыл мындан алгъа каноэле бла
Къыбыла-Кюнчыгъыш Азиядан джюзюб келгендиле.

2-4 минг джыл мындан алгъа Микронезия и Полинезияны кёбюсюне адам джерлешгенди.
1200 джылгъа адам кёчюу бошалгъанды.

XVI - XVIII ёмюрлени арасында европачыла Океанмияны тинтиуню кючлю
бардыргъандыла, аны ызындан бу айрымканлагъа джерлешиб башлагъандыла. Алай а
европачыланы колонизациялары акъыртын баргъанды, табигъат байлыкълары болмагъаны
себебли, алай уллу талпыгъан адам болмагъанды. Джерли джашаучулагъа ала
келтирген ауруула ауур тийгендиле, алада болмагъаны себебли аллай ауруула, аланы
чархлары къаршчыланалмагъандыла.Аны бла бирге былайда джашагъанланы меджисудан
айрыб, христиан диннге бурууда баргъанд.

XVIII—XIX ёмюрледе Океанияны колониялы къралланы арасында юлешиу баргъанды,
алгъы бурун Британ империя, Испания эм Францияны арасында кечирек алагъа АБШ бла
Герман империяда къошуладыла. Артыкъсызда европачыла бу айрымканладая
плантацияла къурургъа излегендиле (кокос пальманы копра этер ючюн, шекер
къамишни) эмда къул сатыу-алыу бардыры ючюн.

1907 джыл Джангы Зеландия доминион болгъанды. Биринчи дуния къазауатдан сора
колониялына эркинликлери ючюн кюрешген, биринчи политика организацияла къурала
башлайдыла («May» Кюнбатыш Самоада, «Фиджичи джаш тёлю» Фиджиде). Экинчи дуния
къазауатны заманында Океания къазауатны театры болады. Мында кёб сермешиу
баргъанды (асламысы япон бла американ аскерлени арасында).

Къазауатдан сора регионну экономикасында бир кесек айныула болгъандыла, алай ол
айныу бир джаякълы болгъанды (плантация мюлклени асламлыгъы, промышленностну
джокълугъу) 1960 джылладан деколонизацияны процесси башланады: 1962 джылда
Кюнбатыш Самоа эркин болады, 1963 джыл — Кюнбатыш Ириан, 1968 джыл — Науру.
Артдан колонияланы кёбюсю эркин боладыла.

Океанияны къралларыны асламыны экономикасыны тамалы эл мюлк (копра бла пальма
джауну чыгъарыу) бла чабакъчылыкъды. Эм магъаналы ёсюмлени ичинде кокос пальма,
бананла, гырджын терек айрыладыла. Уллу тенгиз акваториялары болуб, алай а
къарыусуз чабакъ тутуучу флотха ие болгъан къралла, башха къралланы кемелерине
чабакъ тутар ючюн лицензия сатадыла, буда бюджетлерине иги дагъан болады.
Тау-магъадан индустрия эм бек Папуа — Джангы Гвинеяда, Науруда, Джангы
Каледонияда, Джангы Зеландияда айныбда.

Полинезиялыланы суратлау санатларында биринчи орун агъачда кесиу бла скульптура
алады.

Маориледе агъачда кесиу уллу дараджагъа чыгъыбды, ала къайыкъланы, юйлени,
табыныуланы агъачдан кесген накъышла бла джасайдыла. Накъышны баш элементи
спиралды. Таш къаранчхала моаиле Пасханы айрымканы бла Маркиз айрымканлада
бардыла. Санагъатладан эм магъаналы къайыкъ ишлеу болгъанды, бу санагъат
чабакъчылыкъ бла астрономияныда кючлю айнытханды. Полинезиялыланы ичинде
татуировка уллу джайылыбды. Былайда таурухла, айтыула, джомакъла бек
джайылыбдыла, алай а джазма болмагъаны ючюн аууздан ауузгъа джюрюгендиле.
Алимлеге кёре джазма джангыз Пасханы айрымканында болгъанды (ронго-ронго).

Микронезиялылада санатны бютеу тюрлюлеринден эм бек джырлау бла тепсеу
белгилиди. Хар къауумну кесини таурухлары, айтыулары барды. Турмушларында
айрымканчыланы эм магъаналы затлары къайыкъ болгъанды. Къайыкълада тюрлю-тюрлю
типли болгъандыла: дибенил — джелкенли, валаб — уллу къалакълы къайыкъ. Яп
айрымканлада мегалитледа тюбейдиле. Нан-Мадол бек сейирсиндиреди, бу дуниягъа
«микронезия Венеция» деб белгили болгъан шахарды. Мында сау шахар суудады.
Джасалгъан айрымканлада таш мекямла ишленибдиле.

Меланезиялылада агъачдан кесиу бек кючлю айныгъанды. Полинезиялылача болмай,
меланезиялыла тенгизге бек байламлы болмагъандыла. Баш музыка инструментлери —
дауурбазды, неда тамтам. Папуаслада фольклор бек джайылыбда, алай джырлары аз
магъаналы, макъамыда бир тауушлуду.



https://krc.wikipedia.org/wiki/%D0%9C%D0%B8%D0%BB%D0%BB%D0%B5%D1%82%D0%BB%D0%B5%D0%BD%D0%B8_%D0%B1%D0%B8%D1%80%D0%B8%D0%B3%D0%B8%D1%83%D1%8E

Миллетлени биригиую (ингил. Commonwealth of Nations) — Уллу Британия бла аны
алгъынгы доминионлары, колониялары эмда протекторатлары къошулгъан къралла арасы
къуралышды. Алгъын Уллу Британия бла къатышлары болмагъан, алай а Биригиуге
къошулгъан къралла къуру экидиле — Мозамбик бла Руанда.

«Миллетлени Биригиую» термин биринчи кере британ премьер-министр Лорд Розберри
бла 1884 джыл хайырланнганды. Биригиуню тамалы уа, Лондонда 1887 джыл
бардырылгъан колониял конференцияа салгъанды, анда джангы колониялыкъ политиканы
тамаллары бегигендиле: мында эм бек айныгъан колониялагъа доминион статус
берилгенди. Ала кенг автономиялы, квази кърал халгъа келгендиле, кечирек а уа
бойсунмагъан къралла болгъандыла, аны бла бирге ала барысы да Миллетлени
Биригиуюню членлери болгъандыла. Биринчи аллай «эркинликлеге» ие болгъан
колонияла была болгъандыла: Канада, Австралия Биригиу, Джангы Зеландия,
Къыбыла-Африка Биригиу, Ньюфаундленд Доминион, Ирландия эмда Индия.

1926 джылда Уллу Британия бла британ иеликлени премьер-министрлерини
конференциясында Бальфурну Декларациясы къабыл этилгенди, анда Уллу Британия бла
доминионланы «тенг статуслары» болгъаны, аланы бири бирине бойсунмагъаны, алай а
барысы да Коронаны сыйын кёргенлери эмда Миллетлени Биригиуюне къошулуулары бла
бирикгенлери бегитилгенди.

Биригиуню хакъ статусу Вестминстер статут бла 1931 джылны 11-чи декабрында
бегитилгенди, аннга кёре Биригиу къралланы бирлигине ушаш бир къуралышды. алай
ала барысыда Уллу Британия бла энчи уния бла байламлы болгъандыла (ол демеклик
британ монарх доминионну башчысы болады).

Экинчи дуния къазауатдан сора британ иеликледе миллет къозгъалыуланы кюрешлерини
эмда финанс табсызлыкъланы себеби бла Британ империя чачылады. 1946 джылдан
башлаб «Британ Биригиу» «Биригу» ат алады.

Индияны азатланыуу эмда анда кърал оноуну формасы республика баямланнганында (
ол себебден британ монархны кърал башчы кибик танылмагъаны), Биригиуню
къуралышында терен тюрлениуле этерге керек болады. Атын тюрлендиргенден сора
приритет ишлеуле гуманитар миссия, окъуу эмда аны кибикле боладыла. Биригиу,
тюрлю-тюрлю айныу дараджалары болгъан къралланы, бу организацияны ичинде тенг
дараджада илишкиле къурургъа мадар берген бир къуралыш кибик къаралады.

Бирма бла Аден 1948 эмда 1967 джыллада бойсунмагъан статусну аладыла, эмда
алгъыннгы британ колония болуб къуру была Биригиуге кирмейдиле. Алгъыннгы
протекторатла бла Миллетлени Лигасыны мандат территоряларындан Биригиуге Мисир
(1922 джыл азатлыкъ алгъанды), Израиль (1948), Ирак (1932), Бахрейн (1971),
Иордания (1946), Кувейт (1961), Катар (1971) эмда Оман (1971) Биригиуге кирирге
излемегендиле. Ирландия Биригиуден 1949 джыл, республика баямлау бла чыкъгъанды,
Къыбыла-Африка Республика уа 1961 джыл (1994 джыл джангыдан ызына къайтханды).
Аннга къарамай, согласно Ирланд актха кёре (1949), Ирландия Республиканы
инсанлары, британ законнга кёре Биригиуню гражданлары бла тенг хакълары барды.

Биригиуню ёсюую бла, Уллу Британия бла аны 1945 джылгъа дери доминион болгъан
къраллагъа («доминион» ат 1940 джыллада хайырланыудан чыкъгъанды) «Эски биригиу»
атны бергендиле, артыкъсызда бек 1960 джыллада ала бла аладан джарлы болгъан,
джангы азатлыкъ алгъан Африкадагъа эмда Азиядагъы членлерини арасында даула
болгъандыла. Бу ангылашынмазлыкъла Эски. "Акъ" Биригиуню расизм бла, колониализм
бла терслеуге огъунакъ келтиргендиле. 1970 джыллада Къыбыла Родезияны, 1980
джыллада КъАР-ге санкцияла салыу бу дауну джангыдан къыздыргъанды. Бизни кюнлеге
джууукъда Нигерияда демократ тюрлениуле болууун соруулары, кечирек ол соруу
Зимбабведе чыгъады. Зимбабвени президенти Роберт Мугабе «Акъ Биригиу» сёзню кёб
хайырланады, Биригиуню аны къралында тюрлениулени излегенин, расизм бла
колониализмге санаб сёлешиученди.

Биригиуню къралларында джашагъан адамланы бютеулей саны 1,8 млрд чакълы бирди,
ол демек дунияны адам санындан 30 %. Адам саны бла къаралса биринчи орунда
Индияды ( 2001 санаугъа кёре бир миллиард адам), аны ызындан Пакистан,
Бангладеш/Бангладеш бла Нигерия барадыла (хар бирини адам саны 100 миллиондан
артыкъды); эм азы адам болгъан кърал а уа Тувалуду — 11 минг. Биригиуню
территориясы джер джюзюню тёрт этиб бири чакълы бирни алады. Джерлери бла эм
уллула — Канада, Австралия эмда Индияды.

Биригиуге членлик, нюзюрлерин къабыл бютеу къралгъа ачыкъды. Аны тышында
алгъыннгыда кандидат бла Уллу Британияны, неда Биригиуню башха членлирини
арасында конституция байламла болургъа керекдиле. Биригиуню бир къауум къраллары
Уллу Британия бла байламлары болмагъанды - талай къыбыла шош океан кърал
Австралиягъа неда Джангы Зеландиягъа бойсуннгандыла, Намибия уа 1920 -1990
джыллада КъАР-ни тюбюнде болгъанды. 1995 джыл Биригиуге Камерун киргенди.
Британиягъа бойсуннган аны бир кесек джери болгъанды, 1920-1946 джыллада
Миллетлени Лигасыны мандаты бла эмда 1946-1961 джыллада БМО бла келишиуге кёре.

Бу джорукъгъа сыйынмагъан джангыз бир кърал барды. Мозамбик, Португалияны
алгъыннгы колониясы болуб тургъанды, 1995 джыл Къыбыла Африкан Республиканы
джангыдан Биригиуге алыныуу бла эмда Мозамбикде биринчи демократ сайлауладан
сора Мозамбик Биригиуге къошулады. Мозамбик ючюн аны хоншулары тилигендиле.
Къыбыла Родезия (бусагъатда Зимбабве) бла КъАР-деги акъ азынлыкълыкъланы расист
режимлери бла кюрешде экономикасын келген зарауатлыкъны тюзетир эмда къралны
айнытыр умут бла киргенди Биригиуге. 1997 джыл Биригиуге кирген къралланы
башчылары Мозамбикни алыу, биринчи эмда ахырынчы кере джорукъладан чыгъыу
болгъанын билдиргендиле.

2009 джылны 29-чу ноябрында Руанда Миллетлени Биригиуюню 54-чю члени болады.
Руанданы алыуну юсюнден Тринидаде бла Тобагода бардырылгъан саммитде
билдирилгенди. Германия бла Бельгияны алгъынгы колониясы, Руанда Уллу Британия
бла конституциа байламлары болмагъан, алай а Биригиуге кирген экинчи кърал
болгъанды.

1972 джыл Биригиу Бангладешни бойсунмагъан кърал кибик таныгъаны ючюн, Пакистан
протест этиб организациядан чыгъады, 1989 джыл ызына къайтханды.

Фиджи организанциядан 1987-1997 джыллада, кърал чюйрелиб, республика
баямланнгандан сора чыкъгъанды. 2009 джылны 1-чи сентябрында Фиджини членлиги
"толусу бла тохтатылгъанды", баш чуруму Британ Биригиу белгилеген болджалгъа
эркин сайлаула бардырымлагъаны.

Зимбабве Биригиуден 2003 джыл чыкъгъанды. Чуруму къралда адам хакъланы бузуу
эмда къралгъа оноуну демпократия принципле бла этилмеу. Зимбабведе ситуация
джангыдан Биригиуню акъ къраллары — Уллу Британия, Австралия, Джангы Зеландия
бла африкан членлени арасында даугъа джол ачханды. Биринчиле Мугабени режимин
адам хакъланы бузгъаны ючюн айыбына джолукъдурургъа , экинчилери уа колониализм
бла терслегендиле биринчилени

Биригиуню къралларыны правительстволарыны башчылары къайсы болсада къралны
Биригиуню органларында ишлуеню тохтатыр эркинликлери болсада, Биригиуден къыстау
бир документ блада бегимегенди. Алай а Биригиуню къралы (Commonwealth Realms)
кесин республика баямласа автомат халда Биригиуден чыгъады, организацияда къалыр
ючюн айры тилек джиберирге керекди. Ирландия 1949 джыл, республика бола
айланнган заманында быллай норма болмагъаны себебли, тилек этмегенди. Ирландияны
Биригиуге кириуюню соруу талай керек кёлтюрюрлгенди, алай а къралны инсанлары бу
организацияны британ колониализм бла ассоцияция этгени себебли, бу соруугъа
джылы къарамайдыла. Ирланд Республика, Биригиуден чыгъыб, ызына къайтмагъан
биринчи кърал болгъанды..

Къыбыла Африкан Республика 1961 джыл республика баямлагъаны бла Биригиуден
чыгъады, Биригиуню къралларыны кёбюсю КъАР-да бардырылгъан апартеидге къаршчы
болгъанлары сбебели. Ызына алынмазлыгъын ангылаб, КъАР-ны правительствосу тилек
джибермегенди. КъАР-ны членлиги 1994 джыл, апартеид ахырын табханы бла ызына
салыннганды.

Бу амал 2000-2001 джыллада эмда 2006 джыл кърал чюйрелиуден сора Фиджиге,
Пакистаннга 1999-2004 джыллада эмда 2007 джылны ноябрындан башлаб биягъы
себебле.

1995-1999 джыллада Нигерия Биригиуню ишлерине къошулмагъанды. 2002 джыл быллай
амал Зимбабвегеда этилгенди (чуруму Роберт Мугабени правительствосу бардыргъа
джер реформа болгъанды).

Адет бла Биригиуню башчысына Уллу Британияны монархы саналады, бусагъатда Уллу
Британияны королевасы II Елизавета. Биригиуню тамадасы болуб ол джукъ функция
тындырмайды, организацияны джашаунду ролу джокъду. Биригиуню 17 къралында Уллу
Британияны монархы бусагъатха дери де-юре кърал башчыды , алай а джукъ функция
тындырмайды.



https://krc.wikipedia.org/wiki/%D0%9C%D0%B0%D1%80%D1%81_(%D0%BF%D0%BB%D0%B0%D0%BD%D0%B5%D1%82%D0%B0)

Марс (къар.-малкъ. Мырыс, Байрам жулдуз, Майрусхан жулдуз, Къызыл жулдуз) —
Кюнден саналгъанда 4-чю планетады, ауурлугъу бла уа бизни Кюн системада жетинчи
жерни алады. Аны ауурлугъу жерникини 10,6 % тенглиди. Аннга къызыл жулдуз деп
жерден къарагъанда къызыл бет алыучусу ючюн айтадыла. Къызыл бетни уа топрагъыны
санында темир кёп болгъаны себепли алады. Марс жер къауумгъа киреди, аны
хауасыны къысымлыгъы Жерникинден 160 кереге азды. Аны юсюнде къуйрукълу
жулдузладан болгъан тешикле, ауузла, вулканланы ауузлары, ёзенле, къумла, буз
къалпакъла бардыла. Марсны эки табийгъат жёнгери барды: Фобос бла Деймос.

Марсны юсюнде кёп, башхалагъа ушамагъан жерлери барды. Марсны ёчюлген вулканы —
Олимп — Кюн системада адамгъа белгили эм бийик тауду. Аны бийиклиги 21,2 км-ди.
Моринер аууз а — эм уллу тарды.

Юслерини ушагъанлыгъына къошакъгъа Марс бла Жерни орбиталарына айланнган
ортаманлары да келишеди. Алай Марсда Жерден эсе сууугъуракъ эм къургъагъыракъды.
1965-чи жылда Марсха планетала аралы журум Маринер-4 учхунчуннга дери кёп алимле
аны юсюнде суу болгъан сунуп тургъандыла. Ол акъыл алимлени Марсха ортаманлы
къарауларыны сылтауунда тутулуп тургъанды, нек десегиз жерден къарагъанда Марсны
акъсыл бла къаралдым тийрелеринде тенгизлеге бла череклеге ушагъан затла керюрге
болады.

Марсны юсюнде ызла, бир-бир къараучуланы акъылларына кёре, суу баргъан суу
боюнлагъа саналып тургъандыла. Кечиракъ ол умут кёрюнюу кёзбау болгъаны белгили
болгъанды. Марсда къысымлыкъ гитче болгъаы себепли суу суусун халда жангыз да
беш жерде болалады. Марсда алгъа суу болгъанны болмакълыгъын санамазгъа
жарамайды, аны себепли алгъын Марсда айныуу аман болгъан жашауну болуму
болмакълыды. 2008 жылда Марсда НАСА-ны аппараты — «Феникс» — бузлагъан халда суу
табханды. 2009 жылдан башлап чорхлу тинтиу жыйымны санында Марсны орбитасында юч
ишни бардыргъан аламлы аппарат ишлейди: «Марсны Одиссей», «Mars express» эм
«Марсны сюзген жёнгер».



https://krc.wikipedia.org/wiki/%D0%98%D0%BD%D1%82%D0%B5%D1%80%D0%BD%D0%B5%D1%82_%D0%B4%D0%BE%D0%BC%D0%B5%D0%BD%D0%BB%D0%B5

Интернет-домен нохтала бла, тыйгъыч белгиле бла бири-биринден айрылгъан,
артындан аллына джазылгъан талай кесекден къуралгъаны себебли, огъары дараджаны
домени (ингил. Top-level domain — TLD) доменни атыны нохтала бла айрылгъан
кесеклерини ахырыды. Сёз ючюн, www.example.com доменде, огъары дараджаны домени
com-ду.

Огъары дараджаны доменлерини къурау бла, джакълау бла, административ оноуу бла
аллында Постел Джон тамадалыкъ этген IANA организация кюрешгенди. Ол организация
АБШ аскер министерствосу бла кесаматны тамалында ишлегенди. Джон Постел
ёлгенинден сора, бу соруула башха халкъла арасы организациягъа берилгендиле
(ICANN — атла бла номерле берген интернет-корпорациягъа) (Internet Corporation
for Assigned Names and Numbers), сорууда Бирлешген штатланы сатыу-алыу
министерствосуна кёчгенди. Бусагъатда ICANN Интернетде, американ кърал
организацияла джюрютген чекли хайырланнган TLD тышында бютеу адрес кенгликни DNS
джакълыгъын эмда оноуун этеди.

Техника джанындан огъары дараджаны доменлери ICANN контроль этген DNS тамыр
серверлени юслери бла кирирге боллукъду.

Миллет домен, огъары дараджаны башха доменлеге кёре эки харифден къуралады,
асламысы бла къралланы ISO 3166 стандартда бегитилген кодлары бла келишедиле.

RFC 2606-ге кёре бу терт огъары дараджаны доменлери, керти доменлени атларыча
чырт хайырланмаз ючюн этилгендиле:

Гугл излеу бла къайсы болсада доменни сайтыны юлгюсюн кёрюр ичин былай джазыгъыз
- site:домен



https://krc.wikipedia.org/wiki/%D0%93%D0%B5%D0%BE%D0%B3%D1%80%D0%B0%D1%84%D0%B8%D1%8F

Геогра́фия (бур.-грек. γεωγραφία, geōgraphía, джерни юсюнден илмуу, грекча γῆ —
Джер, эмда γραφεῖν — джазаргъа):

2. Джерни, джер юсюнде бир затны шартларын юсюнден илму (тенгизле бла джерлени
географиясы, Эресейни географиясы, тундраны географиясы, д. а. к.)

География - эм къарт илмуланы бириди. Географияны кебюсю буруннгу греклени
заманларында къуралгъанды. Ол заманда билимлени барысын бирге Клавдий Птолемей
атлы грек алим бизни эрагъа дери 1-чи ёмюрде джыйгъанды. Кюнбатышда географияны
заманы Возрождение ёмюрде башланнганды. Ол заманда греклени билимлерин бир
джерге джыйгъандыла, тинтгендиле, эмда илмугъа санагъандыла ол заманны белгили
алими Герхарда Меркатор. Бусагъатдагъы заманны географиясы XIX ёмюрню 1-чи
джартысында Александр Гумбольдт бла Карл Риттер салгъандыла. Географияны тарихи.

Бу заманлада география бек кёб тюрлениу тёзгенди. Теорияны бирлешдириб, илмууну
джорукъларын ачхандыла Гумбольдт, Риттер, Реклю, Тюнен алимле. Алимлени
география бирлениулери да къураладыла. Ересейде къуралгъанла: Орус география
общество, географиялы школала, алану сохталары (Ф. П. Литке,П. П.
Семенов-Тян-Шанский, Н. М. Пржевальский, П. А. Кропоткин, Н. Н. Миклухо-Маклай,
А. И. Воейков, В. В. Докучаев,К. И. Арсеньев) бек кеб зат къошгъандыла Евразияны
эмда башха джерлени юсюнден география билимге. 1884 джыл Московский
университетде Д. Н. Анучин география кафедраны къурагъанды.



https://krc.wikipedia.org/wiki/%D0%93%D0%B0%D1%81%D0%BF%D1%8B%D1%80%D0%B0%D0%BB%D1%8B_%D0%A8%D0%B5%D1%84%D0%B8%D0%BA%D1%8A%D0%B0

Шефикъа Гаспыралы (кърым. Şefiqa Gasprinskaya, Şefiqa Gaspıralı, туугъаны: 1886
джылны 14-чю октябры, ёлгени: 1975 джылны 31-чи августу) — Кърымда джыйырманчы
ёмюрню башында бар болгъан «Кърымны муслиман тиширыуларыны Толтуруучу комитети»
(«Кадынлар гюню») деген кърымтатар къозгъалыуну лидери болгъанды. Ол замандагъы
исламгъа уникал болгъан тиширыу муслиман къозгъалыу хал, аны аты бла байламлыды.
Белгили кърымтатар джарыкълаучу, джадидизмни лидери болгъан Исмаил Гаспыралыны
къызыды. 1886 джылны 14-чю октябрында Бахчисарайда туугъанды, 1975 джылны 31-чи
августунда Стамбулда (Тюрк) ёлгенди.

1905 джылда Шефикъа Гаспыралы, атасы Исмаил Гаспыралы къурагъан, кърымтатар
тилде чыкъгъан «Alem-i nisvan» — «Алем-и нисван» («Тиширыу дуния») деген Кърымда
биринчи муслиман тиширыу журналны редактору болгъанды. 1917 джылны 1—11 майында
Шефикъа Гаспыралы, Москвада ётген I Бютеуроссиялы муслиман джыйылыуну ишлеуюне
кърым делегацияны къурамында къатышханды. Кечирек, 1917 джылны 9 декабрында
Бахчисарайда ётген Кърымтатар халкъны I Къурултайыны делегаты болуб сайланнганды
эмда кърымтатар халкъны миллет правительствосуну оноуу бла Симферополь тиширыу
педагогика школну директору болуб салыннганды. Кърымтатар халкъны Миллет
самоуправлениеси чачылгъандан сора, Шефикъа, Кърымны къоюб Бакугъа кёчеди, анда
педагогика школ къурайды. Бакуда Азербайджанны премьер-министри Насиб
Юсуфбейлиге эрге чыгъады. Азербайджан миллет правительство къоратылгъандан сора
эри ышаннга салыннганды кеси да Тюркге эмиграциягъа кетеди, анда ёксюзле юйню
тамадасы болуб ишлегенди. 1930 джылда Стамбулда Шефикъа «Кърымтатар тиширыуланы
бирлигин» къурагъанды эмда аннга башчылыкъ этгенди. Андан сора да кърымтатар
эмигрантланы проблемалары бла эмда игилик этиу бла кюрешгенди.



https://krc.wikipedia.org/wiki/%D0%92%D0%B5%D0%BD%D0%B0

Ве́на (нем. Wien [ˈviːn], бав. Wean, лат. Vindobona, серб-хорв. Беч/Beč,
мадж. Bécs, чех. Vídeň, ингил. Vienna) — Австрияны федерал ара шахарыды, аны бла
бирге Австрияны тогъуз федерал джерлерини бириди, тёрт джанындан Австрияны башха
джери — Тёбен Австрия бла къуршоуланыбды. Къралны кюнчыгъыш джанында
орналгъанды. Венада джашагъан адамланы саны 1,84 млн чакълы бир бола кетеди
(2016); шахар тёгерекде джашагъанла бла бирге — 2,6 млн адам чакълы бир. Венада
джашагъанланы саны бютёу къралны халкъыны тёрт этиб бири болады. Алай бла Вена
Австрияны эм уллу шахарына саналады, Европа Бирликни уллу шахарларыны ичинде
тогъузунчу орундады. Австрияны культура эмда политика аралыгъыды.

Вена, Нью-Йорк бла Женевадан сора, БМО-ну ючюнчю резиденция-шахарыды. Вена
халкъла арасы аралыкъда кёб тюрлю халкъла арасы организацияла орналыбды.

Кёб джюзджыллыкъланы Вена, Габсбургланы резиденция шахары болгъанды, аны бла
бирге Сыйлы Рим империяны ара шахары. 1910 джылгъа Венада эки миллиондан аслам
адам джашагъанды, шахар, дунияда тёртюнчю орун алгъанды. Биринчи дуния
къазауатдан сора адам саны тёрт этиб бирге азайгъанды.

Венаны майданы — 415 км². Алай бла, Вена Австрияны эм гитче федерал джерине
саналады. Шахарны майданы былай юлешинеди:

Шахар, Австрияны кюнчыгъыш джанында, Альпланы этеклеринде, Дунай сууну
джагъасында, Словакия бла чекден 60 км узакълыкъда орналгъанды. Венаны юсю бла
Дунай суу саркъады. Эскиден Вена, Дунайдан къыбыла джанында айныгъанды, алай а
ахыр эки джюзджыллыкъда, Вена, сууну эки джанына да джайылгъанды. Шахарда эм
мийик джер Германскогель деген райондады (542 м), эм алаша джер а уа —
Эслингдеди (155 м). Шахарны тёгерегинде Вена чегет джайылыбды.

География джанындан туруму таб болгъаны себебли, кюнчыгъыш къралла бла
илишкилени айнытыу тынчды. Артыкъсыз да бек, 1989 джыл «темир джабыу» тюшгенден
сора ангылашыннганды ол. Сёз ючюн Словакияны ара шахары Братиславадан Венагъа
къуру 60 км барды, бу, Ватикан бла Римни тышында, Европадагъы ара шахарланы
арасында эм къысха аралыкъды.

Шекили бла Вена тогъайгъа ушайды. Рим имприяны заманларындан бери шахар тёгерек
шекилде ёсгенди. Аны ара кесеги, ич шахар атны джюрютеди (нем. Innere Stadt),
кеси да биринчи округну чеклери бла келишеди. Ринг, тогъай къурагъан бульварланы
сынджырыды. Рингни тарихи 1857 джыл башланнганды, император андан ары керек
болмагъан фортификация къурулушланы ояргъа оноу этеди. Рингни тёгерегин
къуршоулагъан Гюртель, 1890 джыл къуралгъанды, эмда Венаны къатыдагъы элчикле
бла чиркъауланы джутханды. Гюртелни тышында, «Къызыл Вена» атлы район барды, аны
1923-1945 джыллада ишчилеге социалистле ишлегендиле.

Вена 23 районнга юлешинибди: 1. Ич шахар (Innere Stadt) 2. Леопольдштадт
(Leopoldstadt) 3. Ландштрассе (Landstraße) 4. Виден (Wieden) 5. Маргаретен
(Margareten) 6. Мариахильф (Mariahilf) 7. Нойбау (Neubau) 8. Йозефштадт
(Josefstadt) 9. Альзергрунд (Alsergrund) 10. Фаворитен (Favoriten) 11. Зиммеринг
(Simmering) 12. Майдлинг (Meidling) 13. Хитцинг (Hietzing) 14. Пенцинг (Penzing)
15. Рудольфсхайм-Фюнфхаус (Rudolfsheim-Fünfhaus) 16. Оттакринг (Ottakring) 17.
Хернальс (Hernals) 18. Вэринг (Währing) 19. Дёблинг (Döbling) 20. Бригиттенау
(Brigittenau) 21. Флоридсдорф (Floridsdorf) 22. Донауштадт (Donaustadt) 23.
Лизинг (Liesing)

Къышы: хауаны орта температурасы −1,5 °C, бир-бирледе −12-ден −18°-ге дери
бузлауукъла болуучандыла, къар кёб джауады. Джайы: орта температура +20° С
чакълы бирди. Европадагъа ара шахарланы ичинде джюзюм битген аз барды, аланы
ичинде да Венады.

Аллындан Вена, Вен (Wien) атлы кельт джерлешим джер болгъанды, аты да кельт
тилде Ведуния (Vedunia) сёзден келгенди, магъанасы «чегетде черек» болгъанды,
къуралгъаны б. э. д. 500-чю джылда болгъанды, шахарны бусагъатдагъы ара округу
болгъан джерде орналгъанды. Б. э. д. 15-чи джылда шахарны XX «Gemina» легион
кючлеб, Рим империяны форпосту этедиле. Ол шимлдагъы герман ючюрледен
къоруулагъанды къралны. Аллында рим лагерь, Виндобона (Vindobona) неда Виндомина
атны джюрютгенди. Римлиле Виндобонаны V ёмюрге дери алыб тургъандыла, артдан
кюйдюрюлюб тюб болгъанды.

Алай а, кёб турмай ёртен тюшген шахарны тёгерегинде адамла орнала башлайдыла,
800-чю джыл Рупрехтскирхе къурулады — Венаны эм эски клисасы. 881 джыл шахар
биринчи кере Вениа (Wenia) ат бла сагъынылады. Славянла бла маджарланы талай
чабыуулларындан къутулуб X ёмюрге Вена белгили саудюгер шахар болады.

XII ёмюрню арасына Вена австриячы герцогла Бабенберглени резиденциясы болады.
1155 джылда II Генрих герцог, Ам-Хоф майданда юй ишлейди. 1278 джылда
Вена Габсбургланы династияларыны резиденциясы болады.

1529 джыл Венаны тюрклюле къуршоулаб кючлерге излейдиле. Тюрк аскерле 20 къатха
кёб болсала да, Венаны джакъчылары шахарны къоруулайдыла. Бу хорлам, Осман
империяны Европада экспансиясыны тохтагъаныны белгиси болады.

1679 джылда Венада эмина 100 минг адамындан 30 мингин ёлтюреди. Экинчи кере
эмина 1713 джылда келеди. Сыйлы Стефанны Соборуну тюбюнде эминадан кетген 11 000
адам басдырылгъанды.

XVI ёмюрден башлаб Вена австриячы Габсбургланы кёб миллетли къралларыны ара
шахары болады.

XVIII—XX ёмюрню аллында Вена — дуния культураны, артыкъсыз да музыка культураны
аралыгъыды.

1805 эм 1809 джыллада Венагъа Наполеонну аскерлери киредиле. 1814 джылда шахарда
Европаны политикалыкъ картасын джангыдан бичген белгили Вена конгресс ётгенди.

ХХ ёмюрню аллына Вена Евроманы эм уллу шахарыды, адам саны 2 миллиондан артыкъ
болады (бусагъатда 1,6 млн). Алай а Европадагъы къазауатда Австрия-Маджар кесин
хорлатханы бла Вена кесини кючюн тас этеди.

Биринчи дуния къазуат Габсбургланы юйлерини тюшгенине себеб болады. Аны бла
бирге Венагъа къыйын кюнле келедиле, джангы къуралгъан, алгъынгы империяны гитче
кесеги болгъаны Австрия, экономика джанындан бек къыйын болумда болады. 1928
джыл Венада кёб адам къатышхан джамагъат къозгъалыула боладыла, 89 джашау
къурман кетеди. 1934 джыл джангы аякъланыу башланады.

1934 джыл властха келген австрофашизм режим, къралны эркинлигин сакълаялмайды,
1938 джылны 11-чи мартыны кечесинде Венагъа немец-фашист аскерле киредиле
(«аншлюс»).

1945 джылны 13-чю апрелинде Вена операцияны эсебинде Вена, Совет аскер бла
фашистледен ариуланнганды. Шахар, тёрт секторгъа юлешиннгенди: совет, американ,
ингилиз эм француз зоналагъа. Арасы, ортакъ оккупацияда къалгъанды. Карл Реннер,
кёзюулю правительство къуруб, Германиядан айырылыуну баямлайды. Совет аскерле
шахардан 1955 джыл, Австрия тамамы бла бойсунмагъан эмда нейтрал кърал болуб
баямланнганында, кетеди.

Венада джамагъат улоу бек айныбды. Аны тамалында Вена метрополитен (U-bahn) бла
Вена S-Bahn бардыла, алагъа къошакъгъа трамвайла бла автобусла джюрюйдюле.
Вена-Баден айры трамвай сыз барды. Автобанла бла темир джолла Венаны Австрияны
башха шахарлары бла байлайды. Бирикген ара вокзал алкъын къурулушдады. Узакъ
рейслени талай вокзал баджарадыла: Къыбыла, Шимал, Кюнбатыш эмда Франц Иосиф
атлы вокзалла. Вена халкъла арасы аэропорт «Швехат» Европа бирликни къралларыны
асламысы бла байламлыды, эмда Ара эм Кюнчыгъыш Европада эм уллу аэропортха
саналады. «Швехатда» 60 авиакомпаниядан аслам барды. 2005 джыл Вена аэропорт 14
млн пассжирни ётдюргенди. Вена суу порт, Дунай сууда ара транспорт тюйюмге
саналады эмда Европада контейнерла алгъан эм уллу терминалгъа иеди.

Венада БМО-ну халкъла арасы аралыгъы — VIC орналыбды. Вена опера — дунияда эм
белгилилени бириди. Хундертвассер-Хаус — Хундертвассер архитекторны шедевриди.
Хофбург — Сыйылы Рим империяны императорларыны резиденциясыды.

Венада джашагъандыла эмда ишлегендиле: Вольфганг Амадей Моцарт, Людвиг ван
Бетховен, Франц Шуберт, Иоганн Штраус эмда башха белгили композиторла, джазыучу
— Стефан Цвейг, физик — Эрвин Шрёдингер, табигъат сынаучу — Грегор Мендель,
психоанализни къурагъан — Зигмунд Фрейд, индивидуал психологияны системасын
къурагъан — Альфред Адлер, психотерапияны Ючюнчю Веначы Школасын къурагъан —
Виктор Франкл (Венагъа, психоанализни ара шахары дерге боллукъду), юрист эмда
политик — Генрих Жак эмда кёб башха илму бла культура ишчи.

Андан сора да, Венаны бир-бир районларыны Японияда къарнаш шахарлары неда
къарнаш районлары барды:



https://krc.wikipedia.org/wiki/%D0%90%D0%91%D0%A8-%D0%B4%D0%B0_%D0%B3%D1%80%D0%B0%D0%B6%D0%B4%D0%B0%D0%BD_%D0%BA%D1%8A%D0%B0%D0%B7%D0%B0%D1%83%D0%B0%D1%82

АБШ-да граждан къазауат (ингил. American Civil War), Шимал бла Къыбыланы
къазауаты — аболиционист штатла (Шимал) бла 11 къул тутхан штатны (Къыбыла)
арасында 1861—1865 джыллада бардырылгъан къазауатды.

Къазауат, Самтер фортха атыу бла, 1861 джылны 12-чи апрелинде башланнганды, 1865
джылны 26-чы майында, генерал К. Смит башчылыкъ этген аскерни джесирлениую бла,
бошалгъанды. Къазауатны баргъанында 2 минг чакълы бир сермешиу болгъанды. Бу
къазауатда, АБШ-ны тарихинде къазауат болуб эм кёб къурман берилгенди.

XIX ёмюрню биринчи джарымында АБШ-да эки система къуралгъанды — къыбылада къул
тутуу, шималда капитализм. Бу эки система бир-бирине келишмеген социал-экономика
формация болгъандыла. АБШ федерация болгъаны себебли, хар штат кесини
политикалыкъ, экономикалыкъ джашауун айры бардыргъанды, интеграция процессле
акъыртын баргъандыла. Ол себебден аграр Къыбыла бла индустриял Шимал, экономика
джанындан эки айры районнга айырлгъандыла.

АБШ-ны шималына саудюгерле эмда эмигрантланы асламысы джол алгъанды. Бу регионда
машина ишлеу, металл джарашдырыу, дженгил промышленностну асламысы орналгъанды.
Мында урунуу кючню асламысы эмигрантладан къуралгъанды. Шималда ишчи къолла
джетишгендиле, демография болум иги, адамланы джашау дараджаларында джетерли
болгъанды. Къыбылада эсе уа болум тамам терсине болгъанды. АБШ Американ-мексикан
къазауатны эсебинде къыбылада кёб джерге ие болгъанды. Бу джерледе плантаторла
орналгъандыла. Ол себебден Къыбыла, Шималча болмай, аграр регион болгъанды. Алай
а былайда бир проблема болгъанды, къыбылада ишчи къол джетишмегенди.
Эмигрантланы асламысы Шималгъа баргъандыла, ол себебден Африкадан XVII ёмюрден
башлаб негр къулла келтирилгендиле. Сецессияны башланырына Къыбыланы акъ
халкъыны 1/4 къул тутханды.

Шималда деменгили налог политика бардырылгъанды, штатланы бюджетлеринден ачха
болушлукъгъа баргъанды. Правительство негрлени джашауларын къолай этиуде
болушлукъ этерге кюрешгенди. Алай а консерватив, джабыкъ Къыбылада болум башха
болгъанды, тиширыуланы эмансипациясына тыйыгъычла салыннганды, негрлени акъла
бла хакъларын тенг этиу джасакъланнганды. Къыбыланы джашау ангылауларында
джерлери, уллу мюлклери болгъан «акъсюек» къауум уллу орун алгъанды. Бу къауум
штатланы политикаларында уллу ауурлукъгъа ие болгъандыла. Ала кеслерини мийик
джашау дараджаларын тас этмез ючюн болумну тюрлендирирге излемегендиле.

Къул тутуугъа къаршчы болгъан политикалыкъ эмда джамагъат организацияла 1854
джыл Республикачы партияны къурагъандыла. 1860 джылда бардырылгъан президент
сайлаулада бу партияны кандидаты Авраам Линкольнну хорламы, къул тутханлагъа
къоркъуу салгъанды эмда сецессиягъа — Бирликни къурамындан чыгъыугъа
келтиргенди. 1860 джылны 20-чы декабрында Къыбыла Каролина, биринчи болуб,
чыкъгъанды, аны ызындан:

Юристлик джанындан тыйгъыч болмагъанды — АБШ-ны Конституциясына кёре чыгъыугъа
джасакъ (эркинлик да) болмагъанды. Бу 6 штат 1861 джылны февралында джангы
кърал — Американы Штатларыны Конфедерациясын къурагъандыла. 1-чи мартда Техас
бойсунмазлыгъын баямлагъанды, ол экинчи кюн Конфедерациягъа къошулгъанды,
апрель-май айлада:

Бу 11 штат конституцияны къабыл этгендиле, эмда кеслерине президент этиб
Миссиспиден сенатор Джефферсон Дэвисни сайлагъандыла. Конфедерацияны ара шахары
Алабамадагъы Монтгомери болгъанды, Конфедерациягъа Виргиния къошулгъанындан
сора — Ричмондха кёчгенди ара шахар. Бу штатла АБШ-ны джерини 40 % алгъандыла,
адам саны 9,1 млн болгъанды, аны ичинде 3,6 млн афроамериканлы. 7-чи октябрда
Конфедерацияны къурамына Индей территория киреди, ол территорияны халкъы не
Къыбыла штатланы, неда Шимал штатланы джакъламагъанды. Алай а къул тутуугъа
огъай демегенлери ючюн Конфедерациягъа кирирге оноу этгенди. АКШ-ны Сенаты хар
штатдан эки келечи бла къуралгъанды, эмда хар индей республикадан бир келечи
болгъанды (бютеулейда Индей территорияда 5 республика болгъанды — тайпаланы
санына кёре: чероки (эм кёб къул тутхан), чокто, крик, чикасо эмда семинол).
Сенатда индей келечиле ауаз хакъгъа ие болмагъандыла.

Бирликни къурамында 23 штат къалгъанды, аланы ичинде къул тутхан штатла:
Делавэр, Кентукки, Миссури эмда Мэриленд. Виргинияны талай кюнбатыш округуну
адамлары Бирликден чыгъыу оноугъа бойсунмагъандыла, эмда кеслерини власть
органларын къураб, 1863 джылны июлунда АБШ-ны къурамына штат болуб алыннгандыла.
Бирликни адам саны 22 миллиондан артыкъ болгъанды, аны джеринде промышленностну
асламы болгъанды, темир джолланы 70 %, банк хыйсабланы 81 %.

Сауутлу уруш 1961 джылны 12-чи апрелинде Чарлстон бухтада Самтер форт ючюн
сермешиу бла башланнганды. Аннга джууабха президент Линкольн къыбыла штатлада
закон тышында къозгъалыу болгъанын баямлаб, бютеу тенгиз джагъасын блокада
этеди, аскерге адамланы чакъырады. Аллында джетишим къыбылачыланы джанында
болгъанды. Линкольнну инаугурациясына дери огъунакъ бери кёб сауут-саба
джыйылгъанды. Къыбылада американ аскерни эм кючлю бёлеклери орналгъандыла, аланы
асламысы къыбылачыла джанлы болгъандыла. Шималчыланы къазауатда баш нюзюрлери
къралны бирлигин сакълау, къыбылачыланы уа Конфедерацияны эркинлигин танытыу
болгъанды. Эки джанны да стратегия планлары бирчаракъ болгъанды — джауну ара
шахарын кючлеу, территориясын юлешиу.

Биринчи ауур сермешиу Виргинияда, Манассас темир джол станцияны къатында 1861
джылны 21-чи июлунда болгъанды, иги хазырланалмагъан шималчыланы аскерлери
Булл-Ран атлы къулакъны ётюб къыбылачыланы аскерлерине чабхандыла, алай а
ызларына ыхтырылыргъа керек къалгъандыла, бу ыхтырылыу артында къачыу бла
бошалгъанды. Къачха къазауатны кюнчыгъыш театрында Бирликни иги сауутланнган,
инарал (генерал) Дж. Б. Макклелланны башчылыгъында аскери болгъанды. Маккелан
1-чи ноябрдан башлаб бютеу аскерлеге башчы болады, алай а фахмусуз болгъаны
себебли бёлеклери 21-чи октябрда, американ ара шахардан узакъ болмай,
Боллс-Блаффени къатында къаушатыладыла. Къургъакъда джетишимсизликлеча болмай,
тенгизде шималчыланы аскерлери хорламлы болгъандыла, шималчыланы кемелир
Конфедерацияны джагъаларын джабыб, тышындан байламланы къыйынлашдыргъандыла. Бу
блокаданы заманында, 1861 джылны 8-чи ноябрында шималчыла, къыбылачы эмиссарлары
болгъан британ кемени кючлейдиле. Ол кёзюуде Уллу Британия бла къазаутны ауузуна
келедиле.

1862 джылда шималчыла кюнбатыш къазауат театрда хорламлы боладыла.
Февраль-апрель айлада генерал У. С. Грантны аскерлери талай фортну кючлеб,
къыбылачыланы Кентуккиден къыстайдыла, андан сора Шайлода ачы сермешиуден сора
Теннессини къыбылачыладан ариулайдыла. Джайгъа Миссури штат кючленеди, Грантны
аскерлери Миссисипи бла Алабаманы шимал районларына киредиле.

1862 джылны 25-чи апрелинде генерал Б. Ф. Батлерни бёлеклери бла Д. Фаррагутну
кемелерини кючю бла къыбылачылан магъаналы сатыу-алыу эмда стратегия аралыкълары
Джангы Орлеан тюшеди. Кюнчыгъышда, Линкольн «ашыкъмаучу» атагъан, Макклеллан
бютеу аскерлени башчылыгъындан къоратылыб Ричмондха чабыуулгъа атылады. Ол
чабыуул бла «Джарымайрымканда компания» башланады. Макдауэлл ауур артиллерия бла
адам санны кёблюгюн хайырланыб, тюз адамлагъа заран джетдирмей, къазауатны бир
компания бла хорлар акъылда болады.

Апрелни аллында 100 мингден артыкъ шималчы аскер Виргинияны джагъасына десант
болуб тюшедиле, терк урууну орнуна, Макклеллан акъыртын аллына баргъанды,
къыбылачыла ызларына ыхтырыла башлайдыла, Ричмонд эвакуациягъа хазырлана
башлайдыла. Сермешиуледе генерал Джонстон джаралы болады, башчылыкъны къолгъа
Роберт Ли алады.

Бу сермешиуде биринчи болуб пулемётла да хайырланнгандыла, алай а иги
джарашмагъанлары себебли сермешиуню эсеблерине уллу кюч этелмегендиле.

Генерал Ли шималчыланы аскерлерин тохтатыб, артдан джарымайрымкандан
къыстагъанды (сермешиулени къымылдагъан картасы).

Макклеллан орунундан къоратылады, аны орнуна генерал Поуп салынады. Алай а
джангы аскер башчы Бул-Ранеде экинчи сермешиуде къаушатылады (29-30 август). Ли
Мэрилендге киреди, аны нюзюрлеринде федерал аскерлени коммуникацияларын кесиб,
Вашингтонну къуршоугъа алыр болады. 15-чи сентябрда Т. Дж. Джексонну
башчылыгъында аскерле Харперс-Ферриени кючлейдиле. 17-чи сентябрда Шапсбергни
къатында 40 минглик аскери бла Лиге 70-минглик шималчы аскер чабады. Бу эм
къанлы сермешиуде 4 мингден артыкъ адам ёледи, эки джан да хорлаялмайдыла, алай
а Ли ызына ыхтырылыргъа оноу этеди. Макклеллан таукелсизлик этиб, ыхтырылгъан
аскерлени ызларындан бармайды. Ол таукелсизлик ючюн орунундан къоратылыб, аны
орнуна Эмброуз Бернсайд келеди.

1862 джылны 9-чу мартында, Виргинияны джагъаларында, тарихде биринчи кере
бронялы кемелени сермешиулери болгъанды.

1862 джылны 30-чу декабрында Линкольн «Къулланы азатлауну юсюнден
прокламациягъа» къол салады. Бютеу къулла азат баямланадыла.

Аннга дери Шималны тенгиз блокадасын хыртха уруб тургъан Европа, бу
прокламациядан сора Шималны джанын алады.

1863 джылны январында федерал аскерлени башчысына Джозеф Хукер салынады. Ол
Ричмондха чабыуулну джангыдан башлайды. Майны аллында Чанселорсвиллде сермешиу
болады, анда 130 минглик шималчы аскерлени 60 минглик къыбылачы аскерле
къаушатадыла. Бу сермешиуде алгъан джараларындан генерал Т. Дж. Джексон ёледи.
Лини аскерлери уа Вашингтонну шималдан ётюб, Пенсильваниягъа киредиле.

Июлну аллында юч кюн баргъан Геттисбергде сермешиуде Лини аскерлери
тохтатыладыла, эмда Виргиниягъа ыхтырыладыла, аны бла Бирликни бютеу
территориясы къыбылачаладан ариуланады. Ол кюнледе кюнбатыш театрда Грантны
аскери Биксберг къаланы алады (4-чю июль). 8-чи июлда генарал Н. Бэнксни
аскерлери Луизианада Порт-Хадсонну кючлейдиле, аны бла Миссиспи сууну ёзенини
къолгъа алыб, Конфедерацияны эки юлешедиле.

Эки хорланыудан сора къыбылачыла тохтаб къалмагъандыла. Сентябрда генерал
Брастенни аскерлери, адмирал Розенкрансны Огайо аскерин хорлаб (Чикамугада
сермешиу), къалгъанларын Чаттануга шахарда къуршоугъа алады. Алай а, генерал
Улисс Грант шахарны къуршоуун ачады, артдан а уа Брэггни аскерин къаушатады
(Чаттанугада сермешиу). Чаттатунгада сермешиуледе, тарихде биринчи болуб,
чыгъаналы темир чыбыкъ хайырланнганды.

Къазауатда хорлам шималчылагъа кёче башлайды. 1864 джылны компаниясыны планын,
ол заманнга Бирликни аскерлерине башчылыкъ этген, Грант хазырлайды. Баш урууну
генерал У. Т. Шерманны 100 минглик аскери этеди. Ол майда Джорджиягъа киреди,
аллында хар нени къаушатыб, алгъа илтинеди, 2-чи сентябргъа Атлантагъа киреди.
Грант кеси башчылыкъ этген аскер бла Лиге кюнчыгъыш театрда къаршчы чыгъады.
1864 джылны 4-чю майында Грантны 118 минглик аскери чегетледе къыбылачыланы 60
минглик аскери бла тюбешеди. Анда къанлы сермешиу башланады, Грант 18 минг
аскерчисин тас этеди, къыбылачылада 8 минг аскерчи ёледи, алай а Грант
тохтамайды, Спотсильвейнни кючлер ючюн алгъа барады, бу шахар алынса
Шимал-виргин аскер Ричмонданан кесиллик боладыла. 8-19 майлада Спотсвильвейнде
сермешиу болады, Грант 18 минг аскерчисин къурман береди, алай а къыбылачыланы
бетджанларындан ётелмейди. Эки ыйыкъдан Колд-Харборда сермешиу болады, ол
сермешиу да эсеб бермей, позицион къазауатха кёчедиле. Къыбылачыланы
бетджанларын кючлейелмей, Грант бир джаны бла ётюб Питтерсбергга чыгъыб, аны
къуршоугъа алады, бу къоршоулау сау джыл баргъанды.

Шерман, бёлеклерин 15-чи ноябрда джыйыб белгили «тенгизге маршны» башлайды, ол
марш аны Саваннагъа келтиреди, шахар 1864 джылны 22-чи декабрында тюшеди. Аскер
хорламла, президент сайлаулагъа да тамгъасын салады, Линкольн джангыдан
президент болады.

Шерманны аскерлери 1-чи февралда Саваннадан, шималгъа, Грантха болушлукъгъа
чыгъадыла. Къыбыла Каролина аллында болады, аныда кючлеб, 18-чи февралда
Чарлстонну къолгъа аладыла. Бир айдан Шималны эки аскери Шимал Каролинада
тюбейдиле. 1865 джылны джазына Грантны аскеринде 115 минг адам болгъанды. Лиде
уа къуру 54 минг адам къалгъанды, Файв-Фоксдагъы сермешиуде дженгилгенинден
сора, 1-чи апрелде Питтерсбергни къояды, 2-чи апрелде уа Ричмонду эвакуация этиб
башлайды. Сермешиуле бла ызына ыхтырылгъан къыбылачы аскерлени къалгъанлары 1865
джылны 9-чу апрелинде Аппматоксда Грантха джесир тюшедиле. Конфедерацияны
аскерини къалгъан бёлеклери сау май айны капитуляция этиб тургъандыла. Дж. Дэвис
бла правительствосу тутулгъанындан сора Конфедерацияны ахыры болады. Бу хорламны
къурманларына Линкольнну да санаргъада боллукъду. 1865 джылны 14-чю апрелинде
аны джаралы этедиле, экинчи кюнде кесине келмей ёледи.



https://krc.wikipedia.org/wiki/%D0%A4%D0%B8%D0%BB%D0%B8%D0%BF%D0%BF%D0%B8%D0%BD%D0%BB%D0%B5

Филиппинле Республика (тагал. Republika ng Pilipinas), неда Филиппинле
(Pilipinas) — Къыбыла-Кюнчыгъыш Азияда къралды. Шош океанда, Индонезия бла
Тайванны арасында орналады эмда кёб айрымканладан къуралады.

Филиппинле Республика, Малай архипелагны кесегине саналгъан Филлипин
айрымканлада орналанды. 7100 айрымканындан эм уллуларына саналадыла: Лусон,
Минданао, Самар, Панай, Палаван, Негрос, Миндоро, Лейте, Бохоль, Себу. Филиппин
архипелагны узунлугъу шималдан къыбылагъа дери 2 000 км-ди, кюнбатышдан
кюнчыгъышха дери 900 км-ди. Кюнбатыш джанында айрымканланы Къыбыла–Къытай
тенгиз, кюнчыгъыш джанында Филиппин тенгиз, къыбыла джанында Сулавеси тенгиз
джууады, шимал джанында Тайвань айрымкандан Баши ачыкъ богъаз бла айырылады. Суу
джагъасыны узунлугъу 36 300 км-ди. Айрымканланы бютеулей майданы 299 700 км²-ди.

Айрымканланы климаты тропиклиди, муссонлуду, къыбылада субэкваторлу болады.
Тенгиз джагъада температурала 24—28° С ичинде боладыла, таулада хауа
салкъыныракъды. Джангурланы сезону, къыбыла-кюнбатыш муссонну ургъан заманында,
май айдан ноябргъа дери барады. Къургъакъ сезон Лусонну, Палаванны эм Висай
айрымканланы кюнбатышында бегирек эсленеди. Къралны шимал районларына тайфунла
келирге ёчдюле, цунамиле болургъа да боладыла. Джылгъа тюшген джауумланы саны 1
000 бла 4 000 мм арасында тюрленеди.

Филлипинлени джерини джарымы чакълы бири мылы тропикалы чегетле бла джабылыбды,
анда пальмала, каучуклу терекле, баньян, апитонг, майяпис, лауан кибик терек
тукъумла ёседелие, аланы тышында бамбук, орхидея, корица да эсленеди. Тенгиз
дараджадан 1200 м мийикликден башында кёкенле, джайлыкъла тюбейдиле.

Филиппин айрымканлада джашагъан джаныуарладан бек тюбегенлери: буу, мангуст эм
агъач тонгузду. Къралны фаунасы къанатлыланы эмда рептилияланы байлыгъы бла
айырылады. Джагъалагъа джууукъ суулада чабакъла бла моллюскланы кёб тюрлюсю
джюзеди. Аланы ичинде инджичи чокъуракъ айры эс бёледи, ол инджиле джаратхан
чокъуракъчы джаныуарчыкъды.

Филиппинле — эки палаталы конргесси эмда бойсунмагъан сюд системасы болгъан
президент республикады.

Президентни халкъ 6 джылгъа сайлайды. Сенатны да 6 джылгъа (24 орун), Келечилени
палатасын (240 орун) а уа 3 джылгъа сайлайдыла.

Аны тышында парламентде талай партия келечилеге иеди. Парламентде келечилери
болмагъан партияланы ичинде эки коммунист партияны чертирге керекди (ФКП-1930
эмда ФКП-1968).

ФКП-1968, 1969 джылдан бери Джангы халкъ аскер атны джюрютген сауутлу къуралышха
иеди (1980-чи джылланы аллында — 25 минг чакълы къазауатчы, 2009 джылда — 4 минг
чакълы бир).

Аланы тышында къралда исламчы сауутлу къауумла да бардыла — Моро ислам къутхарыу
фронт бла Абу Сайяф.

Кърал тил — тагал тилди (тагалог неда пилипино). Халкъны кёбюсю австронезий
юйюрдегини филиппин тиллеринде сёлешеди. Кёб джюрютюлген тилле: тагал, себуано,
илокано, биколь, хилигайнон, пангасинан, капампанган, варай–варай. Халкъны
кёбюсю ингилиз тилни да биледи. Быладан сора да кёб джюрютюледиле: испан тил
(3 %), испан-креол тил чабакано тил (1 %), къытай тил. Испан тил, Филиппинледе
юч ёмюрню джангыз джазма тил болуб тургъанды. Алай а, Испанияны узакълыгъы ючюн,
ол тил халкъны кёбюсюне ана тил болалмагъанды. Ингилиз тил Филиппинледе кёп
джюрютюледи, бютюнда илмуда, билим бериуде эм прессада.

Католик динни халкъны 80,9 % тутады, протестантла — 11,6 %, муслиманла — 5 %,
филиппинлилени бир къаууму адет динлерин тутады.

Филиппинлени эм уллу шахары Манила, Лусон айрымканда орналанды. Бу шахар къралны
ара шахарыды, баш маданият эм экономика арасыды. Манила, Уллу Манила
конурбацияны арасыды, анда 10 миллион адам джашайды. Аны санына Кесон–Сити,
Калоокан эм Пасай деген уллу шахарла киредиле. Манилада Филиппинлени Миллет
музейи, Санто-Томас атлы табигъат тарихни эм антропологияны музейи, Метрополитен
санат музей бардыла. Туристлеге Маниланы ичи бла эмда Тааль кёлге экскурсияла
къурайдыла, хауа сафари эм халкъны кёлден чыгъармачылыгъыны байрамларын
джарашдырадыла.

Филиппинлени кёб табигъат эм социал-маданият онглары барды. Бюгюнлюкде
айрымканла туризмни хар тюрлюсюн къурайдыла: пляж, экстрим, спорт, экология.
Туризмни айныууна къралда тынчлыкъ болмагъаны, муслиманла бла христианланы
арасында келишиусюзлюк уллу чырмау этеди. Андан сора да муссон климат,
джангурланы он айдан да артыкъгъа созулгъан кёзиую да пляж туризмни айныууна
себеб болмайды.



https://krc.wikipedia.org/wiki/%D0%A2%D0%B0%D0%BC%D0%B8%D0%BB_%D1%82%D0%B8%D0%BB

Тамил тил (там. தமிழ்) — дравид тилледен эм къыбыладагъыды. Бу тилде къыбыла
Индияны халкъы сёлешеди. Аны тышында тамил тилде Цейлон айрымканны шималындада
сёлешедиле.

Тамил тилни европачы тинтиучю болуб, биринчи немец миссионер Бартоломей
Цигенбальг болгъанды, ол XVIII ёмюрде бу тилни грамматикасы бла сёзлюгюн
джазгъанды.

Малайзияда тамил тилде индусланы уллу кесеги сёлешеди. Аны тышында тамил тилде
Кенияны къыбыласында да сёлешедиле.

Къарачай-малкъар тилге (орус тилни юсю бла) тамил тилден «катамаран» (கட்டு
மரம்) сёз киргенди, кёчюрмеси «бир-бирине байланнган тёнгертке» болады.



https://krc.wikipedia.org/wiki/%D0%A1%D0%B0%D0%B1%D0%B8%D0%B9

Сабий — туугъанындан эргенлик кёзюудеги адамды. Тишириу сабийге къызчыкъ, эркиши
сабийге — джашчыкъ дейдиле. Сабийни саулугъуна къарагъан медицина бёлюмге
педиатрия дейдиле.

«Сабийни» статусу, «уллуну» статусу кибик тюрлю тюрлю культуралада, юристлик
системалада тюрленеди. Бусагъатда Сабийни хакъларыны юсюнден конвенция сабийни
онсегиз джылына джетмеген адам джаратыкъ кибик белгилейди. Алай а миллет законла
бу сорууда приоритетлидиле.

Халкъла арасы эмда россия законлагъа кёре сабий туугъанындан башлаб хакълагъа
иеди, ол хакъланы кърал баджарады: сабий башха адам джаратыкъча сыйырлмазлыкъ
хакълагъа иеди: джашау хакъ, аны къарамларыны сыйын кёрюу, эмда къарамларыны
эркин билдириу хакъ, кесини оюмуну болуу хакъы д. б.

Сабийни айныуу — сабийни ёсюуюнде болгъан процессле бла механизмлени тинтген
илмуду.



https://krc.wikipedia.org/wiki/%D0%A0%D0%BE%D1%81%D1%81%D0%B8%D1%8F

Россия Федерация, Россия (орус. Российская Федерация, Россия, РФ) — Евразияда
(Европаны кюнчыгъыш джанында эмда Азияны Шимал джанында) орналгъан къралды.
Джерини ёлчеми бла эм уллу къралды Джер юсюнде (17 075 400 км² неда 11,46 %
(1/9) саулай къургъакъ джерни, неда 12,65 % (1/8) адам джашагъан джерден).

Халкъыны саны — 141 867 540 адам. Адам саны бла Россия Джер юсюнде тогъузунчу
орундады. Халкъны кёбюсю — 73,1 % шахарлада джашайды. Халкъны къурамындан
79,83 % оруслуладыла. Россияны кърал тили — орус тилди.

Россияны 18 кърал бла чеклери барды, аладан джер бла: Норвегия, Финляндия,
Эстония, Латвия, Литва, Польша, Белоруссия, Украина, Абхазия (Хачыпсы), Гюрджю,
Къыбыла Тегей, Азербайджан, Къазакъстан, Къытай, Монголия, Шимал Корея; тенгиз
бла — Япония, АБШ.

Россияны ара шахары Москвады. Россияда 11 шахар барды адам саны 1 миллиондан
кёб, ала: Москва, Санкт-Петербург, Новосибирск, Екатеринбург, Тёбен Новгород,
Самара, Омск, Къазан, Челябинск, Дондагъы Ростов, Уфа.

Россия 83 административ-территориал биримлеге бёлюнеди, аланы ичинде 21
республика (энчи къраллыкъла). Россия Федерацияны Конституциясына кёре ол
федератив демократ къралды.

Биринчи кере саулай халкъ санау Россия Империяда 1897 джыл ётгенди. Ол санаугъа
кёре къралда — 67 миллион бла 473 минг адам джашагъанды. 1950—2008 джыллада
халкъны саны тюрленнгенин график кёргюзтеди:



https://krc.wikipedia.org/wiki/%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82

Президент — къралны неда къраллыкъ ышанланы джюрютген къуралышны, коллегиялы
органны, джамагъат бирлешиуню неда коммерциялыкъ къуралышны сайланнган
башчысыды, бир-бир къраллада уа (сез ючюн АБШ-да) — алгъын бу орунну алыб
тургъан адамны ёмюрлюк титулуду. Президент республикада, президент толтуруучу
властны башчысы болады, парламент республикада уа — къуру кърал башчысы,
бусагъатда диктаторланы асламысыда кеслерине президент дейдиле.

Этимологиясы — президент — «башчы» магъананы тутады (лат. prae (башда, алда) +
sedere (олтурургъа) — башда олтургъан). Бусагъатдагъы «фирманы президенти»,
«компанияны президенти» бу магъанадан чыкъгъандыла. «Президент» сёз, къралны
башчысыны титулу болуб биринчи кере американ колонияланы эркинлик ючюн
къазаутыны заманында берилгенди, ол титулну джюрютген Джордж Вашингтон алгъа
бурун «Континет конгрессни президенти» болгъанды, артдан британ патчахлыкъгъа
къаршчы къозгъалгъан штатларыны келечилерини джыйылыууну башчысы болгъанды. 1787
джылны конституциясына кёре, «президент» ол башчылыкъ этген конгрессни орнуна,
бютеу къралгъа башчы болгъанды.



https://krc.wikipedia.org/wiki/%D0%9E%D1%8E%D0%BD

Оюн тарихде къалай къуралгъаны алкъын толу белгили тюлдю. Биринчи оюнму
чыкъгъанды огъесе ритуалламы алкъын даулуду. Джаныуарланы оюнлары, терен
биологиялыкъ эмда этологиялыкъ имтиниулери болгъанын белгилейди.

Ишексизда оюн къуралгъанындан башлаб юретиуню бир тюрлю шекилиди, керти
ситуацияланы кёргюзюую бла аланы атлатылыуун юретеди. Тарихден оюн керекли адам
халини, усталыкъланы айнытады. Аны эслеб , Платон (б. э. д. 427 − 347 ) былай
айтханды: «Мен айтама, айтхандан озуб бегитеме, адам къайсы болсада бир ишде
джетешимли болур ючюн, гитчелигинден башлаб юренирге керекди. Сёз ючюн, иги
джерчи неда къурулушчу болур ючюн, гитчелигинде оюнларында джерни къазаргъа,
неда сабий мекямчыкъла ишлеб башларгъа керекди».

Сабийликде оюнну ролу бек уллуду. Оюн сабийни ишлеминде эм ал орун алады.
С. Л. Рубинштейн (1976), оюн сабийледе сабийликни сакълайды эмда айнытады, аланы
джашауларыны школуду эмда айныуларыны практикаларыды деб чертгенди.
А. С. Макаренко (1958) «уллу адамны ёсюую, гитчелигинде оюндан башланады» деген
оюмда болгъанды.

Уллу адамны джашауундада оюн бек магъаналыды. Оюн адамланы эслерин хаманда
бёлгенди, джесирлегенди. «Бютеу дуния -театрды, адамла уа анда актерладыла» -
дегенди В. Шекспир.

Бюгюннгю дуния эскиденда бек оюн бла толуду. Оюнла, эришиуле, оналыула,
лотореяла телевидениени программлараны толтургъандыла. Азарт оюнла: оюн
автоматла, картла, рулетка оюн заведенияланы иелерине уллу хайырла бередиле.
Спорт оюнла, футбол, хоккей - адамла сюйюб къарагъан оюнладыла, оюнчула уа уллу
айлыкъ аладыла. Кино, театр — бютеу барыбызда сюйге кёз ачыу эмда солууду. Ол
себебден Й. Хёйзинга (1938), «адам маданият оюнда къуралады эмда оюн кибик
бардырылады» деген оюмгъа келеди. Кенг ангыламда оюн, адам ишлемни бютеую бла
аулайды. Адам ишлемге бу оюмндан къарасакъ, адам юйдегини, ата-ана болууну,
тамада - бойсунган болууну ойнайды..



https://krc.wikipedia.org/wiki/%D0%9A%D1%8A%D1%80%D1%8B%D0%BC%D1%82%D0%B0%D1%82%D0%B0%D1%80_%D1%82%D0%B8%D0%BB

Кърымтатар тил (Qırımtatar tili, Къырымтатар тили) неда кърым тил (Qırım tili,
Къырым тили) — кърым татарлыланы тиллериди, алтай тил юйюрге кирген тюрк
тилледен бириди. Джазыу системасы латин алфавитни эмда кириллицаны тамалында
къуралгъанды.

Алгъыннгы СССР-ни территориясында кърымтатар тилде сёлешгенлени саны 350 минг
адамгъа джууукъ чакълы бирди, аладан 250 минг чакълы бир адам Кърымдады, дагъыда
30 мингнге джууукъ адам — Болгария бла Румынияда джашайды. Тюркде кърымтатар
тилде сёлешгенлени саны белгили тюлдю.

Бир-бир алимле, Кърым ханлыкъны территориясында башха этносла къурагъан тиллени
(къарай тилни кърым диалектин, кърымчакъ тилни эмда урум тилни) кърымтатар тилни
этнолектлери кибик кёредиле.

Кёбюсюне кърымтатар тилни къыпчакъ тиллени къуман-къыпчакъ тюбгруппасына
къошуучандыла, бу группагъа дагъыда къарачай-малкъар, къумукъ эмда къарай тилле
киредиле. Алай а литература кърымтатар тил къыпчакъ тилледен да огъуз тилледен
да белгилери болгъан тилди, аны себебли бу классификация толу тюз тюлдю.

Â â белги аллындагъы джабыкъ тауушну джумушакълыгъын кёргюзтеди, энчи хариф
тюлдю.



https://krc.wikipedia.org/wiki/%D0%94%D1%83%D0%BD%D0%B0%D0%B9

Дуна́й (рум. Dunărea, мадж. Duna, нем. Donau, хорв. Dunav, словак. Dunaj,
болг. Дунав, серб. Дунав, Dunav, укр. Дунай, лат. Danubius, Danuvius, бур.-грек.
Ίστρος) — Европада (Итилден сора) узунлугъу бла экинчи, «интернационал» сууду.

Сууну атыны этимологиясы бир версиягъа кёре Danuvius (къызыу суу) деген
магъанадан келеди, danu (къызыу) эмда vius (суу) деген кельт сёзледен
къуралгъанды, башха версиягъа кёре скиф-сарматча dānu сёздю, магъанасыда «суу»,
«къобан» деген сёзге келеди (бусагъатдагъы тегейча — «дон»), дагъыда бир версия
тюрк тилле бла байламлыды: Тынай — тынч, рахат деген магъанада.

Дунайны юсюнден эм алгъын билгиле буруннгу грек тарихчи Геродотда (б. э. д. V
ёмюр) тюбейди, «Тарих» деген китабында, Истр суу (Дунайны буруннгу аты)
кельтлени джерлеринде башланыб Европаны юсю бла агъады деб джазылады. Истр суу
Эвксин понтха (Къара тенгиз) джети дженг бла саркъады. Бусагъатдагъы атын
кельтле бергендиле, ала былайлада бизни эрагъа дери 1-чи мингджыллыкъны биринчи
джарымында джашагъандыла. 105 джыл Траян Дунайны юсю бла биринчи таш кёпюрню
ишлегенди.

Суу аллын Шварцвальдда (Баден-Вюртемберг, Германия) алады, Донауэшинген шахарны
къатында таудан келген Брег (узунлугъу 48 км) бла Бригах (узунлугъу 43 км)
кёзлеу суула, 678 метр мийикликде бир-бирлерине къошулуб Дунай сууну
джаратадыла.

Иммендинген шахарны къатында, къуралгъан джеринден 30 километр узакълыкъда,
Дунай джер тюбюне кетеди, аны чуруму — бу акъгъан ёзенни тамалы тытырлы тау
породаладан къуралыб, тешикли, джарылгъанлы болгъаныды, тау породаланы ичин суу
эритиб къуууш болады, Дунайда ол къууушла бла энгишге саркъа башлайды.

Джер тюбюне кирген джеринден, 12 километр къыбылагъа, Дунай уруб джер башына
чыгъады. Былайда Германияны эм уллу джер тюбюнден чыкъгъан сууу барды. Бир
секундха 25 тонна чакълы бир суу чыгъады. Былайдан Аах сууда башланады, кечирек
ол белгили, Рейн суу тамалын алгъан, Боден кёлге агъады.

1877 джыл Аахда уруб чыкъгъан суу, Дунайны джер тюбю сууларындан ашам алыннганы
белгили болгъанды: 100 центнер таш тузну, Дунай джерге кирген джеринден узакъ
болмай суугъа къошхандыла, 55 сагъатдан сора бу туз Аахны сууларына джетгенди.
Джазгъы толусуу кёзюуде бу джер тюбю агъым, бу джолун къуру 20 сагъатха ётеди.
Суу джер тюбюнде уллу илипинле бла саркъа, Вимзен дорбуннга дери келеди,
добрундан джер юсюне чыгъады. Дунай бла Аахны башыны арасында мийикликлени эниши
185 чакълы бир болады.

Кесини джолунда Дунай талай кере баргъан табасын тюрлендиреди. Биринчи
Германияны тау джерлери бла къыбыла-кюнчыгъышха саркъады, сора 2747 км.
узунлукъда шимал-кюнчыгъышха бурулады. Былай Регенсбург шахаргъа (2379 км) дери
келеди, былайда сууну агъымыны эм шимал нохтасыды (49°03' ш. к.). Регенсбургну
къатында къыбыла-кюнчыгъышха бурулады, сора Вена чунгурлукъну ётюб, 600 км
чакълы бирни Ортадунай алашалыкъны юсю бла саркъады. Суу орунун Къыбыла
Карпатланы тау сынджырларындан Темир къабакъла атлы ёзенден ётюб, Тёбендунай
алашалыкъ бла Къара тенгизге 900 километрден артыкъны келиб, агъады. Сууну эм
толу нохтасы Болгарияны Свиштов шахарыны къатындады — ш.к. 43°38'.

Дунай, тёбен агъымында бутакъ кибик айрылыб дженгледен, кёлледен къуралгъан
мырдылы дельта къурайды. Бу дельтаны кюнбатышдан кюнчыгъышха дери узунлугъу 75
км, шималдан къыбылагъа кенглиги уа 65 км. Дельтаны тёппеси Измаил Чатал мысны
къатындады, былайдан 80 километр узакълыкъда Дунайны баш суу орну Килий бла
Тульчин гирлогъа юлешиннген гирло барды. 17 км къыбылагъа, Тульчин гирлода
Георгий бла Сулин гирлолагъа юлешинеди, ала Къара тенгизге айры-айры агъадыла.
Килий гирло Украинаны территориясыны чеклеринде Килий дельтаны къурайды, бу
Дунайны дельтасыны эм къызыу акъгъан бёлгесиди. Дунайны дельтасында Дунай
биосфера заповедник орналыбды.

Дунайны бассейнини асимметрия шекили барды. Онг джагъа бёлюмю гитчерегиди (суу
джыйыуну майданыны 44%). Алай а онг джагъасында Дунайны джетеклери бассейнни
гидрография четенин къурайдыла. Джетекле тенг юлешинмегендиле: кёбюсю Альпала
бла Карпатланы этеклериндедиле, Маджар (Ортадунай алашалыкъда) джокъну
орнундадыла.

Дунай башындан гирласына дери 10 къралны юсю бла неда чеги бла агъады (Германия,
Австрия, Словакия, Маджар, Хорватия, Сербия, Болгария, Румыния, Молдова эмда
Украина).

Аны тышында Дунайны бассейни Ара эмда Къыбыла Европаны 18 къралын алады (башында
айтылгъан 10 къралдан сора — Италия, Словения, Босния эм Герцеговина, Албания,
Македония, Польша, Швейцария эмда Чехия).

Бютеу Дунай джанында къраллагъа бу къобан чек болады, бир-бир къралланы чеклери
Дунайны суулары бла 1075 км (Румыния) башхаланыкъы уа 0,2 км (Молдавия) чакълы
бир болады.

Дунайны джагъаларында онла бла уллу шахар орналыбды, аланы ичинде терт европачы
къралны ара шахары барды: Австрияныкъы — Вена (1597 минг. адам), Сербияныкъы —
Белград (1670 минг), Маджарныкъы — Будапешт (1702 минг), Словакияныкъы —
Братислава (425 минг). Изар джетекде Баварияны ара шахары Мюнхен (1365 минг)
орналыбды.

Германияда Майн-Дунай каналны 1992 джыл ишлениую бла, Дунай суу, Шимал
тенгиздеги Роттердамдан Къара тенгиздеги Сулиннге дери созулгъан трансевропа суу
джолну кесеги болгъанды (3500 км). Дунайны юсю бла транспорт ташыуланы ёлчеми
100 миллион тоннаны (1987 джыл) озгъанды.

Дунайны дельтасында эки кеме джюзерча канал барды — румын эмда украин, ала уллу
кемелени Дунайдан Къара тенгизге ётер мадар бередиле.

1999 джыл, Белградны НАТО-ну авиациясы бомбалаб юч кёпюрню ойгъандыла. Суу
орунну ариулау 2002 джыл бошалгъанды, андан бери кемеле тыйгъычсыз джюзерча
болгъандыла.

Дунай джауум сууладан, Альпала бла Карпатланы эриген къарлары бла чыранларындан,
джер тюбю сууладан ашам алады.



https://krc.wikipedia.org/wiki/%D0%93%D1%80%D0%B8%D0%B3%D0%BE%D1%80%D0%B8%D0%B0%D0%BD_%D0%BE%D1%80%D1%83%D0%B7%D0%BB%D0%B0%D0%BC%D0%B0

Григориан орузлама католик къраллада папа Григорий XIII бла 4 октябрь 1582 джыл
эски юлиан орузламаны орнуна киргизилгенди: 4-чю октябрны орта кюнюнден сора
15-чи октябрны байрым кюню болгъанды.

Григориан орузламада джылны узунлугъуна 365,2425 сутка саналады. Тюз джылны
узунлугъу — 365 сутка, артыкъ джылны — 366.

Артыкълы джыл деб февраль айны 28 орнуна 29 кюн болгъан джылды. Аны сылтауу
Джерни Кюнню тёгерегине бир бурулууу 365 кюн тюл, 365 кюн бла 6 сагъат чакълы
бир болгъаны себебли хар джылда артыкъ болгъан 6 сагъатны тёрт джылдан бир кере
толу кюн этиб февраль айгъа къошадыла.

Григоран орузламада ахыры -00 бла бошалмагъан эмда 4-ге юлешиннген бютеу джылла
артыкълы джылладыла. Ахыры -00 бла бошалгъан джылла джюзюнчю джылла эсе, эмда
400-ге юлешине эселе артыкълы джыл болургъа боллукъдула. Сёз ючюн 1900 джыл
артыкълы джыл тюлдю, 2000 джыл а уа артыкълы джылды.

365 , 2425 = 365 + 0 , 25 − 0 , 01 + 0 , 0025 = 365 + 1 4 − 1 100 + 1 400
{\displaystyle 365,2425=365+0,25-0,01+0,0025=365+{\frac {1}{4}}-{\frac
{1}{100}}+{\frac {1}{400}}}

Джангы орузламаны къуралыууну баш чуруму юлиан орузламаны джазгъы тенг кюнлюкге
кёре тайыуду. Джазгъы тенг кюнлюкге кёре Пасханыда заманы белгилениб тургъанды.
Григорий XIII дери бу проектни Павел III бла Пий IV ётдюрюрге кюрешгендиле, алай
а джетишимсиз болгъандыла. Реформаны хазырлауун Григорий XIII буйругъу бла
астроном Христофор Клавиус бла Луиджи Лилио (Алоизий Лилий) бардыргъандыла.
Аланы урунууларыны эсеблери папа буллада белгиленнгендиле (булланы аты биринчи
тизгинине кёре «Эм магъаналыланы ичинде» деген атны джюрютгенди лат. Inter
gravissimas ).

1583 джыл Григорий XIII Константинополь патриархха Иеремия II-ге джынгы
орузламагъа кёчюу теджеу бла келечилени иеди. 1583 джылны джыйылыуунда бу теджеу
Пасханы байрамлаууну джорукъларына келишмеген сылтау бла кёчерге унамайдыла.

Россияда григориан орузлама 1918 джыл Совнаркомну декрети бла киргизилгенди, ол
декретге кёре 1918 джылда 31-чи январдан сора 14-чю февраль келгенди.

1923 джылдан башлаб православ клисаланы асламысы (Орус проваслав клиса,
Иерусалим православ клиса, Гюрджю православ клиса, Серб православ клиса эмда
Афон кёчмегендиле) григориан орузламагъа ушаш джынга юлиан орузламагъа
кёчгендиле. Бу орузлама григориан бла 2800 джылгъа дери келишеди. Орус православ
клисада Тихон патриарх да киргизирге излегенди, 1923 джылны 15-чи октябрында
буйрукъ чыкъгъанды. Алай а адамла джанындан уналмагъаны себебли 1923 джылны 8-чи
ноябрында оноу тохтатылгъанды. аны бла ОПК джангы стиль бла 24 кюн джашагъанды.

1582 джылны 15-чи октябрына дери къуру бир орузлама болгъанды-юлиан. Ызына
санаргъада таблицагъа кёре боллукъду.

XVI ёмюрде григориан орузламагъа Швейцарияны къуру католик бёлюмю кёчгенди,
протестант кантонла 1753 джыл кёчгендиле, эм кеч а уа Гризон — 1811 джылда.

Къралланы тюрлю-тюрлю заманлада кёчгенлери себебли ангылауда халатлада болургъа
боладыла: барыбызда билгенча Мигель Сервантес бла Уильям Шекспир 1616 джылны
23-чю апрелинде ёлгендиле. Кертиси бла уа араларында 10 кюн болгъанды, Уллу
Британия джангы орузламагъа 1752 джылкёчгенди.



https://krc.wikipedia.org/wiki/%D0%92%D1%8C%D0%B5%D1%82%D0%BD%D0%B0%D0%BC

Вьетна́м (вьетн. Việt Nam), официал аты — Вьетнам Социалист Республика (вьетн.
Cộng Hòa Xã Hội Chủ Nghĩa Việt Nam, конг хоа са хой тю нгя вьет нам) —
Къыбыла-Кюнчыгъыш Азияда къралды, Индокъытай джарымайрымканда орналыбды.
Кюнбатышында Лаос эм Камбоджа бла, шималында — Къытай бла чеклешеди, кюнчыгъыш
бла къыбыладан Къыбыла-Къытай тенгиз джууады.

Къралны аты (越南) эки сёзден къуралады: «Việt» къралны баш халкъы — вьетлени аты,
«Nam» — къыбыла, «Къыбылада Вьетлени джурту», къытайча «Юэнань» деген сёзню
калькасыды («юэ» — къытайча вьетлени аты, «нань» — къыбыла).

Вьетнам сёзню биринчи кере поэт Нгуен Бинь Кхием кесини «Чанг Чинни фалы» деген
китабында, XVI ёмюрде хайырланады, былай джазады «Эмда Вьетнам кърал къуралады».
Бу ат XVI—XVII 12 стеллада кесилиб джазылады, сёз ючюн, Хайфон шахардагъы
пагодада. 1804—1813 джыллада император Гья Лонг Вьетнам сёзню официал
къагъытлада хайырланнганды. Алай а 1945 джылгъа дери кърал Аннам атны
джюрютгенди, ол джыл император Бао Дай официал атны тюрлендиргенди.

Вьетлени цивилизациялары Хонгха сууну ёзенинде къуралгъанды. Былайда, кеч
неолитни эпохасында, монголоид эмда протомалай къауумланы къатышыуу баргъанды.
Биринчи кърал къуралышда б. э. д. III ёмюрде къуралгъандыла, Хунг король, дракон
Лак Лонг Куан бла хур къанатлы Ау Кону джашына саналгъанды, ол Фонгтяуда ара
шахар салады (бусагъатдагъы Виньфук провинция), Хунг династиягъа тамал салыб,
къралына да Ванланг ат береди.

Вьетнам патчахлыкъ 100 джылдан болгъанды, бир талай заманны Вьетнам Къытайны
къурамында тургъанды.

XIX ёмюрню экинчи джарымында Вьетнам Франциягъа колониялыкъ бойсунуугъа тюшеди.
Къралны юч кесекге юлешедиле- Кохинхина колония (Къыбыла Вьетнам), Аннам (Ара
Вьетнам) бла Тонкин (Шимал Вьетнам) протекторатла. Лаос эм Камбоджа бла бирге
Вьетнам Француз Индокъытайгъа киреди.

1930-чу джыллагъа къралда кючлю миллет-азатлаучу джюрюш къуралады, аннга
башчылыкъ Индокъытайны Коммунист партиясы этеди (башчысы — Хо Ши Мин). Экинчи
дуния къазауатны джылларында Вьетнамны японлула кючлейдиле, ала француз
гарнизонланы саутсузландырадыла. Къазауатны ахырына японлула, Япония бла
Маньчжурияны джакълауну кючлендирир ючюн, кеслерини аскерлерин чыгъарадыла,
Вьетнамны территориясында уа алагъа бойсуннган, Вьетнам империя къурайдыла.

Къралда властны вакууму бла хайырланыб, коммунистле 1945 джылны 13-чю августунда
Танчаода бардырылгъан II партия конференцияда Хо Ши Минни башчылыгъы бла
болджаллы правительство къураб, къозгъалыугъа оноу этедиле. Вьетнамдагъы 1945
джылны август револяциясы колониялыкъ администрацияны ахыр институтлары
къурутады:19-чу августда къозгъалыу Ханойда хорлайды, 23-чю августда — Хюэде,
25-чи августда — Сайгонда. 1945 джылны 2-чи сентябрында Хо Ши Мин Азатлыкъны
декларациясын баямлаб, джангы къралны — Вьетнам Демократ Республиканы къурайды.

Алай а халкъла арасы ситуация кърал ючюн алай иги болмагъанды, Подстдам
келишиулеге кёре АБШ бла Ингилиз япон аскерлени сауутсузландырыргъа керек эдиле.
Бу хакъны АБШ Чан Кайшини аскерлерине береди, ала Шимал Вьетнамны кючлейдиле.
Къыбыладагъы ингилиз аскер башчылыкъ ВДР-ни танымайды, эмда французлагъа
колонияларын сакълауда къолундан келген болушлукъну этеди. Алай бла, къралны
тарихинде, «бир къралны ичинде аллай кёб тюрлю оккупант джыйылады».

Быллай къыйын халкъла арасы фонда, 1946 джылны 6-чы мартында Хо Ши Минни
правительствосу Франция бла Хо—Сантени атлы келишиуге барады, аннга кёре Француз
бирликни аскерлери къралда турургъа эркин боладыла, Франция уа ВДР-ни
суверенитетин таныйды. Бу келишиуге кёре къралгъа Чан Кайшини аскерини орнуна
француз аскерле киредиле. Бу политика атламгъа ВДР бир кесек солуу алыб, джангы
революция кюрешге башлар ючюн баргъанды.

Алай Франция, аскер джаны бла кючлю болгъанына базыб, колониялыкъ системаны
орнуна салыр муратларын тохтатмайды. Бютеу амалланы сынаб, 1946 джылны 19-чу
декабрында партияны АК-сы къаршчыланыуну къазауатын башларгъа оноу этеди. Бу
къазауат созулгъан, партизан халили къазауат болгъанды. Талай джылны ичинде
Вьетминни аскерчилери кюрешни партизан амалларын хайырланыб, французланы
кючлерин тауусадыла, андан сора КъХР бла СССР-ден болушлукъ бла къарыу алыб,
1954 джылны джазында колониялыкъ аскерге талай ауур джара саладыла, аланы эм
белгилиси Дьенбьенфуда сермешиу болады.

1954 джылны джайында Женева келишиулеге къол салынады, аннга кёре Вьетнам, Лаос,
Камбоджа толу бойсунмазлыкъгъа ие боладыла, эмда джууукъ заманда эркин сайлаула
бардырыргъа оноу этиледи. Сайлаулагъа дери Вьетнамны территориясы кёзюулю болуб,
Бенхай сууну юсю бла экиге юлешинеди. АБШ коммунизмни регионда джайылыуна
тыйгъыч болур муратда, сайлауланы бузады. Къыбылада Вьетнам Республика
баямланады, ара шахары Сайгон болады. Джангы къралгъа башчы Нго Динь Зьем
болады. 1959 джылда Вьетнам Демократ Республиканы башчылары, Вьетнамны
бирлешдириуде сауут кюч бла кюреш керек болгъан оюмгъа келедиле, Къыбыла
Вьетнамны азатлаууну миллет фронту (КъВАМФ неда Вьетконг) къуралады, ол кесини
партизан операциялары бла Къыбыла Вьетнамны шимал джанында ситуацияны
тюрлендирирге кюрешеди.

1965 джылгъа Вьетконг Къыбыла Вьетнамны территориясыны 30 % кючлейди. АБШ Тонкин
инцидент бла хайырланыб (вьетнам катерлени американ эсминецге чабыу) ВДР-ни
бомбалаб башлайды, аны тышында кесини аскерлерин Къыбыла Вьетнамгъа киргизеди.
Вьетнам къазауат башланады. Къыбылада партизан къазауатны джетишимли болгъаны,
сайгон режимни къарыусузлугъу, американ аскерлеге уллу заран салады. Вашингтон
1973 джыл Париж мамырлыкъ келишиулеге къол салыр зорлукъда къалады, аннга кёре
американ аскерле Вьетнамдан чыгъарыладыла. Американы болушлугъу болмай, терен
кризисде тургъан къыбыла-вьетнам режим кёб турмай хорланады. 1975 джылны 30-чу
апрелинде шимал-вьетнам аскерле Сайгонну кючлеб, къралны бирлешдириуню
бошайдыла.

1978 джылны декабрында, вьетнам аскерле чекде тохтаусуз агрессиягъа
къаршчылыкъгъа Камбоджагъа киредиб Пол Потну режимин къурутадыла, аны КъХР
ушатмайды. 1979 джылны джазында къытай-вьетнам къазауат башланады, ол къазауатда
вьетнам аскерле къралгъа кирген къытай аскерлеге уллу заран джетдириб тохтады.
СССР-ни дипломатия къатышыуу Къытайны андан ары агрессиясын тохтады. Андан сора
къытай-вьетнам чекде сауутлу сермешиуле чыгъа тургъандыла. Ахыры бла эки къралны
арасында илишкиле 1991 джылда орнуна салынадыла.

Социалист республикады. Бусагъатдагъы Конституциясы 1992 джылны 15-чи апрелинде
къабыл этилгенди.

Властны джерли органлары: Вьетнам 58 провинция бла 5 ара бойсунууда болгъан
шахардан къуралады. Бу шахрла бла провинциялада халкъ сайлагъан кърал власть
органла — халкъ советле бардыла. Аланы болджаллары 4 джылды. 1997 джылдан башлаб
провинцияла тыш къралла бла сатыу-алыу этер хакъ алгъандыла

Закон къураучу власть: 1992 джылны Конституциясына кёре закон къураучу властны
баш органы Миллет джыйылыуду, 450 депутатдан къуралады, ала ачыкъ сайлаула бла 5
джыллыкъ болджалгъа сайланадыла. 2002 джылдан башлаб Миллет джыйылыу 498
депутатдан къуралады.

Сюд системагъа Ханойда Баш халкъ сюд эмда аннга бойсуннган провинциялада халкъ
сюдле киредиле. Миллет джыйылыу керек болса, сёз ючюн, миллет къоркъуусузлукъну
кереклисинде, энчи сюд органла къурургъа боллукъдула.

Вьетнамны территориясыны 80 % асламысы алаша эмда орта мийикликли таула аладыла.
Шималда бир-биринден параллель халда къыбыла-кюнчыгъышха созулгъан талай тау
тизим барды — Хоангльеншон (Вьетнамны эм мийик нохтасы, Фаншипан тау — 3143 м),
Шусунгтяотяй, Шамшао ала бир-бирлеринден терен тар ёзенле бла айрылыбдыла.
Кюнбатыш чегини узунлугъуна Чыонгшон таула барадыла (Аннам таула). Къралны ара
эмда къыбыла кесегинде  — Плейку, Даклак, Ламвьен, Зилинь сыртла бардыла.
Къыбыла-Кюнчыгъыш Азияны эм терен эмда эм толу суулары Хонгха бла Меконг
кеслерини агъымларын Вьетнамны территориясында Къыбыла-Къытай тенгизге саркъыб
бошайдыла. Хонгхини аяыгъында эмда дельтасында Бакбо аллювий тюз джатады,
адамланы эм бек басыннган районуду (1100 адам/км²) былайда Вьетнамны ара шахары
Ханой орналыбды. Экинчи аллай тюз, къралны къыбыласында Меконгну аягъындады,
былайда да адам басыннган мийикиди (450 адам/км²), къралны эм уллу шахары
Хошимин да былайдады.

Вьетнам 58 провинцягъа юлешинеди (вьетн. Tỉnh, тинь). Аны бла бирге ара бойсууда
5 шахар барды (вьетн. thành phố trực thuộc Trung ương), аланы статуслары
провинция бла тенгди.

Этник къурамы — вьетле 85,7 %, тайла 1,9 %, тхайла 1,8 %, мыонгла 1,5 %, кхмерле
1,5 %, мяола 1,2 %, нунгла 1,1 % эмда башхала (2009 джыл).

Тутулгъан динле — буддистле 9,3 %, католикле 6,7 %, Хоа-Хао 1,5 %, каодай 1,1 %,
протестантла 0,5 %, атеистле бла джерли анимист культла 80,8 % (1999 джыл).

Вьетнамлыланы баш динлери халкъ меджисиу ийнанчланы системасыды, аланы тамалында
«тхо кунг то тиен» ритуалла турадыла. Бу культну белгили бегитилген
организациясы, дин къуллукъчулары, неда социал къуралышы джокъду, ол себебден
дин конфессия статусу да джокъду. 1999 джылны тергеуде кесини динин белгилеб
джазалмагъанланы атеистле деб джазгъандыла. Дагъыда чертилирге керек, бу
меджисуу культланы буддист храмлада бардырылыуу, вьетнамчыланы 80 % буддистди
деген халатны келтиргенди.

Табигъат къайнакълары: фосфатла, кёмюр, марганец, бокситле, хромитле, Нефть эм
табигъат газ .

Электрокъууат асламысы бла гидроэлектростанциялада чыгъарылады, джангур чакъ
башланыуу бла электрокъууатда дыккылыкъ сыналады.



https://krc.wikipedia.org/wiki/%D0%A0%D0%BE%D1%81%D1%81%D0%B8%D1%8F_%D0%B8%D0%BC%D0%BF%D0%B5%D1%80%D0%B8%D1%8F

Россия империя (орус. Российская империя, реф. дери орус. Россійская Имперія;
дагъыда Росси́йское государство неда Росси́я) — Россияны 1721 джылдан 1917 джыл
Февраль революция бла республика баямланнгынчыннга дери атыды. Империяны Уллу
Шимал къазауатны эсеби бла Пётр I орус патчах баямлагъан эди. Россия империяны
алгъа 1713—1728 джыллада ара шахары Санкт-Петербург болгъанды, андан сора
1728—1730 джыллада Москва, дагъыда 1730—1917 джыллада джангыдан Санкт-Петербург
(1914 джыл шахарны аты Петроградха тюрленнгенди). Россия империя джер ёлчеми бла
дунияны тарихинде болгъан къралладан ючюнчю болгъанды (Монгол бла Британ
империяладан сора) — шималда Шимал Бузлауукъ океандан къыбылада Къара тенгизге
дери, кюнбатышда Балтика тенгизден кюнчыгъышда Шош океаннга дери джайылгъанды.
Империяны Башчысыны — бютеуресей императорну тыйгъычы болмагъан, абсолют власты
болгъанды 1905 джылгъа дери. Империяны закончыгъарыучу органы — Кърал Дума къуру
6 (19) октябрда чачылгъанлыкъгъа, 1917 джыл 1 (14) сентябрда Россия официал
халда республика баямланнганды.



https://krc.wikipedia.org/wiki/%D0%9C%D0%B5%D1%82%D1%80

Метр (белгилениую: м, m; грекча — μέτρον — ёлчем, ёлчелеучю) — ЁС-да узунлукъну
эмда аралыкъны белгилеген ёлчем биримиди. Метр, джарыкъны вакуумда 1/299 792 458
секунха ётген аралыкъгъа тенгди.

Метр биринчи Францияда XVIII ёмюрде киргенди, алгъын эки бир-бири бла эришген
ангылатыуну джюрютгенди:

Аллындан биринчи ангылам джюрюгенди (1790 джыл 8-чи май Француз Миллет
джыйылыу). Алай а эркин тюшюуню терклениую кенгликге байламлы болгъаны
себебли,аны бла маятник эталон кёргюзюуде къыйын болгъаны ючюн, Француз Илмула
Академиясы 1791 джылда Миллет джыйылыугъа метрни меридианны юсю бла белгилерин
тилегенди. 1791 джылны 30-чу мартында бу тилек къабыл этилгенди. Миллет Конвент
Францияда метрик системаны джюрютюуюню юсюнден закон алгъанды, эмда
комиссарлагъа, аланы ичинде Ш. О. Кулон, Ж. Л. Лагранж, П.-С. Лаплас эмда башъа
белгили алимле болгъандыла, эксперимент бла узунлукъну эмда массаны биримлерин
ангылатырларын излегендиле. 1792-1797 джыллада Францияны революцион Конвентини
бегими бла алимле (Деламбр бла Мешен) 6 джылны ичинде 9°40' узунлугъу болгъан
париж меридианны дугасын ёлчелегендиле. Кърал Дюнкеркден Барселонагъа дери 115
ючмюйюшге юлешиннгенди, алай а Джерни полюс къысылыууну терс санагъанлары ючюн
эталон 0,2 мм къысха болгъанды; алай бла,меридианны узунлугъу 40 000 км тенг
тюлдю, аннга джууукъду.

1799 джылда 90 % платина эмда 10 % иридий къатышдан метрни эталону этилгенди,
аны узунлугъу Париж меридианны узунлугъуну къыркъ миллионундан бири болгъанды.

Наполеон башчылыкъ этген заманда метрик система бютеу Европагъа джайылгъанды.
Джангыз, Наполеон хорламагъан Уллу Британияда узунлукъну эски ёлчемлери
къалгъанды: дюйм, фут эмда ярд.

1889 джылда метрни халкъла арасы эталон джангыдан алгъындан тюзюрек этилгенди.
Бу эталонда платина бла иридийден этилгенди. Аны копиялары метрни узунлукъну
бирими санагъан къраллагъа берилгенди. Бу эталон алкъын Ёлчемле бла ауурлукъланы
халкъла арасы бюросунда бусагъатдада сакъланады.

1960 джылдан башлаб адамла метрни эталонун затны хайырланнганны къояргъа оноу
этилгенди, ол замандан башлаб 1983 джылгъа дери метр вакуумда спектрны оранж
сызыны (6 056 Å) толкъунуну узунлугъуна кереленнген  650 763,73 санды.

Онлу къат эмда юлюш биримле стандарт ЁС индексле бла къураладыла. Система тышы
ёлчем биримледа бардыла (микрон), алай а аланы хайырланыулары алай
изленменмейди.



https://krc.wikipedia.org/wiki/%D0%94%D0%B6%D1%83%D0%BB%D0%B4%D1%83%D0%B7

Джулдуз — термоядролукъ реакцияла баргъан, неда барыргъа болгъан астрономиялыкъ
объектди. Алай а асламысы бла джулдуз деб бу заманда термоядролукъ реакциялары
баргъан кёк санлагъа айтадыла. Кюн — G спектрли классны типли джулдузуду. Шекили
бла джулдузла джарыгъан газ (плазма) тобладыла. Гравитация къысыуну эсебинде
газ-букъу средадандыла (асламысы бла водород бла гелийден къураладыла).
Джулдузланы ичинде температуралары миллионла бла кельвинлеге чыгъадыла, тышында
уа мингле бла. Джулдузланы асламысыны энергиясы водородну гелийге бурулуууну
термоядролукъ реакциясындан келеди.

Кюнню санамасакъ, Джерге эм джууукъ джулдуз Проксима Центаврады. Ол, бизни Кюн
системабыздан 4,2 дж. джыл узакълыкъдады (4,2 дж. джыл = 39 Пм = 39 триллион
км = 3,9e км).

Джулдузланы халларыны асламысы ЁС-де белгиленедиле, алай а аны бла бирге СГС да
хайырланады (сёз ючюн, джарытханлыкъ секунда эргле бла ёлчеленеди). Массасы,
джарыкълыгъы эмда радиусу, асламысы бла бизни Кюнюбюз бла тенглешириуде
бериледиле:

Джулдузлагъа дери аралыкъланы белгилеуде, джарыкълыкъ джыл, парсек кибик биримле
бла хайырланадыла.

XX ёмюрню башында, Герцшпрунг бла Рассел "Абсолют джулдуз ёлчем" — "спектр
класс" диаграммагъа тюрлю-тюрлю джулдузланы салгъандыла, эсебинде аланы асламысы
ингичге къынгырны узунлугъуна джоппу болгъаны ангылашыннганды. Кечирек, бу
диаграмма (бусагъатда Герцшпрунг-Расселни диаграммасы атны джюрютеди)
джулдузланы ичинде баргъан процесслени тинтиуюне эмда ангылаугъа ачхыч
болгъанды.

Джулдузланы бусагъатдагъы (гарвард) спектр классификациялары, Гарвард
обсерваторияда 1890—1924 джыллада къуралгъанды.

Мор шлап деб, ядролу реакциядан келген энерги, джайылыугъа джоюлгъан энергияны
толтуралмагъан джулдузланы типине айтадыла. Кёб заманны мор шлапла гипотетик
объектле болгъандыла. Аланы бар болгъанларын джулдузлада баргъан процесслени
анализини тамалында, XX ёмюрде ачыкълагъандыла. Алай а 2004 джылда биринчи кере
кертиликде мор шлап табылгъанды. Бюгюннге быллай типли кёб джулдуз ачылгъанды.
Аланы спектр класслары: М — T. Теория бла энтда бир класс айрылады эмда Y бла
белгиленеди.



https://krc.wikipedia.org/wiki/%D0%91%D0%9C%D0%9E

Бирлешген Миллетлени Организациясы (къысхасыча — БМО) 1945 джылны 24 октябрында
къуралгъан дунияны мамырлыгъын, къоркъуусузлугъун сакълар ючюн эмда халкъла
арасында экономика, джамагъат эмда маданият ишбирликни бегитир ючюн къуралгъан
халкъла арасы организацияды. БМО кесин «адиллик эм къоркъуусузлукъну, экономика
айныуну эм социал тенгликни халкъла арасында бютеу къраллада сакълауну нюзюр
салгъан бир глобал къуралышды» деб танытады.

Организацияны къуралгъан джылда 51 члени, бюгюнде, Черногорияны къошулуу бла,
192 членнге дери ёсгенди. Организацияны оноуу, Нью-Йоркда орналгъан аралыгъындан
этиледи эмда къошулгъан къралла бла хар джыл бардырылгъан олтуруулада мында
ётедиле.

Организация талай органнга юлешинеди: Генерал Ассамблея, Къоркъуусузлукъну
Кенгеши, Секретарият эмда Генерал Секретарь. Бирлешген Миллетлени
Организациясыны къураргъа мадар Экинчи дуния къазауат битгенден сора келгенди.

БМО-ну аллында тамалын салгъан Биринчи дуния къазауатдан сора къуралгъан
Миллетлени Лигасыды, алай а БМО-ча болмай ол салгъан нюзюрлерин
тындыралмагъанды, Экинчи дуния къазауатны башланыууна тыйгъыч болалмагъанды.

«Бирлешген Миллетле» атны АБШ-ны президенти Франклин Делано Рузвельт теджегенди.
Эмда биринчи кере Бирлешген Миллетлени Декларациясында 1942 джыл хайырланнганды,
бу декларациягъа кёре 26 къралны келечиси кеслерини правительстволарыны атындан
Фашист къралланы блогуна къаршчы кюреш бардырыргъа борчланнгандыла.

БМО-ну Уставыны ахыр тексти Сан-Францискода бардырылгъан конференицияда 1945
джылны 26 июнунда къабыл этилгенди. Ол уставха 50 къралны келечиси къол
салгъанды, кючге 1945 джылны 24 октябрында, Польшаны да къошулуу бла киргенди.
Бу кюн Бирлешген Миллетлени Кюню кибик байрамланады.

Организацияда баш орунну алады, баш кенгешиу, оноулашыу, эмда келечилик органына
саналады. Генарал Ассамблея халкъла арасы мамырлыкъны эмда къоркъуусузлукъну
юсюнде ишбирликни принциплерине къарайды, БМО-ну Къоркъуусузлукъ Кенгешини
болджаллы членлерин, Экономика эмда Социал Советни членлерин сайлайды,
Къоркъуусузлукъну Кенгешини теджеую бла БМО-ну Генерал Секретарын сайлайды,
Къоркъуусузлукъну Кенгеши бла бирге БМО-ну Халкъла арасы сюдюне сюдюлени
сайлайды. Экономика, социал, маданият эмда гуманитар сфералада халкъла арасы
ишбирликни координация этеди; БМО-ну уставында белгиленнген башха
полномочияланыда бардырады.

Генерал Ассамблеяны, 1993 джылны 17 августунда алыннган оноууна кёре къурумунда
6 комитети барды:

Дунияда мамырлыкъны эмда къоркъуусузлукъну тутууда баш джууаблыды, аны оноууна
бютеу БМО-ну членлери бойсунургъа керекдиле. Беш хамандагъы члени (Россия
Федерация, АБШ, Уллу Британия, Франция, Къытай) вето салыргъа хакълары барды.



https://krc.wikipedia.org/wiki/%D0%A5%D0%B0%D0%BD%D0%B3%D1%8B%D0%BB%D1%8C

Хангыль — корей тилни фонематика джазмасыды. Хангылны энчилиги — харифлени
бёлюмлеге ушаш къауумлагъа джыйылыууду.

XX ёмюрге дери, адамбиятда хангыль хайырланмагъанды, къара халкъны джазмасына
саналгъанды. сыйсызлашдырылгъанды. Аны орнуна къытай иероглифледе тамалланнган
ханчча джазма джюрюгенди. Кореяны адабиятчы къаууму хангылгъа мийикден къараб:

Хангылны 1443 джыл Чосон династияны тёртюнчю патчахы Уллу Седжонну буйругъу бла,
талай алимден къуралгъан къауум къурагъанды.

Башха джомакъгъа кёре, хангылны буддист монах Соль Чхон къурагъанды. Ол заманда
буддист адабият кёб джюрюгенди, алай а аны асламысы тибет тил бла санскритде
джазылгъанды, аланы тамалларында уа брахми джазма болгъанды.

Хангыль, индий джазмалада кибик фонетикалыкъ джазмады (хар тауушну кесини
белгиси барды). Хангылны бир-бир белгилери деванагари белгилеге ушайдыла. Гэри
Ледьярд лингвистни оюмуна кёре, хангыльны къайнакъларыны бирине монгол тёртгюл
джазманы санаргъа керекди.

Хангылны проекти 1443 джылны ахырында битдирилгенди, 1446 джыл «Хунмин Чоным»
документде басмаланнганды («Халкъгъа тюз тауушланы юсюнден билдириу»). Алфавит
документни аты бла ат алгъанды.

Седжон патчах джангы джазманы къуралгъаныны, корей тилге къытай иероглифлени
келишмегенлери, эмда алада къара халкъ юреннгени къыйын болгъанын себеб
кёргюзгенди. Ол заманлада окъургъа-джазаргъа джамагъатды акъсюек къауумуна
(«янбанла») кирген эркишиле юреннгендиле, халкъны асламысы джахил болгъанды.

Адабиятны элитасы, хангылгъа къаршчы тургъанды, ала джангыз ханччаны
таныгъандыла. Артда правительство хангылгъа сууугъанды. Чосон династияны онунчу
патчахы Ёнсангун, 1504 джыла хангылны окъутууун, эмда докмент джюрютюуде
хайырланыуун джасакълагъанды. 1506 джылда Чунджон патчах Онмун (халкъ джазманы)
министерствосун джабханды. Эсебде хангыль джангыз тиширыу бла аз окъуулары
болгъан адамлагъа къалгъанды.

XIX ёмюрню ахырында Япония Корей джарымайрымканны къолгъа алыб башлагъандыла,
Кореяда халкъ къозгъалыу башланнганды. Хангыль миллет символ халгъа келеди.
Кабону Реформасындан сора (кор. 갑오 개혁, 甲午改革) 1894 джыл хангыль официал
документледе чыгъыб башлайды.

1910 джыл Япония Кореяны кесине къошады, ол заманда хангылны школлада япон
ассимиляциягъа къаршчылыкъ болуб окъутуб башлайдыла. Кечирек японлула хангылны
джюрюуюне разы болуб, аны хайырланыргъа эркинлик бередиле. Ол заманда хангыль
басманы стандарт тили халгъа келеди, сёз ючюн 1933 джылны 29-чу октбярындан
хангылны стандарт системасы. 1940 джыла хангылны башха тиллеге транскрибциясыны
системасы басмаланнганды. Ол заманда корей джама ханчча бла хангылдан къатыш
къуралгъанды, тамырла ханччада, грамматика формалары уа хангылда джазылгъады.
1945 джыл Япониядан эркин болгъандан сора, Корея хангылны официал джазмача
хайырандырыб башлагъанды. Къатыш система андан бери азайгъандан азайыб барады.
Бусагъатда ханччада къошакъланы къуру газет башлыкълада, лозунглада,
ресторанланы атларында кёрюрге боллукъбуз.

1950-чи джылланы ортасында А. А. Холодович профессор хангылны кириллицаны
хайырландырыб транскрипция системасын къурагъанды. Кечирек бу система белгили
совет кореист Лев Концевич бла тюзетилгенди.

Хангылны элементлери чамо атны джюрютедиле (кор. 자모, 字母, бу къыт. zìmǔ — цзыму)
неда нассори (낱소리) сёзледен келеди. Ча (къыт. 字 цзы) «хариф», мо (къыт. 母 му)
«ана» деген магъананы тутады. Чамо — корей джазма къуралгъан блокладыла.

Бютеулей да 51 чамо барды, аланы ичинде 24-сю тюз алфавитни харифлерине
келишедиле. Къалгъан 27 чамо талай харифден къураладыла (диграфла бла
триграфла). 24 бош чамодан он тёртюсю тунакы тауушладыла (чаым, кор. 자음, 子音
«сабий тауушла»), къалгъаны уа ачыкъ тауушладыла (моым, кор. 모음, 母音 «ана
тауушла»). Оналты диграфдан беш кючлю тунакы экиленнген бирча бош тунакыдан
къураладыла, къалгъанлары уа башха-башха харифледен. Он ачыкъ чамо онбир
дифтонгнга бирлешедиле. Тюбюнде алфавитни толу къурамы бериледи:

ㅊ (чхиыт), ㅋ (кхиык), ㅌ (тхиыт), эм ㅍ (пхиып) тунакыла солуу тауушладыла эмда ㅈ
(чиыт), ㄱ (кийок), ㄷ (тигыт) бла ㅂ (пиып) харифледен къуралгъандыла.

Экили харифле: ㄲ (ссангийок: ссан- 쌍 «экили»), ㄸ (ссандигыт), ㅃ (ссанбиып), ㅆ
(ссансиот) и ㅉ (ссанджиыт). Экили чамола экиленнген тюл, кючлю келген тауушланы
белгилейдиле.

Бусагъатдагъы тизиуню алфавит джоругъу Чхве Седжин бла 1527 джыл къабыл
этилгенди. Алай а бу экили харифле чыкъгъынчы эмда ㅇ бла ㆁ айры хариф болгъунчу
дери болгъанды. Къыбыла Корея бла Шимал Кореяны правительстволары хангылгъа
официал статус бергенлеринде бу харифлени эки тюрлю салгъандыла.

Экили чамо кеслерини джангыз чамоларындан сора келедиле. Джутулгъан эмда бурун
бла келген ㅇ чамоланы башхалыкълары джокъду.

Биринчи ㅇ бурундан келген ㅇ, бёлюмню ахырында келген тауушда. Аллында
хайырланнган ㅇ, алфавитни ахырында турады.

Джангы харифле, экили чамола тунакыланы тизгинлерини ахырына салыннгандыла, ала
джутулгъан ㅇ чамону аллы бла келедиле.

Бютеу диграфла бла триграфла, алгъынгы дифтонглада алагъа къошулуб ( ㅐ бла ㅔ)
тамал ачыкъладан сора келедиле, эмда эски тизиу джорукъ сакъланады.

Хангылда харифлени тизиу джоругъуна канада дейдиле (кор. 가나다 순)- алда келген юч
чамо бла аталгъанды. Чамо атларын Чхве Седжинден 1527 джыл алгъанды. Шимал Корея
хангылны официал джазма къабыл этген заманда, атларында стандартха келтиргенди.

Шимал Кореяда бютеу чамо, Къыбыла Кореяда да ючюсюнден къалгъанны аты быллай
формат бла джазылады хариф + и + ы + хариф. Сёз ючюн, Чхве пиып чамону ханччда
былай джазгъанды- 非(пи)邑(ып). К, т эм с чамолада атла башха тюрлю боладыла,
чуруму ханччада ык, ыт, и ыс бёлюмлеге иероглиф болмауду. 役 йок ык бёлюмню
ауушдурады. Чуруму ханччада ㄷ бла ㅅ ючюн джараулу иероглиф болмагъаны себебли,
Чхве эки ушаш иероглифни сайлагъанды: 末 (гыт «ахыр») эмда 衣 (ос «кийим»).

Аллында Чхве ㅈ, ㅊ, ㅋ, ㅌ, ㅍ эм ㅎ чамолагъа, бёлюмню ахырында хайырланмагъанлары
себебли, бир бёлюмлю атла бергенди (чи, чхи, кхи, тхи, пхи бла хи ). Алай а
джангы орфографияны къыбыл этилиую бла, 1933 джылда бу джорукъ бузулады, эмда
чамола бусагъатдагъы атларын аладыла.

Экили чамола тамал атха 쌍 (ссан) сёзню («экили») къошуу бла къурайдыла атны,
неда 된 (твэн) сёзню («кючлю») къошадыла (Шимал Кореяда). Аны бла:

Бир-бир эски болгъан грамматика морфемаланы тышында , хангылда харифле хаманда
бёлюмлеге джыйыладыла, алай эки, юч, бир-бирде тёрт чамодан къураладыла:бёлюмню
тунакы башлайды, эмда ал атны джюрютеди (чхосон, 초성, 初聲), ачыкъ дифтонг аны
ызындан келеди, эмда орта атны джюрютеди (чунсон, 중성, 中聲). Бёлюмню кёбюсюнде
тунакы неда тунакыладан диграф бошайды, аты ахырды (чонсон, 종성, 終聲). Бёлюмде
белгили ал тунакы джокъ эсе, ол джутулгъан ㅇ чамо бла башланады. ОЛ себебден
хангылда бёлюм эм азы бла эки чамодан къуралады.

Ал эмда ахыр тунакыла тенг тюлдюле. Сёз ючюн, ㅇ, бурундан келген н тауушну
береди, эмда бёлюмню къуру ахырында салыныргъа болады, экили харифле уа ( ᆻ бла
ᆩ тышында), къуру бёлюмню аллында болургъа боладыла.

XX ёмюрге дери хангылда официал орфография джорукъла болмагъандыла. Ахыр
тунакыны ызындан келген ал ачыкъ бла джалгъаннганы, диалект айрылыкълыла себебли
корей сёзлени айтылыуу талай тюрлю болургъа болады.

1933 джыл морфофонемалыкъ орфография къабыл этилгенди. Орфографияны джорукъларын
тутхан документи аты «Хангыль мачхумбопду».

Хангылда башындан энгишге, солданг онгнгада джазаргъа болады. Эски стилге,
Къатайдан келген башындан энгишге джазылгъан саналады. Тизгинле онгдан солгъа
келедиле. Кёнделен джазыу Чу Сигёнден башланады, бусагъатда ол джазыу стандарт
халгъа келгенди.

Заман бла хангылда каллиграфиялыкъ стилда чыгъады, ол къытай каллиграфияны
тамалгъа алгъанды. Быллай стилге «мёнджо» дейдиле эмда суратлауда, китаблада,
журналдада хайырланадыла. Корей тилге бир-бир шрифтледа мёнджю стилде
этилгендиле.

1950 джылланы ортасына А. А. Холодович хангылны кириллицада транскрипциясыны
системасын къурагъанды. Бу система кечирек совет кореист Лев Концевич бла
тюрлендирилгенди. Концевични системасынды, Холодовичникича болмай ㅈ харифни
бериуде чж орнуна дж хайырланады эмда корей атланы джалгъаб джазады. Бусагъатда
Концевични системасы стандарт системагъа саналады.



https://krc.wikipedia.org/wiki/%D0%A5%D0%B0%D0%BA%D1%8A

Хакъ — джамагъат илишкилени регулятору болгъаны себебли джамагъат-илму
категорияды. Хакъны ортакълыкъ ангыламы джокъду, тюрлю-тюрлю хакъ школланы энчи
оюмлары барды. Алай а, орталама айтыргъа кюрешсек, быллай ангылам келтирирге
боллукъбуз:

Хакъны ангылатыу, алимни къайсы хакъангылаугъа байламлы болгъанына кёре болады,
алай а тюрлю-тюрлю хакъ школланы башха-башха ангылатыулары бла биз хакъны
объектив халда ангыларгъа болабыз. Ол себеден хакъ илмуну айныуунда плюрализм
уллу орун алады, алай а билимлени бу бёлюмю кърал властха джууукъ болгъаны
себебли плюрализм къыйын табылады.

Бир-бир ангылатыулада эмда контекстледе хакъ хакъны системасы бла (объектив хакъ
бла), неда хакъ система бла къатышдырылыучанды.



https://krc.wikipedia.org/wiki/%D0%9D%D0%B0%D0%BB%D0%BE%D0%B3

Нало́г — кърал властны тюрлю-тюрлю дараджалы органларыны, къралны эмда (неда)
муниципал къурулушну финансла джанындан баджарыр ючюн, адамладан эмда
организацияладан зорунлу, энчи эмда алайлайгъа этилген тёлеудю. Налогланы
джыйыудан (пошлинадан) айры кёрюрге керекди, пошлинала алайлайгъа тюл, тёлеучюле
джууабына бир зат алыр ючюн тёленедиле.

Налогну джыйыуу нолог законодательство бла джарашдырылады. Салыннган налогланы,
аланы принциплерини, шекиллерини эмда амалларыны, аланы къоратыуу, тюрлендириую,
джыйыуу эмда конролу къралны налог системасын къурайды.

тарих джанындан эм эски , алай а эм баш функциясыды: налогла кърал бюджетни эм
уллу бёлегиди. Фискал фунакцияны бардырыуу налог контроль бла налог санкцияланы
юсю бла тындырылады, ала белгиленнген налогланы иги джыйылуун баджарадыла, эмда
налог тёлеуден къачыуну тыядыла. Къысхасыча айтылса бу къралгъа налог джыйыуду.

налог тёлеучюлени хайырлары бла джоюмларыны тюзетиуню , рефинансированияны
агъымларын экономиканы санагъатларыны арасында тенг джибериуню, ара эмда
регионал, джерли бюджетлени арасында хайырланытаб юлешиуню баджарады. Бу функция
налог ставканы тюрледириу бла баджарылады, аны ичинде прогрессив неда регрессив
налог ставкала, налог джыйуланы тюрлю-тюрлю дараджа бюджетлени арасында
тюрлендириу, налог джыйыуну ёлчемин тюрлендириуда барды

ол деген, налогла къралда экономика ёсюмге уллу басым этедиле эмда аны не
акъыртын неда къызыу этерге себеб боладыла. Джанландырыучу функция асламысы бла
налог льготаланы салыу бла, неда налог ставканы тюшюрюу бла байламлыды.

Белгили бир налог налог тёлеучю бла не кърал, не регион неда джерли (муниципал)
бюджетге тёленеди, неда тюрлю-тюрлю дараджалы бюджетлени арасында айры система
бла (казначейство) юлешинеди.



https://krc.wikipedia.org/wiki/%D0%9A%D1%8A%D0%B0%D1%80%D0%B0_%D1%88%D0%BA%D0%B8%D0%BB%D0%B4%D0%B8

Къара шкилди (лат. Vaccínium myrtíllus, орус. Черника) — Вакциниум тукъумну
Джайма шхылдылыла юйюрюнден кёб джыллыкъ алаша чырпычыкъланы тюрлюсюдю.

Илму аты, vacca («ийнек») деген латин сёзден келеди, эмда къара шкилдини бир-бир
тюрлюлерини маллагъа аш болгъаны бла байламлыды.

Тюрлюсюню аты — myrtillus, myrtus — «мирт» дегенден гитчелетген сёздю, эмда
ёсюмлюкню гитче миртге ушагъаны бла байламлыды.

Къарачай-малкъар тилде «шкилди» сёзню этимологиясы толу белгили тюлдю, алай а
тегей тилни дюгер диалектинде къызыл шкилдини белгилеген «скъелду» сёз бла
бирди.

Миртиллокактус (Myrtillocactus) деген кактус тукъумну аты, къара шкилдини
атындан (Vaccinium myrtillus) къуралгъады эмда бу кактусну бла къара шкилдини
джемишлерини бир-бирине ушагъанлары ючюн берилгенди.

Къара шкилди — 10—50 см мийиклиги бла чырпычыкъды. Шималда, тундраланы зонасында
мийиклиги талай сантиметрди. Бутакълары, баш тёнгекчигинден джити мюйюшлю
ёседиле.

Чапыракълары кёзюулюдюле, гаккы шекеллиледиле, терилиледиле, къышха
тюшюучюледиле. Джауум суу къырыкълы чапыракъла бла эм саптагъайла бла
бутакълагъа барады, андан тамырына тюшеди.

Майда чагъады. Гоккалары джашилдим-акъдыла, тюз шекеллидиле, бирем-бирем
олтурадыла. Гокканы кюренини беш тишчиги барды. Он тычинкасы барды. Пестик —
джангызды. Бюртюк этиую энишди. Гокка энишге бюгюлюбдю, бу чичекни букъусун
мылылыкъдан сакълайды. Гоккаланы баш урлукъландырыучулары юй бал чибинле бла
сары чибинледиле.

Гокканы формуласы: ∗ C a ( 5 ) C o ( 5 ) A 5 + 5 G ( 5 ¯ ) {\displaystyle
\mathrm {\ast \;Ca_{(5)}\;Co_{(5)}\;A_{5+5}\;G_{({\overline {5}})}} } .

Джемишлери, къаууз къоннганы ючюн кёксюлдюм-къараладыла, неда къуру къараладыла.
Къаууз къоннганны тынч кетерирге болады.

Ичи пурпур бетлиди. Урлукъланы саны 40-гъа дери джетерге боллукъду, алай а орта
саны 20 чакълы бирди.

Джемишлени чегет чыпчыкъла ашайдыла (кёбюсюне — чегет кёгюрчюнле), ала огъуна
эритирге болмагъан урлукъларын узакъгъа джаядыла.

Табийгъатда кёбюсюне шимал районлада ёседи — чегетледе (асламысына нарат
чегетле), эмда мырдылада.



https://krc.wikipedia.org/wiki/%D0%94%D1%83%D0%BD%D0%B8%D1%8F_%D1%81%D0%B0%D1%83%D0%BB%D1%83%D0%BA%D1%8A_%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F

Дуния саулукъ организация (ДСО, ингил. World Health Organization, WHO, орус.
Всемирная организация здравоохранения, ВОЗ) — Бирлешген Миллетлени
Организациясыны энчи агентствосуду, 193 кърал киреди, баш функциясы — адам улуну
саулугъун сакълауда халкъла арасы проблемаланы джарашдырыуду. 1948 джыл Женевада
(Швейцария) къуралгъанды.

БМО-ну энчи къауумуна ДСО-дан сора ЮНЕСКО (Окъуудан, илмудан эмда культурадан
организация), УКъХАО (Урунууну къураудан халкъла арасы организация), ЮНИСЕФ
(сабийлеге болушлукъну фонду) киредиле. ДСО-гъа БМО-ну члени болгъан къралла
алынадыла, алай а Уставына кёре БМО-гъа кирмеген къралла да алыныргъа
боллукъдула.

Бу сорууда иш бирлик бла кюрешген биринчи орган 1839 джыл къуралгъан Саулукъ
сакълауну стампыл баш кенгеши болгъанды. Аны тамал нюзюрлери- тюрк портлагъа
кирген тыш кърал кемелени эмина бла холераны киргизмез ючюн сынчыкълау, конроль
этиу болгъанды. Кечирек алла кенгешле Мароккода (1840 дж.) эмда Мисирде (1846
дж) къуралгъандыла. 1851 дж. Парижде I Халкъла арасы санитар конференция
ётгенди, ары 12 кърал къошулгъанды, аланы ичинде Эресейда болгъанды. Бу форумну
ишини эсебинде Джерларасы тенгизде тенгиз карантинни къуралыуун джорукъларын
бегитген Халкъла арасы санитар конвенция алыргъа изленнгенди, алай бютеу къралда
къабыл этмегени себебли бегим алыналмагъанды. Джангыз 1892 джыл холераны, 1897
джылда эминаны юсюнден бегимле алыннгандыла. XX ёмюрню аллында эки правительство
арасы организация къуралады: 1902 джыл Панамерикан санитар бюро (Вашингтон,
АБШ), 1907 дж. Европада гигиенаны джамагъат бюросу (Париж, Франция). Аланы баш
функциялары аурууланы юсюнден информация джайыу болгъанды (артыкъсызда бек
джугъуучу аурууланы юсюнден). Биринчи дуния къазауатдан сора 1923 джыл
Миллетлени Лигасыны Халкъла арасы саулукъ сакълау организациясы ишлеб
башлагъанды (Женева, Швейцария), Экинчи дуния къазауат бошалгъандында уа 1946
джылны июлунда Нью-Йоркда Саулукъ сакълаудан халкъла арасы конференциясыны
бегимине кёре ДСО-ну къураргъа оноу этилгенди. ДСО-ну Уставы 1946 джылны 7-чи
апрелинде ратификация этилгенди, ол кюнден бери 7-чи апрель «Саулукъну дуния
кюню» кибик белгиленеди.

ДСО-ну иши Саулукъ сакълауну дуния ассамблеяларында бардырылады, алада хар джыл
сайын къралланы келечилери саулукъ сакълауну баш сорууларына къарайдыла.
Асамблеяланы арасында ишни Толтуруучу комитет бардырады, анда 30 къралны
келечиси барды (аланы ичинде 5 хамандалыкъ член : АБШ, Россия, Уллу Британия,
Франция эмда Къытай). Сюзюу эмда кенгешиуле ючюн ДСО белгили специалистлени
чакъырады. ДСО-да кенг халда басма иш бардырылады, аланы ичинде отчетла,
статистика материалла, журналла, монографияла дагъыда башха тюрлю илму ишле
чыгъадыла. Официал тиллеге ингилиз эмда француз тилле саналадыла, аланы тышында
-орус, къытай, испан, араб, немец тилледа иш тиллеге саналадыла.



https://krc.wikipedia.org/wiki/%D0%94%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%8F

Демократия (грек. δημοκρατία — «халкъны оноуу», грек. δῆμος — «халкъ» эмда грек.
κράτος — «оноу», «власть») — къралда властны къайнагъы джангыз халкъ танылгъан
кърал оноуну неда политика системаны тюрлюсюдю. Демократияда къралны оноуун
халкъ ачыкъдан (тюз демократия), неда келечилени юсю эмда сюд оноула бла этеди
(келечилик демократия). Бусагъатдагъы политика илмуда «демократия» термин бла
теорияда идеал моделни да эмда бу моделге эм бек келишген керти болгъан кърал
системаланы да белгиленеди.

Демократияны ал формасы тюз демократия болгъанды, ол форма буруннгу Грецияны
гитче кърал-шахарларында джайылгъанды (Афин демократия). Демократияны хыртха
уруу, аллынданда башлагъанды, Платонну къралны теориясында огъунакъда барды, ол
демократияны эм джетмеген заты, кесини къоруулаялмагъаныды, андан авторитар,
кючге таяннган къралланы аллында аскер джаны бла кърыусуз болгъаны. Платонну
оюму бусагъатдагъы демократиялагъада келишеди, алай а техника прогресс бла бирге
демократияныда джашау кючю кючленнгенди.

Алай а кърал системаны ёсюую бла, аллында сорууланы къыйынлашыуу бла тюз
демократия болгъан джердеда кърал оноуну монархиялыкъ формаларына
ауушдурулгъанды.

Бусагъатда демократ кърал оноу кюнбатыш европалы келечилик демократияны формасын
джюрютеди, аны башха аты «либерал демократияды». Аны теориясыны тамалын
салгъанланы ичинде Жан Жак Руссо (1712—1778), Джон Локк (1632—1704) эмда
Монтескьёню (1689—1755) чертирге боллукъду. Кёбчюлюк информацияны амалларыны
айныуу, информацияны автомат халда джаращдырылыуу, технологияланы ёсюую эмда
келечилик демократияны тындырыуда табсызлыкъла себебли, арт джыллада
демократияны ачыкъ, тюз формаларына адамланы интереслери ёсгенди.



https://krc.wikipedia.org/wiki/%D0%91%D0%BE%D0%BB%D0%B8%D0%B2%D0%B8%D1%8F

Боли́вия' (исп. Bolivia, кечуа Buliwya, аймара Wuliwya, гуар. Volívia), официал
аты — Кёб Миллетли Кърал Боли́вия (исп. Estado Plurinacional de Bolivia [esˈtaðo
pluɾinasjoˈnal de βoˈliβja]) — Къыбыла Американы арасында къралды. Боливия
шималы бла шимал-кюнчыгъышында Бразилия бла, къыбыла-кюнчыгъышында — Парагвай
бла, къыбылада — Аргентина бла, къыбыла-кюнбатыш бла кюнбатышда — Чили эм Перу
бла чеклешеди. Тенгизге чыгъышы джокъду, алай а 2010 джыл Перу бла 99 джылгъа
тенгиз джагъасы болгъан бир кесек джерни бегендге алыргъа деб кесамат этилгенди,
Боливия анда порт ишлер муратлыды.

Республикады. Къралны эмда правительствону башчысы — президентди, аны халкъ 5
джыллыкъ болджалгъа сайлайды. 2006 джылны 22-чи январындан бери — Хуан Эво
Моралесди. Президент правительствогъа башчылыкъ этеди, министрлени кабинетин
бегитеди, сауутлу кючлени башчсыды.

Боливияны территориясында бек кёб экологиялыкъ зона барды. Къралны кюнбатыш
таулу бёлгеси Андлады, аны ичинде Альтиплано джалпакъ. Кюнчыгъыш алаша тюзлени
къурамында амазон тропика чегетле бла Чако барды. Къралны эм мийик нохтасыСахама
тауду (6542 м), ол Оруро департаментдеди. Титикакакёл Боливия бла Перуну
чегиндеди. Дунияда эм уллу Уюни тузтопракъ къралны къыбыла-кюнбатыш кесегинде,
Потоси департаментдеди.

Боливияны беш кърал бла къара чеги барды: Аргентина бла — 832 километр, Бразилия
бла — 3423 километр, Чили бла — 860 километр, Парагвай бла — 750 километр, эм
Перу бла — 1075 километр.

Боливия табигъат къайнакъла бла байды — тутурукъ, газ, нефть, цинк, вольфрам,
сурьма, кюмюш, темир, литий, къоргъашин, алтын, чегет, гидроэнергетика
къайнакъла. Алай болсада Боливия Латин Американы эм джарлы эмда экономика
айныуунда артха къалгъан къралларыны бириди.

Эл мюлк (БИП-ни 11 %, ишлегенлени 40 %) — соя, кофе, кока, мамукъ, нартюх, шекер
къамиш, принч, гардош; агъач кесиу.

Цитата этиуде халат: Для существующих тегов <ref> группы «i» не найдено
соответствующего тега <references group="i"/> или пропущен закрывающий тег
</ref>



https://krc.wikipedia.org/wiki/%D0%91%D0%9A%D1%8A%D0%91

Бойсунмагъан Къралланы Бирлиги (БКъБ) (азер. Müstəqil Dövlətlər Birliyi, бел.
Садружнасць Незалежных Дзяржаў, гюрдж. დამოუკიდებელ სახელმწიფოთა თანამეგობრობა,
къаз. Тәуелсіз Мемлекеттер Достастығы, къыр. Күнкорсуз Мамлекеттер Шериктештиги,
молд. Comunitatea Statelor Independente, орус. Содружество Независимых
Государств, тадж. Иттиҳоди давлатҳои муштаракулманофеъ, юз. Mustaqil Davlatlar
Hamdo'stligi, укр. Співдружність Незалежних Держав) — алгъыннгы Совет Союзгъа
кирген республикаларыны асламысы къошулгъан, къралла арасы бирликди.

БКъБ БССР-ни, РСФСР-ни эмда УССР-ни башчылары бла, 1991 джылны 8-чи декабрында
Брестни къатында Вискулиде (Белорусь) Бойсунмагъан Къралланы Бирлигини юсюнден
келишиуге (Басымда, Беловеж келишиу ат бла белгилиди) къол салыу бла
къуралгъанды.

Преамбула бла 14 статьядан къуралгъан документде, СССР-ни халкъла арасы хакъны
субъекти кибик эмда геополитика кертиликде мындан ары джокъ болгъаны
баямланнганды. Алай а, халкъланы тарих бирикмекликлерини, араларында байламланы,
бир-бирлери бла кесаматланы, демократ хакъ кърал къураугъа нюзюр салыннганын,
бир-бирлерини сыйларын кёре илишкилени къураргъа излеуню эсге алыб, Бойсунмагъан
Къралланы Бирлигин къураргъа оноу этилгенди.

10-чу декабрда огъунакъ келишиу Белорус ССР бла Украин ССР-ни Баш Советлери бла
ратификация этиледи, 12-чи декабрда уа РСФСР-ни Баш Совети ратификация этеди.
13-чю декабрда, Ашхабад шахарда СССР-ге кирген беш ара азиялы къралны тамадалары
джыйыладыла (Къазакъстан, Къыргъызстан, Таджикистан, Тюркменистан эмда
Юзбекистан). Бу джыйылыуну эсебинде, бу беш кърал Бирликге кирирге разы
болгъандыла, алай а бютеу кирген къралланы тенгликлерини эмда тамал салгъан
кърал статус бериу шарт бла. Кечирек, Къазакъстанны Президенти Н. Назарбаев
Алма-Атада джыйылыб ортакъ оноу этерге чакъыргъанды.

Бу тюбешиуге 11 алгъыннгы совет республиканы башчылары къошуладыла:
Азербайджанны, Эрменни, Белорусну, Къазакъстанны, Къыргъызстанны, Молдованы,
Россияны, Таджикистанны, Тюркменистанны, Юзбекистанны эмда Украинаны (алгъыннгы
совет республикаладан Латвия, Литва, Эстония бла Гюрджю келечи джибермегендиле).
Бу тюбешиуню эсебинде, 1991 джылны 21-чи декабрында Алма-Ата декларациягъа къол
салынады, анда БКъБ-ны нюзюрлери бла принциплери белгиленедиле. Мында хар
къошулгъан кърал тенг болгъаныны принциплери да орун аладыла, бу декларациягъа
кёре Бирлик не кърал тюлдю, неда къралны башында къуралыш тюлдю. Аны тышында
аскер-стратегия кючлегеда бирикген башчылыкъ къалады, ядролу сауутхада бирикген
конроль этилирге оноу алынады. СССР-ну къуругъаны да бегитиледи.

Алма-Атадагъы тюбешиу постсовет аламда кърал къуралышда уллу орун алады, бу
тюбешиу алгъыннгы СССР-ни республикаларыны бойсунмагъан къралла болууларына ахыр
нохтаны салгъанды. Алма-Ата декларацияны ратификация этген эм ахыр къраллагъа
Азербайджан (1993 джылны 24-чю сентябры) бла Молдова (1994 джылны 8-чи апрели)
саналадыла, ол заманнга дери ала ассоциация къралла болгъандыла. 1993 джылда
Гюрджюда толу член болады.

Биринчи джылла, асламысы бла къуралыш соруулагъа къаралгъанды. БКъБ-ны
башчыларыны биринчи тюбешиулеринде (1991 джылны 30-чу декабры, Минск)
Бойсунмагъан Къралланы Бирлигини кърал башчыларыны Советини эмда Бойсунмагъан
Къралланы Бирлигини правительстволарыны башчыларыны Советини юсюнден болджаллы
келишиуге къол салынады, аннга кёре къуралышны баш органы — Кърал башчыланы
Совети къуралады, анда хар кърал бир ауазгъа ие болады, хар оноу да консенсусну
тамалында алынады. Аны тышында «Сауутлу Кючле бла Чекчи аскерлени юсюнден
Бойсунмагъан Къралланы Бирлигине кирген къралланы башчыларыны Советини
келишиуюне» да, къошулгъан къралла энчи Сауутлу Кючлени къураргъа эркинликлери
болгъаныны бегитедиле.

Къуралыш этапы, 1993 джылны 22 январында «Бойсунмагъан Къралланы Бирлигини
Уставына» къол салыу бла тамамланады.

Бойсунмагъан Къралланы Бирлигини Уставына кёре, къурагъан къраллагъа Уставны
къабыл этген заманнга БКъБ-ны къуралыууну юсюнден Келишиуге (1991 джылны 8-чи
декабрындан) эмда бу Келишиуге Протоколгъа (1991 джылны 21-чи декабрындан) къол
салыб ратификация этгенле саналадыла. Кирген къралла деб, къралланы башчыларыны
Совети Уставны къыбал этгенден сора, бир джылны ичинде, анда бегиген борчланы
къабыл этген къурагъан къраллагъа айтадыла.

Бирликге къошулур ючюн, кирирге излеген кърал, БКъБ-ны нюзюрлери бла
принциплерин къабыл этиб, Уставдагъы борачланы бойнуна алыргъа керекди, аны
тышында, кирген къралланы разылыгъын алыргъа керекди. Аны тышында Устав
ассоциациядагъы къралла категорияны (бу къралла къуралышны айры бир
ишлерине,энчи келишиулени тамалында къошуладыла) осмакълаучу къралла
категорияланы тутады (бу къралланы келечилери Бирликни органлырыны олтурууларына
къошулургъа эркинликлери барды).

Уставха кёре, кирген къралланы чыгъар мадарлары да барды. Аны ючюн кирген кърал
12 айны алгъа джазма халда билдирирге керекди. Уставха къошулгъан сагъатда
алгъан борчларын толтурургъада борчлуду.

Тюрлю-тюрлю къраллада БКъБ-гъа талай танылмагъан кърал, автоном регион эмда
БМО-гъа кирген кърал кирирге излегенди. Алай а кертиликде бу деларацияла
къагъатда къалгъандыла. Танылмагъан къраллыкъланы кирирге излеген баямлаулары,
киргенден да бек, аланы дунияда танылырларын излеу бла этилген атламлача кёрюрге
боллукъду. Быллай декларацияланы была этгендиле:

БКъБ бютеу аннга кирген къралланы тенглигинде тамалланады, аны себебли кирген
къралла барысыда халкъла арасы хакъны энчи субъектлеридиле. Бирлик не кърал
тюлдю, неда кърал башында функциялары джокъду.

Организацияны баш органы БКъБ-ны къралларыны башчыларыны Советиди, анда Бирликге
кирген къралланы башчылары джыйыладыла эмда эм баш магъаналы соруулагъа
къарайдыла. Бу Совет джылда эки кере джыйылады БКъБ-ны правительстволарыны
башчыларыны Совети член-къралланы толтуруучу властларыны органларыны экономика,
социал эмда башха областлада бирге ишлеулерин координация этеди. Джылда тёрт
кере джыйылады. Къралланы башчыларыны Советинде эмда правительстволаны
башчыларыны Советинда алыннган оноула консенсусну тамалында алынадыла. Бу эки
органны башчылары, къралланы аты бла, орус алфавитге кёре башчылыкъ этедиле.

Хаманда ишлеген органы БКъБ-ны Толтуруучу комитетиди, ол Минскде орналыбды
(Белорусь).



https://krc.wikipedia.org/wiki/%D0%90%D0%B4%D0%B0%D0%BC%D0%BD%D1%8B_%D1%8D%D1%80%D0%BA%D0%B8%D0%BD%D0%BB%D0%B8%D0%BA%D0%BB%D0%B5%D1%80%D0%B8

Адамны эркинликлери — бютеу адамла ие болгъан «тамал хакъ эмда эркинликледиле».
Адамны хакълары, раса, дин, тил эмда ырхыз айрылыу кёргюзюлмеген, бютеу адамла
хайырланаллыкъ эркинликле бла хакъладыла. Бу хакъла бла эркинликлени
хайырланыуда хар ким тенгди. Башха джанындан адамны хакълары термин бир идеалды.
Бу терминни хайырланнганла, бу аланда болгъан затны тюл, болургъа керекни
белгилейдиле.

Биринчи «адамны хакълары» деген ангылам 1789 джыл мюкюл этилген француз «Адам
бла гражданинни хакъларыны декларациясында» тюбейди, аннга дерида адамны
тууугъанындан, Аллахдан келген хакъларыны юсюнден фикирле айныуну узун джолун
ётгендиле, эм магъаналы нохталарына ингилиз Азатлыкъланы уллу хартиясын (1215),
ингилиз Хакъланы юсюнден билль (1689) эмда американ Хакъланы юсюнден билль
(1791) саналадыла.

XIX ёмюрде тюрлю-тюрлю къраллада адамланы граждан эмда политикалыкъ хакъларыны
либерал джыйымы тюрлю-тюрлю къуралгъанды (эркинлик эм тенглик, инсанны
тийилмезлиги, иелик хакъы, сайлау хакъы э. б.), бусагъатдагъы къарам бла,
ангылам бла бек чекленнген болгъандыла (мюлкюне кёре сайлау цензле, политикалыкъ
джасакъланыула, эркиши бла тиширыуну тенгсизлиги, расагъа кёре чеклениуле э.
б.).

XX ёмюрде социалист къымылдауланы кючлениую бла, граждан эмда политикалыкъ
хакълагъа социал-экномика хакълада къошуладыла (урунуучуланы профсоюзлада
биригиуге, урунуугъа, солуугъа, социал болушлукъгъа хакълары кибик).

1922 джыл немец эмда француз хакъла ючюн лигаланы инициативалары бла,
тюрлю-тюрлю къралладан джыйырма чакълы бир организация Адаманы хакъларыны
халкъла арасы федерациясы къурайды (FIDH), бу къуралыш дунияда адамны хакъларын
джакълагъан биринчи организацияды.

Экинчи дуния къазауат бла тоталитар режимлени адамланы унукъдурууу, адам бла
гражданини хакъларыны джакълауда уллу айныугъа себеб болгъанды.

1948 джылны 10-чу декабрында БМО-ну Генерал Ассамблеясы «Адамны хакъларыны тамал
декларациясыны» къабыл этиледи. Ол декларацияда адамны туугъанындан, аны
расасына, терисини бетине, ырхызына, тилине, динине, политикалыкъ эмда башха
къарамларына, миллетине неда социал классына , мюлк неда башха болумуна къарамай
къаллай хакълагъа ие болгъанлары белгиленеди.

Аны тышында 1950 джыл, Европада Адамны хакъларыны эмда баш эркинликлерини
джакълауну юсюнден европа конвенция къабыл этилгенди. Бу конвенцияны, башха
кесаматладан башхалыгъы: декларация этилген хакъланы керти джакълау механизмни
къуралыууду — Адамны хакъларыны юсюнден европа сюд.

1966 джылда БМО-ну эгидасында «Граждан эмда политика хакъланы юсюнден халкъла
арасы пакт» эмда «Экономика, социал эмда культура хакъланы юсюнден халкъла арасы
пакт» къабыл этиледи. Бу башында белгиленнген, эмда аланы ызы бла келген башха
документле адам хакъланы бусагъатдагъы стандартларына эмда бу стандартланы
къралланы конституция турмушларында бегитиуге себеб болгъанды.

Демократия эмда хакъ кърал ангыламла кърал властны эмда адамны хакълары бла
эркинликлерини илишкилери бла байламлыды.

Хар инсан белгили бир дараджада азатды. Алай а кесини эркинликлери бла
хайырланнган заманда, башха инсанланы -джамагъатны аны кибик членлерини
интереслерин эсге алыргъа керекди. Ма буду инсанны эркинликреин хакъ бла белгили
бир дараджагъа дери чеклендириу.

Эркинлик — инсанны кеси акъылы бла джашау къылыгъын сайларгъа мадарыды. Хакъ —
эркин гражданланы бир-бири бла джашар ючюн, инсанны эркинлигини бир кесегин
чеклендириудю.

Политика хакъла бла эркинликле энчи, социал, экономикалыкъ эмда башха хакъладан,
белгили бир къралны гражданлыгъы бла байламлы болгъаны бла айырыладыла.
Гражданланы баш конституциялыкъ хакълары бла эркинликлерине киреди. Политика
хакълагъа, джорукъгъа кёре, была къошуладыла:



https://krc.wikipedia.org/wiki/%D0%90%D0%B1%D0%B0%D0%B7%D0%B0_%D1%82%D0%B8%D0%BB

Абаза тил (Абаза Бызшва) — абазалыланы тиллериди, хачыпсы-адыг тилледен бириди.
Асламысына Къарачай-Черкесияда джайылгъанды, республиканы 5 официал тилинден
бириди. Россияда 2002 джылдагъы Бютеу Россиялыкъ халкъны санаугъа кёре абаза
тилде сёлешгенлени саны 38 247 адам болгъанды, Тюрк де уа — 10 000 адам чакълы
бирди (1995).

Бусагъатда бар болгъан тилледен абаза тилге эм джууукъ хачыпсы тилди.
Специалистлени ойларына кёре протоабаза тил, прототилден (абаза бла хачыпсы
тилни орта бабасындан) VIII—XII ёмюрледе айырылгъанды.

Абаза тилге джазыу система 1932 джыл латиницаны тамалында къуралгъанды, 1938
джылда уа кириллицагъа кёчюрюлгенди:



https://krc.wikipedia.org/wiki/%D0%81%D0%A1

Ёлчем биримлени халкъла арасы системасы, ЁС (SI, фр. Système International
d’Unités) — ёлчемлени халкъла арасы системасыды, метрик системаны бусагъатдагъы
вариантыды. ЁС дунияда эм кёб хайырланнган ёлчем бирим системады. Аны тюз
джашауда да, илмуда да, техникада да хайырландырадыла. Алай а электродинамикада
илму ишлени асламысы Биримлени Гаусс системасы бла хайырланады. Бусагъатда ЁС
дунияны къралларыны асламысында баш бирим ёлчелеу системасыды, кеслерини энчи
бирим системалары болгъан къраллада (сёз ючюн АБШ) биримлени ангылатыулары ЁС-ни
биримлерини юсю бла ангылатыладыла.

ЁС XI Мардала бла ауурлукъланы юсюнден генерал конференцияда къабыл этилгенди,
аны ызындан келген талай башха конференция эсе уа ЁС-де талай тюрлендириу
этгендиле.

ЁС джети баш эмда къуралгъан физика уллулукъну биримин белгилейди , аны тышында
индекследа орун аладыла. Биримлени белгилеуде стандарт къысхартыула бла аладан
къуралгъан биримлени джазыууну джорукълары бегитилгендиле.

Баш биримле: килограмм, метр, секунд, ампер, кельвин, моль эмда кандела. ЁС-ни
ичинде бир бирим башхадан къуралаллыкъ тюлдю.

Къуралгъан биримле баш биримлелден алгебраик ишлеулени эсебинде къураладыла
(юлешиу, керелеу). Бир-бир къуралгъан биримлеге ЁС-де энчи атла берилгендиле.

Индекслени биримлени алларына къошаргъа боллукъду, аны магъанасы- биримни
белгили бир сау саннга, 10-ну дараджасына къатларгъа неда юлеширге керекди. Сёз
ючюн, "кило" индекс миннге къатларгъа кереклисин белгилейди (километр=1000
метр). ЁС-ни индекслерин дагъыда онлукъ индексле ат бла белгилейдиле.

Бир-бирледе бир бирим тюрлю-тюрлю джазылыргъа болады, алай а джашауда эм кёб
джюрюген эмда физика магъанасына эм бек келишген аты хайырланады. Мисалгъа,
кючню моментин белгилеуде Н·м хайырландырыргъа керекди, м·Н неда Дж
хайырланмайдыла.

Аны тышындада дагъыда бу биримле хайырланадыла: град, джарыкъны джылы, парсек,
диоптрия, киловатт-сагъат, вольт-ампер, вар, ампер-сагъат, карат, текс, гал,
секундха бурулуу, минутха бурулуу. процент, промилле, фон, октава, декада кибик
логарфма биримлени хайырланыргъада болады. Аны тышында кенг джаыйлгъан заман
биримледа хайырланадыла, сёз ючюн, ыйыкъ, ай, джыл, ёмюр.

Къат эмда юлюш биримле стандарт къатлаучуланы эмда ЁС-ни индекслерини биримге
неда аны атына къошуу бла къураладыла.



https://krc.wikipedia.org/wiki/%D0%A8%D0%B8%D0%BC%D0%B0%D0%BB_%D0%91%D1%83%D0%B7%D0%BB%D0%B0%D1%83%D1%83%D0%BA%D1%8A_%D0%BE%D0%BA%D0%B5%D0%B0%D0%BD

Координатла: 90°00′00″ N 0°00′00″ E﻿ / ﻿90° N 0° E (G) (O) (Я)90, 0 Шимал
Бузлаучу океа́н (ингил. Arctic Ocean, дан. Ishavet, норв. эмда нюнорск
Nordishavet) — Джер майданы бла эм гитче океаныды, Евразия бла Шимал Американы
арасындады.

Майданы 14,75 миллион км², орта теренлиги 1225 м, эм терени 5527 м (Гренлан
тенгизде). Сууну къалынлыгъы 18,07 миллион км³. Шимал Бузлауукъ океанны
джагъаларында Дания (Гренландия), Исландия, Канада, Норвегия, Россия Федерация
бла Американы Бирлешген Штатлары орналыбдыла.

Бу океан айры океан болуб, XVII ёмюрдеги немец картдада Гиперборея океан —
«Къыйыр Шималда океан» деб белгиленеди (бур.-грек. Βορέας — буруннгу греклиледе
шимал джелни аллахы, бур.-грек. ὑπερ- — уллу, кючлю деген сёз къошакъ). Ол
заманлада тыш кърал къайнакълада башха тюрлю атла да тюбейдиле: Oceanus
Septentrionalis — «Шимал океан» (лат. Septentrio — шимал), Oceanus Scythicus —
«Скиф океан» (лат. Scythae — скифле), Oceanes Tartaricus — «Тартар океан», Μare
Glaciale — «Бузлу тенгиз» (лат. Glacies — буз).

1935 джылны 27-чи июнунда СССР-ни Ара толтуруучу комитетини бегими бла Шимал
Бузлу океан ат бегитилгенди.

Шимал Бузлауукъ океан - океанланы ичинде эм гитче океанды, аны майданы 14,75
миллион км² болады, ол Дуния океанны бютеулей майданыны къуру 4 % чакълы бир
болады. Суууну къалынлыгъы 18,07 миллион км³. Бир къауум океанографланы
оюмларына кёре бу океан тюлдю, Атлантика океанны тенгизиди. Шимал Бузлауукъ
океан эм сай океанды, аны орта теренлиги 1225 м (эм терени 5527 м - Гренланд
тенгиздеди).

Евразия бла Шимал Американы арасындады. Атлантика океан бла чеги Гудзонну ачыкъ
богъазыны кюнчыгъыш киришинден башлаб, Дэвисни ачыкъ богъазыны юсю бла
Гренландия айрымканны джагъасы бла Брустер учха дери барады, андан Даниячы ачыкъ
богъаз бла Исландиядагъы Рейдипупюр учха дери барады, аны джагъасы бла Герпир
учха дери, артдан Фарер айрымканлагъа дери, сора Шетланд айрымканлагъа барда,
алайдан шимал кенгликни 61° бла Скандинав джарымайрымканны джагъасына дери. Шош
океан бла чегине Берингни ачыкъ богъазында Дежнёвну учундан Уэльсчи Принцни
учуна дери сыз саналады.

Шимал Бузлаучу океанны тенгизлерини, богъазларыны эмда ачыкъ богъазларыны
майданы 10,28 миллион км² бола кетеди (океанны бютеулей майданындан 70 % ),
къалынлыгъы 6,63 миллион км³ (37 %).

Къыйыр тенгизлери (кюнбатышдан кюнчыгъышха): Баренни тенгизи, Кар тенгиз,
Лаптевлени тенгизи, Кюнчыгъыш-Сибирь тенгиз, Чукотка тенгиз, Бофортну тенгизи,
Линкольнну тенгизи, Вандельни тенгизи, Гренлан тенгиз, Норвег тенгиз. Ич
тенгигзле: Акъ тенгиз, Баффинни тенгизи. Эм уллу богъазгъа Гудзонну богъазы
саналады.

Айрымканларыны саны бла, Шимал Бузлауукъ океан Шош океандан сора экинчиди.
Океанда Дунияны эм уллу айрымканы Гренландия (2175,6 минг км²) бла уллулугъу бла
экинчи архипелаг: Канада Арктика архипелаг оналыбдыла (1372,6 минг км²,аны
ичинде уллу айрымканла: Баффинни Джери, Элсмир, Виктория, Банкс, Девон, Мелвилл,
Аксель-Хейберг, Саутгемптон, Уэльсчи Принцни айрымканы, Сомерсет, Принс-Патрик,
Батерст, Кинг-Вильям, Байлот, Эллеф-Рингнес). Эм уллу айрымканлары бла
архипелаглары: Джангы Джер , Шпицберген, Новосибирск айрымканла, Шимал Джер ,
Франц-Иосифни джери, Конг Оскар, Врангельни айрымканы, Колгуев, Милнни джери,
Вайгач.

Шимал Америка джагъаларында джерини рельфеи асламысы бла дуппурлуду.
Шимал-кюнбатыш бюгюлюуде бузлауукъ рельфеф формалы аккумуляция тюзле тюбейдиле.
Канада архипелагны уллу айрымканлары эмда Баффинни Джерини шимал кесеги тюбюнден
къая джитиле чыкгъан тау чыран рельефге иедиле. Гренландияны 80% территориясы
уллу буз джабыу бла джабылыбды, джабыуну къалынлыгъы 3000 м дери джетеди.
Мийиклиги уа 3231 м белгиге дери чыгъады. Джерини джагъа тёгереги (кенглиги 5 -
120 км ) бютеу узунлугъунда буз джабыусузду, эмда къаялы рельеф бла айрылады. Бу
ачыкъ джерле бир-бирде чырандан "къобанла" бла айрыладыла, ол чыранла океаннга
бузланы атадыла, алагъа айсберг дейдиле. Исландияны юсюню рельефи вулкан шекелле
бла айрылады — мында бусагъатда да къусхан 30 вулкандан аслам барды. Базальт
сыртланы эм мийик бёлеклери джабыучу чыранла бла алыныбдыла. Къыбыла-Кюнбатышдан
шимал-кюнчыгъышха, бютеу Исландияны юсю бла Орта Атлантика тау аркъа барады, аны
тёгерегинде джер тебрениулени эпицентрлери барды, вулканла да аны узунлугъу бла
къуралгъандыла.

Евразия кюнбатышыны джагъалары асламысы бла мийикдиле, фьордла бла айрылыбдыла.
Скандинав джарымайрымканны шимал кесегинде Финмарк атлы ала таулу тюз барды,
былайыны элементлерини асламысы чыранла бла къуралгъанды. Быллай джагъа рельфе
Кольск джарымайрымканда да тюбейди. Акъ тенгизни Карел джагъасы чыран ёзенле бла
терен къазылгъанды. Аны къаршчысында джагъаны рельефи Акъ тенгизни джагъасына
алаша болгъан тюзледен къуралады. Андан ары кюнчыгъышха Урал бла Джангы джерни
таулу бёлгеси барды. Джангы Джерни Къыбыла айрымканы чыран джабыусузду, алай а
кёб болмай болгъан бузлама кёзюуню ызлары энтда тюбейдиле. Къыбыла айрымканны
шималы бла Шимал айрымканда кючлю чыранла бардыла. Франц-Иосифни Джерини 85%
чыранла бла джабылыбды, аны тюбюнде базальт сырт барды. Кар тенгизни къыбыла
джагъалары Кюнбатыш-Сибирь алашалыкъны къурайды, ол джаш платформада
къуралгъанды. Таймыр джарымайрымкан кесини шимал кесегинде тау аркъала бла
сыртха ушаш массивледен къуралгъан Бырранга тау сырт барды. Бютей айтылгъан
джерледе рельефни бузлама формалары да кёб джайылгъанды. Шимал Джерни
джарымындан асламысы буз джабыу бла джабылыбды. Ёзенлени алаша джерлери тенгиз
бла алыныб, фьордла къурайдыла. Кюнчыгъыш-Сибирь эмда Чукотка тенгизлени
джагъалары Верхоянск-Чукотка къая джуртну ичиндедиле. Лена суу кенг эмда къурамы
бла къыйын дельтаны къурайды. Андан кюнчыгъышдагъы Колыма сууну аягъына дери
Тенгиз джаны тюзледиле, ала ёмюрлюк бузлауукъдан къураладыла.

Шимал Бузлауукъ океанны тюбюню рельефини асламысы шельфден къуралады (45 % ).
Океанны орта теретнлиги сай болгъаны аны бла ангылатылады. 40% 200 метрден терен
тюлдю. Шимал Бузлауукъ океан быллай тектоника структураланы къыйырлары бла
барады: Шимал-Американ бурунгу платформа; Евразия платформа; Кюнчыгъыш-Европа
платформа ; Урал-Джангы Джер тау къурулуш; Кюнбатыш-Сибирь джаш платформа .

Мел заманда (137—67 миллион джыл мындан алгъа) бир джанындан Шимал Америка бла
Европа айрылыб баргъандыла, башха джанындан а уа Евразия бла Шимал Америка
джууукълашхандыла. Мел кёзюуню ахырына Гренландияны Канадада бла Скандинав
джарымайрымкандан рифт зона бла айрылыуу башланады. Ол заманда Чукотка-Аляска
къарта-тау бёлге къуралады, аны эсебинде бусагъатдагъы Канада чунгурну Шошокеан
плитадан айрылыуу болады.

Кайнозой эрада кеч Олигоценнге дери Евразияны Шимал Америкадан Шимал Атлантикада
айрылыуу, Аляска бла Чуктканы къатында уа джуукълашыуу баргъанды. Ол заманнга
Гренландия Шимал-Американ плитагъа къошулады. 15-13 миллион джыл мындан алгъа
Гренланд тенгиз къыбыла кесегини ёсюую баргъанды. Бу заманда огъунакъ,
базальтланы къусуулары бла бирге Исландия тенгиз дараджадан ёрге ёсюб
башлагъанды.

Шимал Бузлауукъ океанны климаты аны география болуму бла айгъакъланады. Бузну
уллу массаларыны болуу климатны Кюнден аз джылыу келиуу бла суукълугъун андан да
кючлю этеди.. Арктика зонаны радиация режимини баш энчилиги полюс кечени
узунлугъуна кюн радиация келмейди, аны эсебинде 50-150 кюнню ичинде джер, суу
юсю суууйду. Джайда уа полюс кюнню себеби бла кюн радиация бла келген джылыуну
ёлчеми уллуду. Джагъала бла айрымканлада джылгъы радиация балансы позитивди,
эмда 2-ден башлаб 12—15 дери ккал/см болады, океанны ара районларында уа
негативди, мэада 3 ккал/см чакълы бир болады.

Къыш кёзюуде (6,5 айдан аслам) океанны башында бирча тургъан мийик басымны
бёлгеси орун алады (Арктичка антициклон), аны арасы полюсха кёре Грендландиягъа
джууугъуракъды. Арктика хауаны сууукъ къургъакъ массалары къыш заманда океанны
тёгерегинде континетлеге субторопиклеге дери барадыла, эмда кеслерини келиулери
бла хауаны терк сууутадыла. Джай (июнь — сентябрь) алаша басымны бёлгеси
къуралады, ол джайгъы температура кёлтюрюунден болады. Ол заманда бери
къыбыладан джылы хауа келеди.

Шимал Бузлауукъ океаннга джылыуну асламысы Атлантикадан джылы Шимал-Атлантика
агъым бла келеди. Океанны чегине келирге атлантика суула атмосферагъа джылыууну
70% чакълысын бередиле. Ол хауа массаланыны динамикасына уллу магъана береди.
Бютеу джылны ичинде таймаздан орун алгъан Гренланд антициклонну джерли атмосфера
циркуляциягъа уллу эткиси барды. .

Океанны полюслукъ география болуму себебли Арктика бассейнни ара бёлгесинде буз
джабыу бютеу джылны ичинде сакълананды.

Дайым буз джабыу океанланы сууларыны башларын кюн радиацияны эмда атмосфераны
ачыкъ эткилеринден сакълайды. Башындагъы сууланы циркуляцияларына эткиси болгъан
фактор атлантика сууланы Шимал Бузлауукъ океаннга келиуюдю. Бу джылы
Шимал-Атлантика агъым Шимал-Европа бассейнде, Баренцни тенгизинде эмда Кар
тенгизде агъымланы джайылыуларына себеб болады. Арктиакада сууланы
циркуляциясына Шош океандан келген агъымла да бир кесек этки этедиле. Шимал
Бузлауукъ океандан акъгъан сууланы асламысы Антлантика океаннга кетеди, аны
шимал-кюнчыгъыш джанындан киреди. Канада Арктика архипелагны ачыкъ богъазларыны
юсю бла уа аз суу ётеди. Ма буду Шимал Бузлауукъ океанны баш сууларыны
циркуляциясы.

Шимал Бузлауукъ океанда суу массаланы талай къатын айырадыла. Юс къатында
температура гитчеди (0 °C тюбюнде) тузлулугъу да гитчеди. Аллай гитче тузлулукъ
къобанладан саркгъан сууланы, эриген сууну эмда кюнде аз къуругъаны чуруму бла
болады. Аны тюбюнде юс тюбюндеги къатды, ол андан да сууугъуракъды (−1,8 °C
дери) эмда тузлуракъды (34,3 ‰ дери), юс сууланы аралыкъ суула бла къатышууну
эсебинде къуралгъан къатды. Аралыкъ суу къат - Грендланд тенгизден келген джылы
эмда тузлу (37 ‰ аслам) атлантика суудан къуралады. 750-800 м. теренликге дери
джайылады. Аны тюбюнде терен суу къат барды, ол да къыш Грендланд тенгизде
къуралыб, бютеу агъым болуб Гренландия бла Шпицбергенни арасында ачыкъ
богъазладан агъыб башлайды. Ачыкъ богъазгъа киргенинден башлаб 12-15 джылдан бу
суу масса Бофортну тенгизини районуна келеди. Терен сууланы температурасы
−0,9 °C чакълы бир болады, тузлулугъу 35 ‰ джетеди. Аны тышында тюб суу
массаланы да айырадыла. Ол аз къымылдагъан, къалкъыб тургъан, океанны бютеулей
циркуляциясына къошулмагъан къатды. Тюб суула океанны тюбюню эм терен
джерлеринде, чунгурларында джыйыладыла.

Бузла Арктиканы климаты бла гидродинамикасында уллу орун аладыла. Буз джылны
узунунда бютеу арктика тенгизледе барды. Ара районлада пак бузла джайда, къышда
джабыу болуб океанны башын джабадыла. Джагъагъа джууукъ тенгизледе, джай бузланы
кёбюсю эрийди, алай уллу буз къаяла эримей джюзерге ёчдюле, ала джагъалагъа
джууукълашыб, кемечиликге чырмау боладыла. .

Климатыны хынылыгъы органика дуниясыны джарлылыгъына чурум болады. Къуру
Шимал-Европа бассейнде, Баренцни эмда Акъ тенгизледе джаныуар эмда ёсюмлюк дуния
байды. Океанны флорасы асламысы бла ламинарияладан, фукусладан, анфельциядан
къуралады, Акъ тенгизде аны юсюне зостера да тюбейди. Шимал Бузлауукъ
океанныфитопланктонунда къуру 200 тюрлю барды, аладан 92-си - диатомлуладыла.
Диатомейле океанны къыйын шартларына юреннгендиле. Аланы ичинде кёб тюрлюсю
бузну тюб джанында орналадалы. Диатом флора океанны фитопланктонуну асламысын
къурайдыла, Баренцни тенгизинде 79% дери, Арктика бассейинде уа 98% дери.

Океанны къыйын климат шартлары болгъаны себебли, зоопланктон да джарлыды. Кар,
Баренцни, Норвег эмда Гренланд тенгизледе зоопланктонну 150-200 тюрлюсю тюбейди.
Кюнчыгъыш-Сибирь тенгизде 80-90 тюрлю, Арктика бассейнде - 70-80. Асламысы бла
копеподла, ичегичилиле тюбейдиле. Чукотка тенгигзни зоопланктонунда шошокеан
зоопланктонну тюрлюлери да тюбеучендиле. Океанны тюбюню джаныуар дуниясы андан
да бек сейир джайылгъанды. Баренцни, Норвег эмда Акъ тенгизлени зообентосу
кесинпи байлылыгъы бла Атлантика океанны субтропика бла орталыкъ зоналарандагъы
тенгизле бла тенглешдирирчады 1500-1800 тюрлю, биомассасы- 100—350 г/м².
Лаптевлени тенгизинде тюрлюлени санлары 2-3 къатха азаяды, орта биомасса да - 25
г/м² чакълы бир болады. Кюнчыгъыш Арктиканы тенгизлерини тюбюню фаунасы бек
джарлыды, артыкъсыз да бек Артика бассейнни ара кесегинде. Шимал Бузлауукъ
океанда 150 тюрлю чабакъ тюбейди, аланы ичинде кёб чабакъчылыкъда хайырланнга
тюрлю (трескалыла, камбалалыла эмда башхала). Арктикада тенгиз къанатлыла
асламысы бла колониялыкъ джашауну бардырадыла. Былайда дайым джашагъан тюрлюлени
саны 30 чакълы бирди (акъ чайка, люрик, бир къауум куликле, гагала, кайрала, акъ
къазла эмда башхала). Сютлю джаныуарла тюленлиледен, моржладан, китледен,
нарвалладан къураладыла. Айрымканлада леммингле тюбейдиле, буз кёпюрле бла
былайлагъа песецле эмда шимал буула да ётюучендиле. Океанны фаунасына дрейф
этген бузлада джашаулары ётген акъ айюлени да къошаргъа керекди. Джаныуарла бла
къанатлыланы асламысы джылны узунунда (бир къаууму къуру къыш) акъ неда джарыкъ
бетли боялыбдыла.

Шимал тенгизлени фаунасы талай энчилик бла айрыладыла. Аланы бири — гигантизм.
Шимал Бузлауукъ океанда эм уллу мидияла, эм уллу Цианея медуза джашайды
(узунлугъу 2 м дери, щупальцалары уа 20 метрге дери), эм уллу Офиура «Горгонаны
башыды». Былайдагъы джаныуарланы башха энчиликлери аланы кёб джыл джашауларыды.
Сёз ючюн, Баренцнти тенгизинде мидияла 25 джылгъа дери джашайдыла (Къара
тенгизде къуру 6 джыл), треска чабакъ 20 джылгъа дери, палтус — 30—40 джыл. Бу
сууукъ арктика суулада джашауны айныуу акъыртын баргъаны бла байламлыды.

Шимал Бузлауукъ океанны табигъаты дуниябызны эм чола экосистемаларыны бириди.
1991 дожылда Канада, Дания, Дания, Финляндия, Исландия, Норвегия, Россия
Федерация, Швеция бла АБШ Арктиканы табигъатыны джакълаууну стратегиясын (AEPS)
къабыл этгендиле. 1996 джылда арктика регионны къралларыны тыш ишлерини
министерстволары Оттава декларациягъа къол салыб Арктика кенгешни къурайдыла.
БМО-ну табигъатдан программасы (ЮНЕП) Арктиканы баш экология проблемаларына
бузланы эриулерин, климатны тюрлениуюн, шимал тенгизлени сууларыны нефтден
продуктла бла эмда химияны джараусузгъа чыкъгъанлары бла кирлениуюн, арктика
джаныуарланы аз болууун санайды.

Колорадону Университетини Къар бла бузну тинтиу миллет аралыгъыны (NSIDC)
билгилерине кёре, Арктиканы тенгиз бузу терклешиб азаяды, артыкъ да къызыу
азайгъан эски къалын бузду, ол себеден буз джабыу андан да бек чола болады. 2007
джылны сентябрында океанда бузну майданыны айлыкъ эмда кюнлюк минимуму
белгиленнгеди- 4,24 миллион км². 2011 джылны 9-чу сентябрында экинчи минимум
белгиленеди — 4,33 миллион км² (1979 джылдан 2000 джылгъа дери орта кёргюзюмден
2,43 миллион км² азды). Ол заманда ёмюрю ётюлмезлик саналагъан Шимал-кюнбатыш
кечиу ачылады. Быллай темпле бла Арктика 2100 джылгъа кесини джайгъы бузун тас
этерикди. Алай а бусагъатда бузну тас этиуню терклиги къызыулаша барады, бир
къауум прогнозла бла XXI ёмюрню арасына джокъ болургъа боллукъду. . Джайгъы
бузну тас болууу, Арктиканы табигъатына уллу заран саллыкъды. Буз аз болса,
моржла бла акъ айюлени джашауларына уллу къоркъуу келликди. Океанны кюн
радияцияны къайтарыу амалы да азайырыкъды, ол уа кюн къууатны 90% джутуууна
себеб боллукъду. Океанны джылыныуу джер джюзюнде глобал джылыныуню кючлениуюне
себеб боллукъду. Аны бла бирге океан тёгерегиндеги джерлени чыранлары
эририкдиле, ол да тенгизни дараджасыны кёлтюрюлюуюне себеб боллукъду.

Джагъа джанындагъы сууланы болумлары да осаллашады. Шимал флотда джыл сайын 10
миллион м³ кирли суу тёгюледи. Индустрия предприятияланы атыкъ суулары бла бирге
арктика суулагъа нефтни джараусузлары, фенлолла, ауур металланы биригиулери, азт
эмда башха заран бериучю зат тюшеди. Кар тенгизде радиацияны джараусузгъа
чыкъгъалары бла контейнерле батдырылгъандыла. Кольск богъазда 200 иесиз кеме
батдырылыбды, ала да кирлениуню къайнагъы боладыла. Шимал Бузлаучу океанны
джагъаларында 12 миллион темир джыккыр атылады. аланы бир къауму нефть
продуктлары бладыла. Бу джараусузгъа чыкъгъан затланы асламысыны иеси бюгюнлюкде
джокъду.

1954 джылдан 1990 джылгъа дери Джангы Джерде ядоролу сауутну сынаулары
бардырылгъанды. Ол заманны ичинде полигонда 135 ядролу атылыу болгъанды:87
атмосферада (аланы 84 хауада, 1 джер башында, 2 суу юсюнде), 3 суу тюбюнде эмда
42 джер тюбю атылтыу. Сынауланы ичинде бек кючлю мегатонналыкъ ядролу сауутланы
атылтыу да болгъанды. Джангы Джерде 1961 джылда адам улуну тарихинде эм кючлю
водород бомба -58 мегатонналыкъ Патчах Бомба атылтылгъанды.

Океаннга джолоучулукъну юсюнден биринчи джазылы сагъыныу бизни эрагъа дери IV
ёмюрде болгъанды, ол заманда белгили грек джолоучу Массилиядан Пифей Туле атлы
джомакълы къралгъа джюзгенди, ол Шимал полюс тогъайдан ары болгъан болур,нек
десек, греклини айтханына кёере джайгъы кюн къайтыуну заманында бютеу кече да
кюн тийиб тургъанды. Бир къауум алимле Туле деб Исландиягъа айтылады деген
оюмдадыла. V ёмюрде ирланд монахла Фарер айрымканла бла Исландияны тинтгендиле.
IX ёмюрде уа биринчи скандинав тенгизчи Холугаланддан Оттар кюнчыгъышха джюзюб,
Акъ тенгизге джетеди.986 джылда викингле Гренландияда джерлешимле къурайдыла, XI
ёмюрде ала Шпицберген бла Джангы Джерге джетедиле, XIII ёмюрде уа Канада
Арктикагъа дери барадыла. 1553 джылда ингилиз тенгиз джолоучу Ричард Ченслер
Нордкин учну тёгерегине айланыб бусагъатда Архангельск шахар болгъан джерге
джетеди. 1556 джылда Москва компаниядан Стивен Барроу Джангы джерге дери
джетеди. Голланд тенгиз джолоучу эмда тинтиучю Виллем Баренц 1594—1596 джыллада
юч арктика экспедиция бардыргъанды, аны нюзюрю Ост-Индиягъа шимал тенгиз джолну
табыу болгъанды. Кеси Джангы Джерни къатында ажымлы ёледи. Евразияны шимал
районлары Эресейде къуллукъда болгъан тинтиучюле бла тинтилгендиле. XI ёмюрде
орус чабакъчыла бла джерчиле Акъ тенгизни джагъаларына чыгъадыла, XV—XVI
ёмюрледе уа кюрк бла сатыу этген саудюгерле Урал артына дери барадыла. XVIII
ёмюрден башлаб, Россия Сибирь бла Узакъ Кючныгъышда тинтиулени кёблешдиреди, аны
эсебинде Шимал Бузлауукъ океанны джагъаларыны тынгылы карталары чыгъады.
1641—1647 джыллада къазакъ С. И. Дежнёв Шимал Азияны джагъаларын тинтеди. 1648
джылда Дежнёв Азия бла Американы арасындагъы ачыкъ богъазны табады (джангыдан бу
ачыкъ богъазны 1728 джылда В. Беринг табады). Бу ачылыула Уллу Шимал
Экспедицияны къуралыууна себеб болады. Ол 1733—1743 джыллада Акъ тенгизден
Берингни тенгизиде дери эм къысха джолун ачаргъа керек болгъанды. Бу
экспедицияны заманында 1742 джылда С. И. Челюскин Азияны эм шимал нохтасын
ачады. Перед Первой мировой войной начались рейсы, совершаемые торговыми судами
из Атлантического океана до реки Енисей, однако регулярное освоение Северного
морского пути началось в 1920-е годы. В 1932 году ледокол «Александр Сибиряков»
за одну навигацию смог пройти маршрут от Архангельска до Берингова пролива, а в
1934 году ледокол «Федор Литке» прошёл этот путь в обратном направлении с
востока на запад. Впоследствии регулярные рейсы караванов торговых судов в
сопровождении ледоколов проходили по Северному морскому пути вдоль арктического
побережья России. Весь Северо-Западный проход впервые прошёл норвежский
исследователь Руаль Амундсен в 1903—1906 годах на маленьком судне «Йоа». В
обратном направлении в 1940—1942 годах осуществила плавание по проходу канадская
полицейская шхуна «Сент-Рок», а в 1944 году «Сент-Рок» стала первым судном,
преодолевшим этот путь за одну навигацию. В 1980-х годах Северо-Западным морским
путём впервые прошли несколько небольших пассажирских судов и туристское судно
«Линдблэд эксплорер».

Шимал полюсха чыгъаргъа биринчи сынаб кёрюуле Симтни богъазыны эмда Кеннеди
ачыкъ богъазны районларындан башланнгандыла. 1875—1876 джыллада ингилизли Джордж
Нэрс «Дискавери» бла «Алерт» кемелени пак бузланы къыйырларына дери келтиреледи.
1893 джылда норвег тинтиучю Фритьоф Нансен «Фрам» кемеде, Россияны Арктикасында
тенгиз бузлагъа бузлайды, ала бла бирге Шимал Бузлауукъ океаннга дрейф этеди.
«Фрам» полюсха джууукъ болгъанында Нансен бла аны джолдаши Яльмар Йохансен Шимал
полюсха дери джетер умут этедиле, алай а ш. к. 86° 13.6’ джетиб ызларына
къайтыргъа керек боладыла. Американ тинтиучю Роберт Пири кесини «Рузвельт»
кемесинде къышлайды, эмда 1909 джылны 6-чы апрелинди полюсха джетгенин айтады.
Башха американлы, доктор Фредерик Кук, 1908 джылны 21-чи апрелинде полюсха
джетгенин айтханды. Бусагъатда тинтуючлени оюмларына кёре, не Кук, не Пири
полюсда болмагъандыла. Моторлу улоуну хайырланмай, Шимал полюсха бузланы юсю бла
джетген биринчи адамла, ишексиз да британ трансарктика экспедициягъа
къошулагъанладыла, ала Уолли Гербертни башчылыгъы бла 1969 джылны 6-чы апрелинде
джетгендиле. .

Джылны кёбюсюне Шимал Бузлауукъ океанны тенгиз ташыулада хайыралндырадыла.
Эресей Шимал тенгиз джолну, АБШ бла Канада уа Шимал-Кюнбатыш ётюуню. Шимал
Бузлаучу океанны баш кеме джюзген ачыкъ богъазлары: Берингни ачыкъ богъазы,
Лонгну ачыкъ богъазы, Дмитрий Лаптевни ачыкъ богъазы, Вилькицкийни ачыкъ
богъазы, Кар экшикле, Маточкин Шар, Югор Шар, Даниячы ачыкъ богъаз, Гудзон ачыкъ
богъаз.Санкт-Петербургдан Владивостокга дери тенгиз джолну узунлугъу 12,3 минг
км болады. Шимал тенгиз джолну эм къыйын кесеги Мурманскдан Берингни ачыкъ
богъазына дериди. Арктиканы россиячы джагъасыны джюк ташылыууну 60% чакълы бири
Мурманск порт бла Архангельск портха келеди. Шимал тенгиз джол ташылгъан
джюклени асламысы: агъач, кёмюр, азыкъ, джаныучу, машинала эмда Шималда
джашагъанлагъа биринчи керекле. .

Шимал Бузлауукъ океанны американ секторунда регуляр навигация джокъду. Анда
асламысы бла шималда джашагъан адамлагъа керекле ташыладыла. Алясканы
джагъасында эм уллу порт Прадхо-Бей турады, ол нефтьчыгъарыучу районну
баджарады. Гудзонну богъазыны эм уллу порты — Черчиллди, андан Манитоба и
Саскачеван провинцияладан будай Европагъа ташылады. Гренландия (порт Годхавн)
бла Данияны арасында да джюк ташыу барады (Даниягъа чабакъ бла тау магъадан,
Гренландиягъа промтоварла бла азыкъ). Норвегияны джагъасы бла портла бла порт
пунктла кёбдюле, анда джылны узунуна навигация барады. Норвег портладан эм
уллураы: Тронхейм (агъач), Му-и-Рана (магъадан, кёмюр, нефтьы), Будё (чабакъ),
Олесунн (чабакъ), Нарвик (темир магъадан), Киркенес (темир магъадан), Тромсё
(чабакъ), Хаммерфест (чабакъ). Исландияны джагъа суулары каботаж флотну айныуу
бла айрылады. Аладан эм магъаналы порт — Акюрейриди (чабакъ). Шпицбергенде порт
пунктла Лонгйир, Свеа, Баренцбург бла Пирамида таш кёмюрню чыгъарыуда
специализация этеди.

Тёгерегиндеги джерле бла бирге Шимал Бузлауукъ океан мазаллы нефтли-газлы
бассейнди, анда нефть бла табигъат газны бай къайнакълары барды. Асламысы бла
ала Кюнбатыш-Сибирь эмда Арктика Амеркан нефтли-газлы бёлгеледиле. Россияны
секторунда ол Кюнбатыш-Сибирь бёлгеди. Американ секторда нефтли эмда газлы
къайнакъла Маккензи сууну аягъындадыла. . Арктика джагъаны россиячы секторунда
таш эмда осал кёмюрню уллу къайнакълары барды. Сибирни арктика джагъасындагъы
кёмюр къайнакълары 300 млрд. тонна чакълы бир боладыла, аланы 90% таш кёмюрлени
тюрлю-тюрлюлеридиле. АБШ бла Канаданы да джагъаларында таш кёмюрню джатакълары
уллуду. Гренландияда таш кёмюр бла графитни ёзеклери Баффинни тенгизини
джагъасында ачылгъандыла.

Шимал Бузлауукъ океанны джагъалары тюрлю-тюрлю магъаданла бла да байдыла:
Таймырда ильменит, Чаун эринни джагъасында тутурукъ, Чукоткада алтын, Аляскада
алтынны, бериллийни, тутурукъну, вольфрамны джатакълары бардыла. Баффинни
Джеринде кюмюш-къоргъашин магъаданла, Мелвилл джарымайрымканда темир магъадан,
Грендландияны кюнбатыш джагъасында полиметалла.



https://krc.wikipedia.org/wiki/%D0%A5%D0%B0%D0%BB%D0%BA%D1%8A%D0%BB%D0%B0_%D0%B0%D1%80%D0%B0%D1%81%D1%8B_%D0%B0%D1%87%D1%85%D0%B0_%D1%84%D0%BE%D0%BD%D0%B4

Халкъла арасы ачха фонд, ХААФ (ингил. International Monetary Fund, IMF) — БМО-ну
специализацияланнган учреждениясыды, штаб-фатары Вашингтондады (АБШ).

1944 джылдны 22-чи июлунда бардырылгъан БМО-ну валюта-финанс сорууларыны юсюнден
Бреттон-Вудс конференциясында келишиуню тамалы къабыл этилгенди (ХААФ-ны
Хартиясы). ХААФ-ны концепциясыны къурауда эм уллю юлюшню, ингилиз делегациягъа
башчылыкъ этген Джон Мейнард Кейнс бла АБШ-ны кърал секретарыны орунбасары Гарри
Декстер Уайт къошхандыла. Келишиуню ахыр вариантына 29 къралны келечиси
1945 джылны 27-чи декабрында къол салгъандыла, ХААФ-ны туугъаны кюнюда ол кюн
саналады. Бреттон-Вуд системаныы бёлеги кибики, ХААФ кесини ишин 1947 джылны
1-чи мартында башлагъанды. Ол джыл огъунакъ Франция биринчи кредитни алады.
Бусагъатда ХААФ-да 186 кърал бирлешибди, аны структураларында 3500 чакълы бир
адам ишлейди.

ХААФ-ны баш башчылыкъ органына — Оноучуланы Кенгеши (ингил. Board of Governors)
саналады, анда хар къошулгъан къралдан оноучу эмда аны орунбасары барды.
Кёбюсюне ала финансланы министрлери неда ара банкланы тамадалары боладыла.
Кенгешни оноуунда Фондну ишлеуюню баш соруулары турадыла, ала: Келишиуню
статьяларына тюрлениуле къошуу, къралланы къошуу, неда къоратыу, капиталда
юлюшлерин белгилеу неда тюрлендириу, толтуруучу директорланы сайлау. Оноучула
сессиягъа джылда бир кере джыйылыучандыла, алай керек болса олтруууланы излеген
заманларында этерге боладыла, неда почтаны юсю бла чёб атаргъа мадарлары барды.

Устав капиталы 217 млрд СДР-ди (2008 джылны январынаа, 1 СДР 1,5 АБШ-ны доллары
чакълы бир болады). Къошулгъан къралланы взносларындан къуралыучанды, ол
взносдан 25 % СДР-де, къалгъаны уа миллет валюталарында тёленеди. Квоталаны
ёлчемлерине кёре къошулгъан къралланыда, оноу джюрютген органлада ауазларыны
саны тюрленеди.

ХААФ-да эм кёб ауазы болгъанла: АБШ — 17,8 %; Германия — 5,99 %; Япония —
6,13 %; Уллу Британия — 4,95 %; Франция — 4,95 %; Сауд Арабия — 3,22 %; Италия —
4,18 %; Россия — 2,74 %. ЕБ-ни 15 къралыны юлюшюда — 30,3 %, 29 индустриял
айныгъан къралланы юлюшю биргелей 60,35 % болады. Фондха къшулгъанладан 84 %
болгъан башха къралланы юлюшлери къуру 39,75 %.

Оноучуланы Кенгешинде оноула тюз кёбчюлюк бла алындадыла (ауазланы джарымындан
кёбю), стратегия халы, неда оператив бек магъаналы соруулада — «энчи кёбчюлюк»
керек болады (70 неда 85 %). АБШ бла ЕБ-ни ауазлырын саны азайсада, ала Фондну
оноуларына вето салыр мадарлары барды. Эмда аланы къолларында ауазла Фонду ишин,
ала излеген джары бурургъа мадар бередиле. Айный тургъан къралланы алыб
къарасакъ, теорияда алада координация этиб чёб атсала, Фондну ишине
къатышаллыкъдыла, алай а араларында ангылашмазлыкъла кёб болгъаны себебли,
практикада болурча тюлдю.

ХААФ-ны къурулуш структурасында Халкъла арасы валюта эмда финанс комитет ХАВФК
(ингил. International Monetary and Financial Committee, IMFC) уллу орун алады.
1974 джылдан башлаб 1999 джылны сентябрына дери, аны орнуна Халкъла арасы валюта
системаны болджаллы комитети болгъанды. ХААФ-ны 24 оноучусундан къуралады, эмда
сессияларына джылда эки кере джыйылады. Бу комитетни ауаз эркинлиги джокъду,
джангыз кенгешиу органнга саналады. Алай а бек магъаналы функциялары барды:
Толтуруучу кенгешни ишин тюзетеди; ХААФ-ны ишинде эмда дуния валюта системаны
ишлеунде соруулагъа стратегиялыкъ оноула этед. Оноучуланы кенгешине ХААФ-ны
Келишиуюне тюрлениуле теджейди. Ушаш роль Аныудан комитетдеда барды (ДБ-ны эмда
Фондну оноучларыны кенгешини бирлешген комитети Joint IMF — World Bank
Development Committee).

Оноучуланы кенгеши кесини полномочияларыны кёбюсюн Толтуруучу комитетге
(директоратха) (ингил. Executive Board) береди, ол ХААФ-ны ишлерин джюрютюуде
джууаблылыкъны алады, аланы ичинде политика, оператив эмда административ соруула
бардыла, сёз ючюн, къошулгъан къраллагъа кредит бериу эмда валюта курсну
политикасын сынчыкълау.

ХААФ-ны толтуруучу кенгеши бешджыллыкъ болджалгъа толтуруучу директорну сайлады
(ингил. Managing Director), ол Фонда ишлегенлени штатына башчылыкъ этеди.
Директор европа къралладан болургъа керекди.

ХААФ-ны (Дуния банкныда) политикле бла алимле кёб хыртха урадыла. Чурум кёб
табылады, алай а кёбюсюне АБШ джанлы болгъанын эмда кризисден чыгъар ючюн
рекомендацияларын джараусуз болгъаны ючюн.

ХААФ борчну талай шарт бла береди — капиталланы тыйгъычсыз джюрюую, приватизация
(аны ичинде кърал монополияланыда — темир джол улоу бла коммунал къуллукъланы),
социал программаланы (окууда, саулукъ сакълауда, джамагъат улоуну учузлауда э.
б.) мимимумгъа келтириу, кёбюсюне уа джабыу; табигъатны сакълауну тохтатыу;
ишчилени хакъларын азайтыу; джарлылагъа налог джюкню ауурландырыу кибик шартла
салады.

Югославиягъа берилген кредитлени кёбюсю борчну тёлеуге кетгенди. Фонда
Югославияны регионларыны экономика айнытыуда тенг этиуюн тыйгъанды, ол а уа
регионлада сепаратизмни ёсюуюне себеб болгъанды, артдан бу сепаратизм 600 минг
адамны джашауун алгъан граждан къазауатха бурулгъанды.

1989 джыл ХААФ Руандагъа фермер мюлклеге джакъ бермеу эмда миллет валютасын
девальвация этиу шарт бла кредит бергенди. Бу халкъны хайырларыны азалыугъа
себеб болгъанды, аны эсебинде эсе уа хуту бла тутси арасында милион бла джарым
къурбан кетген граждан къазауат келгенди.



https://krc.wikipedia.org/wiki/%D0%A2%D0%B5%D0%BD%D0%B3%D0%B8%D0%B7

Тенгиз — Дуния океанны, джер бла неда суутюбю рельефни кёлтюрюую бла
джаякъланнган кесегиди. Бир къауум тенгизле башха тенгизлени кесеклеридиле (сёз
ючюн, Эге тенгиз — Джерле арасы тенгизни кесегиди).

Джаякъланыуларыны дараджасы бла, эмда гидрогеологиялыкъ режимлери бла тенгизле
3 къауумгъа юлешинедиле: ич тенгизле (джерле арасы тенгизле эмда джарым
джабылгъан тенгизле), къыйыр тенгизле эмда айрымканларасы тенгизле. Кеслерини
географиялыкъ болумлары бла джерле арасы тенгизле континентларасы тенгизле бла
континентичи тенгизлеге юлешинедиле.

Геология джанында бусагъатдагъы тенгизле джаш къуралышладыла: аланы барысыда бу
чеклеге палеоген-неоген заманда къуралгъандыла, ахыр тюрлениуле уа антропогенде
болгъанды. Эм терен тенгизле, джер къабукъну сыннган джерлеринде къуралгъандыла
(сёз ючюн, Джерле арасы тенгиз). Ууакъ тенгизле Дуния океанны сууларыны тюбюнде
къалгъан континент къыйырлада къуралгъандыла.



https://krc.wikipedia.org/wiki/%D0%A1%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82

Кърал суверените́т (фр. souveraineté — баш оноу, власть) — бойсунмагъан къралны,
политика-хакъ эркинлигин, халкъла арасы хакъны субъекти болуб мийик
джууаблылыгъын эмда багъасын белгилеген сыйырылмазлыкъ юрист халыды; кърал
оноуну баш болуруна эмда башха къралны оноууна бойсунмауу ючюн керекди;
бойсунмагъан къралны сау социал биригиу кибик статусун тюрлендириуу бла не
къуралады неда къуруйду; бойсунмагъан къралланы хакъда тенгликлеринде
тамалланнганды.

Къысхасыча, суверенитет демеклик, бу къралны ичинде бютеу джорукъланы, кърал
кеси салады. Суверенитетсиз кърал, къралгъа саналмайды — не колонияды неда башха
къралны юлюшюдю.

Суверенитени джюрютген, сайлауланы юсю бла къралгъа оноу этген халкъ болургъа
неда абсолют монарх болургъа боллукъду.

Бу ангыламны XVI ёмюрде француз юрист Жан Бодэн джюрютюб башлагъанды, эмда
аллында феодал хакъ бла байламлы болгъанды, баш сюзеренни вассал тамадалагъа
властын белгилегенди. Аны ангыламына кёре, суверенитет - къралда монархны
абсолют эмда чачылмазлыкъ властыды. Алай а 1648 джылдагъы Вестфалия мамырлыкъ
бютеу европа къраллагъа суверен хакъ эркинликлеге ие болууларын къабыл этгенди
(включая вассалов Сыйлы Рим империяны вассал къралларынада), аны бла
бусагъатдагъы, хар къралны керекли ышаны болгъан, системагъа тамал салыннганды.

1933 джыл Монтевидеода (Уругвай) конференцияда суверенитетни концепциясы
джарашдырылгъанды, аннга кёре кърал, аны суверенитети танылыр ючюн быллай
ышанлагъа ие болургъа керекди:

Арт заманда, глобализацияны процесслери бла байламлы болуб, миллет суверенитет
ангылам алгъыннгы магъанасын тас эте барады. Къралланы араларында байламла кючлю
бола, къралларасы органланы къарыулары ёсе, алагъа къралла кеслерини суверен
хакъларыны къауумун бередиле (юлгю — Европа бирлик), башха джанындан — бир-бир
проблемала алгъындача болмай халкъла арасы дараджада къараладыла (сёз ючюн адам
хакъла.

Бусагъатдагъы политологияда (кърал) суверенитет термин «бойсунмамакълыкъ» сёз
бла синоним кибик хайырландырылады.



https://krc.wikipedia.org/wiki/%D0%A1%D0%B0%D0%BD%D0%BA%D1%82-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3

Са́нкт-Петербу́рг — Россия Федерацияны федерал магъаналы шахарыды,
Шимал-Кюнбатыш федерал округну административ аралыгъыды, Россияны эмда Ленинград
областны баш власть органларыны орналгъан джериди. XVIII—XX ёмюрледе Россия
империяны ара шахары болгъанды.

Санкт-Петербургда джашагъан халкъны саны — 4 600 310 адамды. Бир миллиондан кёб
халкъы болгъан шахарладан эм шимал шахарды. Бютеулей Европада орналгъан
шахарладан Санкт-Петербург халкъы бла ючюнчюдю, эмда ара шахар болмагъан
шахарладан халкъы бла биринчиди. Санкт-Петербург шахар агломерацияны аралыгъыды.

Шимал Европада, Россия Федерацияны шимал-кюнбатышында, Балтика тенгизни Фин
богъазыны джагъасында, Нева сууну аягъында орналыбды.

Санкт-Петербургну тарих аралыгъы эмда аны бла байламлы эсгертме комплексле
ЮНЕСКО-ну Бютеудуния осуйлугъуну списогуна киредиле; Россияда эм магъаналы
туризм аралыкъладан бириди.

2008 джылдан Санкт-Петербургда Россия Федерацияны Конституцион сюдю орналыбды,
1992 джылдан а — БКъБ-ни Парламентле арасы ассамблеясы.



https://krc.wikipedia.org/wiki/%D0%9F%D1%80%D0%BE%D0%BC%D1%8B%D1%88%D0%BB%D0%B5%D0%BD%D0%BD%D0%BE%D1%81%D1%82%D1%8C

Промы́шленность неда индустри́я (ингил. industry, орус. промы́шленность) —
предприятиелени (заводланы, фабрикаланы, магъадан оджакъланы, шахталаны,
электростанцияланы) биргелей атыды. Ол кесине эмда халкъ мюлкню башха
санагъатларынада урунуу амалланы чыгъарады, сырьёну, материалланы, отлукъну
хазырлайды, энергияны чыгъарады, агъачны хазырлайды эмда эл мюлкню чыгъаргъанын
джарашдырады. Промышленность — халкъ мюлкню эм баш санагъатыды, эмда джамагъатны
чыгъарыу кючлерини айныуунда эм баш орунну алады.

Промышленность эки уллу санагъат къауумдан къуралады — табыучу эмда
джарашдырыучу промышленностдан. Табыучу промышленностха тау-химиялыкъ сырьёну,
магъаданны, къара эмда джылтырауукъ металланы эм магъадансыз сырьёну металлургия
ючюн табхан эм чыгъаргъан, металлсыз магъаданланы, нефтни, газны, кёмюрню,
торфну, сланецни, тузланы, магъадансыз къурулуш материалланы табыб чыгъаргъан
предприятиеле, дагыда гидроэлектростанцияла, суу быргъыла, агъач хазырлаучу
предприятиеле, чабакъ эмда башха тенгиз джаныуарланы тутуучу предприятиеле
киредиле.

Джарашдырыучу промышленностха мешина ишлеуню, къара эмда джылтырауукъ металланы
чыгъарыуну, прокатны, химиялыкъ эмда нефтехимиялыкъ продуктланы, мешинала бла
оборудованиени, агъачдан этилген эмда къагъыт промышленностну, цементни эмда
башха къурулуш материалла чыгъаргъан предприятиеле, дженгил эмда азыкъ
промышленностну предприятиелери, эмда индустриял товарланы ремонтун этген
предприятиеле киредиле.



https://krc.wikipedia.org/wiki/%D0%9F%D1%80%D0%B0%D0%B2%D0%B8%D1%82%D0%B5%D0%BB%D1%8C%D1%81%D1%82%D0%B2%D0%BE

Правительствону баш нюзюрю — къралны закон чыгъарыучу органы (парламентни)
алгъан оноуун джашаугъа киргизиудю.

Правительство аннга кирген членледен къуралады, (министрледен) эмда къралны
башчысы бла (король бла, президент бла) неда премьер-министр бла
(правительствону председатели, канцлер, министрлени совети неда кабинетини
председатели бла) башчылыкъ этиледи.

Федератив къраллада ара (федерал) правительство эмда федерациягъа кирген кърал
къуралышланы правительстволары болады

Коалиция правительство — талай партияны келечисинден къуралгъан правительстводу,
ол кёбюсюне коалициялыкъ кесаматха кёре къуралады.

Толтуруучу властны органы болуб, правительство, законланы тындырыугъа эмда кърал
ишлени оператив оноууна джоралагъан ишни бардырады. Правительствону баш нюзюрю
къралда рахатлыкъны сакълу эмда гражданланы хакъларын гарантия этиудю.

Толтрууучу властны органларыны къуралыууну джорукълары хар къралдада бирча
болмайды. Парламент кърал оноу формасы болгъан къраллада, правительствону
къураргъа эркинлик парламентге сайлаулада хорлагъан партиягъа неда коалициягъа
бериледи. Партияланы бирида кёбчюлюгню алмаса, парламентге ётген партияланы
араларында коалиция келишиу ючюн кёрюшюуле башланадыла, аны эсебинде не
правительство къуралады, неда (коалиция къуралалмаса) джангы парламент сайлаула
бардырыладыла.

Россия Федерацияда, 1993 джылны Конституциясына кёре, толтуруучу властный
федерал органларыны структурасы Правительствону Председатели бла Президентге
теджеледи, эмда Президент къабыл этеди неда этмейди. ЭФ-ны Конституциясы
толтуучу властный федерал органларына Федерацияларыны субъектлеринде кеслерини
джерли органларыны къураргъа хакъ береди.



https://krc.wikipedia.org/wiki/%D0%9E%D1%80%D1%83%D1%81%D0%BB%D1%83%D0%BB%D0%B0

Оруслула (орус. русские) — кюнчыгъыш славян миллетди. Кёбюсюне Россия
Федерацияда джашайдыла, алай а Белоруссия, Украина, Къазакъстан, Эстония,
Латвия, Молдавия, Литва къраллада да кёб оруслу джашайды. Орус тилде сёлешедиле.
Аланы, орта тарих, культура эмда этник тамырла байлайдыла.

Оруслула бусагъатда 150 миллион адам чакълы бир бардыла, аладан Россияда 115,9
миллион адам джашайды, ол, къралда джашагъан бютеу халкъны санындан, 79,8 %
болады. Кёбюсюне христиан (православ, ортодокс) динни тутадыла.

Россияны тышында оруслуланы эм уллу юлюшлери Приднестровьедеди — халкъыны бютеу
санындан 30,4 % чакълы бирди (2004 джыл санау).



https://krc.wikipedia.org/wiki/%D0%9A%D1%8E%D0%BD%D0%BD%D1%8E_%D1%85%D0%B0%D0%BB%D1%8B

Кюнню халы (орус. Погода, ингил. Weather) — метеорология элементлени эмда
атмосфера болууланы, заманны берилген кёзюуюнде белгили джерде, таймаздан
тюрленнген магъаналырыны джыйымыды. «Кюнню халы» ангылам атмосфераны
бусагъатдагъы болумун кёргюзеди, «Климат» эсе уа тамам терсине — атмосфераны
болумун узун заманны ичинде орталамасын кёргюзеди.

Кюнню халыны тюрлениуюнде эки тип айырадыла: кёзюу бла тюрленнген эмда кёзюусюз
тюрленнген. Кюнню кёзюу бла тюрленнген халы, Джерни кюнлюк эмда джыллыкъ
айланыуу бла байламлыды. Кёзюусюз тюрленнген кюнню халы — хауа массаланы
кёчюулери бла байламлыдыла. Ала метеорология элементлени норма джюрюшлерин
бузадыла. Кёзюу бла тюрлениуню фазасыны кёзюусюз тюрлениуле бла тюбешиую кюнню
халыны терк тюрлениулерине себеб болады.

Джерде тюз метеорология болуулагъа джел, булутла, атмосфера джауумла (джангур,
къар д. а. к.), тубанла, боранла, кёк джашнаула саналадыла. Аз болгъан
болуулагъа торнадо, тропик циклонла саналадыла. Бютеу хауа болууланы асламысы
тропосферада боладыла (атмосфераны тёбен къаты).

Россияда метеорология станцияланы, постланы, обсерваторияланы кенг джайылгъан
системасы барды. Радиозондланы, метеорологиялыкъ эмда геофизикалыкъ ракеталаны
кючю бла да сынчыкъланады.

Кюнню болумуну прогнозу — илму эмда техника тамалы болгъан, келлик заманда
атмосфераны белгили бир джерде болумун белгилеудю.



https://krc.wikipedia.org/wiki/%D0%9A%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F

Калифорния (ингил. California, /kælɪˈfɔrnjə/ (i)) — АБШ-ны, кюнбатыш (Шош
океанны) джагъасында орналгъан, штатыды. Американы Орегон (шималда), Невада
(кюнчыгъышда) эмда Аризона (къыбыла-кюнчыгъышда) штатлары бла чеклешеди, дагъыда
Мексиканы Тёбен Калифорния штаты бла (къыбылада). Калифорния — АБШ-ны 31-чи
штатыды, 1850 джылны 9 сентябрында къуралгъанды. АБШ-гъа къошулгъунчу дери
Калифорния Испанияны эмда Мексиканы кесеги болуб тургъанды.

Калифорния — АБШ-ны эм кёб адам джашагъан штатыды (тергеулени эсебине кёре да
2008 джылда бичгеннге кёре да), майданы бла уа ючюнчю (Аляска бла Техасдан сора)
штатды. Ара шахары — Сакраментоду, эм уллу шахары — Лос-Анджелесди. Башха уллу
шахарла: Сан-Франциско, Сан-Диего, Сан-Хосе. Штат климатыны эмда халкъыны
тюрлюлюгю бла белгилиди. Калифорния бютеулюк ич продуктуну объёму бла АБШ-ны
штатларыны ичинде биринчи орунну алады. Экономикасыны магъаналы бёлюмлери — эл
мюлк, аэрокосмос индустрия, нефтни чыгъарыу, информация технологияладыла.
Официал чам аты — «Алтын штат».

Калифорния энчи кърал болса, халкъыны саны бла дунияда 35-чи орун аллыкъ эди
БИП-ини объёму бла уа — 8-чи.



https://krc.wikipedia.org/wiki/%D0%98%D0%BD%D0%B4%D1%83%D1%81%D1%82%D1%80%D0%B8%D1%8F%D0%BB_%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F

Индустриял революция (индустриял аякъланыу) — ауурлукълу аграр экономиканы
индустриал чыгъарыугъа кёчюую эмда аны себебли аграр джамагъатны индустриял
джамагъат болуууду. Индустриял аякъланыу XVIII-чи ёмюрню экинчи джарымында
башланыб XIX-чу ёмюрню башына дери баргъанды. Индустриял революцияны баш ышаны —
чыгъарыу кючлени машина индустрияны тамалында терк ёсюую, эмда капитализмни
дунияда баш мюлк система болуууду.

«Индустриял революция» терминни белгили француз экономист Жеромом Бланки
джюрютюуге киргизгенди.

Индустриял революция къуру машиналаны кёб санда хайырланыб башланыу бла байламлы
тюлдю, аны бла бирге джамагъатны структурасы да тюрленнгенди. Урунууну
чыгъарыучулугъу ёсгенди, урбанизация теркленнгенди, экономика ёсюу башланнганды
(аннга дери экономиканы ёсюую, джюзджыллыкъны алыб къарасанг, белгили
болгъанды), адамланы джашау агъачлары да ёсгенди. Башха тюрлю айтылса, къысха
заманны ичинде аграр джамагъатдан модерн шахарчы цивилизациягъа кёчюлгенди.

Индустриял революция Ингилизде, XVIII-чи ёмюрню экинчи джарымында башланнганды,
XIX-чу ёмюрню башында уа бютеу дуниягъа джайылгъанды.

XVII-чи ёмюрде Ингилиз дуния алчы Голландияны мануфактураланы саны бла оза
башлагъанды, кечирек дуния сатыу-алыу бла колониялыкъ экономикада да алгъа
чыкъгъанды. XVIII-чи ёмюрде Ингилиз дунияны алчы капиталист къралы болады.
Экономика айныууну дараджасы бла къалгъан европачы къралладан алгъа чыкъгъанды.

Дуния тарихде индустриял революцияны башланыуун Ингилизде тылпыу къымылдатыучуну
чыгъыуу бла байлайдыла. Алай а бу къымылдатыучуну джаратылыуу джангыз кеси аллай
эффект берлик тюл эди (дунияда аннга дери да кёб кере ушаш затла
джаратылгъандыла), алай ол кёзюуге ингилиз джамагъат инновацияланы уллу ёлчемде
хайырланыргъа хазыр болгъанды.

Индустриял революция бла бирге эл мюлкде да чыгъарыучулукъ революция башланады,
аны бла бирге джер бла урунууну чыгъарыучулугъу да ёседи. Урунууну
чыгъарыучулугъу ёсгени себебли, аграр санагъатдан индустриягъа адамланы кёчерге
мадары чыгъады.

Индустриял революция машина ишлеуню чыгъыуу (машинала машина чыгъаргъан бла) бла
бошалгъаннга саналады.

Бир-бир тинтиучюлени оюмларына кёре, ингилиз колонияладан капиталны чыгъарыб,
Ингилизде джыйылыуу, Уллу Британияда индустриял революциягъа чурум болгъанды.
Алай а ушаш болумла башха къралла да болгъандыла (Испания, сёз ючюн), амма алада
революция болмагъанды. Аны тышында промышленность, колониясы болмагъан къраллада
да джетишимли айныгъанды, сёз ючюн, Швецияда.

Экономикадан нобель лауреат Джон Хиксни оюмуна кёре, Инлизде талай фактор
болгъанды чурум:

Аны бла бирге техника мадарланы джаратылыууна да артыкъ багъа бермейди:
«Индустриял революция Кромптон бла Аркрайтсыз да боллукъ эди, артыкъсыз да кеч
кёзюулеринде».



https://krc.wikipedia.org/wiki/%D0%92%D0%B0%D1%80%D1%88%D0%B0%D0%B2%D0%B0

Варша́ва (поляк. Warszawa  полякча айтылыуу) — территориясы бла эмда халкъы бла
Польшада эм уллу шахарды, 1596 джылдан бери къралны ара шахарыды. Шахарны юсю
бла Висла суу ётеде.

Биринчи кере шахарны аты XIV ёмюрде къол джазмалада тюбейди: Warseuiensis деб
(1321 джыл) эмда Varschewia деб (1342 джыл), XV ёмюрде уа Warschouia деб (1482
джыл).

Тарихчиле бла лингвистлени кёбюсю, шахарны аты — Warszewa («Варшныкъы») сёзден
чыкъгъаннга санайдыла, бу сёз а уа — Warsz (Warcisław, Wrocisław атны орта
ёмюрледе популяр болгъан къысха формасыды) адам атдан къуралгъаннга.

Халкъда уа Warszawa ат, Wars чабакъчыны аты бла аны юй бийчеси болгъан Sawa атлы
русалканы атын бир-бирине къошхандан къуралгъанды деген оюм джайылыбды. Сава
русалка, шахарны символуду.

XV—XVI ёмюрледе Варшава — Мазовия бийликни аралыгъыды, 1596—1795 джыллада —
поляк королла бла литва уллу бийлени резиденциясыды, 1791—1795 джыллада — Речь
Посполитаяны ара шахарыды, 1807—1813 джыллада — Варшава герцоглукъну (де-факто
француз протекторатда), 1815-1915 джыллада — Поляк Патчахлыкъны (Россия
империяны къурамында). 1918 джылдан 1939 джылгъа дери Варшава Польша
Республиканы ара шахары болгъанды, 1944 джылдан 1989 джылгъа дери уа — Поляк
Халкъ Республиканы ара шахары.

Экинчи дуния къазауатны заманында оккупацияны кёзюуюнде (1939 — 1944 дждж.)
Генерал-губернаторлукъну административ аралыгъы Краковда орналгъанды. Варшаваны
арасын нацистле 1944 джылда къурутхандыла.

1989 джылдан бери Варшава, бусагъатдагъы Польша Республиканы ара шахарыды.
Экинчи дуния къазауатдан сора шахар тынгылы ызыны ишленнгенди эмда илмулу
реставрацияны айырма юлгюсю кибик ЮНЕСКО-ну Бюдеудуния осуйлукъны эсгертмелерини
санына къошулгъанды.



https://krc.wikipedia.org/wiki/%D0%90%D0%BB%D1%8C%D0%BF%D0%BB%D0%B0

Альпла (нем. Alpen, фр. Alpes, ит. Alpi, словен. Alpe) — Кюнбатыш Европаны эм
мийик тауларыды. Францияны, Италияны, Швейцарияны, Германияны, Австрияны,
Лихтенштейнни, Словенияны территорияларыны алады.

Лигурия тенгизден Ортадунай алашалыкъгъа дери узалгъан тау аркъала бла
массивлени къатыш системасыды. Узунлугъу 1 200 км чакълы бир. Кенглиги 260 км
дери чыгъады. Боден кёл бла Комо кёлню арасындагъы кёнделен ёзен бла мийигирек
Кюнбатыш Альпла (мийиклиги 4 808 м, Монблан тау) бла алашаракъ эмда кенгирек
Кюнчыгъыш Альплагъа юлешинеди (мийиклиги 4 049 м дери, Бернина тау).

Альпланы буршу структурасы альп джашлы къымылдаула бла къуралгъанды. Эм мийик,
ёзек зонасы буруннгу кристалл (гнейсле, слюдалы сланецле) эм метаморфа
(кварц-филлит сланецле) породаладан къурулгъанды, тау-чыран рельеф бла
бузамандагъы бузланыуу (4000 км2 майдан алгъан, 1200 чакълы бир чыран). Чыранла
бла ёмюрлюк къарла 2 500—3 200 метрге дери тюшедиле тюбюне. Ёзек зонадан
шималгъа, кюнбатышха, эмда къыбылагъа тытырлыкъла бла мезозойну доломитлери эмда
аладан джашыракъ флиш бла моласс формацияла джайылыбдыла.

Альпла — Европаны магъаналы климатайырыууду. Аладан шимал бла кюнбатышха орта
климат бёлгеле джайыладыла, къыбылагъа субтропик джерлеарасы тенгиз ландшафтла
орун аладыла. Кюнбатыш эмда шимал-кюнбатыш къабыргъаларында джауумла
1 500—2 000 мм чакълы бирдиле, бир-бир джерледе 4 000 мм дери боладыла.
Альплада Рейн, Рона, По, Адидже, Дунайны онг къошакъ къобанлары башланадыла.
Чыран эмда тектоник-чыран джаратыулу кёб кёл барды (Боден, Женева, Комо,
Лаго-Маджоре эмда башхала).

Мийикликге кёре климатны тюрлениуюда былайда бек белгили болады. 800 метр
мийикликге дери климат орта-джылыда, къыбыла къабыргъаларында Джерле арасы
тенгизни климатыды, джюзюмле, кёгет терекле, джылыны сюйген кёкенле,
кенгчапыракълы чегетле ёседиле. 800—1 800 метр мийикликде климат ортады, мылыды;
кенгчапыракъ чегетледе эмен бла чынар ёседи, ёргерек чыгъа орунларын зыгыт
тереклеге къоядыла. 2 200—2 300 метр мийикге дери климат къарны кёб эримей
тургъан субальп, сууукъду. Асламысы болуб кёкенле бла мийикханслыкъ
джайлыкъладыла. Андан башына ёмюрлюк къарлагъа дери — сууукъ климаты бла альп
бёлгеди. Былайда алаша ханслы сыртланы джылны кёбюсюне къар басыбды. Аны башында
— чыранлары бла, ташлы къабыргъалары бла нивал бёлге барды. Альпланы кюнчыгъыш
къыйырлары - Лейт таула бла Карпатланы кюнбатыш къыйырларын — Хундсхаймер Берге
къуру 14 км айрады .

Башында чертилгенча Альпла Кюнбатыш эмда Кюнчыгъыш Альплагъа юлешинеди. Аланы
чеклери Швейцарияны кюнчыгъышында, Рейн сууну ёзени бла ётеди.



https://krc.wikipedia.org/wiki/%D0%AF%D0%BD%D1%86%D0%B7%D1%8B

Янцзы́ (къыт. 長江  listen — «Узун суу»; къыт. адет. 揚子江, тынч. 扬子江, пиньинь
Yángzǐ Jiāng, палл. Янцзыцзян  Listen) — Евразияны эм узун, эм толу къобаныды,
дунияда ючюнчюдю. Къытайны юсю бла саркъады, узунлугъу 6300 км. чакълы бирди,
бассейинини майданы - 1808,5 км².

Сууну башын Геладандун Танглатаудан кюнбатышда, Тибет тауланы кюнчыгъыш
кесегинде 5600 метрлик мийиклиде башланады. Цинхай провинцияны кюнчыгъыш
бёлеклери бла саркъыб, къыбылагъа бурулады, эмда Сычуань бла Тибетни чеги
болгъан терен ёзен бла саркъыб Юньнань провинциягъа джетеди. Бу ёзенде сууну
энишини асламысы болады - 5 минг метрлик мийилкиден 1 минг метрге дери. Былайда
суу талай кере джолун тюрлендириб талай терен ёзен къурайды, аланы бири белгили
"Чынгаучу къапланный ёзениди".

Къобан кемелени навигациясы Юньань провинцияны Шуйфу уездинде башланады. Ибинь
шахаргъа джууукълаша, черек 305 м. мийилкге энеди, суууну тенгизге кёре
мийиклиги 192 м болады. Сычыуан теренлик бла саркъгъан заманда, Янцзыгъа эки
уллу джетек Миньцзян бла Цзялинцзян къошуладыла, бу эки джетек къобанны
къалынлыгъын иги кесекге уллайтадыла. Чунцинден Ичаннга дери 320 километрлик
аралыкъда Янзцыны мийиклиги 40 метрге тюшеди. Былайда кесини ариулугъу бла, эмда
джюзюуню къыйынлыгъы бла белгили болгъан ёзенле бла сарклъыб Ушань тауланы
ётеди, былайда суу Чунцин бла Хубей провинцияланы чеклери бла саркъыб, дуниягъа
белгили "Юч ёзенни" («Санься») къурайды. Бу районда дунияда эм уллу
гидроэнергетика курулуш «Санься» ишленнгенди.

Хубэй провинцияда Янзцыгъа кёб кёлню суулары къошулады, аладан эм уллу — Дунтин
кёлдю. Ухань шахарда Янцзыгъа эм уллу джетеги — Ханьшуй къошулады.

Цзянси провинцияны шималында суугъа Къытайны эм уллу тузсуз Поянху кёлюню
суулары къошушады, сора Аньхой бла Цзянсу провинйцияланы юсю бла саркъыб Шанхай
шахарны къатында Кюнчыгъыш-Къытай тенгизге агъады . Сууну тёбен агъымы Цзянхань
тюзню эмда Уллу къытай тюзню юсю бла саркъады, былайда суу дженглеге айрылыргъа
ёчдю, суу тюбюню кенглиги былайда 2 километрге дери чыгъады. Тенгизге акъгъан
джеринде 80 минг км² майданы болгъан кенг дельта къурайды.

Аягъында ортак суу джоюму секундха 34 минг м³ чакълы бир болады, джыллыкъ
саркъыу 1070 км³ тёгерегиндеди, бу ёлчем бла дунияны тёртюнчю черегиди. Янцзыны
къаты саркъыуу джылгъа 280 тоннадан асламды, ол дельтасыны къызыу ёсюуюне себеб
болады - орталама 35-40 джылгъа 1 километрге ёседи. Сууну сары бояулу болгъаны
да топракъ къатыш болгъаны, бокъланыб тургъаныды.

Сууну режими муссонлуду, джай чакъда сууну дараджасы Сычуан алашалыкъда 20
метрге чыгъады, тюз бёлеклеринде а уа 10-15 м чакълы бирге. Тенгизден толкъун
бла уруб келген суу къобаннга 700 км теренликге кирирге болады. Суу къобууландан
джакълар ючюн сууну джагъасы бла 2,7 минг километр узунлугъуна дамба система
къуралгъанды. Эм уллу суу къобуула 1870, 1896, 1931, 1949, 1954 эм 1998 джыллада
болгъандыла, ол пеляхны эсебинде кёб адам джашау кетеди, экономикагъа заран
тюшеди.

Къобанны сууларыны сугъарыу ючюн кенг хайырландырадыла, артыкъсыз да Сычуан
алашалыкъда эмда андан тёбенде принч сабанла ючюн.

Янцзы Къытайны баш суу магистралыды. Кеме джюзген бёлмеси Сино-Тибет тауланы
тюбюнден башланыб 2850 км. келиб Кюнчыгъыш-Къытай тенгизде бошалады. Тенгиз
кемеле Ухань шахаргъа дери чыгъадыла. Янцзыны бассейнини бютеулей суу джолларыны
узунлугъу 17 минг километр чакълы бирди. Бу черек дунияны эм басыннган суу
джолуду. Джюк ташыуну ёлчеми 800 млн т. чакълы бир болады

Къытайны тенгиз джагъасыны туурасында Уллу илипин барды, ол Янцзыны Хуанхэ бла
байлайды. Аны тышында 2002 джылдан башлаб Янцзы бла Хуанхэни бассейнлеринден
къыблагъа суу буруу проект башланнганды.

Янцзыны тёбен джаныны джагъаларында къыбыла Къытайны цивилизациялары
къуралгъандыла. Юч ёзенни тёгерегинде 27 минг джылны мындан алгъа адамла
джашагъанларыны шагъатлыкълары табылгъанды. Джаз бла Къачны Кёзюуюнде Янцзыны
кюнбатыш кесегинде Шу патчахлыкъ орналгъанды, Чу патчахлыкъ сууну ара кесегинде,
У патчахлыкъ бла Юэ патчахлыкъ а уа сууну тёбен агъымында болгъандыла. Ол
заманлада Хуанхэ байыракъ болгъанлыкъгъа Янцзыны джумушакъ климаты джерчиликни
айныууна себеб болгъанды.

Хань династиядан башлаб Янцзы сууну регионунун экономика магъанасы ёсюб
башлайды. Чэндудан шимал-кюнбатышда илипин системаны къуралыуу бла джерчиликни
дараджасы ёседи.

Шанхаеда Expo 2010 башланыргъа Янцзыны юсю бла джангы кёпюрле ишлер муратлыдыла.



https://krc.wikipedia.org/wiki/%D0%A8%D0%B8%D0%BC%D0%B0%D0%BB_%D0%90%D1%82%D0%BB%D0%B0%D0%BD%D1%82%D0%B8%D0%BA%D0%B0_%D0%BA%D0%B5%D1%81%D0%B0%D0%BC%D0%B0%D1%82%D0%BD%D1%8B_%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%81%D1%8B

Шимал Атлантика Кесаматны Организациясы, НА́ТО, Шимал Атлантика Альянс (ингил.
North Atlantic Treaty Organization, NATO; фр. Organisation du traité de
l'Atlantique Nord, OTAN) — аскер-политика блокду. 1949 джылны 4-чю апрелинде
АБШ-да къуралгъанды. Аллында НАТО-гъа АБШ, Канада, Исландия, Уллу Британия,
Франция, Бельгия, Нидерландла, Люксембург, Норвегия, Дания, Италия эм Португалия
киргендиле. Бу орталыкъчы къралла бла аланы къоркъуусузлукъларыны юсюнден
кенгешиу ючюн «трансатлантика форумуду».

НАТО-ну баш нюзюрю — БМО-ну Уставыны тамалында Европа бла Шимал Америкада бютеу
членлерини эркинлиги бла къоркъуусузлугъуну гарантия этиудю. Бу нюзюрге джетер
ючюн НАТО кесини политика эмда аскер потенциалын керекли джерде эмда керекли бир
марда бла хайырландырады.

1999 джыл басмаланнга стратегия концепциягъа кёре, эм баш муратлары НАТО-ну
быладыла:

Организацияны баш аскер-политика органына, 1966 джылны декабрындан башлаб Аскер
планланыуну комитети саналады, ол джылда эки кере джыйылады, ары джакълауну
министрлери киредиле. Сессияланы арасында Аскер планланыуну комитетини
функцияларын Аскер планланыуну хамандагъы комитети тындырады, арыда НАТО-ну
кенгешине кибик посол рангда къралладан келечиле киредиле.

НАТО-ну баш аскер органы — Аскер комитетди, ол къошулгъан къралланы генерал
штабларыны тамадаларындан эмда Исландияны граждан келечисинден (аскери
болмагъаны себебли) къуралады, джылда эки кереден аз джыйылмайды. Аскер
комитетге эки зона бойсунадыла: Европа бла Атлантика. Европада баш аскер
башчылыкъны хаманда американ генерал джюрютеди. Аннга юч бёлек бойсунады:
Шимал-Европа, Ара-Европа эмда Къыбыла-Европа. Олтурууланы арасында Аскер
комитетни функцияларын Хамандагъы аскер комитет тындырады.

НАТО талай европачы эмда Европаны хоншулары болгъан къралла бла иш бирлик ючюн
келишиуге къол салгъанды. Бу къралла бла иш бирликни программасына «Мамырлыкъ
ючюн партнёрлукъ» аталгъанды. Программагъа бу къралла къошуладыла: Азербайджан,
Эрмен, Австрия, Белорусь, Босния эм Герцеговина, Гюрджю, Ирландия, Къазакъстан,
Къыргъызстан, Македония, Мальта, Молдова, Россия, Сербия, Таджикистан,
Тюркменистан, Юзбекистан, Украина, Финляндия, Черногория, Швеция, Швейцария.



https://krc.wikipedia.org/wiki/%D0%A3%D0%BB%D0%BB%D1%83_%D0%B4%D0%B5%D0%BF%D1%80%D0%B5%D1%81%D1%81%D0%B8%D1%8F

Уллу депре́ссия (ингил. Great Depression) — 1929 джыл башланыб 1939 джылгъа дери
баргъан дуния экономика кризисди. Алай а дуния кризисдено 1945 джылгъа дери
чыгъыб тургъанды. Ол себеден 1930 джылла Уллу депрессияны кёзюуюне саналадыла.

Уллу депрессия асламысы бла АБШ-ны, Канаданы, Уллу Британияны, Германияны эмда
Францияны къыйын болумгъа тюшюргенди, алай а башха къраллагъа да къыйыры
тийгенди. Асламысы бла инджилгенле уллу индустриал шахарла болгъандыла, бир
къауум къралда къурулуш санагъат тамалы бла тохтагъанды. Халкъны тёлеу мадарлары
азайгъаны себебли, эл мюлкню продукциясына багъала 40—60% чакълы бирге
тюшгендиле.

Уллу депрессияны аллыда АБШ-да 1929 джыл биржа тюшюу болады: акциялагъа багъала
тохтаусуз тюшедиле, бу тюшюу 1929 джылны 24-чю октябрында - «къара орта кюнде»
башланыб «Къара баш кюн» (28-чи октябрь) бла «Къара гюрге кюн» (29-чу октябрь)
Уолл-стритни биржа крахы бла масштабла ала башлайды.



https://krc.wikipedia.org/wiki/%D0%A1%D1%83%D1%83_(%D1%87%D0%B5%D1%80%D0%B5%D0%BA,_%D0%BA%D1%8A%D0%BE%D0%B1%D0%B0%D0%BD)

Къобан (черек, суу) — джертюбю саркъыу сууланы кесини бассейнинден эмда джербашы
саркъыу сууладан ашам табхан, кеси тешген суу орун бла саркъгъан табигъат суу
агъымды.

Къобанланы джерни гидрологиясыны бёлюмю — къобан гидрология (потамология)
тинтеди.

Хар къобанныда къуралгъан джери — башы эмда тенгизге, кёлге неда башха къобаннга
къошулгъан джери — аягъы болады.

Кеслери океанлагъа, тенгизлеге, кёллеге неда къумлада мырдылада тас болгъан
къобанлагъа — баш къобан дейдиле; баш къобанлагъа къошулгъан суулагъа — джетек
суу дейдиле.

Кесини джетеклери бла баш къобан — къобан системаны къурайдыла, ол кеси
къалынлыгъы бла белгиленеди.

Суу джыйыу майдандан къобан системаны сууларын джыяды. Суу джыйыу майдан бла бу
къобан системаны тутхан эмда башха къобан системаладан суу айырыу бла
джаякъланнган джер къабукъну огъары къатларыны бирлигине къобан бассейн дейдиле.

Къобанла рельефни созулгъан, алаша формаларында — ёзенледе саркъадыла, ёзенни эм
алаша джерине суу орун дейдиле, ёзенни къобан къобхан заманында батдыргъан
кесегине уа — пойма, неда пойма терраса дейдиле.

Суу агъымны чегине джагъа дейдиле, сууну агъымына кёре онг бла сол джагъа
айырадыла.

Сууну башы бла аягъыны башхалыгъына къобанны тюшюую дейдиле; къобанны тюшюуюню
узунлугъуна илишкиси къобанны тиклиги деб белгиленеди, эмда процентле (%) бла
неда промиллеле (‰) бла белгиленеди.

Саркъгъан джерлерини рельефине кёре къобанла тау неда тюздеги боладыла. Кёб
къобанлада суу тау тип бла башланыб тюздеги типге кёчеди. Тау къобанла,
асланмысы бла уллу тиклиги бла, терк саркъыуу бла айрылады. Тар ёзенледе
саркъадыла. Тюздеги къобанлада меандрла ёч тюбейдиле.

Джер тобну юсюнде къобанла тенг юлешинмегендиле. Хар континентде башха
океанлагъа суу саркъыуун чеклери — суу айырыуланы белгилерге боллукъду. Джерни
баш суу айрыуу континентлени эки баш бассейннге юлешеди: атлантика-арктикалыкъ
(Атлантика эмда Шимал Бузлауукъ океанлагъа саркъады) эмда шошокеанлыкъ (Шош эмда
Индий океанлагъа саркъады ).

Къобан сеть эм бек къалынлыкъгъа экватор бёлгеде джетеди, анда дунияны эм уллу
къобанлары саркъадыла — Амазонка, Конго; тропик эмда орта климат бёлгеледе да
болады къалын, алай а тау районларында болуучанды (Альпла, Кавказ, Къаялы таула
д.а.к.). Къуругъан джерледе кёзюулю саркъгъан къобанла боладыла (вади Сахарада,
крик Австралияда д.б.).



https://krc.wikipedia.org/wiki/%D0%9F%D0%BE%D1%8D%D0%B7%D0%B8%D1%8F

Поэзия (грек. ποίησις — чыгъармачылыкъ, джаратыучулукъ) — сёзню къуралыууну энчи
амалыды; кюнлюк тилни излеми болмагъан, сёзге къошакъ ёлчем марданы келтириудю;
асламысында назму халда болгъан, суратлау чыгъармачылыкъды. Сёзню къошакъ
мардасына назму бла рифма, метр э. б. саналадыла. Поэзия сёз метафоралыкъ
магъанада да хайырланыучанды, кёргюзюлгенни ариулугъун, асыуулугъун белгилейди.
Къатышыу болмаз ючюн илму адабиятда поэзия сёзню орнуна назмуну юсюнден
айтадыла.

Бусагъатдагъы культурада поэзия деб санатны бир тюрлюсюне айтадыла, алай а
бусагъат джашауубузда поэзиялыкъ алай а суратлау болмагъан кёб текст болгъанын
унутмазгъа керекди (сёз ючюн реклама). Тарихде назму сыфатны текстлени къаллайы
да алыргъа болгъанды. Аны магъанасы айтылгъан зат, тюз джашаудагъы сёзден айры,
чертилген, магъаналы этерге излеу болгъанды.

Ритм (грек. rhythmos, rheo саркама) поэзияда назму сёзню таууш къурулушуну
тизилиу джоругъуду.

Хар назму чыгъарманы назму ёлчеми болады, ол демек — таууш къурамыны къуралыууну
мадары барды. Бир-бир назмуланы полиметрия бла джазадыла, назму талай тюрлю
назму ёлчем бла джазылады.



https://krc.wikipedia.org/wiki/%D0%9F%D0%B0%D0%BD%D0%B0%D0%BC%D0%B0_%D0%B8%D0%BB%D0%B8%D0%BF%D0%B8%D0%BD

Пана́ма илипин неда Панама канал — Шош океанеы Панама богъазыны Кариб тенгиз бла
эмда Атлантика океан бла байлагъан, кеме джюзген илипинди. Къуралгъаны Панама
боюнчукъдады, Панама къралны арасында. Узунлугъу — 81,6 км, аны ичинде 65,2 км
джер юсю къазылыб, эмда 16,4 км Панама эмда Лимон бухталаны тюблери къазылыбды.

Адам улуну тарихинд эм къыйын проектлени бири болгъанды Панама каналны къазыу.
Панама илипин Кюнбатыш джарымтобда экономиканы, кеме джюрюуню айныууна уллу этки
этгенди. Илипинни уллу геополитикалыкъ магъанасы да барды. Панама илипинни кючю
бла Нью-Йоркдан Сан-Францискогъа тенгиз джол 22,5 минг километрден 9,5 минг км
болгъанды.

Илипинни юсю бла кёб тюрлю типли кеме джюзеди — ууакъ энчи яхталадан башлаб,
уллу танкерле бла бошаб. Панама илипинни юсю бла джюзеллик эм уллу кемени
ёлчемлери кеме ишлеуде стандарт болгъанды, аны атына да Panamax.



https://krc.wikipedia.org/wiki/%D0%9C%D0%B0%D0%BA%D0%B5%D0%B4%D0%BE%D0%BD_%D1%82%D0%B8%D0%BB

Македон тил (Македонски јазик) — къыбыла-славян тиллени бириди, славян тиллени
ичинде эм джаш адабият тилди, ол 1945 джылда кодландырылгъанды. Болгар тил бла
бирге къыбыла-славян тиллени кюнчыгъыш тюбкъауумуна киреди. 1945 джыл адабият
тил къуралгъынчы лингвистлени асламысы македон сёлешиулени болгар тилникиге
санагъадыла. Македон тилни биринчи грамматикасын 1946 джыл Круме Кепески
басмалагъанды. Македония Республиканы кърал тилиди.

Алфавит (31 хариф) 1944 джыл серб кириллицаны тамалында къуралгъанды: македон
алфавитде биз юреннген кирилл харифле — ы, э, ю, я, ё, й, ъ, ь, щ джокъдула,
алай биз танымгъан башха харифлени кёрюрге боллукъбуз — ѓ, ќ, ј, љ, њ, ѕ, џ.
Македон тилде басым асламысы бла ючюнчю бёлмеге тюшеди.

Македон тилни диалектлери юч баш къауумгъа юлешинедиле: кюнбатыш, кюнчыгъыш эмда
шимал къауумлагъа. Адабият тилни тамалына Кюнбатыш диалектни ара сёлешиулери
алыннганды (Битола, Прилеп, Велес, Кичево), былайда болгар эмда серб тилден
келген сёзле эм аз тюбейдиле. Македон тилни лексика фонду, башха славян тилледе
кибик асламысы бла ортакъ славян лексиканы сёзлеринден къуралгъанды.
Политикалыкъ эмда илму терминологияда баш къайнакъ серб-хорват тилди. 1991
джылда Македония бойсунмазлыгъын баямлагъанындан сора, тыш тилледен келген
сёзлени энчи тилдеги неологизмле бла алмашдырыу политика бардырылады.



https://krc.wikipedia.org/wiki/%D0%9B%D0%B8%D0%BC%D0%B0

Лима (исп. Lima) — Перу Республиканы ара эмда эм уллу шахарыды, Лима регионну да
аралыгъыды, къралны экономика, политика эмда культура аралыгъыды.

Лимада (тийрелери бла бирге) 7,8 млн чакълы бир адам джашайды, бу, Перуда бютеу
джашагъанланы юч этиб бири болады. Шахарда джашайдыла: кечуа эмда аймара
индейлиле, испан тилли перуанлыла, метисле, европалыла, японлула, къытайлыла
эмда башха азиат миллетлени келечилери. Эки официал тил барды: испан эмда кечуа.
Дин тутханла, кёбюсюне католикледиле.

1535 джылны 18 январында испан конкистадор Франсиско Писсаро,
Сьюдад-де-лос-Рейес (испанча: «Патчахланы шахары») шахарны тамалын салгъанды.

1543 джылда Перу, Испанияны вице-королевствосу болуб баямланнганында, Лима,
Испанияны Къыбыла Америкада иелик этиуюню аралыгъы болгъанды. 1614 джылда ётген
тергеуге кёре шахарда 25154 адам джашагъанды, аланы ичинде: испанлыла бла
креолла (эркишиле) — 5257, испан тиширыула — 4359, негр къулла (эркишиле) —
4529, негр тиширыула — 5857, мулатла — 744, индейлиле (эркишиле) — 1116, индей
тиширыула — 867, метисле — 192, монахла бла джушушчулары — 2227.

1820 джылны сентябрында генерал Сан-Мартин аскери бла Перуда тюшгенди, Лиманы
алгъанды эмда эндиги 1821 джылны 28 июлюнда Перу къралны бойсунмаулугъун
баямлагъанды, Лимагъа да ара шахар статус берилгенди.



https://krc.wikipedia.org/wiki/%D0%9A%D1%8A%D0%BE%D0%B9_%D0%B4%D0%B6%D0%BE%D0%BB

Къой жол неда Галактика — бизни Жер, Кюн система эм башха кёз бла кёрюннген
жулдузла болгъан галактикады. Къой жол — Андромеда галактика (М31) бла, Ючкюлню
галактикасы (М33) бла, эм башха 40 гитчерек жёнгер-галактикала бла Жууукъ
галактика къауумну къурайды, ол а Жууукъ галактика жыйылыуну (Къызны жыйылыуун)
къурайды.

Галактиканы дингил кенглиги 30 минг парсекди (100 000 жарыкълыкъ жыл чакълы),
къалынлыгъы уа — 1000 жарыкълыкъ жыл. Галактиканы санында, бек аздан санагъанда,
200 миллиард жулдуз барды. жулдузланы кебюсю жалгъа ушагъан тюрсюнде
жыйышыпдыла. Галактиканы ауурлугъу Кюннюкюча 5e чакълыды. Галактика ауурлукъну
кёбюсю жулдузлада тюйюлдю, ол жарымагъан къара жынгылдады.

Галактика аралыгъы болгъан бургъуч болгъаны жангыз 1980 жыллыда белгили
болгъанды. Ол акъыл 2005 жыл Лайман Спитцерни атын жюрютгены космос телескопну
болушлугъу бла бегитилгенди. Галактиканы жалыны бурулгъан терклиги
тюрлю-тюрлюдю, жокъдан (ортасында) 200-240 км/с (ортадан 2 минг жарыкълыкъ жыл
узакълыкъда) жетеди. Андан ары тынчайып, жангыдан ол теркликге жетеди, ол
ёлчемден уллу башхалыкъгъа кетмейди. Аны бурулгъанын тинтиу жалны ауурлугъу
Кюннюкюнден 5e кереге кёп болгъанын кёргюзтгенди.



https://krc.wikipedia.org/wiki/%D0%9A%D0%BE%D1%84%D0%B5

Кофе — кофе терекни къууурулгъан бюртюклеринден хазырланнган ичкиди. Кофеини
болгъаны ючюн адамны чархына стимуляция этеди.

XIV ёмюрге дери кофе Эфиопияда кийик халда битгенди. Кечирек кофе терек Араб
джарымайрымканнга келтириледи. XVI ёмюрню ахырында европачы саудюгерле кофены
араб портлада сатыб алыб, Европагъа ташыб башлайдыла. Хапаргъа кёре, XVII ёмюрню
ортасында бир муслиман джолоучу джашыртын кофе бюртюклени Къыбыла Индиягъа
элтеди. Андан XVII ёмюрню ахырында голланд саудюгерле джашыртын кофе терекни Ява
бла Суматрагъа чыгъарадыла. Аны бла кофени ёсдюрюуде араб монополияны ахыры
болады. Кечирек, 1706 джылда голланд колонистле кофе терекни джетегин
Амдстердамдагъы ботаника бачхагъа джибередиле, ма ол терекден башланады бу
ёсюмлюлюкню Джангы Дунияны колонияларында тарихи. Талай джылдан француз патчах
саугъагъа голландлыладан терекни джетегин алады, бир кесекден мокко кофени
урлукъларын Йеменден Бурбон айрымканнга (бусагъатда — Реюньон, Мадкагаскарны
къатындады). Андан башланады Bourbon атлы арабика кофени тукъуму. 1721 джыл
Гвиана бла Мартиникада плантацияла орнатыладыла. 1727 джыл — Бразилияда, 1730 —
Ямайкада (Blue Mountain атлы кофены тамалы салынады), 1748 джыл — Кубада, 1760 —
Гватемалада, 1779 — Коста-Рикада, XIX ёмюрню аллына Джерни кофе плантацияла
«белибауу» болады. Талай ёмюрню ичинде кофе эки джарымтобда да сюйюб ичилген
ички болуб уллу хайыр бериб башлайды.

Табигъатда 70 тюрлю кофе терек барды — гитче кёкенледен башлаб 10 метрлик
мазаллы тереклеге дери.

Кофе терекни эки баш ботаника тюрлюсю барды: арабика бла робуста, экинчиге
бир-бирде конголез кофе да дейдиле. Бу эки тюрлюге, чыгъарылгъан кофени 98%
келеди (70 % — арабика, 30 % — робуста). Къалгъан тюрлюлери эм кёбю бла 2%
бередиле. Эм бек джайылгъан, арабика кофе 600-ден 2000 метр мийикликде ёседи.
Шекиллери ариу бюртюкле, зугулла боладыла, юслери сыйдамды. Робуста арабикадан
дженгил битеди, ауруулагъа да кючлюрекди, тенгиз дараджадан 0-600 метр
мийикликде битеди, асламысы бла — Африканы, Индияны эмда Индонезияны тропик
бёлгелериндеди. Бюртюкле тёгерекдиле, бети джаркъы-мордан боз-джашилге дери
тюрленирге болады. Ароматы бла робуста сыйсызыракъгъа саналады. Алай а робустада
кофеин арабикадан кёбдю, ол себебден бу тукъумну экспресс-къатышыулада
хайырланыргъа бек сюедиле. Башха кофе тукъумла, сёз ючюн, либерика бла эксцельса
— индустриал магъаналары джокъду, уллу ёлчемде битдирилмейдиле. Алай а бир-бир
тукъумла, сёз ючюн, Азияда битген «Копи Лювак» неда «Капе Аламид» атлы кофе
дунияда эм багъалы кофеге саналады (бир чашка кофе ючюн талай джюз американ
доллар бериледи), нек десенг — кофени тюз хазырлар ючюн биртюкле азыкъ сынджырны
ётерге керекдиле, аны ичинде мусанганы неда азиялы пальма циветтаны ашхынлары
бла ётерге керекдиле. Ол джаныурланы ичлеринден ётмесе бу кофени татыуу алай
къолай болмайды. Кёб болмай Копи Лювак кофени он къатха учуз ушашы чыкъгъанды,
аты «Monkey Coffee», Тайланддагъы Формоза тауланы сыртларында битген, эмда
маймулланы ашхынларындан ётген кофеди.

Эфиопла Араб джарымайрымкандан XI ёмюрде къысталгъандыла. Аннга дери оноуну
къолда тутхан эфионладан араблыла кёб адетни юреннгендиле, аны ичиндеда кофе
ичиу. Аллында араблыла кофени бусагътдан бир тюрлю мадарла бла хазырлагъандыла.
Чий кофе бюртюклени эзиб, мал джау бла эмда сют бла къатышдыргъандыла. Къатышдан
тобчукъла этиб, биргелерине джолгъа алгъандыла, джол ауур тийсе къарыу алыр
мурат бла.

XII ёмюрге чий кофе бюртюкледен ички этиб башлагъандыла, талай джюзджылдан а уа
кофе терекни бюртюклерин кебдириб, къуууруб, тартыб, къайнагъан суу къошуб ичиб
башлагъандыла. Араблыла кофеге тюрлю-тюрлю къошакълада атхандыла, сёз ючюн
имбирь бла корицаны. Кофеге сют къошуу адетда араблыладан чыкъгъанды.

Европа кофе адетде эм къара къууурулгъан кофени эспрессо ючюн хайырланадыла,
азыракоъ къууурулгъанны уа френч-прессде кофе ючюн аладыла.

Къууурулгъан бюртюклени кофе тирменчикде тартадыла. Тартылгъан кофе татыуун эмда
ароматын дженгил тас этгени себебли, хазырлауну аллы бла тартылады



https://krc.wikipedia.org/wiki/%D0%9A%D0%BE%D1%80%D0%B5%D0%B9_%D0%A5%D0%B0%D0%BB%D0%BA%D1%8A-%D0%94%D0%B5%D0%BC%D0%BE%D0%BA%D1%80%D0%B0%D1%82_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Корей Халкъ-Демократ Республика (кор. 조선 민주주의 인민 공화국, 朝鮮民主主義人民共和國), КХДР, Шимал
Корея — Кюнчыгъыш Азияда Корей джарымайрымканны шимал кесегинде орналгъан
къралды. Шималда Къытай бла чеклери барды, шимал-кюнчыгъыда — Россия бла.
Къыбылада Корея Республика бла чеклешеди, эки къралны демилитаризация этилген
зона айырады. Кюнбатышда Сары тенгиз бла джууулады, кюнчыгъышда — Япон тенгиз
бла. Ара шахары — Пхеньянды.

КХДР, 1948 джылны 15 августунда Корея Республика баямланнгандан сора, 1948
джылны 9 сентябрында совет оккупация зонаны территориясында халкъ-демократ
къралча къуралгъанды. Къралны официал идеологиясы чучхени идеяларыды. Бу
идеологияны къургъанлы Ким Ир Сен бла Ким Чен Ирдиле, ала аны «эсини фокусунда
адам болгъан философия идеология» деб ачыкълайдыла. Власть Кореяны урунуу
партиясыны къолундады, партияны башчысы Уллу Тамада Ким Чен Ынды.



https://krc.wikipedia.org/wiki/%D0%9A%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F

Конститу́ция (лат. constitutio — «джарашдырыу») — къралда неда федерацияны
кърал-территория къуралышында, аланы политика, хакъ эмда экономика тамалларын,
адамны хакъ статусун бегитген, баш юрист кючю болгъан норматив-хакъ актды.

Конституцияланы, энчи, джазылгъан эмда джазылмагъан конституциялагъа
юлешиучендиле.

Джазылгъан конституцияла бирикген норматив актды (къралланы кёбюсюнде барды),
неда талай конституциялыкъ неда органлыкъ законладан къуралады (сёз ючюн,
Швецияны конституциясы, Испанияны конституциясы, Финляндияны конституциясы).

Джазылмагъан конституцияла тюрлю-тюрлю актлагъа чачылгъан конституция шекилли
нормаладан эмда конституциялыкъ едатледен къуралады ( ингилиз-саксон хакъ юйюрде
(АБШ-ны тышында) болуучанды, Уллу Британияны конституциясы).

Конституцияны къабыл этиуню эркинлиги къураучу джыйылыугъа (сёз ючюн, Италияны
конституциясы, Индияны конституциясы), референдумну болушлугъу бла къуралгъан
сайлау къауумлагъа (Францияны конституциясы, Тюркню конституциясы) неда къралны
башчысына бериледи (Иранны конституциясы, Афганистанны конституциясы). Ахыр
категория «саугъагъа берилген» конституция атны джюрютеди.

Бусагъатдагъы Иракда 1877 джыл къазыулада эм эртдеги кодексни шагъатлыгъы
табылгъанды, ол шумер патчах Уруинимгина бизни эрагъа дери 2300 джылда Лагаш
шахарда джашагъанлагъа эркинликле бергенди.

Эм эски ишлеген конституция болуб, бусагъатда Сан-Марино баш законуду, ол 1600
джыл къабыл этилгенди, кеси уа 1300 джыл къабыл этилген шахар уставдан
къуралгъанды.

Аты конститутция болуб биринчи 1780 джыл къабыл этилген Массачусетсни
конституциясыды.



https://krc.wikipedia.org/wiki/%D0%9A%D0%BE%D0%BC%D0%BC%D1%83%D0%BD%D0%B8%D0%B7%D0%BC

Коммунизм, коммунистлик (лат. commūnis — «барыны да») — марксизмде, чыгъарыуну
мадарларына джамагъат иелик болгъан экономикалы джамагъатха айтылады.

XIX ёмюрден сора бу термин марксистлени теориялыкъ ишлеринде прогноз этилген
джамагъат-экономика формацияны белгилер ючюн хайырланнганды. Бу формация
чыгъарыу мадарланы джамагъат иеликде болууу тамалы болгъанды. Быллай формацияда,
марксизмни тамалын салгъанланы оюмларына кёре мийик айныгъан чыгъарыу кючле,
адамланы социал классланы болмауу, къралны къурутулуу, ачхаланы функцияларыны
тюрлендириую ахырында уа аланыда къоратылыуу орун алгъанды. Марксизмни
классиклерини оюмларына кёре, коммунист джамагъатда «Хар бирден мадарына кёре,
хар бирге излемине кёре» принцип болады .



https://krc.wikipedia.org/wiki/%D0%98%D1%83%D0%B4%D0%B5%D0%B9%D0%BB%D0%B8%D0%BA

Иудейлик — дунияны илму джаны бла ангылаугъа монотеист динледен иудейлик эм
эскиди.

Палестинада, бизни эрабызгъа дери I мингджыллыкъда къуралгъанды. Асламысында
къуруда чууутлула тутадыла бу динни. Бир Аллахха (иврит тилде Элоха; Яхве башха
атыды) ийнаныудан башха Яхве чууут халкъны айырыб, аны бла ёмюр бузулмаз келишим
болдургъанды деб, иудейликни баш ниетиди.

Сора чууутлула Яхве берген кёб къыйын джорукъла сакъларгъа керекдиле. Башха
халкъла уа джаланда тынч «Алты Нух (Ной) джорукълары» сакъласала алагъа
джарайды, джетеди. Бу джорукъладан бир Аллахха ийнаннган эм магъаналыды.

Иудейлиле Мессияны келлигине ийнанадыла, иудей башчылыкъ битеу дунияда
саллыкъды, Иерусалимдеги храмны джангыртырыкъды деб. Бюгюнлюкге дери бу храмдан
джаланда Кюнбатхан къабыргъа сакъланнганды. Бу Къабыргъа битеу иудейлеге эм
сыйлы джерди. Башха, белгилирек аты Джылау Къабыргъасыды.

Библияны биринчи бёлюмю — Эски Келишим (орус. Ветхий Завет, ивритде Танах) —
иудейлиле да сыйлыгъа санайдыла. Танахдан башха сыйлы китаб Талмудду. Талмуд
Танахны ангылатады, ачыкълайды, кёб зат къошады анга.

Аны бла бирге иудейликде Каббала деген мистик окъуу барды. «Зогар» бла «Сефер
иецира» сыйлы китабларыдыла. Талмуддан ёнгелеген, Танахдан джаланда Моисей (Муса
Файгъамбар) Бешкитаблыкъ (Тора) сыйлыгъа санагъан секта барды. Караимледиле ала.
Кърымда джашай караимле сектадан кеси аллына халкъгъа айланнгандыла, энчи тил
(тюрк тил), энчи адетлери бла.



https://krc.wikipedia.org/wiki/%D0%93%D1%80%D0%B5%D0%BA_%D0%B0%D0%BB%D1%84%D0%B0%D0%B2%D0%B8%D1%82

Буруннгу грек алфавитде аны тышында: Ϝ, ϝ (дигамма), Ϻ, ϻ (сан), Ϙ, ϙ (коппа),
Ͳ, ͳ (сампи) харифледа хайырланнгандыла. Дигамма къысха у харифни бергенди,
коппа — к, сампи — с. Бу харифле грек алфавитге финикий алфавитден келгендиле.
Анда ала семит тиллеге энчи болгъан тауушланы бергендиле. Классика грек
алфавитде къуру санлада хайырланнгандыла (сан магъананы тутхан белгиле кибик).

Грек джазма, грек тилни тышында урум тилдеда хайырланнганды, бу тил тюрк тиллени
къыпчакъ-къуман тюб къауумуна киргенди. XX ёмюрге дери — Грецияны славян
диалектлеринде да хайырланнганды.

Тюбюнде берилген харифле классика грек алфавитге кирмейдиле, алай а аланы ючюсю
(дигамма, коппа, сампи) санланы грек алфавит джазылыууну системасында
хайырланнгандыла, экиси уа (коппа и сампи) бусагъатха дерида хайырланадыла
(дигамма византия заманда стигмагъа алмашдырылгъанды). Бир-бир архаик грек
диалектлерде бу харифлени тауушш магъаналарыда болгъанды.

* Арт кёзюуге дери Юникодда болмагъанлары себебли, бу символла компьютерлени
асламысында терс кёрюнедиле:

СССР-ни греклилери 1920—1930 джыллада къысхартылгъан грек алфавитни
хайырланнгандыла, анда η, ξ, ς, ψ, ω харифле болмагъандыла. Бу алфавитде газетле
эмда китабла басамаланнгандыла.



https://krc.wikipedia.org/wiki/%D0%90%D1%87%D1%85%D0%B0

Ачха — товарны бир тюрлюсюдю, кеси да башха товарла бла къуллукъланы багъаларыны
универсал эквивалентиди. Ол деген, хар товаргъа тынч ауушдурулгъаны себебли,
ачханы юсю бла башха товарланы багъаларын белгилейдиле.

Бусагъатда ачха белгили бир товар тюл (сёз ючюн: алтын), кёбюсюне къралны неда
ара банкланы банкнота шекилде борчланыулары болады. Быллай ачхаланы кеслерини
багъалары джокъду, ала къуру номинал эквивалент боладыла. Кърал инсанларын
банкнотала бла монеталаны аланы джерлеринде закон тёлеу амал болуб
хайырландырыргъа зорлайды.

Бусагъатдагъы ачха системала фиат (символлукъ) ачхалада тамалланнгандыла.
Тарихде уа терт тюрлю ачханы белгилерге боллукъду: товар ачхала, баджарылгъан
ачхала, фиат ачхала эмда кредит ачхала.

Товар (керти, натурал) ачхала — энчи багъасы эмда джараулулугъу болгъан товарды.
Ала къуру ачхача тюл, башха затдада хайырланыргъа боллукъдула, сёз ючюн: алтын
ачханы эритиб ювелир затла этерге боллукъду. Товар джюрюуню тамалында ачхала
барысыда быллай болгъандыла (мал, мюрзеу, кюрк, чокъуракъла э.а.к.).

Адам Смит хапар айтханнга кёре, аны заманларында (XVIII ёмюр) бир-бир шотланд
элледе ишчиле бла саудюгерлени арасында ууакъ ачханы орнуна темир чюй
джюрюгенди. Аны юсюнден Шевальеде хапар айтады, Францияны ташкёмюр регионларыны
юсюнден. XIX ёмюрню ахырында Швейнфурт бонго халкъда (Суданда) ачханы орнуна
темир сюнгюлени эмда кюреклини хайырланнгандыла.

Тюрлю-тюрлю товарла бусагъатдада ачха орнуна джюрюйдюле. Сёз ючюн: тюрмеде
олтургъанланы арасында тютюн, аракъы неда шекер экономика кризислени кёзюуюнде,
сауут къазауат баргъан джерледе. Ачлыкъны, инфляцияны заманынгда кёб заманнга
сакъланнган азыкъ ачханы орнуна джюрюудю.

Баджарылгъан ачха — белгили бир товаргъа неда товар ачхагъа ауушдурууу (сёз
ючюн: алтыннга, кюмюшге) баджарылгъан белгиле неда сертификатладыла.
Баджарылгъан ачхала товар ачхаланы келечилериди дерге боллукъду.

Баджарылгъа ачха биринчи кере Буруннгу Шумерде чыкъгъанды деб санайдыла, анда
тёлеу ючюн къойланы эмда эчкилени кюйдюрлген саз топуракъдан гинджилерин
хайырланнгандыла. Бу фигурачыкъланы сау маллагъа аушдуруу баджарылгъанды.

Аллында банкнотала толу багъасы болгъан монеталаны келечиси болгъандыла. Эмда
баджарылгъан ачхагъа саналгъандыла. Алай а бусагъатда, Алтын стандартны
къоратылуу бла банкноталаны белгили бир товаргъа ауушдуруу гарантия этилмейди,
эмда символ ачха халгъа келгенди.

Фиат (символ, къагъыт, декрет этилген, керти болмагъан) ачха — энчи багъасы
болмагъан неда багъасы номиналы бла келишмеген ачхады. Кърал ол ачха бла налог
джыйгъаны эмда кесини джеринде законлу тёлеу амал баямлагъаны себебли фиат ачха
багъалыды.

Бюгюнлюкде фиат ачхаланы баш формасы банкнотала бла къолда джюрюмеген
хыйсаблашыуду. Пластик картчыкъланы джайылыуу бла банкноталаны джюрюую азая
башлагъанды.

Кредит ачха — келлик заманда физика эмда юрист бетледен (бир тюрлю
джарашдырылгъан борч, кёбюсюне багъалы къагъыт шекилде) борчну излеу хакъды, аны
товарланы (къуллукъланы) сатыб алыргъа неда кеслерини борчларын тёлерге
хайырланыргъа боллукъду.Кредит ачха баджарылгъан ачхадан башхалыгъы тёлеучю
(борчлу) борчну тёлер ючюн хаманда аннга джетген мюлкге ие болургъа керек тюлдю.
Быллай борчланы тёлеую кёбюсюне белгили бир болджалда этиледи. Кредит ачхалада
тёленмеу къоркъуу уллу болады.

K = ∑ T p r Y − ∑ T c r + ∑ T r / c r − ∑ T c O {\displaystyle K={\frac {\sum
{}^{}T_{pr}Y-\sum {}^{}T_{cr}+\sum {}^{}T_{r/cr}-\sum {}^{}T_{c}}{O}}}

∑ T p r Y {\displaystyle \sum {}^{}T_{pr}Y}  — сатылыргъа керек товарланы
багъаларыны суммасы;

∑ T c r {\displaystyle \sum {}^{}T_{cr}}  — берилген кёзюуню тышында тёленнген
товарланы багъаларыны суммасы;

∑ T r / c r {\displaystyle \sum {}^{}T_{r/cr}}  — тёлеу болджаллары джетген,
озгъан кёзюуледе сатылгъан товарланы багъаларыны суммасы;

∑ T c {\displaystyle \sum {}^{}T_{c}}  — бир-бирин джукълатхан тёлеулени
суммасы;

Ачха чыкъгъынчы бартер — товарланы бир-бирлерине ачыкъдан ауушдуруу болгъанды
деб сагъыш этедиле.

кечирек ачханы ролу металлагъа кёче башлагъанды. Биринчи металдан этилген затла
болгъандыла (садакъ учла, сюнгюле, чюйле, сауут-саба),артдан тюрлю-тюрлю шекилли
металл кесекле. Б.э.д.VII ёмюрден башлаб монетала этилиб башлагъандыла.
капитализмге дери ачханы ролун джез, доммакъ, кюмюш ойнагъанды. Джангыз талай
къралда (Ассирияда эмда Мисирде) бизни эрагъа дери 2-чи мингджыллыкъда огъуна
ачха ючюн алтынны хайырланнгандыла. Монеталаны къызыу джаыйылыуу аланы
сакълауда, юлешиуде, бирлешдириуде тынчлыгъы, гитче ёлчемине къарамай мийик
багъасы, алны тынчлыкъ бла ауушдурургъа мадары болгъханы себеб болгъанды.
Биринчи къагъыт ачха Къытайда бизни эраны 910 джылында чыкъгъанды. Банкноталаны
эм биринчи Стокгольмда 1661 джыл басхандыла. Эресейде биринчи къагъыт ачха
(ассигнацияла) Екатерина II (1769 дж.) джюрюб башлагъандыла.



https://krc.wikipedia.org/wiki/%D0%A8%D0%B0%D0%B1%D0%B0%D1%82_%D0%BA%D1%8E%D0%BD

Шабат кюн (ивр. ‏שַׁבָּת шабба́т‏‎‎‎) — байрым кюн бла ыйых кюнню арасында
ыйыкъны бир кюнюдю.

Чууутча шабба́т сёз — швт «солургъа», «бошалыргъа», «кесинги тыяргъа» деген
тамырдан къуралгъанды; иудейликде — шабат кюн ыйыкъны джетинчи кюнюдю, бу кюн
Тора (Таурат) чууутлулагъа кеслерин ишден сакъларгъа буйрукъ береди.

Иудейликден келген адетге кёре шабат кюн — ыйыкъ ахыр кюнюдю. Бу адет АБШ-да,
Канадада эм Израилде сакъланады, алай а Европада шабат кюнню ыйыкъны ахыргъы
кюнюню аллындагъы кюннге санайдыла, ыйых кюнню уа — ахыр кюннге. Бусагъатдагъы
европалы ангылам халкъла арасы ISO 8601 стандартда да бегитилгенди.

Араб эм муслиман къралланы кёбюсюнде шабат кюн — Sabt — ыйыкъны биринчи кюнюне
саналады.



https://krc.wikipedia.org/wiki/%D0%A7%D1%83%D1%83%D1%83%D1%82%D0%BB%D1%83%D0%BB%D0%B0

Чууутлула (кеси атлары — йехудим (יְהוּדִים) ивритде, эмда йидн (ייִדן)
идишде) — семит тамырлы буруннгу халкъды, ала буруннгу Израиль эм Иудей
патчахлыкъланы буруннгу халкъларындан къуралгъандыла, дунияны кёб тюрлю
къралында джашайдыла (1948 джылдан башлаб чууут кърал Израиль барды). Санлары
тюрлю-тюрлю оюмлагъа кёре 12-14 миллионду, аладан 40 % чакълы бири Израилде
35 % — АБШ-да орналыбды.

Чууутлуланы аслам тутхан динлери иудаизмди. Тарихде чууутлу бла иудейли сёзле
бир-бирлери бла бек джалгъаннгандыла, эмда кёб тилде бир-биринден айырылмайдыла.
Къарачай-малкъар тилде чууутлу — миллетди, иудейли — дин тутууду. Совет илму
кеслерине чууутлу деген этника къауумланы тюрлю-тюрлю халкълагъа юлешгедиле: тау
чууутлула, бухара чууутлула, гюрджю чууутлула, тюз чууутлулагъа ашкенази
чууутлуланы санагъанды. Кърымчакълыла тюрлю-тюрлю заманлада «кърымчакълыла»,
неда «чууутлула-кърымчакълыла» атны джюрютгендиле. Алагъа кирмеген джангыз
къарайлыладыла, ала кеслерин чууут халкъгъа санамагъандыла, алай а совет
этнографла иудейлилеге санагъандыла.

Чууутлуланы асламысы джашагъан къралладагъы тилде слешедиле. Израилде кърал тил
ивритди, ол тил сёлешилмеген тилден XIX ёмюрде джан алгъанды. Тюрлю-тюрлю
къралда энчи чууут тилле бардыла, аладан эм уллу — идишди — ол герман тил
къауумгъа киреди.

Бусагъатдагъы атлары ивр. יְהוּדִים, עִבְרִים‎, йеhудим, иврим; идиш ייִדן
(й)идн; ладино ג׳ודיוס джудиос.

Танахха кёре чууутлуланы тамырлары месопотам юйдегиденди, ала бизни эрагъа дери
2-чи мингджыллыкъгъа дери джашагъандыла. Халкъны буруннгу аталары Ибрахим,
Исхакъ эмда Якъубду. Якъубну тууудукълары Израилни 12 бууун (къауум)
къурагъандыла, ала бизни эрагъа дери 2-чи мингджыллыгъыны экинчи джарымында
Мисирде джашагъандыла. Бизни эрагъа дери 1-чи мингджыллыгъыны аллында ала
Мисирден чыгъыб Ханаан джуртда орналгъандыла.

Урум Ἰουδαῖος сёз буруннгу чууут тилде יהודי (иеhуди) сёзден къуралады. Грек
тилден эсе уа бусагъатдагъы тиллеге кёчеди лат. judaeus, ингил. Jew, фр. Juif,
нем. Jude, поляк. żyd, орус. иудей эмда башхала.

Аллындан иехуди термин къуру Иуданы бууунундагъылагъа айтылгъанды, андан сора
Иудей патчахлыкъда джашагъанлагъа, миллетлерине къаралмай айтылгъанды. Иудей
патчахлыкъны хорланнганындан сора иехуди ат Иудей патчахлыкъ бла энчи байламын
тас этиб, миллет-дин энчилигин кёргюзгенди эмда не джашагъан джерлери бла, неда
болгъан бууун бла байламы болмагъанды.

«Чууутлулукъну» айгъакъланыуун берген эм буруннгу къайнакъ чууут хакъ —
Галахады, ол Талмуддагъы джорукъланы тамалында къуралгъанды. Галахагъа кёре
чууутлугъа чууут анадан туугъан, неда дин джорукъ бла чууутлулукъгъа кирген адам
саналады (гиюр).

Биринчи Табыныучу Юйню чачылыууна дери, чууутлула кеслерини джерлеринде
джашагъандыла, чууут миллет-дин джамагъат толу джашауу бла джашагъанды,
чууутлугъа Израиль бууундан болмаса да, чууут динни тутханланы барысы да
саналгъанды. Болум Вавилон джесирден къайтыудан сора тюрленеди (б. э. д. 583
дж). Израиль патчахлыкъны дженгилиую, аны ызындан Иудей патчахлыкъны дженгилиую
бла бирге хорлагъанла чууутлуланы бир къауумун джерлеринден кёчюрюб, Израилни
Джерине чууут болмагъанланы орнатадыла. Аны ызындан къатыш юйдегиле къурала
башлайдыла, ол чууут халкъны андан ары туруууна къоркъуу болады. Ол себебден,
Ездра (Эзра) бла Неемия (Нехемия) Библияны къатыш юйдегилениулеге джасагъын
джаядыла (Шаблон:Библия; Шаблон:Библия,
[[:s:Шаблон:Библия/Abbr#13:23|13:23-27]]). Энди джамагъатха къошулууну баш шарты
дин болгъанды. Эзра бла Нехемия киргизтген чууутлу болууну шарты, чууутлуланы
меджисуу дуниядан культура-дин айрылыуларына себеб болады.

Алай бла бирге, чууутлу ким болгъаныа айгъакълауланы тюрлю-тюрлю антисемит
къуралышла да бере башлайдыла, аланы баш нюзюрлери чууутлулагъа зулмулукъ этиу
болгъанды. Чууутлулукъны бу айгъакълаулары бу сорууну хатына бютеу XX ёмюрде
уллу ауурлукъ этгенди. Аны эм уллу юлгюсюне Нюрнберг раса законланы келтирирге
боллукъду.

Чууут миллет кърал Израилни къуралыуу бла, чууутлулукъгъа къошулууну юристлик
формулировкасын салыргъа керек болгъанды: бу айгъакълау Галахагъа кёреми
боллукъду, огъесе кесини чууут халкъгъа къошулгъаны баямлагъан къайсы да
саналыргъа боллукъду? Израилни Къайтарыуну юсюнден законунда былай джазылыбды:

Иудейликге кёчюу айландырыу процедураны джолу бла болады, аты гиюрду (ивр.
גֶּיוּר‎), ол заманда эркишилеге сюндет этиледи (брит мила) эмда эркишилени да,
тиширыуланы да миквагъа кёмюледиле. Христианлыкъ эмда муслиманлыкъда джюрюген
прозелитизмни, иудейлик ушатмайды, эмда гиюрню ётген тынч тюлдю. Израилде гиюрню
ётген адма миллети бла чууутлугъа саналады. Тыш къраллада гиюрню ётген
Къайтарыуну юсюнден законуна кёре, Израилге кёчерге эркинлик алады.

Энчи халкъ болуб, буруннгу чууутлула б. э. д. 2-чи минг джыллыкъда, буруннгу
Ханаанны территориясында къуралгъанды. Версияланы бир къауумуна кёре Евфратны
орта агъымында семит тилли кёчюуючю-малчы тайпала («хапиру»), башха семит
тилледе сёлешген Ханаанны оазислеринде джашагъан башха тайпаланы (аморейле) эмда
джерли семитлеге дери алайда джашагъан халкъны («рефаим») ассимиляциясыды.

Торада джазылгъан, чууут адетге кёре, чууут халкъ Мисирден чыгъыб Тораны
джорукъларын Синай тауну къатында алыудан башланады. Ханааннг келген чууутлула
12 къауумгъа («бууун») юлешинедиле, ала кеслерини тамырларын Якъуб-Израилни
джашларындан тамырларын бардыргъандыла.

Б. э. д. X ёмюрде Соломон патчах (Шломо) Иерусалимде табыныучу юй ишлейди (Бейт
а-микдаш, «Сыйылылыкъны Юйю») . Соломонну ёлюмюнден сора чууут кърал эки
патчахлыкъгъа юлешинеди — Израиль бла Иудеягъа. Кёб ёмюрню узунлугъуна Танах
къуралады (чууут сыйлы дин китаб).

Б. э. д. 722 джылда Шимал Изараиль патчахлыкъны халкъы — Израилни онеки
бууунундан онусун ассириялыла бла Мидиягъа кёчюрюлюб, джерли халкъ бла къатышыб,
эрийдиле. «Он тас болгъан» бууунну юсюнден айтыула чууут, мусульман, христиан
фольклорлада тюбейди, бир къауум кюнчыгъыш чууут джамагъатлада эмда иудейчилик
этген къозгъалыулада ол айтыу бусагъатда да барды. Версияланы бирине кёре ала
Месихни келирини аллы бла къайтырыкъдыла (Мессия, Машиаха).

Б. э. д. 586 джылда вавилончула Иудей патчахлыкъны кючлеб, Иерусалим табыныучу
юйню оядыла, чууутлуланы уллу кесегин да Вавилоннга сюредиле (Вавилон джесир).

Джангы Вавилон патчахлыкъны къаджарланы кючлеую эмда Ахменидлени Къаджар
Империяларыны экспансиясы бла бирге (б. э. д. 539 джыл) чууутлуланы бир къаууму
Иудеягъа къайтадыла, анда Экинчи Табыныучу Юй ишленеди эмда аны тёгерегинде
чууутлуланы къраллыкълары джангыдан къурала башлайды, Вавилондагъы чууутлуланы
асламысы уа Къаджар Империяны тёрт джанына джайыладыла, ол заманда ол Индиядан
Эфиопиягъа дери джаыйлгъан уллу кърал болгъанды. Ол замандан башланады
чууутлуланы этника айныуларыны доминантлы модели — символлукъ эмда культура
аралыкъ Израилде эмда дунияны тёрт джанына джайылгъан диаспорала. Аллында
Месопатамияда къуралгъан диаспора, б. э. д. 1 минг джылда Шимал Африка бла
Мисирни, Кюнбатыш Джерле Арасы Тенгизни джагъаларын, Грецияны, Гитче Азияны,
Сирияны (Шамны), Кавказны, Кърымны, Иранны, Орта Азияны, Индияны джерлерине дери
джайыладыла.

Израилни Джерини Птолемейле бла Селевкидлеге бойсуннганында (б. э. д. IV—II
ёмюрледе) чууутлула культура эллинизация этиледиле буруннгу чууут тил бла арамей
тилле бла бирге буруннгу грек тил джайылады (койне).

Маккавейлени къозгъалыуну эсебинде Хасмоней патчахлыкъ (164—37) къуралады. Ол
заманда эллиннешген къауумла бла Негев бла Иордан джагъасындагъы чууут болмагъан
семит халкъла да чууут халкъны къурамына киредиле.

Иудеяны Рим кючлеб (б. э. д. 63—37), б. э. I—II ёмюрлеринде азатланыу
къозгъалыуланы хорлау Экинчи Табыныучу Юйню чачылууна (б. э. 70 джылында) эмда
чууутлуланы къыстаугъа себеб болгъанды. Ол заманда римчиле «Палестина» терминни
киргизедиле, ол Эрец-Исраэль — Израилни Джеринде чууутлуланы болгъанларын
унутдурургъа керекди.

Палестинадагъа чууут этника аралыкъ, 638 джылда араблыланы кючлеую бла бошалады.

Диаспорада бир-бири ызындан талай доминант аралыкъ ауушунады, алада чууутлуланы
этника къауумлары къуралгъанды (эдот), ала тиллери бла, турмуш культуралары бла
бир-бирлеринден айрылгъандыла:

Эм эски этника къауумланы бири — вавилончу неда ирак чууутлуладыла (бавли), ала
б. э. д. 1 минг джыллыкъда къуралгъандыла. Ала аллында арамей тилни
хайырланнгандыла, VIII—IX ёмюрледе биринчи араб диалектлени толткъунунда
арабчагъа кёчедиле (кылту), ол диалектле артдан къуру чууутлула бла христианлада
къалгъандыла, аланы тёгеригинде джашагъан мусульманла кёчюуючю араблыланы
диалектлерине кёчедиле. Бавлилени ахыр келечилери Иракны американ-ирак
къазауатны заманында къойгъандыла (2003).

Араблыла кючлегенден сора, арамей тилни сакълагъан чууутлула, Курдистан таулагъа
ыхтырыладыла, эмда аладан анда таргум неда лахлух этника къауум къурайдыла.
Бусагъатда Израилде ала курдистан чууутлула атны джюрютедиле, турмушларында
чууут-арамей тилле бла хайырланадыла. Иран чууутлула (парас-у-мадай) Иран бла
Орта Азияда орналгъандыла. VI—VII ёмюрледен башлаб чууут-перс тилни эскертмелери
сакъланнганды. Талайдан ала керти иран чууутлулагъа (джиди — 25 минг Иранда, 75
минг Израилда, XX ёмюрде асламысы чууут-иран тилледен фарсиге кёчедиле); тат
тилли таулу чууутлулагъа; афган — орта азия къауумгъа юлешинедиле, агъыргъыла
XVIII ёмюрде орта азиячы чууутлула бла чууут-перс этнолектледе сёлешген афган
чууутлулагъа юлешиннгенди, ала Афганистанны XX ёмюрюню ахырында бютеулей
къойгъандыла.

Иран чууутлула бла къытай тилли чууутлуланы Кайфэн чууутлуланы къаууму да
байлмалыды, ала б. э. д. VI—VIII ёмюрледе къураладыла, эмда бусагъатда
къытайлылагъа къатышыб бошагъандыла; аланы бусагъатдагъы тууудукълары Кайфын
шахарда джашайдыла эмда культура энчиликни бир-бир шартларын тутадыла.

Эртдеги Орта ёмюрледе бахаратла (пряность) сатыу-алыу джолланы узунунда
Махараштра штатда маратхи тилде сёлешген бней-исраэль эмда малаялам сёлешген
кочин чууутлула къуралгъандыла, ала бусагъатда Израилде джашайдыла. Араб
джарымайрымканда чууут джерлешимле б. э. д. 1 минг джыллыкъны экинчи кесегинден
къурала башлайдыла. Мухаммат файгъамбар джангы динни, Мединаны чууутлулары бла
кюрешде джаяды, алай бир къауум чууут къауумла ислам джамагъатха къошуладыла.
Къыбыла Арабияны араб тилли чууутлулары («тейманим», йеменчиле) асламысы бла
Израилде джашайдыла (140 минг чакълы бир адам), 200 чакълы адам Йеменде
джашайдыла. Эртдеги Орта ёмюрледе Шимал Сирия бла Къыбыла Тюркде араб тилли
чууут къауумла къурала башлайдыла (халяби), Къыбыла Сирия бла Ливанда (сами);
XVI ёмюрде аланы ичинде Испаниядан къачхынчы сефардла да эрийдиле. XVIII ёмюрде
халябиле бла ирак чууутлуланы талай къаууму Индиягъа британ тачха къуллукъ этер
ючюн кёчедиле, андан ала Къыбыла-кюнчыгъыш Азиягъа джайыладыла (Сингапур, Мьянма
(Бирма), Гонконг, Индонезия э. б.), анда ала багдади атны джюрютгендиле. Б. э. д
1-чи мингджыллыкъны экинчи джарымындан башланыб Магрибни чууутлулары этника
къауум халгъа келедиле, кеслери да кёб тюрлю юлюшге бёлюнедиле, аланы ичинде
Атласны бербер тилли чууутлулары.

Бу бютеу къауумладан айры эфиоп чууутлула айныйдыла (бета-исраэль, неда фалаша),
XX ёмюрге дери ала агава тилледе, артдан а уа амхар эмда тиграй тилде
сёлешгендиле.

Европаны къыбыла-кюнбатышында кеч антика замандан башлаб сефардла атлы чууут
къауум болгъанды, ала иберий-роман тиллени этнолектлеринде сёлешгендиле. 1492
джыл Испаниядан къысталгъанларындан сора, ала Кюнчыгъыш эмда Кюнбатыш Джерле
Арасы Тенгиз джагъалада орналгъандыла, эмда аланы ичинде чууут-испан тил
къуралады. Алагъа джууукъ Прованс бла Римни чууутлулары саналадыла (ромаим), ала
эски прованс эмда итальян тилни этнолектлеринде сёлешгендиле (къыбыла лоэз).
Бютеу бу къауум ортакъ чууут кеси атларын сакълагъандыла, аннга къошакъгъа
субэтника атлары да болгъанды.

Экинчи дуния къазауатны аллында эмда аны заманында алты миллион чакълы бир
чууутлу ёлтюрюлгенди Бу сан Нюрнберг трибуналны протоколларында чертилгенди
(къара Холокост).

Россияда, революциядан сора тергеуледе кесини миллетлигин адам кеси айтханды. Ол
себебден, сёз ючюн, 30-чу джыллада кесин чууутлугъа санамагъан чууутлу деб
джазылмагъанды (20 % чакълы бири) Артдан кесин чууутлу деб джаздырмагъанланы
саны СССР-де ёсгенден ёсюб баргъанды.

Чууутлуланы ичинде эм уллу этника къауумлагъа ашкеназла бла сефардланы санаргъа
боллукъду.

Аланы тышында: араб чууутлула; лахлухи, перс эмда бухара чууутлула; урияла; тау
чууутлула; индий чууутлула, романиотла, итальяним (ромим), фалаша э. б.

Чууут къауумланы генотиплери бла хоншу халкъланы генотиплерини тинтиулери, чууут
къауумланы хоншуларындан эсе бир-бирлерине джууукъ болгъанын кёргюзеди. Ол
чууутлуланы къуру культура тамырла бирикдирген гепотезаны джараусуз этеди.

Дин шартлары бла кеслерин чууутлулагъа криптоиудейле бла иудейлеген къауумла
къошадыла.

Чууутлуланы эм эски тиллери — буруннгу чууут тилди (иврит), анда чууутлуланы баш
дин китаблары Танах джазылгъанды. Бизни эраны биринчи ёмюрленинде, аны орнуна
сёлешиу тилге арамей тиллени бири келеди, кечирек диаспоралада хоншу халкъланы
тиллерини тамалында чууут тилле бла этнолектле къураладыла. Буруннгу чууут тил
слёшиу тилден чыгъады, алай а лашон-а-кодеш («сыйлылыкъны тили») динде баш
джазма тиллей къалады. XX ёмюрде бу тил джангыдан туууды эмда иврит аты бла
Израилни чууутлуларыны официал эмда сёлешиу тиллери болады.

Диаспоралада иврит (буруннгу чууут тил) иудейликни баш тили кибик сакъланады.
АБШ-ны, Израилни, Бельгияны, Уллу Британияны, Канаданы эмда талай башха къралны
хасид джамагъатларында сёлешиу тил идишди. Башха сакъланнган чууут тилдеден
сефард, тат (тау-чууут), чууут-арамей, чууут-иран тиллени айтыргъа боллукъду.
Бюгюнлюкде чууутлуланы 45 % ингилизча сёлешеди, 34 % — ивритде, 13 % орусча, 5 %
чакълы бири испанча, 4,5 % — французча, 4 % чакълы бири идишде, 3,5 % джууукъ
арабча, аланы тышында немец, румын, фарси, поляк, амхара, португал, маджар, тюрк
тилле да джайылыбдыла.

Дин тутхан чууутлуланы асламысы иудейчиликни тутадыла (иудейледиле). «Иудаизм»
грек. йуда́исмос, чууут сёзден къуралады ивр. яхадут‎ (יהדות), аны бла бир
тамырлы йехуди — чууутлу / иудей.

Чууутлуланы дин китаблары — Танах (ТаНаХ — аббревиатура: Тора́ ивр. תורה‎,
Невии́м ивр. נביאים‎, Ктуви́м ивр. כתובים‎ — Беш китаблыкъ).

Диаспорада социал-экономика статуслары башхала бла тенг болмагъаны себебли,
чууутлулада энчи культура къуралгъанды. Чууутлулагъа асламысы бла джерге ие
болургъа джасакъ болгъанды, ол себебли чууутлуланы эл мюлкге къатышыулары чекли
болгъанды, аланы баш ишлери тюрлю-тюрлю санагъатла, сатыу-алыу, саудюгерчилик
болгъанды. Чууутлуланы асламысы башхалагъа къатышмагъан джамагъатлада
джашагъанды (кегила) ала шахар тийреле болгъандыла (гетто Италия бла Германияда,
худерия (жудерия) Испания бла Португалияда, меллах Шимал Африкада, махалла Иран
бла Ара Азияда). Чууут джамагъатлагъа (кагал) башчылыкъ экономика элита (гвир —
«кючлю», парнас — «асыраучу») эмда раввинат этгенди.

Уллу юйдегиле сакъланнгандыла, Джууукъ эмда Орта Шаркъда XX ёмюрню ортасына дери
полигамия джюрюгенди (норматив моногамияны ашкеназла X ёмюрде киргизгендиле).
Джууукълукъ эркиши джанындан саналса да, иудейлик мардалагъа кёре чууутлу деб
къуру анасы чууут болгъан саналады (Чууутлулукъ). Материал культураны бютеу
чууут шартлары иудейликни буюрууларында тамалланнганды: ашарыкъда кашрут,
эркишиле бла юйленнген тиширыулагъа башларын джабыу д. а. к..

Джангы заманда, чууутлуланы хакъларын чеклениуню къоратыу бла, европачы
къралланы асламысында чууутлуланы ассимиляциясы эмда аккультурациясы болгъанды,
ортодокс иудаизмден кетилгенди, къатыш юйдегиле чыкъгъандыла; Кюнчыгъыш Европа
бла Азияны чууутлурары кеслирини энчи культураларын кёбюрек сакълагъандыла.

Аны бла бирге чууутлуланы консолидациялары да айный башлагъанды, бютеу чууут
культуралыкъ эмда политикалыкъ къозгъалыула къуралгъандыла. 1881—1914 джыллада
чууутлуланы миграциясы кючленнгенди (артыкъсыз да Россия Империядан), ала
Кюнбатыш Европагъа, Америкагъа, Австралиягъа кёчгендиле. Сионизм идеологияны
кючлениую бла Палестинагъа кёчюу да башланады.

Европачы чууутлуланы этникалыкъ айныуларын Экинчи дуния къазауатны заманында
болгъан Холокост къурутханды. Къазауатдан сора чууутлуланы Джангы Дунияны
къралларына эмда джангы къуралгъан Израиль Къралгъа кёчюулери кючленеди.



https://krc.wikipedia.org/wiki/%D0%A7%D0%B5%D1%80%D0%BD%D0%BE%D0%B3%D0%BE%D1%80%D0%B8%D1%8F

Черногория (черногор. Црна Гора, Crna Gora, эм кёб хайырланнган итальянча аты
Montenegro) — къыбыла-кюнбатыш Европада кърал, Балкан джарымайрымканны Адриатика
джагъасында орналгъанды. Аты Црна Гора (къар.-малкъ. Къара Тау) топонимден
къуралгъанды.

Адриатика тенгиз бла джууулады, кюнбатышда Хорватия бла, шимал-кюнбатышда Босния
эм Герцеговина бла , шимал-кюнчыгъышда Сербия (Косово) бла, эмда кюнчыгъышда
Албания бла чеклери барды.

2006 джылны июнь айына дери Сербия эм Черногория Кърал Бирлиги атлы конфедератив
къралны кесеги эди. Эркинликни Черногория 2006 джылны 3 июнунда баямлагъанды.



https://krc.wikipedia.org/wiki/%D0%A5%D0%B0%D1%87%D1%8B%D0%BF%D1%81%D1%8B

Координатла: 43°01′ N 41°03′ E﻿ / ﻿43.016667° N 41.05° E (G) (O)43.016667, 41.05

Хачыпсы (хач. Аҧсны [Апсны́], гюрдж. აფხაზეთი [Апхазе́ти]) — Тау Артыны кюнбатыш
кесегинде, Къара тенгизни къыбыла-кюнчыгъыш джагъасында орналгъан регионду.
Хачыпсы властланы юрисдикциясына кёре — Хачыпсы Республика (хач. Аҧсны
Аҳәынҭқарра), Гюрджюню юрисдикциясына кёре — Хачыпсы Автоном Республика (гюрдж.
აფხაზეთის ავტონომიური რესპუბლიკა). Алгъада — Хачыпсы Социалист Совет Республика
эм Хачыпсы Автоном Совет Социалист Республика (Гюрджю ССР-ге кирген) болгъанды.

Гюрджюню Конституциясына кёре Гюрджюню бир бёлюмюдю. Алай а 1992—1993 джыллада
баргъан къазауатдан сора Хачыпсыны Гюрджю властла контролда тутмайдыла.

Хачыпсыны бойсунмаулугъун Россия Федерация (26 август 2008), Никарагуа (5
сентябрь 2008), Венесуэла (10 сентябрь 2009), Науру, Къыбыла Тегей эмда
Преднестровье таныгъанды.

Хачыпсы, Тау Артыны шимал-кюнбатыш кесегинде, Псоу бла Ингури сууланы
орталарында орналыбды. Шималда Россия бла, кюнчыгъышда уа Гюрджю бла чеклери
барды, къыбыла-кюнбатышда Къара тенгизде джагъасы барды (узунлугъу — 210 км-ден
кёб).

Хачыпсыда 240,7 минг чакълы бир адам джашайды. Аладан кёбюсю (51,5 %) шахарлада.
Ара шахары эмда эм уллу шахары — Согъумду (43,7 минг адам).



https://krc.wikipedia.org/wiki/%D0%A2%D0%B5%D0%BB%D0%B5%D1%84%D0%BE%D0%BD

Телефо́н («узакъ таууш», грек. τῆλε, tēle — узакъ эм φωνή, phōnē — ауаз,
таууш) — тауушну аралыкъгъа берирге эмда алыргъа деб джораланнган аппаратды.
Бусагъатдагъы телефонла электрика сигналланы кючю бла бериу этедиле.

«Peking Gazette» газетде письмогъа кёре, 968 джыл, къытай алим Кунг-фу-винг
thumtsein деген аппаратны къурагъанды, ол тауушну быргъыланы болушлугъу бла
къысха аралыкълагъа бергенди.

«Джиб телефонда» кёб заманланы белгилиди. Анда эки диафрагма, джиб бла не да
чыбыкъ бла байланадыла.

Мингле бла джылланы адам улу, бир бири бла байлам джюрютюр ючюн тохтаусуз
средада тауушну джайылыууну тамалында амалланы хайырланнганды, узакъ аралыкълада
хапарлашыр ючюн а уа эм тынч мадарла алыннгандыла, сёз ючюн, тютюн, дауурбаз
таууш. Электричествону тамалында тауушну бериу-алыуну аппаратланы джаратылыууну
алланда, электрикалы телеграф болгъанды.

1849—1854 дждж. Шарль Бурсель, инженер-механик эм париж телеграфны
вице-инспектору, телефонлашыуну идеясын биринчи болуб ачыкълагъанды, ол кесини
диссертациясында 1854 джыл биринчи болуб «телефон» деген терминни
хайырланнганды, алай а аны идеялары практиагъа кирмегенди.

1860 джыл АБШ-да итальян иммигрант Антонио Меуччи темир чыбыкъла бла тауушну
берген аппаратны кёргюзтгенди, атына да Telectrophon атагъанды. Кесини
джаратыууна патенти Меуччи заявканы 1871 джыл бергенди.

1861 джыл немец физик эмда джаратыучу Иоганн Филипп Рейс тауушну эмда адам
ауазны темир чыбыкъланы юсю бла берген бир башха аппартаны кёргюзгенди, атына да
Telephon дегенди.

1876 джылда, Александр Белл патентлеген аппаратха «сёлешген телеграф» дегендиле.
Беллни телефонуну чолпусу адам ауазны алыуда да, бериуде да хайырланнганды. Бу
телефонда къонгурау болмагъанды, аны кечирек Беллни ишдашы  — Т. Ватсон
къурагъанды (1878 джыл). Абонентни чакъырыу чолпуагъа сыбызгъы бла сызгъырыу бла
этилгенди. Быллай сызны ишлеуюню узунлугъу 500 метрден узакъ болмагъанды.

Александр Белл Вашингтон пантент бюрогъа заявканы 1876 джылны 14-чю февралында
бергенди. Андан эки сагъатха кеч аллай аппаратха заявканы Чикагодан Э. Грей
бергенди.

1876 джылны 7-чи мартында Александр Беллге телефоннга патент берилгенди. Сейири
неди десенг А. Белл телефон джаратыргъа тюл, «гармония телеграфны» джаратыр
муратлы болгъанды.

1876 джылны 25-чи июнунда, Александр Белл Филадельфияда баргъан
электротехникалыкъ кёрмючде телефонун кёргюзгенди.

1877 джыл Ваден атлы джаратыучу абонентни чакъырыуда биринчи кере телеграф
ачхычны хайырланнганды, ол къонгурауну сынджырын киритлегенди, кечирек ачхыч
тиекге ауушдурулгъанды.

1877—1878 джыллада Томас Эдисон кёмюр микрофонлада, кёмюр ёзекни орнуна кёмюр
букъуну хайырландырыуну теджегенди, ол микрофон тюрлениусюз 80-чы джыллагъа дери
келгенди, бир-бир джерледе бусагъатда да хайырладырылады.

Телефонну андан ары айныуунда электрикалы микрофон, уллу тауушлу байлам, тон
алыу, билгилени къысытлау эмда башха джангы технология орун
алгъандылаIP-телефония, ISDN, DSL, мобил байлам, DECT.

Ауазны цифралашдырыб эмда къысыб IP-технологияланы тамалында къуралагъан сетлени
юсю бла берген технологияды. Сёз ючюн, Интернетни юсю бла. Узакъ аралыкълагъа
сёлешиуню багъасын тюшюреди. Алай аманлыгъы сигналны тыйылыууду. 2005 джылдан
башлаб энчи программаланы хайырландырыб (сёз ючюн,Skype) IP-телефонияны бек
учузлашдыргъандыла.



https://krc.wikipedia.org/wiki/%D0%A1%D0%B8%D0%BD%D0%B0%D0%BD

Мимар Синан неда Къоджа Мимар Синан Агъа (Синанеддин Юсуф — Абдулменнанны джашы
Синан; осман тюрк тилде: قوجه معمار سنان آغا; туугъаны — 29 май 1489 джыл,ёлгени
— 9 апрель 1588 джыл) — Османлы къралда баш архитектор эмда къурулушда башчылыкъ
этиб тургъан белгили адамды. I Сулейман, II Селим эм III Мурат патчахланы
заманларында баш архитектор болуб ишлеген Мимар Синан, этген чыгъармалары бла
озгъан заманлада эмда бусагъатлада дуния танылгъан бир фахмуду. Эм баш
чыгъармасы, «усталыгъымы чыгъармасы» деген, Селимие межгитди.

Синанеддин Юсуф, Кайсери илни Агрианос (бюгюн — Агрынас) элинде христиан (эрмен
неда грек) юйдегиде туугъанды. 1511 джылда Селим солтанны заманында янычарлагъа
алыныб Стамбулгъа келеди.

Сулейман солтанны янычарлары бла бирге Австриягъа джюрюшге къошулады, андан сора
Синанны фахмусу эслениб ол кадет джаяу корпусха башчылыкъ этиб башлайды, кечирек
Австриядагъы 62-чи мараучу корпусха башчылыкъ этгенди. Кесини къуллугъуну
заманында Синан, къалалыны, мекамланы тоб бла чача, аланы къарыусуз, джукъа
джерлерин эсге алыргъа кюрешгенди.

1535 джыл Багдадха джюрюшде патчах сакълауулну башчысы болуб къошулгъанды, эмда
Ван кёлде бетджанла ишлетгенди.

1537 джыл султан аскер корпус бла бирге Молдавиягъа чабыыулгъа къошулгъанды,
анда Сулеймана Биринчини, Прут сууну юсю бла талай кюннге кёпю ишлеб кёзюне
илиннгенди.

1539 джыл баш везир Челеби Луфти Паша болады, Синан Каирден чакъырылыб
Стампылгъа баш архитектор болады. Орнуну аты алай болсада Синан ишде бютеу Осман
империяда къурулушха джууаблы болгъанды.

1588 джылны 7-чи февралында ауушханды. Сулеймание Межгитни къыбарларында
басдырылгъанды.



https://krc.wikipedia.org/wiki/%D0%9D%D0%BE%D0%B1%D0%B5%D0%BB%D0%BD%D0%B8_%D0%BF%D1%80%D0%B5%D0%BC%D0%B8%D1%8F%D1%81%D1%8B

Нобелни премиясы (швед. Nobelpriset, ингил. Nobel Prize) — илму тинтиуде, джангы
джаратыулада революцион ачылыу ючюн,культурагъа эмда джамагъатны айнытыугъа уллу
юлюш къошулагъаны ючюн берилген премияладан эм сыйлы эмда эм белгили премияды.

Альфред Нобелни 1895 джылны 27-чи ноябрында этилген осуятында былай
джазылгъанды:

Аны тышында, Нобелни осиятында болмагъан, алай а 1969 джылдан башлаб Швед банкны
инициативасы бла экономикадан аны аты бла премия бериледи. Аны бериуюню
шартларыда башха нобель премиялачады.

Нобелни фонду 1900 джыл, энчи бойсунмагъан правительствочу болмагъан организация
кибик къуралгъанды, тамал капиталы 31 млн. швед крона болгъанды (бусагъатдагъа
багъалагъа кёре 1,5 млрд крона чакълы бирди). Биринчи премияланы ёлчемлери 150
000 крона болгъанды. Бусагъада фондну капиталы 2 млрд 966 млн шведа крон
джетгенди ( 450 млн АБШ-ны $ чакълы бир), премияланы ёлчеми уа 10 млн швед
кронады.

Эм аллындан Нобель, премия берилген илмуланы списогуна математиканы къошханды,
алай а кечирек аны кетериб, мамырлыкъ премияны джазгъанды. Буну керти чурумун
киши да билмейди, алай а сёзге кёре ол заманда швед математиканы алчысы
Миттаг-Леффлер бла байламлыды, Нобель бу алимни, хаман Стокгольм университетден
ачха тилеб тургъаны ючюн сюймегенди. Башха версиягъа кёре Нобелни сюйгени, Анна
Дезри аны къоюб Франц Лемаржгъа эрге чыгъады, Франц а уа ол заманда математик
болур акъылда болгъанды.

Алай а эм бек келишиу версия, Нобелни джашауда керти «къол бла тутарча» хайыр
берген джетишимлеге берирге излегениди. Математика джетишимле джамагъатны уллу
бёлюмю бла аллайгъа саналмайдыла.

Нобелни премиясыны математикада «эквиваленти» Филдсни эмда Абелни
премияларыдыла, иноформатикада — Тьюрингни премиясыды.

Швецияны Банкыны Альфред Нобелге аталгъан премиясына да Нобелни премиясы деб
къоядыла. Бу премия 1969 джыл Швецияны Банкы бла къуралгъанды. Къалгъан
премиялача болмай, бу премиягъа ачха Нобелни осуй мюлкюнден берилмейди. Ол
себебден бу премиягъа Нобелни премиясы дерге боллукъмуду, боллукъ тюлмюдю деген
соруу чыгъады.



https://krc.wikipedia.org/wiki/%D0%9C%D0%B8%D0%BB%D0%B0%D0%BD

Мила́н (ит. Milano, ломб. Milan, лат. Mediolanum — «тюзню арасында») — Италияны
шимал кесегини баш шахарыды, Италияны эм уллу региону Ломбардияны административ
аралыгъыды эмда бютеу къралны финанс-экономика джаны бла ара шахарыды.

Талай ёмюрню Майлянд (нем. Mailand) атны джюрютгенди, бусагъатда ол, шахарны
немец атыды.

Шахар кеси (бегитилген административ бирим — коммуна) 182 кв. км. майдан алады
эмда анда 1,3 млн адам джашайды. Миланны шахар бёлгеси (округу) («Уллу Милан»),
коммунаны тышына узакъ джайылады (эм бек — шимал бла кюнчыгъышха), 1 982 кв. км
майдан алады эмда 3 707 210 адам халкъы барды (2001 джыл санаугъа кёре); 1991
джылда халкъы 3 738 685 адам болгъанды.

Шахар, мода фирмала бла, виа Монтенаполеонеде тюкенле бла эмда Дуомо майдандагъы
Виктор Эммануилни галереясында тюкенле бла белгилиди. Милан — моданы дуниялыкъ
ара шахаларындан бириди.



https://krc.wikipedia.org/wiki/%D0%9B%D0%B5%D0%BE%D0%BD%D0%B0%D1%80%D0%B4%D0%BE_%D0%B4%D0%B0_%D0%92%D0%B8%D0%BD%D1%87%D0%B8

Леона́рдо ди сер Пье́ро да Ви́нчи (итал. Leonardo di ser Piero da Vinci, 15
апрель 1452, Анкиано элде, Флоренциягъа джууукъ Винчи шахарчыкъны къатында — 2
май 1519, Кло-Люсэ къала, Амбуазагъа джууукъ, Турень, Франция) — белгили итальян
суратчы (скульптор, архитектор) эмда алим (анатом, математикачы, физикачы,
(джангы аппаратланы) сынаучу), «универсал (хар неге да бирча фахмулу, болуму
болгъан) адамланы» (лат. homo universale) эм белгилилеринден бири — итальян
Ренессансны идеалы (къалгъанлагъа юлгю болгъан). Анга обур, ибилисни
къуллукъчусу, итальян Фауст эмда тейри руху, деб айта эдиле. Ол ангысы бла,
къарамы бла талай ёмюрню алгъа баргъанды. Кеси сау замандан аны тёгереги
легендала бла, айтыула бла толу эди, айтхылыкъ Леонардо — адамны ангысыны ёсерге
излегени чексиз болгъаныны белгиси эди.



https://krc.wikipedia.org/wiki/%D0%9A%D1%91%D0%B1%D1%87%D1%8E%D0%BB%D1%8E%D0%BA_%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F%D0%BD%D1%8B_%D0%BC%D0%B0%D0%B4%D0%B0%D1%80%D0%BB%D0%B0%D1%80%D1%8B

Кёбчюлюк информацияны мадарлары (къысхасыча «КИМ», неда — масс-медиа) — кёбчюлюк
коммуникцияны нюзюр этиб, сёз, сыфат эмда музыкалыкъ информацияны къуралыууну,
кёзюулю бериуюню эмда тиражланыууну баджаргъан къуралыш-техника комплексди.

Заманы озгъаны бла масс-медиа «билгилендирген» форматдан бусагъатда «къурагъан»,
«кёз ачхан» эмда башха эпитетле къуралгъандыла. Къайтарыу байламны механизми
айныгъаны бла, ол демек тынгылаучуланы, къараучуланы эмда окъуучуланы кеслерини
оюмларыны билдирир мадарлары болуу бла, масс-медиа бир джанлы коммуникациядан
чыгъады. Ол себебден КИМ социологияда кёбчюлюк коммуникацияны мадарлары деген
атны джюрютеди.

Масс-медианы биринчи тинтиучюлерине социологла Пол Лазарсфельд бла Роберт Мертон
саналадыла.



https://krc.wikipedia.org/wiki/%D0%9A%D1%8A%D1%8B%D0%B1%D1%8B%D0%BB%D0%B0_%D0%BF%D0%BE%D0%BB%D1%8E%D1%81

Къыбыла полюс — Къыбыла джарымтобда Джерни бурулунуууну кёзюнге кёргюзген ось
башына чыкъгъан нохтады.

Къыбыла полюс Антарктиданы Полюс сыртында 2800 метр мийиклигде джерлешибди.
Джылны орта температурасы −48,9 °C (максимуму −14,7 °C, минимуму −74,3 °C).

1911 джылны декабрында Къыбыла полюсха Руаль Амундсенни башчылыгъында норвег
экспедиция джетгенди. 1912 джылны январында — Роберт Скоттну ингилиз
экспедициясы. 1929 джылда америкачы Р. Бэрд биринчи болуб Къыбыла полюсну
башында самолет бла учханды. 1958 джыл британ-джынгызеландиячы экспедиция
Къыбыла полюсну юсю бла Антарктиданы бир къыйырындан бир къыйырына чыкъгъанды.

1957 джылдан бери Къыбыла полюсда АБШ-ны Амундсен-Скотт атлы илму станциясы
ишленеди, алай а бузланы джюрюулери себебли 2006 джыл станция 100 метрге бир
джанына тайгъанды.



https://krc.wikipedia.org/wiki/%D0%98%D0%BD%D0%B4

Инд (тиб. སེང་གེ།་གཙང་པོ Sênggê Zangbo, къыт. 印度河 Yìndù Hé, хинди सिन्धु नदी,
кюнб.-пендж. دریاۓ سندھ Sindh, пушту اباسين Abāsin, синдхи سنڌوندي Sindhu, урду
دریائے سندھ) — Къыбыла Азияда уллу сууду, Къытайны территориясында башланыб,
Индия бла Пакистанны джеринде саркъыб Индий океаннга агъады. Сууну башы Тибетде
башланады, аягъы уа Араб тенгизни шималындады. Инди узунлугъу  — 3180 км,
бассейнини майданы — 960 800 км² .

Атлары: санскр. सिन्धु (Sindhu); урду سندھ (Sindh); синдхи سندھو (Sindhu);
пендж. سندھ (Sindh); авест. Hindu; пушту اباسين (Абба-Син «сууланы атасы»);
перс. هند («Hind»); тиб. Sengge Chu («Lion River»); къыт. 印度河, пиньинь Yìndù Hé;
грек. Ινδός (Индос).

Сууну башы 5300 метр чакълы бир мийикликдеди (неда Британникагъа кёре 5500 м)
орналгъан Тибет таулукъну къыбыла-кюнбатышындагъы Гаринг-боче тауну шимал
къабыргъасындады. Синдху атны Гар-Дзангбо суугъа къошулгъунчу джюрютеди, андан
ары Инд ат алады.

1000 километрден артыкъны Инд Карокорум тауланы юсю бла терен ёзенде саркъады.
Инд суу былайда Тибет автоном район бла Джамму эм Кашмир штатны чегин 4572 м.
мийиклиде ётеди. Иги кесекни таулада саркъгъандан сора, къобан Индияны Ладакх
атлы тарих областыны ара шахары Лехни къатында тюзге тюшеди. Лехден узакъ болмай
Индге Занскар суу къошулады (сол джетек), аны ызындан en:Tingmosgang элни
къатында суу джангыдан ёзеннге кириб, чекде тургъан en:Batalik элге саркъыб
башлайды.

Джамму эм Кашмир штат бла Пакистанный Шимал территорияларыны чеклеринден
ётгенден сора Индге Шинго суу къошулады (en:Shingo River). Андан сора 80 км
чакълы бирден Ингде дагъыда Шайок къошулады (en:Shyok River). Скардуну къатында
(Балтистан аралыгъы) Индге онг джанындан Шигар суу къошулады (en:Shigar River).
Инд кесини шимал нохтасына Харамош джитини къатында джетеди (en:Haramosh Peak),
андан сора Гилгит бла бирлешиб Бунджи шахарны къатында (en:Bunji, Pakistan)
къыбыла-кюнбатышха саркъыб башлайды. Гилгит бла бирлешгенден сора кёб турмай
Асторну суулары да Индге къошуладыла (en:Astore River). Андан сора Инд Кашмирни
чегинден ётюб, Пакистаннга саркъады.

Орта агъымында дуппурлу алаша таулулукъланы ётеди. Анда Индге Кабул къошулады
(къошулгъан джерини мийиклиги 610 м чакълы бирди), Калабагх ёзен бла Сюлемен
таула бла Тузлу тау сыртны арасы бла агъыб Инд-Ганг тюзге чыгъады.

Соан суу бла бирлешиб (en:Swaan River) Пенджабны тюзлерине Дадухейль шахарны
къатында чыкъгъандан сора, Инд талай дженглеге юлешинеди. Биргесине баргъан
илипинле бла бирге Инд, Миянвали бла Дераисмаилхан шахарланы юсю бла саркъады.
Дерагазиханны ётгенден сора Индге эм уллу джетеги Панджнад суу къошулады, алайда
Индни кенглиги 400-500 метрден 1-2 километрге дери ёседи. Суккур шахарны
къатында (Синд) Инден Нара дженг айрылады (Кюнчгъыш Нара), алай ол дженг
тенгизге джауумлу джыл болса джетеледи, тёбен агъымында Инд Тар къум тюзню ётюб
Араб тенгизге агъады.

Хайдарабадны къатында (тенгизге 150 км. джетмей) Индни дельтасы башланады, аны
бютеулей майданы 30 минг км² эмда тенгиз джагасыны узунлугъу 250 болады. Суу 11
баш дженгнге юлешинеди, алай а бютеулей дженглерини санын билген къыйынды, хар
суу къобханы сайын ол сан тюрленнгенлей турады. Бусагъатда сууну баш суу оруну
Гаджамро атны джюрютеди.



https://krc.wikipedia.org/wiki/%D0%94%D1%83%D0%B1%D0%BB%D0%B8%D0%BD

Ду́блин (ингил. Dublin [ˈdʌblɨn], джерли диалектде: [ˈdʊblən], [ˈdʊbələn]; ирл.
Baile Átha Cliath [bˠalʲə aːha klʲiəh] неда Duibhlinn) — Ирландияда
графство-шахарды, къралны ара шахарыды. Дублин административ графствода (Ленстер
провинция) орналыбды. Лиффи суу Ирланд тенгизни Дублин богъазына къошулгъан
джерде орналыбды. Ирландия айрымканда эмда республикада эм уллу шахарды, 115 км²
джууукъ чакълы бир майдан алады. Къралны Ирланд тенгизде баш портуду. Ирландияны
баш политика, экономика эм культура аралыгъыды. Халкъыны саны — 505 739 адамды
(2006), тийресиндеги шахарла бла — 1,7 млн. адам чакълы бирди.

Дублин ат, ирланд-ингилиз Dubh Linn (ирл. dubh → къара, эм linn → гитче богъаз,
аллы тыйылгъан суу, кёл) сёзлени бирлешгенлерини эсеби бла къуралгъанды.

Бир-бирле, биринчи версияны тюз болгъанына ишек этедиле эмда «Дублин» сёзню
скандинав тилледен чыгъарадыла: исл. djúp lind («терен богъаз»). Алай а Dubh
Linn ат, норвег викингле биринчи кере Ирландияны джагъаларында кёрюннгюнчюлерине
дери чыкъгъанды, аны себебли «скандинав версия» уллу оюмлугъу саналмайды.

Шахарны бусагъатдагъы аты бусагъатдагъы ирланд тилде Baile Átha Cliath («сууну
сай джерини къатында эл») деб джазылады. Baile Átha Cliath — эртдеги христиан
монастырны аты болгъанды, бусагъатда Сыйлы Валентинни клисасы сюелген джерде
болгъанды деб умут этилинеди.



https://krc.wikipedia.org/wiki/%D0%94%D0%B6%D0%B0%D0%BD%D0%B3%D1%8B_%D0%98%D1%81%D0%BF%D0%B0%D0%BD%D0%B8%D1%8F

Джангы Испания вице-королевство (исп. Virreinato de Nueva España) — Шимал
Америкада 1535—1821 джыллада болгъан испан колонияды. Аны къурамына
бусагъатдагъы Мексиканы, АБШ-ны къыбыла-кюнбатыш штатларыны (эмда Флориданы),
Гватемаланы, Белизни, Никарагуаны, Сальвадорну, Коста-Риканы эмда Кубаны
территориясы киргенди. Андан сора да Джангы Испаниягъа Филиппинле бла Шош
океандагъы эмда Кариб тенгиздеги айрымканла бойсунуб тургъандыла. Ара шахары
Мехико болгъанды. 1821 джылда Мексиканы бойсунмаулугъу ючюн къазауатда
хорланнганыны эсебинде Испания Шимал Америкадагъы джерлерин тас этгенди эмда
аланы орнунда талай джангы кърал къуралгъанды. Куба бла Филиппинлеге туура
Испаниядан башчылыкъ этилгенди, 1898 джылда уа, АБШ бла къазауатны эсебинде
метрополия аланы да тас этгенди.



https://krc.wikipedia.org/wiki/%D0%92%D0%B8%D1%84%D0%BB%D0%B5%D0%B5%D0%BC

Вифлее́м (ивр. בית לחם‎, Бейт-Лехем — «Гырджынны юйю»; араб. بيت لحم‎, Байт-Лахм
— «Этни юйю») — Палестина автономияда Иордан сууну кюнбатыш джагъасында Иудея
тарих бёлгеде шахарды, Вифлеем провинцияны ара шахарыды; Палестинаны
культурасыны, дин багъалатхан джерлеге айланыуну эмда туризмни аралыгъыды.
Вифлеем, Иерусалимден 8 км къыбылада орналыбды эмда бусагъатда де-факто аны бла
чеклешген этеди. Шахарда джашагъанланы саны 25 266 адамды (2007), тийреси бла
бирге — 42 минг адам, майданы — 6 км².

Инджилге (Евангелиеге) кёре былайда Иисус Христос (Иса файгъамбар) туугъаны ючюн
Вифлеем — бютеу христианлагъа сыйлы шахарды, Иерусалимден сора экинчи магъаналы
шахарды. Шахарда дунияда эм эски христиан джамагъатладан бири джашайды, алай а
арт джыллада эмиграцияны эсебинде джамагъатны саны аз болгъанды.



https://krc.wikipedia.org/wiki/%D0%91%D0%BE%D0%BB%D1%83%D0%BC

Болум (ингл. Universe) - алам да санына тюшген, керюрге жарагъан, не да келлик
заманда керюрге жарарыкъ болмуч къурау. Болумну Аламнар илму тинтеди. Болумгъа
бирде дунияны къарау бардырылгъан кесеги саналады, бирде уа аламны бир кесеги.
Эртте заманда «Хар нени да» (битеу тегерекде болгъан затланы) кеп тюрлю сезле
бла белгилей эдиле («Кек топ», «Алам», «Дуния», Къар-Малкъ - «Мырыт»). Хар
тинтиу, хар излеу, хар сынау къарау, атомну езегине къараудан башлап, узакъ
жулдузлагъа, мырытха къараудан бошап - бу барысыда Болумгъа къарау эм Болумну
тинтиудю, тюзюракъ айтса уа аны кесеклерин (белюмлерин). Ол кесекле башха-башха
илмуланы тинтиу ишлеридиле. Болум Уллу чачылыудан сора къуралгъанды, бир
акъылгъа кере уллу чачылыугъа дери бир зат да жокъ эди, заман да угъай, болмуч
да угъай. Болум къуралгъанлы 14 млрд жыл болады. Болум да бек кеп саны болгъан
хедрогенди, ол Болумну 75 % алады, экинчи жерде уа гелиумду - 23 %.



https://krc.wikipedia.org/wiki/%D0%91%D0%BE%D0%B9%D1%81%D1%83%D0%BD%D0%BC%D0%B0%D0%B3%D1%8A%D0%B0%D0%BD_%D0%9A%D1%8A%D1%80%D0%B0%D0%BB%D0%BB%D0%B0%D0%BD%D1%8B_%D0%91%D0%B8%D1%80%D0%BB%D0%B8%D0%B3%D0%B8

Бойсунмагъан Къралланы Бирлиги (БКъБ) (азер. Müstəqil Dövlətlər Birliyi, бел.
Садружнасць Незалежных Дзяржаў, гюрдж. დამოუკიდებელ სახელმწიფოთა თანამეგობრობა,
къаз. Тәуелсіз Мемлекеттер Достастығы, къыр. Күнкорсуз Мамлекеттер Шериктештиги,
молд. Comunitatea Statelor Independente, орус. Содружество Независимых
Государств, тадж. Иттиҳоди давлатҳои муштаракулманофеъ, юз. Mustaqil Davlatlar
Hamdo'stligi, укр. Співдружність Незалежних Держав) — алгъыннгы Совет Союзгъа
кирген республикаларыны асламысы къошулгъан, къралла арасы бирликди.

БКъБ БССР-ни, РСФСР-ни эмда УССР-ни башчылары бла, 1991 джылны 8-чи декабрында
Брестни къатында Вискулиде (Белорусь) Бойсунмагъан Къралланы Бирлигини юсюнден
келишиуге (Басымда, Беловеж келишиу ат бла белгилиди) къол салыу бла
къуралгъанды.

Преамбула бла 14 статьядан къуралгъан документде, СССР-ни халкъла арасы хакъны
субъекти кибик эмда геополитика кертиликде мындан ары джокъ болгъаны
баямланнганды. Алай а, халкъланы тарих бирикмекликлерини, араларында байламланы,
бир-бирлери бла кесаматланы, демократ хакъ кърал къураугъа нюзюр салыннганын,
бир-бирлерини сыйларын кёре илишкилени къураргъа излеуню эсге алыб, Бойсунмагъан
Къралланы Бирлигин къураргъа оноу этилгенди.

10-чу декабрда огъунакъ келишиу Белорус ССР бла Украин ССР-ни Баш Советлери бла
ратификация этиледи, 12-чи декабрда уа РСФСР-ни Баш Совети ратификация этеди.
13-чю декабрда, Ашхабад шахарда СССР-ге кирген беш ара азиялы къралны тамадалары
джыйыладыла (Къазакъстан, Къыргъызстан, Таджикистан, Тюркменистан эмда
Юзбекистан). Бу джыйылыуну эсебинде, бу беш кърал Бирликге кирирге разы
болгъандыла, алай а бютеу кирген къралланы тенгликлерини эмда тамал салгъан
кърал статус бериу шарт бла. Кечирек, Къазакъстанны Президенти Н. Назарбаев
Алма-Атада джыйылыб ортакъ оноу этерге чакъыргъанды.

Бу тюбешиуге 11 алгъыннгы совет республиканы башчылары къошуладыла:
Азербайджанны, Эрменни, Белорусну, Къазакъстанны, Къыргъызстанны, Молдованы,
Россияны, Таджикистанны, Тюркменистанны, Юзбекистанны эмда Украинаны (алгъыннгы
совет республикаладан Латвия, Литва, Эстония бла Гюрджю келечи джибермегендиле).
Бу тюбешиуню эсебинде, 1991 джылны 21-чи декабрында Алма-Ата декларациягъа къол
салынады, анда БКъБ-ны нюзюрлери бла принциплери белгиленедиле. Мында хар
къошулгъан кърал тенг болгъаныны принциплери да орун аладыла, бу декларациягъа
кёре Бирлик не кърал тюлдю, неда къралны башында къуралыш тюлдю. Аны тышында
аскер-стратегия кючлегеда бирикген башчылыкъ къалады, ядролу сауутхада бирикген
конроль этилирге оноу алынады. СССР-ну къуругъаны да бегитиледи.

Алма-Атадагъы тюбешиу постсовет аламда кърал къуралышда уллу орун алады, бу
тюбешиу алгъыннгы СССР-ни республикаларыны бойсунмагъан къралла болууларына ахыр
нохтаны салгъанды. Алма-Ата декларацияны ратификация этген эм ахыр къраллагъа
Азербайджан (1993 джылны 24-чю сентябры) бла Молдова (1994 джылны 8-чи апрели)
саналадыла, ол заманнга дери ала ассоциация къралла болгъандыла. 1993 джылда
Гюрджюда толу член болады.

Биринчи джылла, асламысы бла къуралыш соруулагъа къаралгъанды. БКъБ-ны
башчыларыны биринчи тюбешиулеринде (1991 джылны 30-чу декабры, Минск)
Бойсунмагъан Къралланы Бирлигини кърал башчыларыны Советини эмда Бойсунмагъан
Къралланы Бирлигини правительстволарыны башчыларыны Советини юсюнден болджаллы
келишиуге къол салынады, аннга кёре къуралышны баш органы — Кърал башчыланы
Совети къуралады, анда хар кърал бир ауазгъа ие болады, хар оноу да консенсусну
тамалында алынады. Аны тышында «Сауутлу Кючле бла Чекчи аскерлени юсюнден
Бойсунмагъан Къралланы Бирлигине кирген къралланы башчыларыны Советини
келишиуюне» да, къошулгъан къралла энчи Сауутлу Кючлени къураргъа эркинликлери
болгъаныны бегитедиле.

Къуралыш этапы, 1993 джылны 22 январында «Бойсунмагъан Къралланы Бирлигини
Уставына» къол салыу бла тамамланады.

Бойсунмагъан Къралланы Бирлигини Уставына кёре, къурагъан къраллагъа Уставны
къабыл этген заманнга БКъБ-ны къуралыууну юсюнден Келишиуге (1991 джылны 8-чи
декабрындан) эмда бу Келишиуге Протоколгъа (1991 джылны 21-чи декабрындан) къол
салыб ратификация этгенле саналадыла. Кирген къралла деб, къралланы башчыларыны
Совети Уставны къыбал этгенден сора, бир джылны ичинде, анда бегиген борчланы
къабыл этген къурагъан къраллагъа айтадыла.

Бирликге къошулур ючюн, кирирге излеген кърал, БКъБ-ны нюзюрлери бла
принциплерин къабыл этиб, Уставдагъы борачланы бойнуна алыргъа керекди, аны
тышында, кирген къралланы разылыгъын алыргъа керекди. Аны тышында Устав
ассоциациядагъы къралла категорияны (бу къралла къуралышны айры бир
ишлерине,энчи келишиулени тамалында къошуладыла) осмакълаучу къралла
категорияланы тутады (бу къралланы келечилери Бирликни органлырыны олтурууларына
къошулургъа эркинликлери барды).

Уставха кёре, кирген къралланы чыгъар мадарлары да барды. Аны ючюн кирген кърал
12 айны алгъа джазма халда билдирирге керекди. Уставха къошулгъан сагъатда
алгъан борчларын толтурургъада борчлуду.

Тюрлю-тюрлю къраллада БКъБ-гъа талай танылмагъан кърал, автоном регион эмда
БМО-гъа кирген кърал кирирге излегенди. Алай а кертиликде бу деларацияла
къагъатда къалгъандыла. Танылмагъан къраллыкъланы кирирге излеген баямлаулары,
киргенден да бек, аланы дунияда танылырларын излеу бла этилген атламлача кёрюрге
боллукъду. Быллай декларацияланы была этгендиле:

БКъБ бютеу аннга кирген къралланы тенглигинде тамалланады, аны себебли кирген
къралла барысыда халкъла арасы хакъны энчи субъектлеридиле. Бирлик не кърал
тюлдю, неда кърал башында функциялары джокъду.

Организацияны баш органы БКъБ-ны къралларыны башчыларыны Советиди, анда Бирликге
кирген къралланы башчылары джыйыладыла эмда эм баш магъаналы соруулагъа
къарайдыла. Бу Совет джылда эки кере джыйылады БКъБ-ны правительстволарыны
башчыларыны Совети член-къралланы толтуруучу властларыны органларыны экономика,
социал эмда башха областлада бирге ишлеулерин координация этеди. Джылда тёрт
кере джыйылады. Къралланы башчыларыны Советинде эмда правительстволаны
башчыларыны Советинда алыннган оноула консенсусну тамалында алынадыла. Бу эки
органны башчылары, къралланы аты бла, орус алфавитге кёре башчылыкъ этедиле.

Хаманда ишлеген органы БКъБ-ны Толтуруучу комитетиди, ол Минскде орналыбды
(Белорусь).



https://krc.wikipedia.org/wiki/%D0%91%D0%B0%D0%B9%D1%80%D1%8B%D0%BC_%D0%BA%D1%8E%D0%BD

Къарачай-малкъар тилде байрым кюнню аты христиан дин бла байламлыды эмда Иисус
Христосну (Исса файгъамбарны) анасы Къыз Байрымны (Мариямны) аты бла аталгъанды.
Бу адет дагъыда черкес (Мэрем) эм тегей (Майрæмбон) тилледе да барды.

Славян тиллени кёбюсюнде, аланы ичинде орус тилде да, байрым кюнню аты, ыйыкъны
(баш кюнден башлаб) бешинчи кюнюне саналгъаны себебли, «беш» деген тархдан
келеди: орусча — пятница, белорусча — пятніца, болгарча — петък, чехча — pátek,
полякча — piątek, сербча — петак, хорватча — petak, словенча — petek, словакча —
piatok, украинча — п’ятниця. Маджар тилде péntek сёз — славян тилледен алыннган
сёздю.

Буруннгу римлиледе байрым кюн Веренагъа аталгъан кюн болгъанды, кеси да буруннгу
грекледен калька этиб алыннганды (Афродитес хемера). Римлилени бу адетлери
буруннгу германлылагъа кёчгенди, ала Венераны кеслерини тиширыу тейрилери Фрейя
бла ассоциация этгендиле.

Роман тиллени кёбюсюнде байрым кюнню аты латинча dies Veneris — «Венераны кюню»
дегенден келеди: французча — vendredi, итальянча — venerdì, испанча — viernes,
каталанча — divendres, корсиканча — vennari, румынча — vineri. Бу адет, P-кельт
валлий тилде да ыз къойгъанды — dydd Gwener.

Байрым кюнню ингилизча аты — Friday — буруннгу ингилизча Frīġedæġ дегенден
келеди, магъанасы да — «Фриггни кюню» — скандинав мифологияда сюймекликни,
юйлениуню эм сабий тууууну тиширыу тейриси, Одинни къатыны Фриггни (бур.-исл.
Frigg — «сюйюлген») атындан. Башха герман тилледе да байрым кюнню аты Фрейяны
атындан келеди: немецча — Freitag, голландча — Vrijdag, буруннгу исландча —
frjá-dagr. Швед, норвег, дания тилледе сёзню бюгюннгю формасы — fredag.

Араб тилде байрым кюнню аты — «Jum’a-tul-Mubarak» — «аль-джума» (джыйылыб намаз
этиу) деген сёзден къуралгъанды.

Гюрджюча პარასკევი (параскеви) сёз (аны бла бирге юнгюшча — пIаьраска эм
чеченча — пӀераска) грек тилден (Παρασκευη «paraskev̱i̱» — «байрым кюн», неда
туура «алтынчы») алыннганды.

Иудей эм христиан дин адетлеге кёре байрым кюнню алтынчы кюннге саналгъанлай
турады.

Сауд Арабия бла Иранда (эм кёб санда башха муслиман къраллада) ыйыкъ, шабат
кюнде башланыб, байрым кюн бошалады.

Христиан динни биринчи ёмюрлеринден башлаб, ол кюн Исса файгъамбар къачда
керилгенди деб ийнаннганлары себебли, байрым кюнню сыйын бек кёргендиле. Аны
юсюнден биринчи хапар «Константинни джашагъаны» деген, Кесарияны епископу
Евсевий († 340 джыл) джазгъаннга саналгъан китабда тюбейди. Артыкъ бек Пасханы
аллы бла болгъан Уллу байрым кюн белгиленеди.

Иудейликде байрым кюн — Шаббатха хазырланыу кюндю, иудейле эки кюннге аш-суу
аллыкъларын аладыла, Иерусалимде башха кюнледен эсе алгъа тюкенле джабыладыла.
Шаббатны башланнганына — байрым кюнде кюн батхан заман саналады, бошалгъанына
уа — шабат кюнню ингиринде биринчи юч джулдузну кёрюннгени.

Исламда байрым кюн, эркишиле межгитлеге джыйылыб джума намазны этген кюндю.
Ийнаныулагъа кёре «Къыямат кюн» байрым кюнде боллукъду. Сауд Арабия бла Иранда
байрым кюн — джангыз бош кюндю. 2006 джылгъа дери бу адет Бахрейн бла Бирлешген
Араб Эмиратлада да джюрюгенди, энди уа бу къраллада шабат кюн да бош кюн
болгъанды. 2007 джылда шабат кюн Кувейтде да бош кюн этилгенди.



https://krc.wikipedia.org/wiki/%D0%90%D1%84%D0%B8%D0%BD%D0%BB%D0%B5

Афи́нле (грек. Αθήνα) — Грецияны, Аттика номну эмда Афинле номархияны
(префектураны) ара шахарыды. Орналгъаны Ара Грециядады эмда къралны экономика,
культура эмда административ аралыгъыды. Атын грек мифологияда Афинадан алады.
Афинлени тарихи бек байды. Классика кёзюуде (б. э. д. V ёмюр) кърал-шахар кесини
айныуунда эм мийиклеге чыкъгъанды, анда европа цивилизацияны айныууну
тенденцияларыны белгилейди. Бу шахар бла Сократ, Платон эм Аристотель кибик
философланы, Эсхил, Софокл эм Еврипид кибик драманы тамалында тургъан трагиклени
атлары байламлыды. Афинледе кърал оноу система — демократия болгъанды.

Бурунлада «Афинле» аты кёблюк санда болгъанды — Ἀθῆναι [atʰɛ̑ːnaɪ]. 1970 джылда
кафаревусланы къоратыу оноу алыннгандан сора, бирлик санда аты —
Αθήνα [aˈθina] — официал болгъанды.

Мифологиягъа кёре акъылманлыкъны аллахы -Афинаны атын шахар Афинаны тенгиз иеси
Посейдон бла даулашыуундан сора алгъанды. Афинлени биринчи патчахы Кекроп
(Κέκροπας) джарымы адам, джарымы джылан болгъанды, аны аллында оноу этерге
чыгъады, ким боллукъду шахарны болушу деб. Эки кандидат болгъанды -Афина бла
Посейдон, ала Кекроннга саугъа этерге керек болгъандыла, патчах къайсысыны
саугъасын джаратса, аны шахар болушу этерге оноу алыннганды. .

Грек культураны джашнагъан заманыны кёбюсюнде Афинле магъаналы шахар
болгъандыла. Грецияны алтын ёмюрюню заманында ( б. э. д. 500 джылдан б. э. д.
300 джылгъа дери) шахар культура бла интеллигенцияны аралыгъы болгъанды,
кюнбатыш цивилизацияны бешигиди. и (около 500 года до н. э. до 300 до н. э.) был
центром культуры и интеллигенции, и являлся колыбелью западной цивилизации.
Буруннгу Афинлени идеялары бла практикалары бюгюнде «кюнбатыш цивилизация» атны
джюрютедиле. Алтын ёмюрден сора да Афинле бай шахарлай къалгъандыла, аланы
быллай джашаулары Рим империяны эпохасына дери баргъанды.

Философя школланы 529 джыл Византия империяны императору I Юстиниан джабханды.
Аннга дери 200 джыл алгъан христиан дин империяны официал дини баямланнганды.
Афинле алгъыннгы сыйын тас этиб, тюз провинциал шахарчыкъ болгъанды. XIII бла
XV ёмюрлени арасында шахарны византий, француз эмда итальян рыцарла
кючлегендиле. Ахыргъыла XIII ёмюрню аллында Афин герцоглукъ да къурайдыла.

1458 джыл тюрклюле шахарны кючлейдиле, Афинле Оттоман империяны бир кесеги
болады. Шахарны халкъы империяны тюшюую бла кючлю азаяды. Шахарны кёб тюрлю
районлары бла кёб эски мекям XVII—XIX ёмюрлерини арасында чачыладыла, шахар а уа
талай къауумгъа азыкъ болады. Тюрк бла Венеция республиканы арасында къазауатла
да Афинлени джазыуунда бек аман ыз къояды. Венециялы инарал Франческо Морозини
шахарны 1687 джылны 22-чи сентябрында алыргъа излеб штурмунда артиллериясы бла
Парфенонну чачады.

1833 джыл Грек короллукъ къуралыб Афинле ара шахары болгъанында, былайда гитче
джерлешимчик болгъанды. Аны ызындан джыллада джангы къуралгъан къралны ара
шахары терк айныб башлайды. Андан сора кючлю кенгергени 1923 джылгъа келеди, ол
заманда Тюрк-Грек халкъ ауушдурууну эсебинде Анатолиядан кеглен греклилени иги
кесеги Афинлени къыйырында джерлешеди. Экинчи дуния къазауатда Афинлени немецле
кючлейдиле. Къазауатдан сора шахар джангыдан ёсюб, айныб башлайды, артыкъсыз да
бек 1960-чы джыллада. Ол заманлада шахарны къыйырында кёб бетон юй ишленнгенди.
Грецияны Европа Бирликге кириую бла шахаргъа джангы инвестицияла келедиле, аны
бла бирге автомобиль трафик бла хауа кирлилик проблемала да келедиле.

Бу бютеу округлада властны эмда бютеу политика партияланы келечиликлери барды.
Шаблон:Panorama simple

Афинле шахаргъа эки джол бла кирирге боллукъду: Афинле-Ламия миллет
автомагистраль бла, джол шахаргъа шималдан киреди, эмда Афинле - Коринф миллет
автомагистраль бла, ол шахарны кюнбатханындан киреди. Афинлеге Пирей, Рафина эм
Лаврион портладан да кирирге болады. Хауа бла Афинлени халкъла арасы аэропорту
«Элефтериос Венизелос» («Ελευθέριος Βενιζέλος») тюшерге да болады. Грецияда
метросу болгъан джангыз шахарды.

Афинледе джамагъат улоуну системасы троллейбусладан, автобусладан эмда рельса
улоудан къуралады (метро, шахар тюбю электропоездле эмда трамваи).



https://krc.wikipedia.org/wiki/%D0%90%D1%81%D1%82%D1%80%D0%BE%D0%BD%D0%BE%D0%BC%D0%B8%D1%8F

Астроно́мия (грек. αστρονομία, — αστρον — джулдуз эм νόμος — закон) — кёк
санланы эмда аланы системаларыны къымылдауларыны, къурулушларыны эм айныуларыны
юсюнде илмуду. Астрономия Кюнню, Кюн системаны планеталарыны эмда аланы
джолдашларыны, астероидлени, кометаланы, метеоритлени, планетала арасы затны,
джулдузланы эм кюн система тышында планеталаны (экзопланеталаны), тубанлыкъланы,
галактикаланы эмда аланы джыйылыууларын, пульсарланы, квазарлданы, къара
тешиклени эмда кёб башха затны тинтеди.

Бу юч бёлюмге дагъыда классика астрономия дейдиле, ала астрономияны тамал
сорууларына къарайдыла.



https://krc.wikipedia.org/wiki/%D0%90%D0%BD%D0%B4%D0%BB%D0%B0

Андла, Анд Кордильерле (исп. Andes; Cordillera de los Andes) — дунияны эм узун
тау тизгин сынджырды.

Къыбыла Американы бютеу кюнбтыш къыйырыны узунлугъуна орналгъанды. Венесуэладан
башлаб Колуибияны, Перуну, Боливияны юсю бла Аргентина бла Чилини
территориясындагъы Патагониягъа дери узалады. Къысхасы бла шималдагъы 465°
параллелинден къыбыладагъы 1523° параллельге дери созулгъанды.

Андланы эм мийик тауу Аконкагуады — 6962 м. Анд тауланы джыл саны 60 миллион
чакълы бирди.

Андла сейсмо эмда вулканактив бёлгеге саналадыла. Джерни эм мийик вулканлары бу
бёлгедедиле. 6882 метр мийиклиги бла Монте Писсис (Аргентина) бла 6887 метр
мийиклиги бла Охос-дель Саладо (Чили) аладандыла.



https://krc.wikipedia.org/wiki/%D0%90%D0%BC%D1%81%D1%82%D0%B5%D1%80%D0%B4%D0%B0%D0%BC

Амстерда́м (нидерл. Amsterdam) — Нидерландланы ара шахары эмда эм уллу шахарыды.
Шимал Голландия провинцияда, къралны кюнбатышында, Амстел суу бла Эй сууну
аякъларында орналгъанды. Амстердам, Шимал тенгизге канал бла байланыбды.

2010 джылны октябрына Амстердам муниципалитетде джашагъан адамланы саны 767 849
болгъанды. Тийреси бла бирге (шахар округ) шахарда — 2,2 млн адам джашайды.
Амстердам, Европада 6-чы болгъан Рандстад агломерациягъа киреди.

Шахарны аты эки сёзден къуралгъанды: Амстел бла дам. Амстел, къатында саркъгъан
сууну атыды, дам а уа «дамба» сёздю. XII ёмюрде бу, гитче чабакъчы элчик
болгъанды, алай а Нидерландланы Алтын ёмюрлерини заманында, Амстердам дунияны эм
магъаналы портларыны бири эмда уллу сатыу-алыу аралыкъ болгъанды.

Шахар, тюрлю-тюрлю культураланы джыйылгъан джериди — 2009 джылны апрелине
шахарда 177 миллетни келечиси джашагъанды.

Кёб тюрлю белгили джер, сёз ючюн, Рейксмюзеум, Винсент Ван Гогну Музеи, Амстелде
Эрмитаж, къызыл фонарланы орамы джыл сайын шахаргъа 4 миллиондан аслам туристни
келиуюне себеб болады.

Амстердам Нидерландланы шимал-кюнбатышында Шимал Голландия провинциясында,
Амстел сууну аягъында, Эйсселмер богъазны джагъасында орналгъанды. Амстел суу,
шахарны арасы бла агъа, шахарда каналла бла илипинлени шебекесин къурайды, аны
тышында шахар айры канал бла Шимал тенгизге байланнганды, сейири уа — шахар
тенгиз дараджадан 2 метрге алашады. Амстердамгъа хоншулукъда Утрехт бла
Флеволанд провинцияла бардыла. Амстердам, мийик урбанизациясы болгъан шахарды:
бютеулей майданы 219,4 квадрат километрди, адам басыннганы уа бир квадрат
километрге 3 506 адамды. Паркла бла табигъат заповедникле территориясыны 12 %
аладыла. Амстердамны кючлю урбанизациясы шахарны табигъат ландшафты бла рельефин
джокъ этгендиле.

Къышхы кёзюуде температура 0 °C-дан энишге аз тюшеди. Бузлауукъла, Скандинавия
бла Кюнчыгъыш Европадан келген сууукъ хауа массала келселе боладыла. Джай
джылыды, алай а иссилик болмайды. Джауумланы ортаджыллыкъ суммасы 760 мм, аланы
асламысы октябрдан мартха дери тюшеди.

Шахарны юсюнден биринчи сагъыныу 1275 джылны 27-чи октябрында болгъанды.
Амтсердам къуралгъаны ючюн, районну суу къобуудан джакълагъан дамбагъа ыспас
этерге керекди. Шахарны къуралыуу, аны атында бегигенди (Амстелдеги дамба). XV
ёмюрге Амстердам, Нидерландланы эм уллу сатыу-алыу шахары богъанды.

Сексан джыллыкъ къазауатда Амстердамны эм уллу конкуренти болгъан Антверпен
шахарны испанлыла кючлейдиле (1585), ол заманда кёб анверпенчи саудюгерле,
санагъатчыла эмда чууутлула испан инквизициядан къутулур ючюн Амстердамгъа
къачыб келиб джерлешедиле. XIV эм XV ёмюрледе шахар, сатыу-алыу аралыкъ болады.
XVI ёмюрде чууут саудюгерле, Анверпенден налмазланы огранкасыны техникасын
келтиредиле.

Сыйлы Андрейни юч къачы, шахарны юч махтауун белгилейди: ётгюрлюк, къатылыкъ
эмда джазыкъсынмакълыкъ. Аны тышында халкъ ичинде юч къачны, шахарны аллында
тургъан юч къоркъуу бла байлайдыла: суу, от эм ауруула.

Амстердамны герби, Сыйлы Андрейни юч къачындан къуралады. Аны юсюне гербде
Австрия Императорияны таджы да барды. 1489 джыл I Максимилиан, борчха ачха
бергени ючюн кесини гербине король таджны суратын салыргъа эркинликни
Амстердамгъа саугъа этгенди, 1508 джылда I Максимилианны император болуб
коронациясындан сора ол тадж, император таджха ауушдурулгъанды. Асланла гербге
XVI ёмюрде Нидерландла, республика болгъан заманларында салыннгандыла.

Шахарны девизи «Heldhaftig, Vastberaden, Barmhartig» («Ётгюр, Таукел,
Джазыкъсыныучу») 1947 джылда II Вильгельмина саугъа этгенди, ол Экинчи дуния
къазауатда кёргюзюлген джититлигин белгилегенди.

Амстердам — Нидерландланы финанс ара шахарыды. Европада банкланы эмда финанс
корпорацияланы саны бла алчы шахарларыны бириди (Лондон, Париж, Франкфурт эм
Барселонадан сора). Амстердамда ABN AMRO, Akzo Nobel, Heineken, ING Group,
Ahold, TNT Express, TomTom, Delta Lloyd Group эмда Philips кибик белгили
организацияланы штаб-фатарлары барды. Шахарны тарих аралыгъында бир-бир
фирмаланы офислери барды, алай а асламысы къыбыла къыйыргъа чыгъарылгъанды.

Амстердам фонд биржа — дунияда эм эски эмда Европада эм уллуланы бириди. Шахарны
аралыгъында Дам майдандан узакъ болмай орналгъанды.

Амстердам бла аны тёгерегинде электротехника промышленность бла мешина ишлеу
айныбды. Айырыб авиакъурулуш, кеме къурулуш, химия промышленность эмда агъач
промышленностну чертирге керекди. Аны тышында шахар, налмазланы огранкасы бла
сатыууну аралыгъыды.

Нидерландланы ара шахары, кесини дженгил промышленносту бла да дуниягъа
белгилиди. Къралны бу санагъатыны 50 % бу шахардады. Азыкъ промышленностну
тамалында кофени, тютюнню, какаону, кокос джауну, гардошну эмда шекер чюгюндюрню
джарашдырыу предприятиеледиле.

Амстердамда бек кёб адам, аякъ мешина бла хайырланадыла. 2006 джыл шахарда 465
000 чакълы бир аякъ мешина болгъанды. Адамланы бу улоу тюрлюню сюйгенлерини
чурумларындан, шахарны территориясыны уллу болмагъаны, аякъ мешина джолчукъланы
таб джарашханлары, мешина джюрютюу табсыз болгъанын айтыргъа боллукъду.

Амстердамда иги айныгъан джамагъат транспорт система барды. Шахарда
метрополитен, тюз эмда терк трамвай, автобусла эмда Эй суудан кёчюрген паромла
бардыла. Бютеу шахарны джамагъат улоуу, GVB (Gemeentevervoerbedrijf, муниципал
улоу предприятиени) организацияны къолундады. Амстердамны къатындагъы
джерлешимле бла байлагъан автобусла башха операторланыкъыладыла, сёз ючюн,
Arriva бла Connexxion кибик.

Схипхол аэропорт, ара вокзалдан поезд бла 20 минут узакълыкъдады. Бу,
Нидерландланы эм уллу, Европаны эсе уа 4-чю аэропортуду. 1916 джыл кебдирилген
Гарлем кёлню джеринде къурулгъанды. Схипхолда алты учуу-эниу джол барды,
бусагъатда нюзюрде аэропортну кенгертиу планла бардыла.

Амстердамны территориясында эки университет барды: Амстердам университет бла
Эркин университет.

Амстердам университет, 1632 джылда Окъуу лицей кибик къуралгъанды, аллындан эки
факультети болгъанды: экономика эмда философия. 1877 джылда лицейге университет
статусну бергендиле. Бусагъатда университетде джети факультет барды: гуманитар
илмуланы, джамагъат илмуланы, табигъат илмуланы, экономика бла бизнесни, юрист,
медицина эмда стомотология факультетле. Университетде 25 минг чакълы бир студент
билим алады.

Эркин университет, 1880 джылда протестант джамагъатны ачхасына ачылгъанды. ХХ
ёмюрню 60-чы джылларына дери университетде къуру протестант джаш тёлю
окъугъанды. Университетде 13 факультет бла 11 илму-тинтиу институт барды.

Шахарда уллу «Немо» илму аралыкъ барды (1997 джыл къуралгъанды), ол, джаш тёлю
аудиториягъа джораланнганды. Музейге билет алыб келгенле былайда физиканы,
химияны, биологияны эмда башха илмуланы законларын юренирге боллукъдула.

Амстердамны тарих аралыгъы иги сакъланнган, орта ёмюрден къалгъан мекямла бла
толуду — клисала, кюпсе юйле. Каналланы бек джайылгъан шебекеси болгъаны себебли
кёб юй агъач багъаналада (сваялада) сиреледи, заман бла ол багъанала чирийдиле,
сора юйле да «тепсей» башлайдыла, къатларында юйлеге таяна.

Дженгил наркотиклени джасакъ болмагъаны себебли Амстердамны джаш тёлюсюню
ичинде — «кофешопла» бек джюрюлген джерледиле), къызыл фонарланы тийресинде
(Redlight District) саякъ тишириула кеслерин сатадыла, ала
терезеледе-витринадалада кеслерин теджеб сиреледиле, тюбюнден да къызыл джарыкъ
урады, аны бла ол тийреге аллай ат берилгенди. Бу барысы да тыш къралдан кёб
туристни кесине тартады.

Ара шахарны ара орамы — Дамракды, анда культура аралыкъла, кафеле, санагъатчыла
эмда музейле кёбдюле. Дамрак бла Рокин орамны бир-бирине тийген джерде тарихлик
Дам майдан барды. Ол майданны кюнбатыш джанында белгили Патчах къала барды, ол,
200 джыл Нидерландланы королларыны резиденциясыды. Аны къатында Мадам Тюссону
музейи сиреледи. Къаланы кюнчыгъыш джанында нацизм бла кюрешде нидерланд халкъны
берген къурманларына аталыб 1956 джылда къурулгъан Миллет монумент сиреледи.

Амстердамны орта ёмюрден къалгъан хуналары — Схрейерсторен бла Монтелбансторен
да адамны сейирин тартадыла.



https://krc.wikipedia.org/wiki/%D0%AB%D0%B9%D1%8B%D1%85_%D0%BA%D1%8E%D0%BD

Ыйых кюн — шабат кюн бла баш кюнню арасында ыйыкъны кюнюдю. Тарихчи Шаманланы
Ибрагимни айтханына кёре, къарачай-малкъар тилде ыйых сёз — буруннгутюркча
ыйык/ыдык («сыйлы, шыйых») сёзден къуралгъанды.

Библиягъа таяннган иудей эм христиан орузламагъа кёре ыйых кюн, ыйыкъны биринчи,
«джетинчи кюнню» (шабат кюнню) ызындан баргъан, кюнюне саналады. 321 джылда Рим
империяда биринчи христиан император Константин, ыйых кюнню ыйыкъны биринчи кюню
эмда солуу бла табыныуну кюню этгенди.

Бизни заманда Европаны къралларында ыйых кюн ыйыкъны ахыр кюнюне саналады.
Халкъла арасы ISO 8601 стандартха кёре ыйыкъны биринчи кюнюне баш кюн саналады,
ыйых кюн а уа — ахыр кюнюне. Алай а ыйых кюн официал халда АБШ-да, Израилде,
Канадада эм талай африкан къралда ыйыкъны биринчи кюнюне саналады. СССР-де ыйых
кюн, ыйыкъны ахыр кюнюне саналгъанды. Европаны талай тиллеринде (славян тилледе,
немец тилде, фин тилде, исланд тилде) барас кюнню аты, барас кюн бусагъатда
европалы къралладача ыйыкъны 3-чю кюню болмай алгъы бурун ыйыкъны 4-чю кюню
болгъанын билдиреди.



https://krc.wikipedia.org/wiki/%D0%A2%D0%B0%D1%82%D0%B0%D1%80%D0%BB%D1%8B%D0%BB%D0%B0

Татарлыла (тат. татарлар, tatarlar, орус. татары) — тюрк миллетледен бириди.
Россияны Европада кесегини ара бёлюмлеринде, Поволжьеде, Уралда, Сибирде,
Къазакъстанда, Орта Азияда, Узакъ Кюнчыгъышда джашайдыла.

Россияда 5,6 млн чакълы бир татарлы джашайды (2002 джыл тергеуге кёре). Ол,
Россияны бютеу халкъындан 3,83 % болады. Оруслуладан сора татарлыла эм уллу
миллетдиле Россияда. Татарлыла, Татарстан Республиканы халкъыны джарымы чакълы
бир боладыла (2002 джыл тергеуге кёре — 52,9 %). Татарстан Республикада Россияда
джашагъан татарлыладан къуру 40 % чакълы бири джашайды.



https://krc.wikipedia.org/wiki/%D0%A1%D1%83%D1%82%D0%BA%D0%B0

Сутка — Джерни кесини тёгерегине айланнган кёзюуге тенг заманны ёлчелеу
биримиди.

Асламысы бла сутка дебастрономия ангылам кюн сутканы белгилейдиле. Илму тышында
суткагъа кюн деб къоядыла.

Сутка 24 сагъатха (1440 минутха, 86400 секундха) юлешинеди эмда кюнден,
ингирден, эртденден эмда кечеден къуралады.

Кюн сутка (24 сагъат) бла джулдуз сутканы (23 сагъат 56 минут 4 секунд)
айырадыла. Аланы тенг болмауларыны чуруму Джер Кюнню тёгерегине айланнган
заманда, Джердеги сынчыкълаучугъа Кюн къымыладмагъан джулдузланы фонунда таяды.

Кюн суткалада секундланы саны бирча болмайды, ол себебден бир талай замандан
дуния координация заманны (UTC) ортаклыкъ кюн заманбла (UT1) келишдирирге керек
болады. Алай болса 30-чу июнда неда 31-чи декабрда суткагъа координацияны
секунду къошулады неда алынады.



https://krc.wikipedia.org/wiki/%D0%A1%D0%BB%D0%BE%D0%B2%D0%B0%D0%BA%D0%B8%D1%8F

Слова́кия (словак. Slovensko), Слова́к респу́блика — Ара Европада тенгизге
чыгъышы болмагъан къралды. Ара шахары — Братиславады. Шимал-кюнрчыгъышда Чехия
бла, шималда Польша бла, Украина блада кюнчыгъышда, Маджар (Венгрия) бла
къыбылада, эмда Австрия къыбыла-кюнбатышда чеклешеди. Къралны аты «словакла»
деген этнонимден къуралгъанды.

Словакияны джерине словянла IV ёмюрде джерлешгендиле. VII ёмюрдеги Само атлы
бийликни аралыгъы болгъанды Словакия. Кечирек, Словакияны джеринде Нитран бийлик
болгъанды. Словакланы анакъраллары эм бек джашнагъан заманы уа Уллу Моравия атлы
кърал, IX ёмюрде Кирилл бла Мефодийни келгени бла, эмда Святополк I-ге бойсунуу
бла башланнганды. Ахырында Словакия XI - XIV ёмюрледе Маджар короллукъну кесеги
болгъанды. Артдан, Австрия-Маджаргъа кириб, 1918 джыл ол чачылгъынчы аны ичинде
тургъанды. Ол джыл огъунакъ Словакия Чехия бла, эмда Карпат Арты Русь бла
бирлешиб, Чехословакия кърал къуралады.

1938 джылда Мюнхен келишиуледен сора, Чехословакия чачылады, Словакия башха
республика болады, алай а ачыкъдан болмаса да Нацист Германиягъа бойсунады
(Биринчи Словак республика).

Экинчи дуния къазауатдан сора, Чехословакия ызына къуралады, алай а бу джол
федератив кърал болуб — эки республкадан къуралады — Чехия бла Словакиядан,
кесида Совет Союзну тюбюне тюшеди. 1945 джыл Варшава кесаматны организациясына
къошулады.

1989 джыл Къатапа революция Чехословакияны ахырына саналады, 1993 джылны 1
январында кърал эки бойсунмагъан къралгъа юлешинеди — Словакия бла Чехиягъа.
2004 джылны 1-чи майында Словакия Европа Бирликге къошулады, 2007 джылны 21-чи
декабрында уа Шенген келишиуге киреди. 2009 джылны 1-чи январында Еврозонагъа
киреди.

Словакия НАТО-гъа 2004-чю джылны 29-чу мартында киргенди, Евробирликге уа 2004
джылны 1 январында. Словакияда къралны башчысына президент саналады, ол
5-джыллыкъ болджалгъа ачыкъ сайланады. Толтуруучу властны аслам ауурлугъу уа
парламентге сайлаулада кёбчюлюкню алгъан партияны неда коалицияны башчысы
болгъан, правительствону башчысына, премьер-министрге тюшеди. Премьер-министр ол
оруннга президент бла салынады. Кабинетни къалггъаны, премьер-министрни теджеую
бла, президент бла къабыл этиледи.

Словакияны баш закончыгъарыучу органына 150 орунлу, бир палаталы Словак
Республиканы Халкъ Радасыды (Národná Rada Slovenskej Republiky).

Баш сюд органы — Конституцион Сюд (Ústavný súd),аны 13 сюдюсюн, парламент
теджеген талай кандидатдан президент сайлайды.

Словак ландшафт таулу табигъатдан къуралады асламысына. Аны тамалы Карпат
тауладыла, къралны шимал кесегин аладыла ала. Карпатланы эм мийик бёлеги — Мийик
Татраладыла, былайда бырда кёб турист джерле бардыла, Словакияны эм мийик
джерида Герлаховски Штит (Gerlachovský štit) 2655 м. мийиклиги бла былайдады.

Тёбен джерлери къыбыла-кюнбатыш джанында (Дунай сууну джагъасында) эмда
къыбыла-кюнчыгъыш кесегиндеди. Словакияны Дунай суудан сора, уллулагъа Ваг бла
Грон саналадыла.

Маджал джанлары: чыгъарыуну ёсюую, артыкъсызда Братиславаны тёгерегинде,
приватизация программаны джетишимлери, тышкърал инвестицияланы асламланыуу.
ЕБ-ни къралларына экспорт хайыр келтиреди. ЕБ-ге къошулууу къралны экономикасына
стабилизация келтирирге керекди. Туризмни айныуунда уллу мадарла, артыкъсызда
тау-лыжа курортлада.

Кемиз джанлары: уллу тыш борч. Тыш сатыу-алыугъа байламы уллу болгъаны ючюн,
Словакия дуния рецессиягъа бек сезимлиди. Ауур промышленносту бек аз хайырлыды.
Къралны кюнчыгъышы джарлыды. Ишсизлик ёсгенди (2004 джылда 19%). Аманат
пирамидаланы 2002 джылда аууу. Немча сатыу-алыу палатаны, 2004 джылны мартында
бардырылгъан, тинтиулерине кёре, немча инвесторланы джарымы чакълы бири,
Словакияны инвестициягъа эм бек джараулу джерге санайдыла.

Словакия аралыкъ план экомномикадан сауда экономикагъа кёчюуню къыйын кёзюуюн
ётгенди. Къралны правительсвосу 2001 джылда макроэкономика стабилизация бла
структура реформалада джетишимли болгъандыла. Приватизация асламысы бла
бошалгъанды, банк сектор кёбюсюне тышкъралчыланы къолларындады, ол себеден
тышкърал инвестициялада ёсюб барадыла. Словак экономика,экспортну бир кесек
тюшгенинден тышында, 2000-чи джыллада сакълауладан джетишимли болгъанды.

Адамланы хайырлары ёсгени себебли, ич излемлени 2002 джылда джанланыуу,
экспортда ёсюуню акъырынланыуун компенсациясы болады. Ишсизлик 2001 джылны
ахырында 19%-ге джетген, 2009 джылгъа къатла бла азайгъанды.

Адам саны — 5,38 млн адам. Словакияда джашагъанланы асламысы словакладыла (86%).
Маджарлыла — азчылыкъладан эм кёб къауумдула (10%), асламысы бла къыбыла эмда
кюнчыгъыш регионлада джашайдыла. Башха этник къауумла — чыганлыла, чехле,
русинле, украинлиле, немчалыла эмда полякладан къураладыла.

Словак конституция дин тутууну эркинлигин гарантия этеди. Словакияны
гражданларыны асламысы (69%) — католикледиле, экинчи къауум — протестантладыла
(11%), лютеранла (асламысы бла словакла) бла реформаторла (асламысы бла
маджарлыла), греккатоликле (4%) эмда ортодоксла (1%).

Официал кърал тили — Словак тилди, славян тиллени къауумуна киреди. Маджар тил,
къыбыла Словакияда официал статуслуду.



https://krc.wikipedia.org/wiki/%D0%A1%D0%B0%D0%BD-%D0%A4%D1%80%D0%B0%D0%BD%D1%86%D0%B8%D1%81%D0%BA%D0%BE

Сан-Франциско (ингил. San Francisco, исп. San Francisco) — АБШ-ны Калифорния
штатында, католик клисаны сыйлысы (исп. San) Ассизчи Францискге аталгъан шахарды
эмда округду. 2010 джылда шахарда 815 358 адам джашагъанды, халкъыны саны бла бу
Калифорнияны тёртюнчю шахарыды, АБШ-ны эсе — онекинчисиди. Сан-Франциско шахар,
Сан-Франциско джарымайрымканны шимал къыйырында орналады. Тарихини кёбюсюнде бу,
Сан-Франциско богъазны бёлгесини эм кёб адам джашагъан эмда эм магъанлы шахары
болгъанлай тургъанды.

1776 джылда испанлыла, Алтын Къабакъ ачыкъ богъазны къатында форт ишлеб эмда
Ассизчи Францискге аталгъан миссияны тамалын салыб, Шош океанны джагъасында
орналгъандыла. Миссияны къатында къуралгъан гитче шахарчыкъгъа Йерба-Буэна (исп.
Yerba Buena) деб ат берилгенди. 1848 джылдагъы калифорний алтын безгек себебли
шахар терк ёсюб башлагъанды. Ол джылда огъуна атына Сан-Франциско аталгъанды.
1906 джылда халеклик салгъан джер тебрениу бла ёртенден сора шахар къысха
заманны ичинде бютеулей джангыдан ишленнгенди.

Сан-Франциско дуния туризм аралыкъды, сууукъ джайгъы тубанлары бла, тик
дуппурлары бла, эмда викториан бла модерн архитектураланы бирден болууу бла
белгилиди. Айтылгъан джерлерини санына киредиле: «Алтын Къабакъ» кёпюр,
Алькатрас айрымкан, канат трамвайланы системасы, Койт къала эмда чайна-таун.



https://krc.wikipedia.org/wiki/%D0%A1%D0%B0%D0%BC%D1%82%D0%B5%D1%80_%D1%84%D0%BE%D1%80%D1%82_%D1%8E%D1%87%D1%8E%D0%BD_%D1%81%D0%B5%D1%80%D0%BC%D0%B5%D1%88%D0%B8%D1%83

Координатла: 32°45′03″ N 79°52′30″ W﻿ / ﻿32.750833° N 79.875°
W (G) (O)32.750833, -79.875

Самтер форт ючюн сермешиу (ингил. Battle of Fort Sumter; 12—13 апрель 1861
джыл) — Къыбыла Каролина штатны Чарльстон шахарыны къатындагъа Самтер фортну
блокадасы, бомбалауу эмда алыуу болгъанды. Бу сермешиу, АБШ-да граждан
къазауатны башланыууна формал чурум болгъанды.

Къыбыла Каролина, Линкольнну 1860 джылда сайлаулада хорлагъанындан сора кёб
турмай сецессиясыны юсюнден баямлайды, 1861 джылгъа дагъыда алты къыбыла штат
быллай баямлаула этедиле. 7-чи февралда джети штат, Американы Конфедератив
Штатларыны болджаллы конституциясын мюкюл этедиле эмда Алабама штатдагъы
Монтгомери шахарны болджаллы ара шахар этедиле. Февралда Вашингтонда мамырлыкъ
конференция джыйылады, алай а кризисни тыялмайды. Къул тутхан башха штатла
Конфедерациягъа кирирге унамайдыла.

Конфедерацияны аскерлери Самтерден къалгъан тёрт федерал фортну кючлейдиле,
президент Бьюкенен официал халда протест этеди, алай а аскер акцияладан артха
турады, эмда аскер хазырланыула бардырыргъа таукел болмайды. Массачусетс,
Нью-Йорк эмда Пенсильвания штатланы губернаторлары эсе уа сауут сатыб алыб
башлайдыла, кеси разылыгъы бла адамланы да джыядыла.

1861 джылны 4-чю мартында Линкольн, президент антын этеди. Кесини инаугуарция
сёзюнде Конфедерацияны закон тышында болгъанын, алай а къыбыла штатлагъа къаршчы
аскер кючню хайырланмазгъа, къул тутууну закон тышы этмезге сёз береди, аны бла
бирге федерал мюлкню джакълар ючюн аскер кючню хайырландырлыгъын да билдиреди.

Къыбыла штатла Вашингтоннга делегация джибередиле, ала сыйырылгъан федерал мюлк
ючюн тёлерге хазыр болгъанларын эмда Бирлешген Штатла бла мамырлыкъ келишиу
алыргъа излегенлерин билдиредиле. Линкольн, Конфедерацияны келечилери бла
кёрюшюрге унамайды. Конфедерацияны правительствосу легитим тюлдю, эмда ала бла
кёрюшюулеге къошулуу, аланы суверенитетлерин эмда легитимлиликлерин таныугъа
саналлыкъды деген оюмну айтады. Алай а, кърал секретарь Уильям Сьюард официал
болмагъан, арты да джетишимсиз бошалгъан кёрюшюулени бардыргъанды.

Андерсон гаваннга келгенинде, Мольти фортда 85 аскерчи къолунда болады. 1860
джылны 26-чы декабрыны кечесинде Мольти фортну тобларын джараусуз этиб,
аскерчилери бла бирге Самтер фортха кёчеди. Къыбыла Каролинаны правительствосу
бу ишлени законсуз санаб, фортну эвакуациясын даулайды. Президент Бьюкенен
алкъын орнунда эди да, ол фортну къоратыргъа унамайды, эмда аннга болушлукъ
экспедиция къурады.

Фортда ичер суу бла азыкъ ахырына келедиле. 9 январда Чарльстонну бухтасына
«Кюнбатышны Джулдузу» атлы уллу пассажир кеме киреди, анда Самтерге деб азыкъ
эмда ичер суу, гарнизонун кючлендирир ючюн да 200 аскерчи болгъанды. Алай а
Куммингс-Пойнтдагъы фортну артиллериясы талай тоб атханында, сауутсуз кеме ызына
бурулады. Батареяда къуллукъ этгенле, штатда джангыз болгъан «Цитадель» атлы
къыбылакаролиначы аскер колледжни кадетлери боладыла. Андерсон эсе уа «Къыбыланы
Джулдузуна» тоб бла болушлукъ этмейди. АБШ-ны къоруулау министри Дж. Флойд
джиберген инструкциясында «агрессияны провокация этер къаллай да болсун
акциядан» къачыуну излегенди.

Экинчи кюн дагъыда бир магъаналы болуу келеди: 10 январда Флорида, Бирликден
чыгъады. Федерал отрядланы бири Пикенс фортха кетеди, аны бла американ тенгиз
джагъада Самтер кибик дагъыда бир форт къуралады.

Конфедерацияны къуралыуундан сора, аннга къошулгъанланы аллында соруу чыгъады:
фортланы къурутуу — штатны ич ишинеми саналады, огъесе аны оноуун Монтгомеридеги
правительство этергеми керекди. Къыбыла Каролинаны губернатору Фрэнсис Пикенс
(1858—1860 джыллада Эресейде посол болуб тургъанды) ол ишни штатны
компетенциясында болгъаннга саналгъанды. Андан сора да фортну кючлерге излеуде
не къадар агрессив болургъа кереклиги да сюзюлгенди, Джефферсон Дэвис, Линкольн
кибик агрессия бла терслениуден къачаргъа керек болгъан оюмда болгъанды. Эки
джандан да, биринчи чабхан нейтрал штатланы джакълыкъларындан къуру
къаллыкъларын ангылагъандыла. Линкольнну инаугурация сёзюнден сора беш штат,
сецессиягъа къаршчы чёб атхандыла, аланы ичинде Виргиния да, ол себебден
Линкольн, Виргинияны джагъын сакълар ючюн, Самтер фортну эвакуация этилиуюн
излегенди.

Мартда, Чарльстондагъы къыбылакаролиначы кючлеге башчылыкъгъа инарал Борегар
салынады. 1-чи мартда президент Дэвис аны чынын бригада инаралдан толу инаралгъа
дери кёлтюреди, Конфедерацияны аскерлерине башчы этиб, Самтер фортну блокадасын
бардырыргъа буйрукъ береди. Борегар, фортну эвакуациясын излеулени къайтарады,
эмда Чарльстондан фортха азыкъ келмез ючюн бютеу амалланы алады. Фортну энчи
азыкъ къайнакълары тауусулгъанны орнунда болгъандыла. Борегар аскерлерин
хазырландырыуун кючлейди, асламысы бла артиллериячылагъа эс бёледи. Сейири —
Андерсон, Борегарны Вест-Пойнтда артиллериячы инструктору болгъанды, эки офицер
да бир-бирлерин иги таныгъандыла, ол заманлада тенглик да джюрютгендиле. Мартны
эки джан да хазырланыулада ётдюргендиле.

4-чю мартда президент Линкольн фортдагъы азыкъ къайнакъланы, ол санагъандан эсе
аз болгъанын биледи. Сау айны ол оноуун этелмейди, 29-чу мартда оноу къабыл
этиледи: федерал аскер, флотну талай кемесини джагъында азыкъ бла улоу кемелени
джиберирге керекди. Экспедициягъа командир Густавус Ваза Фокс болады. 6 апрель
1861 джыл Линкольн, губернатор Фрэнсис Пикенсге фортну азыкъ бла баджарыргъа
излегенин, эмда ары не адам кюч, не да сауут салыргъа излемегенин билдиреди.

Ол заманда Линкольн, джашыртын Флорида штатдагъы Пикенс фортну кючлер ючюн
экспедиция къураргъа планлайды. Операцияны джюрютюрге Джон Уорденнге тюшеди.
Самтер бла Пикенсге экспедицияла бир заманда хазырланнганлары себебли, халатла
да боладыла, сёз ючюн Самтерге барлыкъ экспедицияны флагманы «Powhatan» кеме
джангылыш бла Пикенс форт таба кетеди. Пикенс фортну кючлеу буйрукъгъа къараб,
Самтерге экспедицияны да айтылгъаныча мамыр халы болмагъанын оюм этерге
боллукъду.

Къалай да болсун, Конфедерацияны правительствосу «Самтер экспедицияны» мамыр
халына ийнанмайдыла. Не да ала блокаданы созулурун излемейдиле. 9 апрелде
Монтгомериде правительство джыйылады эмда фортха от ачаргъа оноу этеди. Джангыз
кърал секретарь Роберт Тумбс къаршчы чыгъады бу оноугъа: бу чабыу «шималда
къаллай да болсун шохубуз къалмазча этерикди» дейди президент Дэвисге.

11-чи апрелде Борегар, Самтер фортха ультиматум джибереди. Ол Фоксну эскадрасын
джууукълашханын билгенди. Конфедерацияны вице-президенти Александр Стефенс,
кечирек былай джазады: «Инарал Борегар, Самтер фортха федерал флотну бек
джууукълашхынчы от ачмагъанды… ол эки джанындан да отха тюшерге излемегенди».

1861 джылны 12-чи апрелинде сагъат 03:20 Андерсоннга отну бир сагъатдан
ачыллыгъын билдиредиле. 04:30 Джонсон фортдан атылгъан мортира тоб Самтер фортну
башында атылады, аны бла от башланады. Джонсон бла Мольтри фортланы 43 тобу эмда
Чарльстон гавань бла Каммингс-Пойнтда джюзген батареяла от ачадыла. Белгили
сецессиячы Эдмунд Руффин къазауатны башланырына къарар ючюн, Чарльстоннга кеси
келеди, билдириу атыудан сора биринчи атыуну ол этеди фортха. Самтер 2,5
сагъатны джууаб бермейди.

Андерсон, Фоксну эскадрасын сакълагъан болур да. Флот Чарльстоннга 03:00 бола
келедиле, алай хазыр болургъа заманлары джетмейди, флагман а уа джангылыб башха
джерге джюзгени себебли келмейди. Ингирге штурм башланады, кемеле да гавангъа
кирелмейдиле.

Сагъат 07:00 болуб, капитан Эбнер Даблдэй, Самтер фортдан Каммингс-Пойнтдагъы
батареягъа биринчи атыуну этеди. Алай а фортда къуру 60 тоб болгъанды. Форт,
кемелени артиллерия атышларындан джакълы болса да, джер джанындан джакълы
болмагъанды. Атыш 34 сагъат барад: ингирден башлаб, бютеу кече эмда эртденбла.
Фоксну эскадрасы, келмезлик флагманны сакълаб, тенгизде сирелгенди. Шторм да
тохтамагъанды. Къралны башха къыйырында, 12-чи апрелде федерал аскерле Джон
Уорденни башчылыгъы бла Пикенс фортну кючлейдиле.

Капитуляцияны шартлары ингирге келишдириледиле, эмда 1861 джылны 14-чю апрелинде
сагъат 14:30 болуб, гарнизон фортну къояды. Атышыуну заманында бир аскерчи да
ёлмейди, джангыз 5 шималчы бла 4 къыбылачы джаралы боладыла. Капитуляция этиуню
джангыз бир шарты болгъанды — АБШ-ны байрагъыны сыйына аталыб 100 залпдан салют
этиу, ол салютну заманында тоб окълагъа от тюшеди, ала атыладыла, бир аскерчи
ёледи (Дэниэль Хоу), талай артиллериячы да джаралы болады, бири — Эдвард Гэлуэй
ёлюмлю джарала алады. Граждан къазауатны биринчи къурманлары ала боладыла. Бу
сылтаудан салют тохтатылады, джаралыла Чарльстондагъы госпиталгъа кёчюрюледиле.
Къалгъан гарнизон Фоксну эскадрасындагъы «Baltic» кемеге кёчюрюледиле.

Самтерде болгъан ишле къазауатны башланыууна сигнал болгъандыла. Шимал,
Къыбыланы провокация бла къазауатха зорлагъанды деген оюм барды. Андерсон,
фортда сауут къайнакъ болмагъанын биле тургъанлай ультиматумну унамагъаны да
анданды дейдиле. Джефферсон Дэвис былай джазгъанды:

Александр Стефенс, башында айтылгъанча, фортха атыуну, Фоксну эскадрасы келгени
ючюн болгъаннга санайды. Ол оюмну тарихчи Чарльз Рамсдел да тутады, аннга кёре —
фортха флотну азыкъ ташыгъан сылтау бла джибериб Линкольн, Конфедерацияны
биринчи атыу этерге зорлагъанды.

Башха оюм да барды: Къыбыла, Шималны провакация этгенди. Бу оюмну 1861 джыл К.
Маркс ачыкълайды: «…сецессиячыла кеслерини дауурлу аскер чыгъышлары бла,
Бирликни правительствосун пассив ролундан чыгъарын зорлагъандыла эмда къуру аны
ючюн Чарльстонну къатында Самтер фортну бомбалагъандыла. 11-чи апрелде инарал
Борегар, фортну командири майор Андерсон бла кёрюшюулени заманында фортну азыкъ
бла къуру юч кюннге баджарылгъанын билгенди, ол себебден ол болджалдан сора форт
кеси, тирелмей капитуляция этерин ангылагъанды. Ол болмаз ючюн, сецессиячыла
экинчи кюн огъунакъ, танг аласында (12-чи апрель) бомбалауну башлагъандыла,
талай сагъатдан ол фортну тюшюуюне чурум болгъанды».

Федерал аскер фортха, Шимал Вирджинияны аскерини капитуляциясындан сора талай
кюнден къайтханды — фортну тюшюуюнден сора тамам 4 джыл озуб — 14 апрель 1865
джыл.



https://krc.wikipedia.org/wiki/%D0%9E%D1%80%D1%82%D0%B0_%D0%BA%D1%8E%D0%BD

Къарачай-малкъар тилде орта кюннге алай, ыйыкъны (баш кюнден саналса) ортасында
болгъаны ючюн аталгъанды.

Орта кюнню орус тилде аты (четверг), (орта кюн, барас кюнден сора баргъан
тёртюнчю кюн болгъаны себебли) «тёрт» тархдан келеди. Бу кюннге ат атауда бу
орта принцип башха славян тилледе да хайырланады (словакча — štvrtok, чехча —
čtvrtek, хорватча эм боснякча — četvrtak, полякча — czwartek, болгарча —
четвъртък, сербча — четвртак, украинча — четвер, белорусча — чацвер). Маджар
тилге да славян ат кёчгенди — csütörtök.

Буруннгугрекледе орта кюн Зевсге аталыб болгъанды, ол а уа римлиледеги Юпитерге
келишгенди (итал. Giovedì), скандинавладагъы — Торгъа (ингил. Thursday),
континентал германлыладагъы — Доннаргъа (нем. Donnerstag).

Халкъла арасы ISO 8601 стандартха кёре орта кюн — ыйыкъны тёртюнчю кюнюдю эм
ыйыкъланы нумерациясын бегитген кюндю: джылны биринчи ыйыгъы — джылны биринчи
орта кюню болгъан ыйыкъды. Орта кюннге «тёртюнчю» деб къытай (星期四 xīngqísì) эм
эстон тилледе (neljapäev) айтылады.

Иудей эм христиан адетде орта кюн ыйыкъны бешинчи кюнюне саналады, алай бла
грекча орта кюнню аты: Πέμπτη («пемпти») — «бешинчи» болады, чууутча да: יום
חמישי («йом хамиши») — «бешинчи кюн» болады. Португал тилде да, башха роман
тиллеге ушамай, quinta-feira — «ыйыкъны бешинчи кюню» деген термин хайырланады.

Эрмен (Հինգշաբթի — hингшабти́), гюрджю (ხუთშაბათი — хутшабати) эм таджик
(панҷшанбе) тилледе орта кюнню аты туура «шабат кюнден сора беш (кюн)» деб
кёчюрюледи.



https://krc.wikipedia.org/wiki/%D0%9B%D0%B0-%D0%9C%D0%B0%D0%BD%D1%88

Координатла: 50°11′01″ N 0°31′52″ W﻿ / ﻿50.183611° N 0.531111°
W (G) (O)50.183611, -0.531111

Ла-Ма́нш (фр. la Manche — дженг), неда Ингилиз илипин (ингил. English Channel) —
Уллу Британия айрымкан бла Францияны арасында ачыкъ богъазды.

Па-де-Кале бла бирге, Шимал тенгизни Атлантика океан бла байлайды. Узунлугъу —
578 км, кюнбатышда кенглиги — 250 км, кюнчыгъышда — 32 км, фарватерде эм гитче
теренлиги — 23,5 м. Ла-Маншны тюбю бла (Дувр бла Калени арасында) тоннель
ишленнгенди (саулай узунлугъу — 52,5 км, аны ичинде 38 км ачыкъ богъазны тюбю
бла). Баш портлары: Портсмут, Саутгемптон, Гавр, Шербур.

1875 джылда, тарихде биринчи болуб, Ла-Манш ачыкъ богъазны британ джюзюучю
Мэттью Уэбб 21 сагъат бла 45 минутха джюзюб ётгенди. Биринчи тиширыу (Гертруда
Эдерле, АБШ), 1926 джылда 14 сагъат бла 39 минутха ётгенди.



https://krc.wikipedia.org/wiki/%D0%9A%D1%8A%D1%8B%D0%B1%D1%8B%D0%BB%D0%B0-%D0%9A%D1%8E%D0%BD%D1%87%D1%8B%D0%B3%D1%8A%D1%8B%D1%88_%D0%90%D0%B7%D0%B8%D1%8F

Къыбыла-Кюнчыгъыш Азия (бенг. দক্ষিণ-পূর্ব এশিয়া, къыт. 東南亞, тай.
เอเชียตะวันออกเฉียงใต้, кхмер. អាស៊ីអាគ្នេយ៍, вьетн. Đông Nam Á, мал. эмда
индон. Asia Tenggara, тагал. Timog-silangang Asya) — Бенгалияны, Бутанны,
Индокитайны, Къыбыла Къытайны эмда Малай архипелагны алгъан регионуду планетаны.

Къыбыла-Кюнчыгъыш Азияны территориясында 593 млн. адам джашайды, неда Джерде
джашагъанладан 8%. Арт заманда халкъны кёбейиб баргъаны акъыртыныракъ болгъанды,
абсолют халда уллулай тургъанлыкъгъа. Артыкъсыз да бек Ява айрымканда халкъ бек
басыныбды.



https://krc.wikipedia.org/wiki/%D0%9A%D1%8A%D1%80%D0%B0%D0%BB_%D0%BE%D0%BD%D0%BE%D1%83%D0%BD%D1%83_%D1%84%D0%BE%D1%80%D0%BC%D0%B0%D1%81%D1%8B

Кърал оноуну формасы кърал властны, баш кърал органланы системасыны къуралыуун
белгилейди.

Кърал оноуну формасын кърал джараштырыуну формасы эмда политикак режимбла
алджаштырыргъа джарамайды. Бютеу бу юч ышанла бир бирлерине къошулуб, къралны
формасын ангылатадыла.

Тарихни тюрлю-тюрлю кёзюулеринде кърал оноуну формасы тюрлю-тюрлю магъананы
джюрютгенди. Алайдыда, аграр джамагъатда кърал оноуну формасыны магъанасы къуру
къралны башчысы къаллай мадар бла оноугъа келгениди (сайлаула бламы, огъесе
осуйлукъму). Феодализмни индустриал джамагъатха кёчюую, монархланы властлары
къарыуун тас эте башлагъанды, халкъ келечилик а кюч ала, кърал оноу формалада
бай бола, тюрлене. Баш магъананы энди кърал тамада сайлау бламы, огъесе осуйлукъ
бламы келгени тюл, кърал тамаданы, парламенти, правительствону арасында илишкиле
къалай къуралгъанларыды. Аланы полномочиялары бир-бирлерине базман къалай
боладыла. Къысхасы бла властланы юлешиниуу къалай къуралгъаныды.

«политика режимни» «оноуну форамсындан» айры кёрюрге керекди. Политика режим
асламысы бла социология халыды къралны, къралда властха кёчюню не халда этиуню
кёргюзеди, оноуну формасы уа къралда власть органланы къалай къуралгъанларын
эмда органла къалай бир-бирлерибла джарашханларын кёргюзеди.



https://krc.wikipedia.org/wiki/%D0%9A%D0%BE%D0%BD%D1%82%D0%B8%D0%BD%D0%B5%D0%BD%D1%82

Илму тарихде Джерни континентледен сорада дунияны бёлеклерине юлешедиле. Ол
юлешиу география ачыуланы кёзюулеринде чыкъгъанды, тенгизчиле джангы джерле
ачхандыла,ол заманда "дунияны бёлеги" дегендиле джангы ачылгъан джерлеге.
Континетлеча болмай дунияны бёлеклери белгили география ышанладан сорада,
тарих-культура тамалда айрылгъандыла, сёз ючюн Шимал Америка бла Къыбыла Америка
бир Америка атлы дуния бёлек къурайдыла. Евразия контиент эсе уа эки дуния
бёлекге — Азия бла Европагъа юлешинеди. Европа бла Азияны араларында чек Урал
таула бла, андан арысы Эмба суу бла Каспий тенгизге дери барады, къыбылада- Гум
бла Маныч суула бла, Дон суугъа дери, андан ары Къара тенгиз бла Джерлеарасы
тенгизни джагъалары бла барады, алай бу чекле толу бегиген чекле тюлдюле,
дунияда бу чеклени юсюнден тюрлю-тюрлю оюмла бардыла.

Европа илмуда continent деген сёз бла континентнида, дунияны бёлегинда
белгилейдиле.



https://krc.wikipedia.org/wiki/%D0%9A%D0%BB%D0%B8%D0%BC%D0%B0%D1%82

Климат, бир джерде узун заманны белгиленнген иссилик, мылылыкъ, хауа басым,
джел, джауум эмда джауум шекили кибик метеорология болууланы орталамасына
берилген атды. Хауа болумдан башхалыгъы, климат бир джерни метеорология
болууларын узун заманны ичинде кёргюзеди. Бир джерни климаты ол джерни
рельефине, мийиклигине, джер шекилине, къарны эримей тургъан заманына эмда
тенгизлеге болгъан узакълыгъына байламлыды. Климатны тинтген илму санагъатха
климатология дейдиле.

Климатны тюрлюлери, температура эмда джауум режим кибик болумлагъа къаралыб
классификация этиледи. Алай а бусагъатда дунияда эм бек хайырландырылгъан
классификация Кёппенни климат классификациясыды. Бу классификацияны тамалында
температураны режими бла мылылыкъны дараджасы салыннганды. Бу классификациягъа
кёре сегиз климат бёлге айрылады, ол сегиз бёлгеде онбир климат тип барды. Хар
типде температура бла къышхы эмда джайгъы джауумну белгили кёрюнюмлери болады.

Россия бла алгъыннгы СССР-ни территориясында 1956 джыл белгили совет климатолог
Б. П. Алисов къурагъан классификация бла хайырланадыла. Бу классификация
атмосфераны циркуляциясын эсебге алады. Бу классификациягъа кёре, Джерни хар
тобджарымында тёрт баш климат бёлге айрылады.: экваторлукъ, тропикалыкъ, орта,
эмда полючлукъ (шимал джарымтобда — арктикалыкъ, къыбыла джарымтобда —
антарктикалыкъ). Баш зоналаны араларында кёчюу бёлгеле бардыла — субэкваторлукъ
бёлге, субтропиклик бёлге, субполюслукъ (субарктикалыкъ эм субантарктикалыкъ).
Бу климат бёлгеледе, хауа массаланы аслам циркуляциясына кёре тёрт климат тип
айырыргъа боллукъду: континентлик, океанлыкъ, кюнбатыш джагъаланы климаты эмда
кюнчыгъыш джагъаланы климаты.



https://krc.wikipedia.org/wiki/%D0%94%D0%B6%D1%8B%D1%80

Джыр — вокал музыканы эм тынч эмда эм бек джайылгъан формасыды, поэзия текст бла
къыйын болмагъан макъамны бирлешдиреди. Кенг ангыламда джыр деб сёз бла макъамны
бир заманда бардырылгъан, джарларгъа болгъан затха айтылады; тар магъанасында —
бютеу халкълада да болгъан эмда музыка-сёз къурулушуну тынчлыгъы белгиленнген
назмучулукъ лирика жанрды. Джырла бири-бирлеринден жанр бла, шекили (формасы)
бла эмда башха ышанлыры бла айрыладыла. Джыр бир джырчы бла неда талай джырчы
бла (дуэт, трио, хор кибик) джырланыргъа болады. Джырны музыка бла неда музыка
джёнгерликсиз джырлайдыла (a cappella).

Джырны макъамы текстни ахыр ангылатыуу, сыфатлауу болады. Макъам бла текст
структуралары бла бир-бирлерине ушайдыла: ала тенг (музыкада уа бирча огъунакъ)
къурулушладан — строфадан неда куплетден (эжиуден) къураладыла.



https://krc.wikipedia.org/wiki/%D0%94%D0%B6%D0%B0%D0%B7%D0%BC%D0%B0

Джазма — билгилени джазыуну графикалыкъ системасыды, адам тилни джашау
шекиллерини бириди.

Алгъа бурун адамлада белги джазма болмагъанды. Ол себебден информацияны узуну
аралыкълагъа берген къыйын болгъанды. Къаджар патчах Дарий I-ни юсюнден
айтылгъан джомакъны юлгюге келтирирге боллукъду (Геродот айтханды), ол джомакъда
Дарий I скифледен бир кере хапар алгъанды. Ол хапарда тёрт зат болгъандыла:
къанатлы, чычхан, макъа эмда садакъла. Хапарны келтирген, не хапар болгъанын
айталмазлыгъын билдириб, кетгенди. Скифле не айтыргъа излегенлерин ангыларгъа
керек болгъанды. Дарий сагъыш этгенди да, скифле бойсуннганларын билдиредиле
деген оюмгъа келгенди, эмда бойсуннганларыны белгиси болуб аннга джерни, сууну
эмда кёкню джибергендиле (чычхан джерни белгиси, макъа — сууну, къанатлы —
кёкню) садакъланы уа скифле къаршчыланмазлыкъларын билдириб сауутларын саладыла
деген магъанада ангылагъанды. Алайда бир башха акъылман Дарийни айтханын терсге
санагъады, эмда былай ачыкълагъанды: «Сиз, къаджарла, къанатлылача кёкге учуб
кетмесегиз, неда чычханлача джерге букъмасагъыз, неда макъалача мырдылагъа
къачмасагъыз, бу садакъла бла урулуб, ызыгъызгъа къайтырыкъ тюлсюз». Артдан
акъылман айтахан тюз болгъаны белгили болгъанды.

Келтирилген юлгю, адамла аллында билгилени затланы юсю бла берирге
кюрешгенлерине шагъатлыкъ этеди. Затлыкъ джазманы белгили юлгюлерине вампум
(ирокез джазма, джибге кийирилген тюрлю-тюрлю бетли чокъуракъла) эмда кипу (перу
джазма, анда билги джибде тюйюмчеклени саны бла эмда бояуу бла берилгенди).
Затлыкъ джазма таб джазмады дерге боллукъ тюлдю, заман бла адамла андан табыракъ
амалла къурагъандыла.

Аууз тил бла джазыу тилни джууукълашдырыуда, бёлюм джазыуну къуралыуу уллу атлам
этдиргенди. Эм белгили бёлюм джазыулагъа керкме джазыула саналадыла (буруннгу
къаджар, аккад эмда башха шумер джазмадан къуралгъан джазмала), кюнбатыш-семит
(финикий, араб эмда буруннгу мисир иероглификада къуралгъан джазмала) эм япон
бёлюм системала (катакана бла хирагана). Финикий джазма, адам улуну джашауунда
уллу роль алгъанды. Финикий джазмадан грек джазма къуралгъанды, ол а уа латиница
бла кириллицагъа тамал болгъанды.

Алфавит деб белгилени стандарт тизиу джоругъу болгъан фонеткиалыкъ джазмалагъа
айтадыла. Алфавитни белгилерине хариф дейдиле.



https://krc.wikipedia.org/wiki/%D0%93%D1%8E%D1%80%D0%B3%D0%B5_%D0%BA%D1%8E%D0%BD

Гюрге кюн неда геуюрге кюн — баш кюн бла барас кюнню арасында ыйыкъны бир
кюнюдю. Халкъла арасы ISO 8601 стандартха кёре бу — ыйыкъны экинчи кюнюдю, алай
а бир-бир адетледе ючюнчю кюннге саналады. Къарачай-малкъар тилде бу кюнню аты
христиан шыйых Сыйлы Георгийни (Гюрге/Геуюрге) атындан келеди.

1929 джылны 9 октябрына АБШ-да Къара гюрге кюн деб атагъандыла, ол кюн фондла
базарда уллу паника башланнганды, Уллу депрессияны башланнганы болгъан Къара
орта кюнден сора биринчи гюрге кюн болгъанды.

Хар айны экинчи гюрге кюнюнде Microsoft компания кесини программаларына
джангыртыула (патчла) чыгъарады. Бир-бир система администраторла да бу кюннге
чам халда Къара гюрге кюн дейдиле.



https://krc.wikipedia.org/wiki/%D0%91%D0%B8%D1%80%D0%B8%D0%BA%D0%B3%D0%B5%D0%BD_%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F%D0%BB%D0%B0

Нидерландланы Бирикген Провинцияларыны Республикасы (официал толу аты Джети
бирлешген тёбен джуртланы республикасы, нидерл. Republiek der Zeven Verenigde
Nederlanden) —XVI ёмюрдеги Нидерланд буржуаз революцияны хорламыны эсебинде
къуралгъан европачы къралды. 1581 бла 1795 джылланы арасында болгъанды.
Республиканы территориясы бусагъатдагъы Нидерландланы Королевствосуну
территориясындан бир кесек азыракъ болгъанды.

Республика джети провинция (Голландия, Зеландия, Утрехт, Гронинген, Гельдерн,
Оверэйсел, Фрисландия) бла Генерал джерлени конфедерациясы болгъанды.

Конфедерация 1579 джылда Утрехт унияны тамалында къуралгъанды. 1581 джылда Антлы
къоюуню акты басмаланнганды, анда Испанияны королу Нидерландлада къуллугъун
тындырмагъаны себебли, законлу королу саналмагъаны баямланнганды. Республиканы
бойсунмауун ахыры бла 1648 джылны Вестфалия мамырлыкъ тамалында танылгъанды.

Республиканы кърал къуралышы уллу дараджада архаика эмда мизамсыз болгъанды.
Провинцияланы буруннгу энчи эркинликлери сакъланнганды. Республикада баш власть
орган Генерал Штатла болгъандыла. Аны бла бирге болгъан Кърал Кенгеш XVII ёмюрде
кесини магъанасын тас этгенди. Аны тышында башха ортакъ власть орган кёб заманны
къуралмагъанды. Толтуруучу властны де-факто Оран-Нассау династиядан статхаудерле
къолда тутхадыла, аны тышында республиканы сауутлу кючлерини башчылыкъ этгенле
да аладан болгъанды. Унитар монархия кюч статхаудерле болуб бир джанында,
респубилкан система пенсионарий келечилигинде башха джанында болуб эришиу 17-18
ёмрюрлени узунлугъунда баргъанды.

Уллу пенсионарий — Нидерланд республикада башха джууаблы кърал постду.
Пенсионарийни къолунда бир-бирде бютеу оноу тюшгенида болгъанды. Уллу
буржуазияны келечиси Ян де Витт (1625—1672), пенсионарий болгъан заманында, 1650
джылда статхаудер къуллукъну къурутууун къарыулаб, статхаудерсиз кёзюу атны
джюрютген заманда (1650—1672 дж.дж.) Бирикген Провинцияланы джангыз оноучусу
болуб тургъанды. Аны правительствосуну эм уллу джетишими Ингилизни къазауатда
хорламы болгъанды (1666). Францияны Республикагъа чабханындан сора (Голланд
къазауат) 1672 джылда кючлю халкъ къозгъалыу болгъанды, Ян де Витт къуллугъундан
къысталгъанды (кечирек оранжистле удуруб, аны халкъ ёлтюргенди). Аны ызындан III
Вильгельм Оранчы адмирал, аскер башчы эмда статхаудер болуб сайланады. Аны
ёлюмюнден сора экинчи статхаудерсиз кёзюу болады, аны ызы бла 1747 джылда
Бирикген провинцияланы статхаудери болуб IV Вильгельм Оранчы баямланады. 1748
джылда ол статхаудер къуллукъну осуйлукъ джорукъгъа келтиреди.

Тохтаусуз къазауатла болгъанлыкъгъа, XVII ёмюр нидерланд экомномиканы джашнагъан
кёзюую болгъанды. Нидерланд саудюгерле ич европачы саудалада, Балтика эмда
Джерле арасы тенгизледе, Германия бла Уллу Британияда бийлик этгендиле.
Антверпенни хорлаб, Амстердам Европаны сатыу-алыу аралыгъы болгъанды. Голланд
чабакъ тутуучу кемеле Шимал тенгизни къолда тутхандыла. Республика кесини кючюн
узакъ джерлеге да джайгъанды, эмда джетишимли Ост- эмда Вест-Инд компаниялырыны
эсебинде Къыбыла-Кюнчыгъыш Азия бла Америкада кенг колонияланы кючлегенди. 1602
джылда къуралгъан Голланд Ост-Инд компания Индий эмда Шош океанланы
бассейнлеринде монополия сатыу-алыугъа ие болгъанды. Компания ингилизлиле бла
конкуренцияны чыдаб тюрлю-тюрлю экзотикалыкъ товарланы Европагъа джибергенлей
тургъанды. Генерал Штатланы аты бла компания къазауат баямлау бла мамырлыкъгъа
къол салыугъа хакъгъа ие болгъанды, колониялада шахарла эмда башха бегиген
джерлешимле къурургъа, ачха басаргъа, джерли властла бла кесаматла къураргъа,
колониялада къуллукъчуланы салыргъа эркин болгъанды. Аны уллу хайырлары къралны
экономика айныуунда уллу магъана болгъанды. Голланд Вест-Инд компанияны
джетишимлери алай уллу болмагъанды. Аллында ол къулланы сатыу-алыуу эмда
каперлик (португал эмда испан кемелени кючлеу) бла кюрешгенди. Компанияны тамал
пунктлары Кариб тенгиздеги эмда Джангы Голландияда (бусагъатдагъы Нью-Йорк бла
Нью-Джерси штатланы джеринде) джерлешимледе болгъанды. XVII ёмюрню экинчи
джарымында Голландия бла Ингилизни арасында дуния тенгиз саудюгерликде алчылыкъ
ючюн кюреш къызыу болгъанды, ол колонияла ючюн къазауатлагъа келтиргенди. Алай а
XVII ёмюрню 80-чы джылларында эки къралны тыш политикада оюмлары джуукълаша
башлагъанды. Аны чуруму абсолютист Францияны агрессив политикасы болгъанды.
Ингилиз-голланд бирлик 1689 джылда III Вильгельм Оранчы ингилиз король болуб
баямланнганындан сора, андан да бек кючлю болгъанды.

Тёртюнчю ингилиз-голланд къазауатда Республиканы дженгилиую (Голландия Уллу
Британиягъа талай колониясын берирге эмда аны гражданларына Голланд Ост-Индияда
тыйгъычсыз сатыу-алыу этерге эркинлик берирге зорланнганды), кючлю ич политика
кризисге келтиргенди. 1787 джылда Батав революция атны джюрютген болуулада,
статхаудер къысталгъанды эмда орнуна прусс аскер интервенцияны эсебинде орнуна
салыннганды. 1795 джылда Биринчи Коалицияны къазауатыны заманында, Француз
республиканы аскерлери, Пишегрюню башчылыгъында Республиканы оккупация этгенди.
Франциягъа «бала» Батав республика къуралады, 1806 джылда Наполеон аны башына
къарнашы Луини салыб королевство этеди, 1810 джылда аны территориясы наполеончу
Француз империягъа къошулады.

1813 джылны 30-чу ноябрында VI Виллем Оранчы кемеден къралны джагасына тюшгенди,
эмда аннга халкъ миллет джигитча къарагъандыла. Мычымай аны Бирлешген
Нидерландланы Суверен Принци этиб баямлагъандыла. 1815 джылда Нидерланландланы
бирикген королевствосу къуралады, аннга «Австриячы Нидерландла» да киредиле
(бусагъатдагъы Бельгия). VI Виллем бу бирикген къралны королу болады, алай бла
монархия мизам бегитиледи.



https://krc.wikipedia.org/wiki/%D0%90%D1%80%D0%B0%D0%B1_%D0%B0%D0%BB%D1%84%D0%B0%D0%B2%D0%B8%D1%82

Араб алфавит, араб джазма, арабица — араб тилде эмда башха тилледе, сёз ючюн —
къаджар тил, эмда талай башха тюрк тилледе джазар ючюн хайырланылады. 28
харифден къуралады, эмда онгдан солгъа джазылады.

Араб алфавит финикий алфавитден къуралгъанды, болгъан харифлеге кесини энчи
тауушларын кёргюзген харифле къошулгъанды. Ала  — са, ха, заль, дад, за, гъайн
харифледиле.

Алифни тышында хар бютеу харифле тунакы тауушланы белгилейдиле. Харифни
джазылыуу сёзде орнуна кёре тюрленеди. Ызындан келген харифге джалгъанмагъан
алты харифни тышында (алиф, даль, заль, ра, зай, вав), бир сёзню, бютеу харифи
джалгъаныб, джазылады.

Алиф, араб алфавитни тунакы тауушну белгилемен джангыз харифиди. Контекстге кёре
узун ачыкъ а̄ тауушну белгилерге болады (тюбрек къара), неда энчи тауушу
болмагъан болушлукъ орфографиялыкъ белги болады.

Къаджар алфавитде джорукъ бираз башхады — биринчи ва̄в барады, артдан а уа ха̄’.

Араб тилни юч узун ачыкъ тауушу (а̄, ӯ, ӣ) алиф, уау, йа харифле бла
белгиленеди. Къысха ачыкъла джазмада берилмеучендиле. Сёзню толу эшитилгенин
берирге керек болса (сёз ючюн,Къуран бла сёзлюкледе), ачыкъланы белгилер ючюн
сатыр башы эмда сатыр тюбю ачыкълаучула саланыдал (харакат).

Араб алфавитни тамалында алфавитле хайырланнган, араб болмагъан тилледе, ачыкъла
не матрес лекционис амал бла (къаджар тилде къуру узун ачыкъла бериледиле
«алиф», «йа» эм «уау» харифлени юсю бла), неда къошакъ белгилени киргизиу бла
бериледи (уйгур тилдеча). Араб тилде ачыкъ тауушла тилни тамалына кирмегени
себебли (башха семит тилледеча) ачыкъ тауушланы белгилеген харифле болмайдыла,
ХХ ёмюрде бу табсызлыкъ ючюн кёб муслиман кърал (Тюрк, Орта Азия, Индонезия,
Малайзия э. б.) араб алфавитни, ачыкъ тауушла берген белгилери болгъан башха
алфавитге ауушдургъандыла (латиница, кириллица кибик). Араб тилде «в» хариф
джокъду

Башында кёргюзюлген 28 харифге хуруф дейдиле (араб. حروف‎). Аны тышында араб
джазмада юч къошакъ белги хайырландырадыла.

Кеслерини энчи къошакъ белгилери урду, уйгъур тилледе, эмда араб тилни магриб
диалектлериндеда барды.

Интернетде джайылгъан араб джазманы транслитерациясын кирилл эмда латин стандарт
системаланы транслитерацияларыны келишиую кёргюзюлгенди бу таблицада.

Араб джазманы латинизациясыны системасы халкъла арасы ISO 233 стандартда
айгъакъланнганды.

Араб джазмада талай харифни джалгъаб джазыуну кёб тюрлю амалы барды (лигатура).
Лям-алиф лигатура стандартды, бу харифлени лигатура тышында джазылгъаны
уналмайды. Къалгъан лигатурала зорунлу тюлдюле, аланы хайырланыу а сайланнган
каллиграфиялыкъ стилге кёре болады.

Юникодда юч джюз лигатурадан артыкъ эки харифли, джюзден аслам юч харифли, талай
да сёз лигатура белгиленнгенди, сёз ючюн «Аллах», «акбар», «Мухаммад», «расул» ,
«риял» (Иранны ачхасы) сёзлеге. Аны тышында Юникодда тёрт сёз лигатурадан
къуралгъан белги барды, эмда сау фразаны белгилейди — «Солля Ллаху алейхи ва
саллам».

VIII ёмюрден башлаб санланы джазыуда онлукъ санау система хайырланады, анда
индий тархланы хайырландырадыла. Санда тархла солдан онгнга джазыладыла.

Тарихде араб алфавитни харифлери финикий алфавитдеча тизилгендиле. Финикий
алфавитде болмагъан харифлени уа ахыргъа салгъандыла:

Бу тизиу джорукъгъа «абджад» дейдиле — алфавитни биринчи тёрт харифине кёре:
алиф, ба, джим, даль. Индий тархлагъа кёчгюнчю, санны белгилер ючюн харифле
хайырландырылгъандыла, аланы сан маганалары, абджадда орунларына кёре болгъанды.
Индий харифлеге кёчгенден сора алфавитни тизиу джоругъу бусагъатдагъы шекилге
келгенди. Алай а араб тилде «алфавит» сёз  — أبجدية‎ абджадия, — эски тизиу
джорукъну эсгертеди.

Араб алфавитни джайылыуу ислам динни джайылыуу бла тенг баргъанды. Заман бла
араб алфавит «муслиман харифле» халгъа келгенди, Азия бла Африканы кёб тиллери
уа аны хайырланыб башлагъандыла (аннга дери кеслерини энчи алфавитлери болгъанла
да). Башха тилде сёлешген регионлада, ислам динни тутхан къауумла, араб
алфавитни сакъларгъа кюрешгендиле, сёз ючюн — белорус араб алфавит. Аны бла
бирге араб алфавитге, тилде тауушланы барысын да берирча къошакъ харифле къошуб
башлагъандыла.

Юникодда, араб алфавитде болмагъан, алай а араб алфавитни тамалында къуралгъан
джазмалада хайырланнган 135 хариф белгиленнгенди.

Индонезия бла Малайзия бусагъатда латин харифле бла хайырлансалада, дин адабият
араб харифле бла чыгъады.

Алгъыннгы СССР-ни халкълары араб харифлени 1920 джылланы ахырында, латин
харифлеге ауушдургъандыла. Ол заманлада латин алфавитге Тюркда кёчеди.

Бусагъатда араб алфавитни тамалында джазма бла башында айтылгъан тиллени тышында
урду, пушту, дари, кашмири, пенджаби, синдхи, хауса, фула, курд тил (Иран бла
Сирияда), уйгъур тилле ючюн хайырланады. Аны тышында алгъыннгы СССР-ни тышында
джашагъан азербайджанлыла, къазакълыла, къыргъызлыла, тюркменлиле, юзбеклиле
эмда татарлыла хайырланадыла (ол халкъланы тиллери кърал тил болгъан джерледе
латиница неда кириллица хайырландырылады).

1930 джылланы аллында СССРде джашагъан араблылагъа латин харифлени тамалында
алфавит бегитилгенди. Алай а джашауда хайыранмагъанды.



https://krc.wikipedia.org/wiki/%D0%90%D0%BB%D0%BC%D0%B0

Алма — алма терекни джангы джыртылгъанлай ашалгъан кёгетиди, кулинарияда эмда
ичкиле этиуде хайырландырылады. Алманы джуртуна Орта Азия саналады. Эм кёб
джайылгъан юй алма терекди. Бюгюнлюкде, алма терекни бу тюрлюсюню кёб сорту
барды.

2005 джыл бютеу дунияда 55 млн.тонна алма чыгъарылгъанды, багъасы: 10 млрд.долл.
Къытай, бу объёмдан беш этиб экисин чыгъаргъанды. АБШ, экинчи эм уллу алма
чыгъарыучу къралы, бютеу дуния чыгъарыудан — 7,5 %.

АБШ-да ёсдюрюлген алмаладан 60 %-и Вашингтон штатда ёсдюрюлгенди. Джангы
Зеландия бла башха сабыр климатлы къралладан алма импорт американ импорт бла
конкуренция этеди эмда джылдан джылгъа ёсюб барады.

Эм уллу алма экспортёрла (2006 джыл билгилеге кёре): Къытай, Чили, Италия,
Франция эмда АБШ; эм уллу импортёрла: Россия, Германия, Уллу Британия,
Нидерландла.

Белгили легендагъа кёре Ньютон, бютеудуния ауурлукъну законун терек бахчада
алмаланы тюшюулерине къараб ачханды.

Алхимиячыла, эки джарты кесилген алманы ёзеги бешмюйюш джулдузгъа ушагъанын
эслеб, алманы билимни символу кибик хайырландыргъандыла.

1785 джылда Карл Вильгельм Шееле, бишмеген аламаладан джангы органика кислотаны
чыгъаргъанды эмда «алма кислота» атагъанды.



https://krc.wikipedia.org/wiki/%D0%AD%D0%B2%D0%BE%D0%BB%D1%8E%D1%86%D0%B8%D1%8F

Эволюция — акъыртын, секриусюз (революцияча болмай) тюрлениуледен къуралгъан
айныу процессди. Эволюцияны юсюнден айтсакъ, кёбюсюне биологиялыкъ эволюцияны
юсюнден айтабыз.

Биологиялыкъ эволюция — джанлы табигъатны ызына бурулмазлыкъ эмда джораланнган
тарих айныууду, популяцияланы генетика къурамы тюрленеди, адаптация къуралады,
биологиялыкъ тюрлюле къураладыла эмда къуруйдула, экосистемала эмда биосфера
бютеулей тюрленедиле. Биологиялыкъ эволюцияны тинтген илмугъа эволюциялыкъ
биология дейдиле.

Талай эволюциялыкъ теория барды, аланы бирлешдирген бир нохта барды, барысы да,
бусагъатда джашагъан джашау формала, алгъаракъ джашагъан башха джашау формаладан
къуралгъандыла деген оюмду. Эволюциялыкъ теорияла бир-бирлеринден эволюцияны
механизмлерини ангылатыуу бла айырыладыла. Бусагъатда эм джайылгъан, эволюцияны
синтетика теориясы атны джюрютген, Дарвинни теориясыны баргъаны болгъан теория
саналады.



https://krc.wikipedia.org/wiki/%D0%A8%D0%BE%D0%BF%D0%B5%D0%BD,_%D0%A4%D1%80%D0%B5%D0%B4%D0%B5%D1%80%D0%B8%D0%BA

Фредери́к Шопе́н (фр. Frédéric François Chopin; туугъан аты — Фридерик
Франци́шек Шопе́н, поляк. Fryderyk Franciszek Szopen; 22 февраль (башха
версиягъа кёре — 1 март) 1810, Желязова-Воля эл, Варшаваны къатында — 17 октябрь
1849, Париж) — поляк композитор эмда виртуоз-пианист. Фортепианогъа бек кёп
чыгъарманы авторуду.

Польшаны эм уллу композиторуна саналады. Ол аны бла бирге закий пианист да
болгъанды. Аны кёп тюрлю чыгъармаларыны ичинде дуниягъа белгили «Ноктюрну» бютюн
да сейирликди. Шопенни музыка этюдларын Къулийланы Къайсын да бек сюйгенди.
Шопеннге аталып жазылгъан назмусу да барды.



https://krc.wikipedia.org/wiki/%D0%A4%D0%B8%D0%BD_%D1%82%D0%B8%D0%BB

Фин тил (фин. suomi, suomen kieli) — финлилени тиллериди, фин-угр тил группаны
балтика-фин бутагъына киреди, агглютинациялы тилге саналады. Фин-угр тилле бла
самодий тилле (энец, ненец, нганасан, селькуп тилле) урал тил юйюрню къурайдыла.

Фин тилде Финляндияны халкъыны асламысы (92 %) сёлешеди, дагъыда Финляндияны
тышында (Швецияда, Норвегияда, АБШ-де, Эстонияда, Россияда (кёбюсюне Ленинград
область бла в Карелияда)) джашагъан этникалы финлиле.

Фин тил Финляндияны официал тилиди эмда Швецияда, официал халда танылгъан,
азчылыкъны тилиди (стандарт фин тил да, Турнедален швед областдагъы
меянкиеливарианты да). Россия финлени кёбюсю, XVII ёмюрде бусагъатдагъы
Ленинград областны территориясына кёчген, — ингерманландлыладыла. Дагъыда
этникалы финле Карелияда джашайдыла. Карелияда фин тил, карел бла вепс тиллеча,
миллет тилледен бири кибик танылгъанды.



https://krc.wikipedia.org/wiki/%D0%A2%D0%B5%D0%B3%D0%B5%D0%B9_%D1%82%D0%B8%D0%BB

Тегей тил (ирон æвзаг, дигорон æвзаг) — тегейлилени тиллериди, эм кёб джайылгъан
версиягъа кёре, скиф-сармат тилни туудугъуду. Эки диалекти барды — ирон бла
дюгер.

Индоевропа тиллени индоиран бутагъыны иран къауумуну кюнчыгъыш-иран тюбкъауумуна
киреди.

Шимал Тегей Республика — Алания (ШТР-А) бла Къыбыла Тегей Республикада (КъТР)
хайырланады. Сёлешгенлени саны 450—500 минг адам чакълы бирге саналады (Россияда
488 минг), аладан 300-350 минг адамгъа джууукъ — Шимал Тегейде.

2002 джылдагъы тергелиуге кёре, Россияда тегей тилни 9388 оруслу, 1866 эрменли,
1107 къабартылы эмда 737 юнгюшлю биледи.



https://krc.wikipedia.org/wiki/%D0%A1%D1%8E%D1%82

Сют — джелинлилени (орус. млекопитающие) тишилерини джелинлеринде къуралгъан
азыкъ суусунду. Табигъатда сют алкъын башха ашарыкъны эрителмеген балаланы
багъар ючюндю. Бусагъатда уа сют адам хайырланнган кёб тюрлю азыкъда барды.
Сютню чыгъарыу а промышленностну уллу санагъаты болгъанды.

Сют — кёб компонентли полидисперс системады, аны ичине кирген затла (вещество)
бютеулей ингичге дисперс турумдадыла, ол себебден сют суусун констистенциялы
болады.

Ийнек сют — ийнекни ана сютюдю, уллу ёлчемледе чыгъарылады, эмда эм бек
хайырланнган джаныуар сютдю.

Къургъакъ сют къылыу — сютню дайым ауурлукъгъа дери 102÷105 °C температурада
кебдиргенден сора къалыуу.

Къургъакъ майсыз сют къалыу — сютню кертилигин кёргюзюмюдю. 8% аз болса, сютге
суу къошулгъаннга саналады.

Сютню нормализациясы — сютню ичиндеги затларыны кёргюзюмлерин башха сютню
къошуб, стандартха келтириудю.

Кийик сютню кёбюсюне шималда джашагъан халкъла хайырланадыла, сёз ючюн эвенкле
бусагъатдада кийик сютню ащарыкъны тышында дин джаны блада хайырланадыла.

Сют кесича къалмай андан кёб тюрлю азыкъ этиледи:айран, сютбашы, сюзме бышлакъ,
кумыз, бышлакъ, ряженка, чайкъагъан айран, хуппеги, гыпы, джууурт, простокваша
д. б.



https://krc.wikipedia.org/wiki/%D0%A1%D0%BE%D1%86%D0%B8%D0%B0%D0%BB%D0%B8%D0%B7%D0%BC

Социализм — хайырланы чыгъарыуу бла юлешиуюню процесси джамагъатны сынамында
болгъан экономикалыкъ, социал-политикалыкъ системады. Социалист фикирлени
бирлешдирген эм баш категориягъа чыгъарыуну амалларына джамагъат иеликни
санаргъа боллукъду, бу иелик энчи иеликни толусу бла, неда асламысы бла
алмашдырады.

Марксизм социализмни чыгъарыуну амалларына джамагъат иелиги болгъан
джамагъат-экономикалыкъ формацияды. Марксизм-ленинизм социализмге коммунизм
биринчи фазасы кибик къарайды.

Чыгъарыуну амалларына иеликни энчи кълладан джамагъат сынамгъа бериую адамны
адам бла экспулатациясыны тохтатыр ючюн, адамдан урунуууну эсеблерини сыйырыуну
азайтыр ючюн, хайырланы дифференциациясын тюшюрюр ючюн этиледи. Аны тышында
социализмне экономикалыкъ тенгсизлик болургъа болады, алай а уллу болмайды эмда
башында белгиленнген нюзюрлеге джетиуде тыйгъыч болмазгъа керекди.

Бир-бирде социализмге, социалист джамагъатны къурар нюзюрюрлю идеология да
дейдиле.

Анархистлени оюмларына кёре, кърал социализмде экспулатация, адамдан урунуууну
эсеблерини сыйырыу эмда проблемала къорамайдыла, ол себебден керти социализм
кърал болмаса болургъа боллукъду. Марксистле энчи иелик къурутула тургъан, алай
а социал классланы алкъын къурумагъан джамагъатда «къалкъыгъан къралны» къралны
юсюнден айтадыла (большевиклени оюмларына кёре, пролетариатны диктатурасы да аны
ючюн керек болады).

Социализмни айныуунда эм уллу къошакъ къошханлагъа К. Маркс бла Ф. Энгельс
(марксизмде), Пьер Жозеф Прудон бла П. А. Кропоткинни санайдыла (анархизмде).
Аны тышында социалист идеялагъа уллу къошакъ этген кёб акъылман болгъанды.

Социалист фикирни тамалында европачы культураны гуманист къарамлары барды.
Социализмни теориясыны биринчи джилтинлери биринчи социалист-утопистле Томас Мор
(1478—1535) бла Томмазо Кампанелланы (1568—1639) ишлеринде кёребиз. Т. Мор
айтхан Утопия айрымканда энчи иелик, ачха джюрюу джокъду, тенглик толуду.
Джамагъатны тамалын юйдеги эмда урунуу коллектив къурайды. Урунуу барысынада
зорунлуду. Энчилик инстинктлени айныуун тыяр ючюн юйдегиле дайым юйлерин
ауушдургъанлай турадыла.

Социалист проектлени дагъыда бир джаныуу Кюнбатыш Европада XIX ёмюрню ортасына
келеди, эмда Сен-Симон, Фурье эмда Оуэнни атлары бла байламлыды.

XIX ёмюрде огъунакъ анархизм къуралады, аны джаратылгъаны Ингилизде болгъанды,
алай аннга байламлы болмай Францияда да чыгъады, бу агъым Россияда да уллу
къарыу алады, аны тамалын салгъанлагъа П. А. Кропоткин бла М. А. Бакунин
саналадыла. Кечирек, Россияда Л. Н. Толстой анархизмни христиан агъымына тамал
салады, атыда — толстойчулукъ (орус. толстовство) болады.

Адилликге джетдирлик джол кибик а уа тюрлю-тюрлю акъылманла тюрлю-тюрлю амалланы
кёргюзгендиле, сёз ючюн:



https://krc.wikipedia.org/wiki/%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82

Парламент (ингил. parliament, фр. parlement, «parler» — «сёлеширге» деген
сёзден) — баш келечилик органны эмда закончыгъарыучу органны атыды. Бу магъанада
термин Украинаны, Россияны, Таджикистанны, Туркменистанны конституцияларында
сагъынылады. Дагъыда «парламент» сёз — баш закончыгъарыучу органны энчи аты
кибик, Молдовада, Беларусда, Гюрджюде, Бельгияда, Къазакъстанда, Уллу
Британияда, Грецияда, Италияда, Канадада, Румынияда дагъыда талай башха
къраллада хайырланады.

Парламент келечилик органнга саналады, ол деген — халкъны келечисиди. Бу ышаны
сайлау мадарындан келеди — бютеухалкъ сайлаула. Бусагъатдагъы къраллада асламысы
бла парламентле законланы чыгъарырыун хакъына иедиле. Кёбюсюне толтуруучу
органланы контролюн, аны къураудада орунлары барды (сёз ючюн правительствогъа
ышанмауну вотумун чыгъарыу, неда президентни импичменти).

Халкъ келечиликни органлары бурунгу къралладада болгъандыла: Буруннгу Рим. Ол
халкъ джыйылыу, тамадаланы кенгеши, Сенат (Буруннгу Рим), Рим форум, Комицияла,
вече, къурултай эмда д. б. Орта ёмюрледе къауум-келечилик система джайылгъанды:
парламентни ролюна ушаш ролну, тюрлю-тюрлю сослов къауумладан къуралгъан органла
ойнагъандыла (Генерал штатла Францияда, Кортесле Испанияда, Земский собор
Россияда д. б.

Бусагъатдагъы паламетаризмни джуртуна Ингилиз саналады, биринчи парламент ышанлы
къурулуш Ингилизде XIII ёмюрде къуралгъанды, ол заманда Джерсиз Иоанн
Эркиликлени уллу хартиясын къабыл этгенди. Бу документге кёре, патчах джангы
налогланы патчах кенгеш къабыл этгинчи салыргъа эркинлиги болмагъанды. Уллу
Британия — дунияда, парламент бютеу оноуну къолуна алгъан, биринчи къралды.

Эм къарт паралмантлеге Мэн айрымканны (Тинвальд) эмда Исландияны, (Альтинг)
саналадыла, IX ёмюрде къуралгъан Тинвальд бютеу тарихи узунуна тохтаусуз
ишлегенди, Альтинг а уа 1801-1845 джылланы официал халда ишлемегенди (алай а
джашыртын джыйылыулары болуб тургъанды).

Бусагъатдагъы демократия, парламенти эм азы бла бир палатасы халкъны ачыкъдан
сайлауун излейди. Парламентге сайлаула халкъны кёлюню, халыны кёргюзеди, халкъны
халы, къарамлары тюрлю-тюрлю политика партиялада джууаб табады. Сайлаула
асламысында Пропорционал система бла (партияланы сайлайдыла), неда Мажоритар
система (депутатланы сайлау округлада сайлайдыла) бла бардырыладыла. Сайлаула
кёзюулю болуучандыла, кёбюсюне 4-5 джылда бир кере.

Парламентни члени депутат (тёбен палатада), эмда сенатор (огъары палатада) атны
джюрютеди. Кёбюсюне парламентде 300-500 адам болады, алай а къралгъа кёре
депутатланы саны он-онбешден, эки-юч минге дери чыгъаргъа болады.

Парламент бир неда эки палатадан къуралыучанды, эки палаталы парламентде бири
огъары, бирида тёбен палата болуучандыла. Сёз ючюн, Уллу Британияда Парламентни
огъары палатасы — Лордланы палатасы, тёбен — Общиналаны палатасыды, Россияда —
Федерацияны Совети бла Кърал Дума, АБШ-да — Сенат эмда Келечилени палатасы,
Германияда — Бундесрат бла Бундестаг. Кёбюсюне огъары палата тёбен палатадан
айрылыб, демократия джорукъла бла сайланмайды.

Парламент магъанагъа келген талай халкъла арасы орган барды, кёбюсюне ала
халкъла арасы организацияланы бёлеклери кибик ишлейдиле. Аллай органланы халкъ
ачыкъдан сайларгъа болады, алай а асламысы миллет парламентлени келечилеринден
къураладыла. Бютеухалкъ сайлаула Европа Бирликде, Андий кенгешге, Ара Американы
Парламентине бардыладыла. Планлада Араб парламент бла Россия бла Беларусну
Бирлигини Парламент ассамблеясы бардыла. Миллет келечиледен къуралгъан парламент
ассамблеяла Европаны Советинде, НАТО-да, БКъБ-да бардыла. Женевада
Парламентлеарасы Бирлик — дунияны парламентлерини ассоциациясы ишлейди.



https://krc.wikipedia.org/wiki/%D0%9B%D0%B8%D1%82%D1%80

Литр (л, l, L, ℓ) — толулукъну метрик ёлчем биримиди. Литр ЁС-ге кирмейди, алай
а сагъат неда сутка кибик «ЁС-ге кирмеген, алай а ЁС-деги биримле бла
хайырланыргъа болгъан бирим» кибик ангылатылады. ЁС-де стандарт толулукъ бирим —
кублу метрди (м³).

1901 джылда 3-чю Мардала бла ауурлукъланы юсюнден генерал конференциясында, литр
- нормал атмосфера басымда (760 гс.шк.мм) эмда сууну эм уллу тыкълыгъында
температурасы (3,98 °C) болгъан 1 кг кирсиз сууду. Алай бла 1 литрни толулугъу
1,000028 дм³ болады.

Тарихден «литр» сёз бусагъатдагъы литрни 0,831018 тенг эски француз толулукъ
бирим «литрондан» (французча — litron) чыкъгъанды, ол сёзню тамалы уа урум-латин
тамыр «litra».

Литрни белгиси гитчие «л» харифди (Эресейде), гитче латин «l» хариф (Европада)
неда уллу «L» (АБШ, Австралия эм Джангы Зеландия). Гитче латин «l» харифни «1»
цифра бла аджаштырыргъа тынч болгъаны себебли талай миллет метрология
организция, литрни белгисин къуру уллу хариф («L») болурун излегендиле. Аны ючюн
болмагъан адам — Клод Эмиль Жан-Батист Литр огъунакъ джаратылгъанды, литр деген
сёз аны тукъумундан келгенди дерча (дуния джорукълагъа кёре энчи атладан
къуралгъан ёлчем биримле къуру уллу харифле бла белгиленедиле), алай а бу
алдауукъ дженгил белгили болгъанды.

Литрден къуралгъан биримле — сантилитр (cl, Эресейде хайырланмагъанды),
миллилитр (мл, ml), микролитр, декалитр (дал, dal) эмда гектолитр (ГЛ).



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%A7%D0%B5%D1%80%D0%BA%D0%B5%D1%81%D0%B8%D1%8F

Координатла: 43°46′23″ N 41°55′01″ E﻿ / ﻿43.773056° N 41.916944°
E (G) (O)43.773056, 41.916944

Къарачай-Черкес Республика (Къарачай-Черкесия; орус. Карача́ево-Черке́сская
Респу́блика, къаб.-черк. Къэрэшей-Шэрджэс Республикэ, абаз. Къарча-Черкес
Республика, ногъ. Карашай-Шеркеш Республикасы) — Россия Федерацияны къурамына
кирген республикады (къралды), Россия Федерацияны субъектиди, Шимал-Кавказ
федерал бёлгени къурамына киреди.

Къарачай-Черкесия, шимал-кюнбатыш Кавказны тауларында эмда таулагъа джууукъ
джерлеринде орналады.

Кюнбатышында Краснодар край бла чеклешеди, шималында — Ставрополь край бла,
кюнчыгъышында — Къабарты-Малкъар Республика бла, къыбыласында — Баш Кавказ
аркъаны узунуна Абхазия бла эмда Гюрджю бла. Республиканы къурамына киреди: 10
муниципал район — Абаза, Адыге-Хабль, Зеленчук, Къарачай, Гитче Къарачай,
Ногъай, Къобан, Уруп, Джёгетей Аягъы, Хабез эмда республикан бойсунууда тургъан
эки шахар — Къарачай шахар бла Черкесск.

Климаты орта джылыды, къышы къысхады, джайы джылыды, узакъ заманнга барады,
джетерлай мылылыды. Климатына чууакъ кюнле юлгюлюдюле. Январны орта
температурасы −3,2 градусду, июлнукъу +20,6 градусду, эм исси температура +39
градусду, эм сууукъ −29 градусду.

Къарачай-Черкес Республика кёбюсюне тау джерледе орналады. Республиканы ичинде 3
зона айырылады: таулагъа джууукъ тюзле, тау этекле эмда Кавказ таула. Шималда
Уллу Кавказны ал аркъалары барадыла, къыбылада — Суу айырма эмда Къабыргъа
аркъа, аланы мийиклиги 4000 м дери джетеди. Къара тенгизни джагъасына Морх бла
Кюлхара (Клухор) аууш элтеди. Кюлхара аууш бла баргъан Аскер-Сухум джол,
Къарачай-Черкесияны Абхазия бла байлайды. Къабарты-Малкъар бла чекде Кавказны эм
мийик тау башы болгъан Минги тау орналады.

Республикада суу байлыкъ мелхумду: 130 чакълы бир тау кёл, кёб тау чучхур барды.
172 суу саркъады, аладан эм уллула — Къобан, Уллу Инджик, Гитче Инджик, Уруп,
Лаба; Къобан суу джыйылгъан джер барды. Республикада ишлеген Уллу Ставрополь
илипинни системасы, Ставрополь крайны суу бла баджарылыууну къайнагъыды.

Джер ичи, джерден чыкъгъан магъаданла бла байды: ташкёмюр, сослан таш, мермер,
тюрлю-тюрлю рудала эмда саз топракъла. Бакъгъан гара суула бла термал суула
чыкъгъан джерле да кёбдюле.

Къарачай-Черкесия, тау къырланы эмда кенгчапракълы чегетлени зонасында орналады.
Чегетледе эмда тау мийикледе бай флора бла фауна сакъланнганды. Республиканы
территориясында Теберди заповедник бла Кавказ заповедникни кесеги орналады.

Къарачай-Черкесияны территориясы, бизни эраны биринчи мингджыллыгъыны ахырында
аланланы къралына киргенди, ол кёзюуден бир къауум архитектура эсгертмеле
сакъланнгандыла: Зеленчук, Сынты, Чууна клисала, буруннгу шахар орунла. XIX
ёмюрню биринчи джарымындан башлаб (1828 джылдан орус-тюрк Адрианополь
мамырлыкъгъа кёре) бусагъатдагъы Къарачай-Черкесияны территориясы Россияны
къурамына Къобан областны Баталпашинск бёлмеси кибик киргенди.

1918 джылдан совет власть бегигенди. 1918 джылны 1 апрелинден территория, Къобан
Совет Республиканы кесеги болгъанды, 1918 джылны 28 майындан —
Къобан-Къаратенгиз Совет Республиканы кесеги, 1918 джылны 5 июлюндан декабрына
дери — Шимал-Кавказ Совет Республиканы кесеги, 1921 джылны 20 январындан — Тау
Автоном Совет Социалист Республиканы кесеги.

1922 джылны 12 январында Къыбыла-Кюнчыгъыш (1924 джылдан — Шимал-Кавказ) крайны
къурамында Баталпашинск станседе (бусагъатдагъы Черкесск шахарда) аралыгъы бла
Къарачай-Черкес автоном область къуралгъанды

1926 джылны 26 апрелинден ВЦИК-ни (Бютеуроссия Ара Толтуруучу Комитетни) бегими
бла Къарачай-Черкес автоном область, Къарачай автоном областха, Черкес миллет
округга, Баталпашинск эмда Зеленчук районлагъа бёлюннгенди.

СССР-ни Баш Советини Президиумуну Указы бла 1943 джылны 12 октябрында Къарачай
автоном область къурутулгъанды, къарачайлыла уа — бютеу барысы да фашистлени
болушчулары баямланнгандыла эмда 1943 джылны 2 ноябрында Орта Азия бла
Къазахстаннга кёчюрюлгендиле. Къарачайны къыбыла кесеги Клухор (Кюлхара) район
деген ат бла Гюрджюге берилгенди, кёбюсю уа Ставрополь крайгъа къошулуннганды.

1957 джылны 9 январында, къарачайлыланы реабилитациясы бла эмда джуртларына
къайтыргъа эркинлик берилиу бла байламлы, Ставрополь крайны къурамында Къарачай
бла Черкес областланы 1943 джылдагъы чеклеринде Къарачай-Черкес автоном область
къуралгъанды.

1990 джылны 30 ноябрында Къарачай-Черкес автоном область, Ставрополь крайны
къурамындан чыкъгъанды эмда РСФСР-ни къурамында Къарачай-Черкес Совет Социалист
Республика (КъЧССР) баямланганды, бу болум, РСФСР-ни Баш Советини 1991 джылны 3
июлюндан бегими бла къабыл этилгенди.

1989—1991 джыллада Къарачай-Черкесияны халкъларыны миллет къозгъалыулары
чакъыргъан энчи джыйылыулары, РСФСР-ни башчыларына энчи миллет автономияланы
ызына салыуну неда къурауну юсюнден тилекле бла сёлешгендиле.

Кёб кюн баргъан, мингле бла адам джыйылгъан митингледен сора 1991 джылны 3
декабрында Къарачай-Черкесияны Баш Советини бегими бла энчи республикаланы
таныуну юсюнден федерал аралыкъгъа соруу къабыл этилгенди.

1992 джылны январында Россияны президенти Борис Ельцин Къарачай-Черкесияны
бёлюнюуюн таныргъа хазыр болгъанды эмда РСФСР-ни Баш Советине къараргъа «Россия
Федерацияны къурамында Къарачай автоном область бла Черкес автоном областны
ызына салыуну юсюнден» законну проектин бергенди. Юч автоном областны (Къарачай,
Черкес, Баталпашинск) къурауну юсюнден Баш Советни комиссиясы къуралгъанды

1992 джылны 28 мартында ётген референдумда Къарачай-Черкесияны халкъыны кёбюсю
бёлюнюуге къаршчы чёб атханды. Республиканы бёлюнюую законнга салынмагъанды эмда
Къарачай-Черкесия бирлешгенлей къалгъанды. 1992 джылны 9 декабрында
Къарачай-Черкес Республика болгъанды.

1995 джылны 11 февралында черкеслиле бла абазалыланы бирлешген джыйылыулары,
Ставрополь крайны къурамында Черкес автоном областны ызыны салыуну юсюнден
оноуну къабыл этгенди, алай а бу оноу да бегитилмегенди.

Къарачай-Черкесия, кёб миллетли республикады: аны территориясында 80-ден артыкъ
миллетни келечиси джашайды. Бютеу халкъыны саны 478,5 минг адамды (2010).
Халкъны басыннганы — 33,5 адам/км² (2005), шахарлада джашагъанланы юлюшю —
44,1 % (2005).

Республиканы къурамына 2 шахар бёлге бла 10 муниципал район киреди, аланы ичинде
144 джерлешим барды, аладан — 4 шахар: Черкесск, Къарачай шахар, Джёгетей Аягъы
эмда Теберди.

2005 эмда 2006 джылда ётген референдумланы эсебинде, абазалыла джашагъан 5
муниципал къуралыш Къобан, Джёгетей Аягъы эмда Хабез райондан чыгъыб Абаза
районну къурагъанды, ногъайлыла джашагъан 5 муниципал къуралыш Адыге-Хабль
райондан чыгъыб Ногъай районну къурагъанды.

Къарачай-Черкесия — промышленностлу эмда аграрлы республикады. Территориясын 2
бёлгеге юлеширге боллукъду: шималда — химия чыгъарыу, машинала ишлеу эмда
дженгил промышленность бегирек айныбдыла, къыбылада уа — къазгъан бла агъач
ишлеген промышленность эмда малчылыкъ.

Куршав ГЭС-де (780 млн кВт·с/джыл), Зеленчук ГЭС-де (501 млн кВт·с/джыл) эмда
талай гитче ГЭС-де гидроэнергия чыгъарылады.

Дагъыда регионнга туризм, альпинизм (къыбыласында) эмда курорт къуллукъ (Доммай,
Архыз, Теберди эмда башха курортла) уллу магъаналыды.

Къарачай-Черкесия, 2010 джылны 1 апрелинден башлаб «Дин культурала бла секуляр
этиканы башоюмлары» (ичинде: «Православ культураны башоюмлары», «Ислам
культураны башоюмлары», «Буддист культураны башоюмлары», «Иудей культураны
башоюмлары», «Дуния дин культураланы башоюмлары», «Секуляр этиканы башоюмлары»)
курсну окъутуу экспериментге къатышыбды.

Закон чыгъарыучу властны органы — тахсалы чёб атыуда барына да тенг сайлау
эркинликни тамалында айырылгъан Халкъ Джыйылыуду (Парламентди). Депутатланы саны
73 адамды, хар тёрт джылдан сайланадыла.

Толтуруучу властны органы — Правительстводу; Правительствону башчысындан,
Правительствону башчысыны орунбасарларындан, министрледен, Кърал комитетлени
эмда комитетлени башчыларындан къуралады. Правительствону башчысын, Халкъ
Джыйылыуну разылыгъы бла Республиканы Башчысы салады.

Толтуруучу властны бир инсанлы органы — РФ-ни Президентини джазыуу бла
Къарачай-Черкесияны Халкъ Джыйылыуу (Парламенти) салгъан Къарачай-Черкесияны
Башчысыды.



https://krc.wikipedia.org/wiki/%D0%9A%D0%B0%D1%82%D0%B0%D0%BB%D0%BE%D0%BD%D0%B8%D1%8F

Катало́ния (кат. Catalunya, исп. Cataluña, окс. Catalonha) — Испанияны тарих
региону эм автоном областыды (кат. Comunitat Autònoma), Джерлеарасы тенгиз бла
Пиреней тауланы орталарында Пиреней джарымайрымканны шимал-кюнчыгъышында
орналыбды.

Майданы — 31,950 км². Областны ара шахары — Барселонады. Официал тилле: каталан
тил, испан тил эмда аран тилди (Валь д’Аран ёзенде). Каталонияда 7 210 508 адам
(2007) джашайды.

Андан сора да каталонлула Францияны къыбыла районларын Каталонияны тарих
территориясына санайдыла, кесине да Шимал Каталония дейдиле — Catalunya del Nord
(кат.), неда Catalogne Nord (фр.).

1979 джылдан бери Каталонияны, Испанияны Конституциялы монархия кърал
системасына кирген, кесини энчи правительствосу (Женералитет) барды. Каталонияны
кеси-кесине оноу этгенини тамаллары «Автономияны Статутунда» (Estatut
d'Autonomia de Catalunya) белгиленибдиле. Барселонада резиденциясы болгъан
правительство 1359 джылда къуралгъан Кортеслени (келечилик джыйылыула)
преемнигине саналады. Парламент (135 депутатдан къуралгъан) бла Толтуруучу
Советге юлешилинеди. Автоном областны президентин 4 джылгъа Парламент сайлайды.
Бусагъатдагъы президент — Хосе Монтильяды.

Каталония сёзню этимологиясы толу ачыкъланмагъанды алкъын. Бир версия — буруннгу
гот эм алан тайпаланы атларындан чыгъарады (Гот-Алания неда Готланд), алай а кёб
тинтиучю ол версиягъа разы тюйюлдюле. Дагъыда бир версия француз Otger Cathalon
рыцарны атындан чыгъарады, ол арабла бла къазауат этиб ала кючлеген территорияны
кесегин къайтаргъанды. Ючюнчю версия, Кастилия сёзча, «къала» (исп. Castilla)
деген сёзден чыгъарады.



https://krc.wikipedia.org/wiki/%D0%98%D0%BD%D0%B4%D0%B8%D0%B9_%D0%BE%D0%BA%D0%B5%D0%B0%D0%BD

Координатла: 5°00′00″ S 80°00′00″ E﻿ / ﻿5° S 80° E (G) (O) (Я)-5, 80 Индий
океа́н — Джерни уллулугъу бла ючюнчю океаныды, аны суу джюзюню 20 % чакълы
биринр джабады. Майданы 76,17 млн км², къалынлыгъы — 282,65 миллион км³ чакълы
бирди. Шималында Азияны, Кюнбатышында Араб джарымайрымкан бла Африканы,
кюнчыгъышында Индокъытай, Зонд айрымканланы эмда Австралияны джууады, къыбылада
Къыбыла океан бла чкеленеди. Атлантика океан бла чеги кюнчыгъыш узунлукъну 20°
меридианы бла, Шош океан бла уа кюнчыгъыш узунлукъну 147° меридианы бла ётеди.
Эм шимал нохтасы шимал кенгликни 30° Къаджар богъаздады. Индий океанны кенглиги
Австралияны эмда Африканы къыбыла нохталарыны арасында 10 000 км чакълы бирди.

Буруннгу греклиле, Индий океанны кюнчыгъыш кесегин таныгъандыла, эмда аннга
Эритрей тенгиз дегендиле (бур.-грек. Ἐρυθρά θάλασσα — къызыл). Акъыртын акъыртын
бу ат къуру эм джууукъдагъы тенгизге берилгенди, океаннга уа ол заманлада
джагъаларында эм бай къралны, Индияны аты бла ат бериледи. Алай бла Македониясы
Искандербек (Александр Македонский) бизни э. д. IV ёмюрде атына Индикон пелагос
дейди (бур.-грек. Ἰνδικόν πέλαγος) — «Индий тенгиз». Араблыла Бар-эль-Хинд
дегендиле (бусагъатда араб. المحيط الهندي‎ — аль-му̣хӣ̣т аль-hиндий) — «Индий
океан». XVI ёмюрден башлаб урум алим Тамада Плиний I ёмюрде берген ат джюрюб
башлайды — Океанус Индикус (лат. Oceanus Indicus) — Индий океан.

Индий океан асламысы бла Айры чабакъны тропигини къыбыласаында, Евразия, Африка,
Австралия, Антарктида континентлени арасындады.. Атлантика океан бла чеги Ийнели
учну меридианы бла барады (кч. у. 20° бла Антарктиданы джагъасына дери). Шош
океан бла чеги Австралиядан къыбылада Бассны ачыкъ богъазыны кюнчыгъыш чеги бла
Тасмания айрымканнга дери, андан ары кюнчыгъыш узунлукъну 146°55’ Антарктидагъа
дери; Австралиядан шималда — Андаман тенгиз бла Малакка ачыкъ болгъазны арасына,
сора Суматра айрымканны къыбыла-кюнчыгъыш джагъасы бла Зонд ачыкъ богъазгъа дери
барады, андан ары Ява айрымканны къыбыла джагъасы бла Бали эм Саву тенгизлени
къыбыла чеклерине дери, алайдан Арафур тенгизни шимал чеги бла, Джангы Гвинеяны
къыбыла-кюнбатыш джагъасы бла Торресни ачыкъ богъазыны кюнбатыш чегине дери
барады.

Индий океанны тенгизлерини, богъазларыны эмда ачыкъ богъазларыны майданы 11,68
миллион км² чакълы бирди (бютеулей майданындан 15 %), къалынлыгъы 26,84 миллион
км³ (9,5 %). Узунлугъу бла орналгъан тенгизле бла баш богъазла (сагъатны
баргъаны бла): Къызыл тенгиз, Араб тенгиз (Аден богъаз, Оман богъаз, Къаджар
богъаз, Лаккадив тенгиз, Бенгал богъаз, Андаман тенгиз, Тимор тенгиз, Арафур
тенгиз (Карпентарийни богъазы), Уллу Австралий богъаз, Дейвисни богъазы
(бир-бирде Къыбыла океанныкъыгъы да санайдыла).

Бир къауум айрымкан, сёз ючюн, Мадагаскар, Сокотра, Мальдивле — буруннгу
континентлени фрагментлеридиле, башхала — Андаман, Никобар вулканда
къуралгъандыла. Индий океанны эм уллу айрымканы — Мадагаскарды (590 тминг км²).
Эм уллу айрымканла бла архипелагла: Тасмания, Шри-Ланка, Кергелен, Андаман
айрымканла, Мелвил, Маскарен айрымканла (Реюньон, Маврикий), Кенгуру, Ниас,
Сиберут, Сокотра, Грут-Айленд, Комор айрымканла, Батерст, Занзибар, Симёлуэ,
Флиндерс, Никобар айрымкан, Кешм, Кинг, Бахрейн айрымканла, Сейшел айрымканла,
Мальдив айрымканла.

Эртдеги юрада буруннгу суперконтинент Гондвана чачыла башлагъанды. Аны эсебинде
Африка, Арабия, Индостан эм Антарктида бла Австралия къураладыла. Процесс юра
бла мел кёзюулени арасында бошалады (140—130 миллион джыл мындан алгъа), аны
ызындан бусагъатдагъы Индий океан тургъан чунгур къурала башланады. Мел кёзюуде
океанны тюбю Индостанны шималгъа тайыуу бла эмда Шош океан бла Тетисни чеклерини
къысыкъланыуу эсебинде бир кесек ёседи. Кеч мел заманда бир болуб тургъан
Австралия-Антарктика континент эки чачыладыла. Ол заманда да джангы рифт зонаны
къуралгъаны себебли Араб плита Африкадан айрылыб, Къызыл тенгиз бла Аден богъаз
къураладыла. Кайнозой эрада Индий океанны Шош океан джанына кенгериую тохтайды,
алай а Тетис тенгиз джанына кенгериу тохтамагъанды. Эонну ахырына — Олигоценни
аллында Индостан бла Азия континент бир бирлерине тиедиле.

Тектоника плиталаны тайыулары бюгюн да тохтамагъанды. Бу тайыуну кегейи
ара-океан рифт зоналадыла. Австралий плита шималгъа джылда 5-7 см терклик бла
таяды, ол джанына джылда 3-6 см терклик бла Индий плита таяды. Араб плита
шимал-кюнчыгъышха джылда 1-3 см терклик бла барады. Африкан плитадан Сомали
плита айрылыуун андан ары бардырады, ол джылда 1-2 см терклик бла
шимал-кюнчыгъышха таяды.

Ара-океан аркъала Индий океанны тюбюн юч секторгъа юлешедиле: Африкан,
Индо-Австралий эмда Антарктикалыкъ. Тёрт ара-океан аркъа барды: Кюнбатыш-Индий,
Араб-Индий, Ара-Индий аркъала бла Австралия-Антарктида кёлтюрюлюу.
Кюнбатыш-Индий ракъ океанны къыбыла-кюнбатыш кесегинде орналыбды. Анда джер тюбю
вулканизм, сеймикалыкъ, рифтден къуралгъан типли къабукъ эмда кегей зонаны рифт
структурасы тюбейди. Родригес айрымканны бёлгесинде ючлю джалгъау барды, анда
аркъала бир-бирлерине тиедиле, эмда алайдан океанны тюбю секторлагъа юлешинеди.
Араб-Индий аркъа ультратамаллы магъаданладан къуралгъанды..

Бу регионда тёрт климат бёлге айрылады, ала параллеллени узунлукъларына
джайылыбдыла. Азия конинентни эткиси бла Индий океанны шимал джанында циклонла
кёб болуучу муссон климат тюбейди. Къыш Азияны башында къуралгъан мийик
атмосфера басым шимал-кюнчыгъыш муссуонну къуралыууна себеб болады. Джай ол мылы
къыбыла-кюнбатыш муссон бла алмашады. Джайгъы муссонланы заманында 7 баллдан
асламы болгъан джел ёчдю. Джай океанны башында температура 28—32 °C, къыш а уа
18—22 °C дери тюшеди.

Къыбыла тропикалада къыбыла-кюнчыгъыш пассат бийлик этеди, ол къыш заманда ш. к.
10°с.ш. шималгъа бармайды. Орта джыллыкъ температурасы 25 °C. чакълы бирди. Къ.
к. 40—45°ю.ш. бёлгеде джылны узунлугъуна хауа массаланы кюнбатышха кёчюрюую
тюбейди. Океанны орта кесегинде штормла тропикалыкъ тайфунла бла байламлыды.
Тайфунланы асламысы океанны кюнбатыш джанында къураладыла (джылгъа 8 кереге
дери), Мадагаскар бла Маскеран айрымканлада. Субтропикалыкъ эмда орта климат
бёлгеледе джыай температура 10—22 °C, къыш да — 6—17 °C чакълы бирди. 45
градусдан къыбылада кючлю джелле тюбейдиле. Къыш температура −16 °C 6 °C дери,
джай а −4 °C 10° дериC.

Джауумланы асламысы (2,5 минг мм) экватор зонаны кюнчыгъыш бёлгесиндеди. Былайда
булутлулук мийикди (5 баллдан аслам). Эм аз джауум къыбыла джарымтобну тропика
бёлгелериндеди.

Океанны шимал кесегинде агъымланы чакълагъа кёре агъымла алмашадыла, ол муссон
циркуляция бла байламлыды. Къыш Къыбыла-Кюнбатыш агъым къуралады, ол Бенгал
богъаздан башланады. Ш. к. 10° къыбылада, бу агъым Кюнбатыш агъымгъа кёчеди, ол
Никобар айрымканладан башлаб Кюнчыгъыш Африканы джагъаларына дери океанны бир
къыйырындан башха къыйырына дери барады. Андан ары ол эки бутакъгъа юлешинеди:
бир бутагъы шималгъа Къызыл тенгизге, башхасы уа къыбылагъа къ. к. 10° дери
барыб, кюнчыгъышха бурулады, алайда ол Экватор къаршчы агъымгъа тамал салады. Бу
къаршчы агъым океанны юсю бла барыб, Суматраны джагъаларында джангыдан эки
юлешинеди, бир кесеги Андаман тенгизге кетеди, уллуларакъ бутагъы уа Гитче Зонд
айрымканла Австралияны арасы бла Шош океаннга кетеди. Джай къыбыла-кюнчыгъыш
муссон Африканы джагъаларында кючлю Сомали агъым бла башланады, Аден богъазны
къатында аннга Къызыл тенгизден келген агъым къошулады. Бенгал богъазда джай
муссон агъым шимал бла къыбыла агъымлагъа юлешинеди, къыбыла агъымы Къыбыла
Пассат агъымгъа къошулады.

Къыбыла джарымтобда агъымла, чакъгъа къарамай дайымдыла. Пассатла бла
къозгъалгъан Къыбыла Пассат агъым океанны кюнчыгъышдан кюнбатышха юсю бла ётеди.
Ол Мадагаскарда тохтайды. Къыш (къыбыла джарымтобда) Шош океанны сууларын
алгъаны себебли кючсюнеди. Мадагаскарны къатында ол талайгъа юлешиниб Экватор
къаршчы агъымгъа, Мозамбик агъымгъа, Мадагаскар агъымгъа тамал салады. Ала
Мадагаскардан шимал-кюнбатышда бир-бирлерине къошулуб джылы Агульяс агъымны
къурайдыла. Бу агъымны къыбыла кесеги Атлантика океаннга кетеди, бир кесеги уа
Кюнбатыш джеллени агъымына къошулады. Андан Австралиягъа джууукълашханда сууукъ
Кюнбатыш-Австралия агъым шималгъа кетеди. Араб тенгизде, Бенгал эмда Уллу
Австралий богъазлада гитче агъымла да бардыла.

Индий океанны экватор бёлгесинде баш сууланы температурасы джыл узунуна 28 °C
болады. Къызыл эмда Араб тенгизледе къышхы температура 20—25 °C, джайда уа
Къызыл тенгизде Индий океанны эм джылы суулары болдадыла- 30—31 °C дери. Къышхы
температураланы мийик ёлчемлери (29 °C дери) шимал-кюнбатыш Австралияны халында
да барды. Къыбыла джарымтобда кюнчыгъыш бёлгесинде кюнбатышдан 1—2° сууукъду.
0 °C тюбюнде температура джай къ. к. 60° тюбейди. Бу бёлгеледе бузну къуралыуу
апрель айда башланады, къышха уа къалынлыгъы 1—1,5 м болады. Эриую
декабрда-январда башланады, мартха суула буздан бошланадыла. Индий океанны
къыбыла кесегинде айсбергле тюбейдиле, ала бир-бирде къ. к. 40° да тюбейдиле

Юс сууланы эм бек тузлусу Къаджар богъазда эмда Къызыл тенгизде тюбейди, алада
ол 40—41 ‰ бола кетеди. Мийик тузлулукъ (36 ‰ аслам) къыбыла тропик бёлгеде да
тюбейди, артыкъсыз да бек кюнчыгъыш районларында. Хоншу Бенгал богъазда Ганг бла
Брахмапутраны тузсузландырыуу бла тузлулулугъу 30—34 ‰ дери тюшеди. Эм бек тузлу
суула джауум аз болуб, алай кюнде къуруу кёб болгъан бёлгеледе болады.
Тузлулукъну гитче болууу уа (34 ‰ аз) антарктика джанындагъы суулада
белгиленеди, алада чыранладан эриб саркъгъан сууланы тузсузландырыуу кесин
кёргюзеди. Тузлулукъну чакъгъа кёре айрылыуу къуру антарктика бла экватор
суулады белгиленеди. Къыш тузсузланнган суула шимал-кюнчыгъышдан муссон агъым
бла кери ташыладыла, ала ш. к. 5° узунлугъу бла гитче тузлулугъу болгъан тил
къурайдыла. Джай бу тил джокъ болады. Арктика суулада къыш тузлулукъ бузну
къуралыуу бир кесек кёлтюрюледи. Океанны юсюнден тюбюне тузлулукъ азаяды..

Индий океанны суулары талай суу массагъа юлешинеди. Къ. к. 40° шималында ара
эмда экватор юс суула бла юс тюбюндеги суула, эмда аланы тюбюндеги терен (1000 м
терен) айырадыла. Теренликге кёре температура 20—25 °C башлаб 7—8 °C дери
тюрленеди, тузлулукъ 34,6-35,5 ‰. Къ. к. 10—15° шималындагъы юс суула 4—18 °C
температурасы бла эмда 34,9—35,3 ‰ тузлулугъу бла экватор суу масса къурайдыла.
Бу суу массаланы горизонтал эмда вертикал саркъыулары бек теркди. Океанны
къыбыла кесегинде субантакрктика(температура 5—15 °C, тузлулукъ 34 ‰ дери) эмда
антарктика (температура 0 башлаб −1 °C дери, тузлулугъу бузланы эригенлери
себебли 32 ‰ дери тюшеди) суу массала белгиленедиле. Терен суу массаланы арктика
суу массаланы эмда Атлантика океандан келген циркуляцион сууланы энишге тюшюую
бла къуралгъан бек сууукъ циркуляцион суулагъ; субарктика юс сууланы энишге
тюшюую бла къуралгъан къыбыла-индий суулагъа; Къызыл тенгиз бла Оман богъаздан
келген сууланы тюбюне тюшюую бла къуралгъан шимал-индий суулагъа юлешедиле.
Андан теренде 3,5—4 минг метр теренликде тюб суу массала джайылгъандыла, ала
антарктика сууугъан эмда Къызыл тенгиз бла Къаджар богъазны тузлу сууларындан
къураладыла.

Индий океанны джаныуар эмда ёсюмлюк дуниясы бек байды. Тропика бёлге планктону
бла бек байды. Айрыбы бир клеткалы суу ханс Триходесмиумну айтыргъа керекди, аны
ючюн сууню юс къаты мутхуз болуб, бетин тюрлендиреди. Индий океанны планктонунда
кече джарыгъан кёб тюрлю организм барды:: перидинейле, медузаланы бир къаууму.
Джарыкъ бояулу сифонофорла, аланы ичинде уулу фазалияла. Орта эмда арктика
суулада планктонну эм бек джайылгъан келечилери копеподла, эвфуазидле эм
диатомейледиле. Индий океанны эм бек джайылгъан чабакъларына корифенле, тунецле,
эмда тюрлю-тюрлю акулала саналадыла. Рептилияладан талай мазаллы тенгиз таш
макъа, тенгиз джылан тюрлюсю тюбейди, сют ичиучюледен — китле, тюленле эмда
тенгиз пилле бардыла. Кит къауумланы асламысы орта эмда полюсха джууукъ
бёлгеледе тюбейдиле..

Индий океанны ёсюмлюк дуниясы къонгур суу ёсюмлюкледен къуралады. Аны тышында
тытыр суу ёсюмлюкле да джайылыбдыла. Индий океанны джагъаларында мангр чырпыла
бек джайылыбдыла. Орта эмда антарктика джаны суулада къызыл суу ёсюмлюкле бла
къонгур суу ёсюмлюкле джайлыбыдалы. Полюс джаны бёлгеледе мазаллы макроцистисле
тюбейдиле.

Китлени бир къаууму джокъ болгъанны орнуна келгендиле, башхала — кашалотла бла
сейвалла уа энтда бардыла, алай аланы санлары бек аз болгъанды.

Индий океанны джагъасы бла орналгъан къралла (сагъат бурулгъаннга кёре):
Къыбыла-Африкан Республика, Мозамбик, Танзания, Кения, Сомали, Эфиопия, Эритрея,
Судан, Мисир, Сауд Арабия, Йемен, Оман, Бирлешген Араб Эмиратла, Къатар,
Бахрейн, Кувейт, Ирак, Иран, Пакистан, Индия, Бангладеш, Мьянма, Таиланд,
Малайзия, Индонезия, Кюнчыгыш Тимор, Австралия. Индий океанда айрымкан къралла
эмда регионнга кирмеген башха къралланы территориялары барды: Комор айрымканла,
Маврикий, Мадагаскар, Мальдивле, Реюньон (Франция), Сейшел айрымканла, Француз
Къыбыла эм Антарктика территорияла (Франция), Шри-Ланка.

Индий океанны джараулу магъаданларындан нефть бла табигъат газны айрырыргъа
боллукъду. Аланы чыгъарыу Къаджар эмда Суэц богъазлада бардырылады. Мозамбикни,
Мадагаскар эмда Шри-Ланка айрымканланы джагъаларында ильменит, монацит, рутил,
титанит эм цирконий чыгъарадыла. Индия бла Австралияны джагъаларында барит бла
фосфоритни къайнакълары бардыла, Индонезияны, Таиландны эмда Малайзияны шельф
зоналарында касситерит ильменит ильменит чыгъарылады.



https://krc.wikipedia.org/wiki/%D0%91%D0%B0%D1%88_%D0%BA%D1%8E%D0%BD

Къарачай-малкъар тилде баш кюннге, ыйыкъны биринчи («баш») кюню болгъаны ючюн,
алай аталгъанды.

Тюрк тилде баш кюннге pazartesi дейдиле, муну магъанасы уа «ыйых кюнден сора
кюндю» (pazar — «ыйых кюн», pazartesi — «пазарны артысы»).

Алай а эрмен (Երկուշաբթի — йеркушабти́), гюрджю (ორშაბათი — орша́бати) эм таджик
(душанбе) тилледе баш кюнню аты «шабат кюнден сора эки (кюн)» деб кёчюрюледи.

Ингилизча Monday («баш кюн») ат 1000 джылдан 1200 джылгъа дери буруннгу ингилиз
тилден къуралгъанды, туура магъанасы уа — «айны кюню». Бу кюнню ингилиз аты
башха герман тилледегилеге джууукъду, аланы ичинде эскифризча mōnadeig,
ортатёбеннемецча эм ортаголландча mānendach (бусагъатдагъы голландча Maandag),
эскимийикнемецча mānetag (бусагъатдагъы нем. Mon(d)tag), эм буруннгуисландча:
mánadagr (шведча эм нюнорскча: måndag, исландча: mánudagur, датча эм букмолча:
mandag).

Индияны адет тиллерини кёбюсюнде «баш кюнню» белгилеген сёз санскритча Sōmavāra
сёзден къуралгъанды. Сома — индуизмде Айны тейрисини башха бир атыды. Индияны
бир-бир тиллеринде баш кюннге Chandravāra да дейдиле: Chandra санскритча «Айды».
Таиландда бу кюннге «Ван Джан» дейдиле, магъанасы уа — «ай тейриси Чандраны
кюню».

Япон (げつようび — getsuyobi) эм корей (월요일 — wol-yoil) тилле баш кюнню атын къытай
тилден (月曜日 — yuèyàorì) алгъандыла, къытайча сёзню магъанасы уа — «айны кюню».



https://krc.wikipedia.org/wiki/%D0%90%D1%82%D0%B0%D1%82%D1%8E%D1%80%D0%BA,_%D0%9C%D1%83%D1%81%D1%82%D0%B0%D1%84%D0%B0_%D0%9A%D0%B5%D0%BC%D0%B0%D0%BB

Мустафа Кемал Ататюрк (тюр. Mustafa Kemal Atatürk; 19 май 1881 — 10 ноябрь
1938) — Тюрк Республиканы биринчи президентиди (1923—1938), тюрк маршал эмда
уллу кърал къуллукъчуду. Тарихде эм иги тинтилген 100 инсандан тизмеге киреди.

Мустафа Кемалны башламчылыгъы бла 1919 джылда башланнган миллет азатлыкъ ючюн
кюрешиуню, революцияны эмда реформаланы эсебинде бусагъатдагъы Тюрк Республика
къуралгъанды.

Осман эмда тюрк аскерде абычар болуб къуллукъ этген Мустафа Кемал Ататрюк,
Халкъ-республикан партияны (тюр. Cumhuriyet Halk Partisi) къурагъан эмда биринчи
тамадасы болгъанды. 1921 джыл «Гази» (Ётгюр) чын берилгенди.

1881 джылда, Грецияны ол сагъатда Осман империяны къурамына кирген экинчи уллу
шахары Салоникини Ходжакасым тийресинде, Али Рыза-эфенди бла аны юй бийчеси
Зюбейде-ханымны юйюрюнде джаш сабий туугъанды, аннга Мустафа деб ат берилгенди.
Къуру ол эмда аны гитче эгечи акъылбалыкъ заманларына дери джашагъан сабийле
болгъандыла, къалгъанла гитче заманларында ёлгендиле.

Мустафаны туугъан кюню туура белгили тюлдю, джангыз джылы белгилиди — 1881. Бу
джангылыч, ол заманда къралда григориан орузламаны хайырландырылмагъаны бла
байламлыды, бу орузлама, кечирек Ататюркню кюрешиую бла киргизтилген. Ол заманда
Осман империяда айны фазаларыны тюрлениуюню тамалында къуралгъан хиджра орузлама
бла хайыланнгандыла. Анасы Мустафагъа джаз туугъанды деб айтыучан болгъанды эмда
артдан Ататюрк, туугъан датасына Тюркню бойсунмаулугъу ючюн кюрешни башланнган
кюнню — 19 майны сайлагъанды.

Кемал, тюрк миллетчилик идеологияны тамалын салгъанды. Бу идеология, бусагъатха
дери да Тюрк Республиканы официал идеологиясыды, кеси да Ататюркчюлюк неда
Кемализм ат бла белгилиди.



https://krc.wikipedia.org/wiki/%D0%90%D0%BF%D0%B0%D1%80%D1%82%D0%B5%D0%B8%D0%B4

Апа́ртхейд, апартеи́д (африк. apartheid — «айрылыкъ», айры джашау/ишлеу
магъананы тутады) — КъАБ—КъАР-де 1948-1994 джыллада Миллет партия бардыргъан
раса сегрегацияны официал политикасыды.

КъАР-де апартеид бантулуланы энчи резервациялада (бантустанлада) джашаргъа
зорлагъанды (бантустанланы джерлери бютеу КъАР-ни территориясыны 12% алгъанды).
Резервацияны тышына чыгъыу эмда уллу шахарлада болуу энчи эркинлик бла
болгъанды. Ол эркинликни алыр ючюн, джерли халкъланы келечисини барлыкъ джерде
иши болургъа керек болгъанды (джерли адамла эм сыйсыз, эм къара ишледе
ишлегендиле, кёбюсюне акъланы джумушун этиуде). Апартеинди джашаугъа киргизиу
бла къараланы граждан хакълары сыйырылгъанды. Апартеид джанлыла айтханнга кёре,
бютеу къуллукъла, сёз ючюн, окъуу, саулукъ сакълау «айры, алай а тенг»
болгъанды, амма акъла бла башхалагъа берилген къуллукъланы, джумушуланы
дараджасы, агъачы бирча болмагъанды.

Акъ болмагъан адамланы политикалыкъ хакъларындан къуру къоюу, Европаны
колонияларында болгъанды, алай а Африканы деколонизациясындан сора, апартеидни
бир бёлюмю кибик къаралгъанды.

Апартеид бла кюреш БМО-ну 1970-1980 джыллада эм баш ишлерини бири болгъанды. Бу
кюрешге башха хакъ джакълагъан организацияла да къошулгъандыла. КъАР-ни кесинде
да актив диссидент къымылдау болгъанды. Апартеидни курууу Нельсон Мандела бла
аны Африкан миллет конгрессден (АМК) джандашларыны кюрешлери бла байламлыды.
Кечирек, кесини кюреши ючюн Нельсон Мандела Мамырлыкъны Нобель премиясын
алгъанды. АМК-дан сорада, апартеидни тюшюуюню баш чуруму, акъ адамланы саны
азайгъан болгъанды (1940 джыл — 21%, 1990 джыл — 11%), аны тышында Фредерик де
Клеркни кърал башчы болгъан заманында апартеидни демонтажы башланнганды.

Апартеидни символуна «Роббен-айленд» тюрме саналады, анда апартеидни заманында
мингле бла политика тутмакъла тутулгъандыла. Бусагъатда тюрме Къыбыла Африканы
туристле кёб келиучю джерлеринден бириди.

Биринчи кере «апартеид» (тюзюрек «апартхейд», африкаанс тилде — «айрылыкъ»)
деген сёзню кесини сёлешиуюнде 1917 джылда Ян Христиан Смэтс хайырланнганды,
кечирек 1919 джыл ол Къыбыла-Африкан Бирликни премьер-министри болгъанды.
Апартеидни 1948-1994 джыллада правительствода африканерлени оноу этгенлери бла
байласала да, Британ империя XIX ёмюрде огъунакъ къара терили африканлыланы
кеслерини территорияларыны тышында, акъла бла афро-мулатла джашагъан Кап колония
бла Натальда джашаргъа джасакъ болгъанды. Къара терили африканлыла ол джерлеге
кёчерге эркинлик къой, бир округдан башхагъа эркинлик берген къагъытсыз барыргъа
да болмагъандыла. Кейптаунда эмда Наталны шахарларында алагъа кюн батхандан сора
эшик аллына чыгъыу джасакъланнганды.

Ол себебден, апартеидни политикасы, Къыбыла Африкада акъ правительствола
бардыргъан сегрегацияны андан ары баргъаны болгъанды. Быллай политиканы
юлгюлерине 1912 джылны Джер актын айтыргъа боллукъду. Башха джаны бла къаралса,
аллында апартеидни идеясы къуру политика айрылыкъны тутханды деген оюм барды
(«уллу апартеид»), турмушдагъы апартеид («ууакъ апартеид») кечирек къуралгъанды.
Сёз ючюн, Экинчи дуния къазауатны заманында, Сметс башчылыкъ этген Бирлешген
партияны правительстосу сегрегация законланы тындырыуугъа къаты къарамагъанды.

1948 джылдагъы сайлауланы аллы компаниясында Миллет партия программасыны эм
башына апартеидни политикасын салгъанды. Миллет партия сайлауланы хорлаб,
башчысы протестнат бабас Д. Ф. Малан болгъан, Африканерлени партиясы бла
коалиция къурайды.

Правительство эрлай апартеидни джашаугъа киргизиб башлайды: къатыш юйдегилени
джасакълагъан законла чыгъадыла, раса классификация къуралады. Апартеидни
тамалын салгъан 1950 джыл къабыл этилген Къауумланы джерлешиуюню акты болгъанды
(ингил. Group Areas Act), аны нюзюрю — расаланы джерлешиу джерлерин айры этиу.
Апартеидни системасыны джарашыуу, Азия бла Африканы антиколониялыкъ кюрешини
къозгъалыу заманында болгъанды, ол да Миллет партияны правительствосуну
политикасында роль алгъанды. Апартеид, акъла кеслерини бийликлерин, къара
африканлылыгъа энчи территорияла айырыб (аллында хоумленд дегендиле, артдан
бантустан ат бла белгилидиле), сакълар акъыллары болгъанды. Ол бантустанлада
акълагъа бойсуннган, джерли башчыланы юсю бла оноу джюрютгендиле. Бу
территориялагъа къара терилилени асламысы джыйылыргъа керек болгъанды, акъланы
джерлеринде уа предприятиеледе эмда акъланы джумушларында керек болгъан персонал
къалгъанды. 1953 джыл Айры къуллукъланы юсюнден закон чыгъады (ингил. Separate
Amenities Act), аннга кёре пляжла, джамагъат улоу, больницала, школла эмда
университет айры боладыла. Паспорт режим андан да бек къаты болады: энди къара
терилиле биргелерине дайым паспорт тутаргъа керек болгъандыла. Бу законну къабыл
этиую бла къара терили африканлылагъа «акъ» шахарлада энчи эркинликсиз джашаргъа
къой, кирирге да болмагъанды. Уллу шахарлада джашаргъа джангыз ишлери
болгъанлагъа болгъанды, алай а аланы юйдегилерине джасакъ болгъанды.

Маландан сора премьер-министр болгъан, Й. Г. Стрейдом къара терили африканлыланы
къалгъан граждан хакъларын да сыйырады. Аны аллындагъы правительство 1951 джыл
Сайлаучуланы айры келечиликлерини юсюнден законну алгъан эди, алай а аны
конституциягъа келишиую, тёрт сайлаучудан къуралгъан къауум бла сюдде дау
этиледи. Кап провинцияны Баш сюдю законну тюзге санагъанды, алай а Аппеляция
сюд, конституцияны тюрлендирир ючюн КъАР-ни парламентини эки палатасыны да
депутатларыны юч этиб экисини къабыл этиуу керек болгъаны кёргюзюб, аланы
протестлерин къабыл этиб, законну кючю болмагъанын мюкюл этгенди. Ол заманда
правительство Парламентчи баш сюдню юсюнден закон алгъанды, алай а бу законну
Апелляция сюд бла Кап провинцияны сюдю закон тышы санаб, тохтатхандыла. 1955
джыл Срейдомну правительствосу Аппеляция сюдде сюдюлени санын бешден онбирге
дери ёсдюргенди, джангы орунлагъа кеси джанлы сюдюлени салгъанды. Ол джыл огъуна
Сенатны юсюнден закон чыкъгъанды, аннга кёре депуталаны саны 49-дан 89-гъа дери
кёлтюрюлгенди, бу тюрлениуледен сора Миллет партия 79 орун алгъанды. Андан сора
Сайлаучуланы айры келечиликлерини юсюнден закон къабыл этилгенди. Аны бла Кап
провинцияда акъ болмагъан сайлаучуланы энчи сайлаучу списоклары къуралгъанды.

Больницала бла «терк болушлукъну» къуллугъу да айры болгъандыла: акъланы
больницаларына иги ачха берилгенди, къараланыкъында уа ишчиле бла дарман-дары
джетишмегенди. Бир-бирледе уа больницала болмагъандыла.

Сегрегация автобусла бла темир джолда да болгъанды: автобусла айры остановкалада
тохтагъандыла, поездледе эсе уа къаралагъа къуру ючюнчю класс берилгенди.

Джамагъат пляжла да расагъа кёре айрылгъандыла. Бассеинле бла библиотекала
къаралагъа болмагъандыла.

1948 джылдан башлаб расаланы араларында илишкиле джасакъланнгандыла. Акъ адам
мешинаны джюрютюб барса, ол ал оруннга башха ырхызлы къара адамны олтуртургъа
эркилиги болмагъанды.

«Акъ райондагъы» театрла бла кинотеатрлагъа (ол а уа бютеу уллу шахарлада)
къарала ийилмегендиле, къара районлада уа не кинотеатр, не театр неда ресторан
болмагъанны орнунда болгъанды. Къонакъ юйле бла ресторанланы асламысына
правительстводан эркинликсиз (сёз ючюн, африкан къралланы дипломатларын алыр
ючюн) къараланы джангыз джумушчу этиб алыргъа болгъанды.

Аллында къаралагъа кючлю алкоголь ички да сатылмагъанды, алай а кечирек бу
джорукъ джумушатылгъанды.

Къара африканлыла, 1957 джылны Тыш джерлиле бла клисаланы юсюнден законуна кёре,
«акъ» клисалагъа кирелмегендиле. Алай а бу закон къаты болмагъаны себебли,
клисалада къарала бла акъла тенг болгъандыла.

Къарала бла башха бетлилеге (бояулулагъа) профсоюзла ХХ ёмюрню башында огъунакъ
къуралсала да, къара африканлыла ол профсоюзлагъа закон тамалда член къуру
1980-чи джылланы реформаларындан сора болалгъандыла.

Налогла да тенг алынмагъандыла: къара терилиле минимал сумма джылгъа 360
ранддан, акъла уа — 750 ранддан тёлегендиле хайыргъа налог, алай а акъла налогну
процентин кёбге мийик тёлегендиле.

Апартеид Къыбыла Африкана законларына кириб къалмай, аны маданиятына да
киргенди: бу идеология басмада да джакъланнганды, джайылгъанды. Расаланы
бир-бирлери бла кюнлюк илишкилери болмагъаны да араларын айыргъанды.

Апартеид джанлыла, бу системаны толу киргенинден сора, къара африканлыла
Къыбыла-Африкан Республиканы гражданлыгъындан чыгъарыр муратда болгъандыла, аны
орнуна ала бойсунмагъан псевдокърал-резервацияланы (ингил. homelands)
гражданлары болургъа керекдиле. Алай бла бантустанда джашаб, КъАР-де ишлегенле
ишлерге болджаллы эркинликлери болгъан урунуу иммигрантла статусха келликдиле.

КъАР-ни правительствосу Къыбыла Африканы талай къралгъа юлеширге излегенди. 87%
акълагъа, башха бетлилеге (бяулулагъа) эмда индийлилеге къалгъанды, къалгъан 13%
а уа къарала джашагъан он «резервациягъа» юлешиннгенди (къараланы саны бютеулей
адам сандан 80% болгъанды). Бантустанланы талайына «азатлыкъ» берилгенди, алай
дунияны бир къралы да танымагъанды. «Бойсунмагъан» бантустанда джашагъан адам,
КъАР-ни гражданлыгъын автомат халда тас этгенди, кесини резервациясында паспорт
алгъанды (алай а бу бантустанланы дунияда танымагъанлары ючюн, бу паспорт къуру
КъАР бла бантустанлада джарагъанды). Башха «автоном» бантустанчыла да КъАР-ны
гражданлыгъы бла байламлы хакъларыны талайын тас этгендиле (сёз ючюн, адамгъа,
къралдан кетерге излесе, паспорт тюл, «джол къагъытла» берилгенди). Къыбыла
Африканы правительствосу къарала бла проблемаларын, дуниядагъы башха къралланы
урунуу миграция бла байламлы проблемаларыны бирича болгъанын кёргюзюрге
излегенди.

Алай а, башха къраллада (сёз ючюн, АБШ-де) дискриминация законла
къоратылгъандыла, КъАР-де уа тамам терсине, расаланы арасында илишкилерин
регуляция этген джангы актла чыгъыб тургъанды. Акъланы апартеид политиканы
джакълаулары демография бла да байламлы болгъанды, аланы санлары, къаралагъа
кёре аздан-аз болуб баргъанды, апартеидсиз властны къолда тутхан къыйын
болгъанды.

1960-1970-чи джыллада правительство «кёчюрюу» политиканы бардыргъанды, аны баш
нюзюрю, хар раса къауумну, берилген джерлешиу джерледе джашауу болгъады. Бир-бир
билгилеге кёре ол заманда кёчюрюлгенлени саны юч бла джарым миллион адамдан
аслам болгъанды. Кёчюрюрюрге бу къауумладан адамланы болгъанды:

Эм уллу кёчюрюлюу 1950 джыллада Йоханнесбургда болгъанды, анда 60 000 адам
джангы шахар тюбю Соуэтогъа кёчюрлюлгендиле (ингил. Soweto, къысхартылгъан
ингил. South Western Townships).

1955 джылгъа дери Софиятаун, къарала джерге ие болургъа эркинлик берилген
джангыз шахар район болгъанды; акъыртын-акъыртын ол район кёб расалы район кибик
айныгъанды. Йоханнесбургну ёсюую бла, Софиятаунда къара ишчилени саны да
ёсгенди. Алай а АМК-ны протестине да къарамай, 1955 джылны 9-чу февралында
Софиятаунну адамларын кёчюрюу башланнганды. Танг аласы бла полиция районнга
киргенди, джашагъанланы орамгъа къыстаб, хабчюклерин мешиналагъа джюклегенди.
Джашагъанланы, правительство эки джыл андан алгъа сатыб алгъан, Иоханнесбургдан
къыбыла-кюнчыгъышха 20 километр узакълыкъда Медоулендс атлы джерге келтириб
къуйгъандыла. Софиятаун чачылыб, аны орнуна акълагъа Triomf («Триумф») атлы
район ишленнгенди. Аны ызындан талай джылны ичинде ушаш болуула Дурбанда
(Кейто-Манор, неда Мкхумбане) эмда Кейптаунда болгъанды (55 000 бояулу бла
индийли шахар къатына кёчюрюлгендиле). Къараладан сорада Къауум джерлешиу
закондан 600 000 афромулат (бояулу), индийли бла къытайлы, 40 000 акъ да
«насыбын» алгъанды.

Закон бла бютеу халкъ тёрт айры къауумгъа юлешиннгенди: къара африканлыла,
акъла, азиячыла (асламысы индийлиле) эмда «бояулула» (неда башха бетлиле,
афро-мулатла). Ахыр къауумгъа къатыш расалы адамла киргендиле, аланы
ата-бабалары койсан халкъланы, банту халкъланы эмда европачы иммигрантланы
келечилери болгъандыла, бояулулагъа бир-бир «кирсиз» койсанлыла да киргендиле.
Къыбыла-африкан властла расасын айгъакълар эмда белгилер ючюн къыйын джорукъла
къурагъандыла, кёбюсюне къайсы расагъа киргенини оноуун ууакъ оноучула
этгендиле, бир-бирде бир юйдегини адамлары башха раса къауумлагъа кирирге
болгъандыла. Бусагъатдагъы КъАР-де «бояулула» терминни хайырланыу алай
огъуралмайды, кёбюсюне «бояулу атлары болгъанла» (африк. sogenaame Kleurlinge)
неда «морла» (африк. Bruinmense) деген ат джюрюйдю.

Апартеидни заманында бояулула да зулумла чекгендиле, аланы да айры шахар тюблеге
кёчюргендиле, бир-бирде талай тёлюню джашаб тургъан юйлеринден къыстагъандыла.
Бояулулагъа берилген окъууну агъачы, къаралылагъа берилгенден иги болса да,
акъланыкъындан кёбге къарыусуз болгъанды. Кёб афро-мулат апартеид бла кюрешде
юлюш къошханды: сёз ючюн 1902 джыл къуралгъан Африкан политика организация къуру
бояулуланы алгъанды кесине.

Апартеид баргъан заманны асламысында — 1950-1983 джыллада, бояулула, къарала
кибик, сайлау хакъсыз болгъандыла. 1983 джыл конституциягъа тюрлениуле
этилгенди, аннга кёре бояулула бла азиячыла юч палаталы парламентни сайлаууна
къошулур хакъ алгъандыла, къарала уа бантустанланы гражданлары болгъанды.

Апартеид заманны правительствосуна кюнчыгъыш азиядан тамырлары болгъан къыбыла
африкачыла проблема салгъандыла: санлары кёб болмагъан, ата-бабалары
Витватерсрандны иштенеклерине XIX ёмюрде келгенлени, туудукълары «индийлилеге»
къошулгъандыла, КъАР дипломат илишкиле тутхан Тайвань бла Япониядан иммигрантла
«сыйлы акъла» статусну алгъандыла, ала башха акъла бла бир хакълагъа ие
болгъандыла. Бир-бирде быллай статусну башха акъ болмагъан азлыкъланы келечилери
да алгъандыла. Алай болур ючюн правительство бу адамны европачы багъалыкъланы
менимсегенин бегитирге керек болгъанды, кёбюсюне быллай статус
афро-американлылагъа да берилгенди.

1948 джылда Миллет партияны валстха келиую бла апартеидни баямлауу, Африкан
миллет конгрессни ишин актив халгъа кёчюргенди. Бу организация алгъындан эсе
кёбге радикал позицияла алгъанды. 1949 джылда АМК джангы программасын къабыл
этгенди, анда ачыкъ протестле, граждан бойсунмау акциялагъа чакъырылгъанды. Бу
протестле бир-бирде къозгъалыулагъа келтиргендиле. 1955 джылны июнунда, Индий
конгресс бла АМК Йоханнесбургну къатыда Клиптаун шахарда джыйылыб Азатлыкъны
хартиясын къабыл этгендиле, анда КъАР демократ, раса дискриманициясыз кърал
идеясы белгиленнгенди.

Къыбыла Афиркада апартеид система дуния джамагъат бла расист идеология кибик
саналгъанды эмда айыбланнганды. 1973 джыл БМО-ну Генерал ассамблеясы Апартеидни
тохтатыууну эмда аны юсюн аманлыгъына джолукъдурулууну юсюнден халкъла арасы
конвенцияны алгъанды. Бу конвенцияны нюзюрю БМО-ну къралларына КъАР-ге къаршчы
санкцияла салыугъа юристлик тамал бериу болгъанды. Алай а конфенцияны
формулировкасыны андан кенг магъанасы барды, бир кърал да быллай амалланы
политикасында бардырыргъа эркин болмагъаны белгиленеди. Конвенция кючге 1976
джыл киргенди.

Рим статут апартеидни 11 адамлыкъгъа къаршчы аманлыкъланы бирине санайды. Бу
аманлыкъ ючюн неда бу амалыкъны этиуде болушгъаны ючюн, къайсы къралны да
болсун, гражданини Халкъла арасы криминал сюдню аллына чыгъарыллыкъды.

Кёб джылланы ичинде КъАР-ни спортчулары халкъла арасы эришиулеге ийилмегендиле.
1976 джылда африкан къралла, КъАР бла Джангы Зеландияны регби командалары
джолдашлыкъ матч бардыргъанлары ючюн, Олимпий оюнланы байкот этгендиле. КъАР бла
контактлары болгъан спортчула да дисквалификация этилгендиле.

1990-чы джылланы башына КъАР-ни оноудагъы элитасыны ангысында тюрлениуле
башланнгандыла. СССР-ни чачылыуу бла, КъАР кюнбатыш къраллагъа керекли стратегия
партнёр болуудан чыгъаргъа джетгенди. АБШ бла Европа Бирликни къраллары КъАР-ден
дискриминация политикасын тохтатыуну кючлюден кючлю даулаб башлагъандыла. Иш
экономика изоляциягъа джетгеди. КъАР-ни экономика башчылары правительствогъа
басымны кючлендиргендиле, курсну тюрлендирилиуюн излегендиле.

1990 джылны февралында парламентни сессиясыны ачылыуунда, президент Фредерик де
Клерк АМК, Панафрикан конгресс, коммунист партияны ишлеуюне джасакъны
къоратылгъанын баямлагъанды, Нельсон Мандела азат ийилгенди.

1990 джылны 2-чи майында АНК бла КъАР-ни Коммунист партиясыны келечилерини
КъАР-ни правительствосу бла тюбешгендиле. Анда политика чурумла бла
тутулгъанланы амнистия этиб, ызындан да реабилитация этерге келишгендиле.
Политика тутмакъла тюрмеледен чыгъарылгъандыла, дисседентле джуртларына къайтыр
мадар табхандыла. 1991 джылны 30-чу апрелине 933 апартеид бла кюрешчи
азатланнганды, алай а 364 террорист тутмакъда къалгъанды. Бютеулей КъАР-ге 6000
политика эмигрант къайтханды (ызына джангыз 100 экстремист ийилмегенди).

Политика болумну табсызлыгъы де Клеркни джангы атламла этерге зорлайды. Мандела
бла кёзюулю тюбешиуде протоколгъа къол салады. Аннга кёре, джангы Конституцияны
сайланнга констититуцион джыйылыу къабыл этерикди. Сайлауладан сора, кёб расалы,
болджаллы правительство къураллыкъды.

«Инката» къымылдау, энди аны аты — Инкатаны эркинлигини партиясыды, бу келишиуге
къаршчы чыгъады, 1992 джылны декабрында Бутелези бачама, Квазулу бантустан бла
Натал провинция кирген джангы къралны конституциясын басмалайды. Башха
бантустанланы башчылары да (ол заманда де-факто бойсунмагъан къралла):
Бопутатсвана бла Сискейни кёб расалы, унитар къралны къурау идеясына къаршчы
чыкъгъандыла.

Аны бла бирге Панафрикан конгрессни сермешчилери актив болгъандыла. Бандитле
полициячыла бла акъ фермерлеге чабханлай тургъадыла. 1993 джылны 27-чи мартында
бардырлыгъан митингде ПАК-ни башчысы ачыкъдан акъ тиширыу бла эки сабийин
ёлтюргенлерин айтханды, эмда былай баямлагъанды: «Бир фермер — бир окъ! Биз
бютеу акъланы ёлтюрлюкбюз — сабийлени да, къартланы да. Бу террорну джылы
боллукъду!»

1993 джылны 10-чу апрелинде кесини юйюню босагъасында, Боксбургда КъАР-ни
Коммунист партиясыны генерал секретары Крис Хани ёлтюрюлгенди. Мурдар — Януш
Валюсь (Janusz Waluś), поляк иммигрант, Къаршчыланыу африканер къымылдауну
джандашы болгъанды. «Бир Хани ючюн — минг бурлу» деб чакъыра эдиле, ол заманда
къара экстремистле. АМК-ни Наталда бёлюмюню тамадасы Хэрри Гвала къара
студентлени ушкок тутаргъа юренирге чакъырады, «кёрюшюулени АК-47 автоматланы
ышанларындан бардыры ючюн». Артдан ол, «азатлыкъ ючюн ёлюрге хазырланмайбыз,
азатлыкъ ючюн ёлтюрюрге хазырланабыз» деген сёзлени айтыб белгили болгъанды.

Акъла да сауутланыб башлагъандыла. 1990-1992 джыллада кюннге сауут тутаргъа 500
лицензиядан артыкъ берилгенди. Африканер халкъ блок къуралгъанды (АХБ), ары 20
акъ организация киргенди. Аны кенгешини башчысы Ф. Харценберг, директоратха
башчы уа Анголада къазауатны джигити — генерал Констанд Вильюн (Constand
Viljoen) болады. АХБ-ни баш нюзюрлери Бур халкъ аскерни къурау эмда
африканерлени айырылыуу болгъанды.

1994 джылны 9-чу майында Миллет ассамблея КъАР-ни президентине Нельсон Манделаны
сайлайды.

Апартеидни къурууундан сора, КъАР-де аманлыкъны саны кёблеге ёсгенди. Сёз ючюн,
2010 джыл КъАР-де бардырыллыкъ футболдан дуния чемпионатха келлик туристлеге
этилген брошюралада джазылгъаннга кёре, негр тийрелеге джаяу кирирге джарамайды.
Мешинада кирген эсегиз, тохтамагъыз. Таш ата эселе да мешинагъызгъа,
тохтатмагъыз. Мешинагъызны тохтатсагъыз, ол тийреден сау къайтырыгъыгъыз
ётюрюкдю.



https://krc.wikipedia.org/wiki/%D0%90%D0%BB%D1%84%D0%B0%D0%B2%D0%B8%D1%82

Алфавит (грек. ἀλφάβητος, грек. ἄλφα бла грек. βῆτα — грек алфавитни аллындагъы
эки харифини аты)

Хар фонемегъа кесини белгисин хайырланыу, белгилени санларын азайтыб, джазманы
тынч этерге себеб болады.

Тиллени бир-бирлеринден фонетика системаларыны къыйын болуу, алфавитлени да
ёлчелмерини тюрлю-тюрлю этеди. Гиннесни рекордларыны китабына кёре эм кёб хариф
кхмер тилни алфавитинде барды - 72, эм аз а уа — 11 (а, b, е, g, i, k, о, р, r,
t, u) — Бугенвиль айрымкандагъы ротокас тилни алфавитиндеди (Папуа Джангы
Гвинея). Эм эски харифге «о» саналады, бу шекили бла ол биринчи финикий
алфавитде чыкъгъанды (б. э. д. 1300 джыл чакълы бир).

Алфавитни принципи биринчи семит халкъладан чыкъгъанды. Бизни эрагъа дери 3-чю
минг джылны ортасында Эбла шахарда джазмачыла (бусагъатдагъы Тель-Мардих, Шимал
Сирия) чекич джазманы тамалгъа алыб шумер тилге хайырландырыр ючюн белгилени
тунакыланы бирча болгъаны бла бирге башха-башха ачыкълагъа кёре тизгендиле: ma,
mi, mu (семит тилде юч ачыкъ барды - a, i, u). Чекич джазма бла мисир джаманы
хайырландырыб семитле б. э. д. 2-чи мингджыллыкъны биринчи кесегинде биринчи
консонант-бёлме джамзаны къурайдыла..

Эм эскиге Угарит шахар-къралны алфавити саналады, б. э. д. 2-чи мингджыллыкъны
джарымындан бери белгилиди. Бу алфавитде белгилени тизилиую башха кюнбатыш-семит
алфавитленикиндечады: в финикий, буруннгу-чууут алфавитледе кибик. Финикиячыла
Джерларасы тенгизни кюнчыгъыш джагъасында джашагъандыла, эмда дуниягъа белгили
тенгизчиле болгъандыла эмда Джерларасыны къраллары бла сатыу-алыуну тири
бардыргъандыла.

Бютеу белгили алфавитледе хар харифни кесини аты барды. Ол атла башха тил
хайырланыб башласада къалыб кетиучендиле. Харифлени атлары асламысы бла ол
тауушдан башланнган сёзледен къуралгъандыла («алеф» ‘бугъа’, «бет» ‘юй’ и т.
п.).

Буруннгу алфавитлени белгилери, сёз ючюн угарит алфавит, санны белгилер ючюн
хайырланмагъандыла. Алай а кечирек, кюнчыгъыш-семит алфавитледе эмда грек
алфавитде тизимде биринчи хариф, нолдан сора келген санны белгилленди [сёз ючюн,
грек a (альфа)] бирни белгилегенди, экинчи хариф - экини («β» - 2) ... Бу
принцип грек алфавитден джаратылгъан,кёб системалада кечге дери сакъланнганды,
сёз ючюн, буруннгу орус алфавитде.



https://krc.wikipedia.org/wiki/McDonald%E2%80%99s

McDonald’s Corporation (Россияда орусча «Макдо́нальдс» сатыу-алыу марка
хайырландырылады) — американ корпорацияды, 2010 джылны эсеблерине кёре бютеу
дунияда Subway ресторанладан сора экинчи эм уллу дженгил ашатыуну ресторан сеть
болгъанды. 2011 джылны Fortune Global 500 тизимине киреди (403-чю орун).

Компанияны 1940 джылда эки къарнаш Дик эмда Мак Макдоналдла къурагъадыла
(биринчи ресторан Сан-Бернардинода ачылгъады, Калифорния), 1948 джылда «дженгил
ашатыуну» концепциясы биринчи кере къуралгъанды.

1954 джылда Рей Крок Макдоналд къарнашладан франчайзингден энчи агент болургъа
хакъланы сатыб алады. 1955 джылда ол кесини биринчи McDonald’s ресторанын
Иллинойс штатдагъы Дез-Пленз шахарчыкъда ачады (бусагъатда корпорацияны
музейиди). 1955 джылда Корок McDonald’s System, Inc компанияны регистрация этеди
(1960 джылда McDonald’s Corporation ат алады). 1961 джылда компаниягъа бютеу
хакъланы Крок сатыб алады.

Директорларыны кенгешини председатели эмда баш оноучусу — Джеймс Скиннерди
(James A. Skinner), президенти — Дон Томпсон.

McDonald’s марка бла 2009 джылны июнуну арасына дунияны 118 къралында 32 060
ресторан ишлегенди (аланы 14 минги АБШ-дадыла). Аланы аслам кесеги (25 578)
франчайзингни тамалында ишлегендиле, ол себебден ресторанланы ассортименти,
порцияланы ёлчеми эмда къурамы къралгъа кёре тюрленирге болады. 2010 джылны
эсеблерине кёре McDonald’s марка бла дунияда 32 737 ресторан ишлегенди (алай
бла, McDonald’s алчылыкъны Subway сетге бергенди). Команияны арт заманда терк
айныгъан проектлерини бири кофеханаланы сети «McCafé» болгъанды.

Ресторанланы ассортименти гамбургерледен (аланы ичинде «Биг Мак»), сэндвичледен,
фри гардошдан, десертледен, суусун ичиуледен э. а. к. къуралады. Дунияны
къралларыны асламысында сыра да сатылады, алай а Россияда «Макдоналдс»
ресторанла тамамы бла да алкоголь ичкисиздиле.

Компанияны персоналыны 2008 джылгъа саны 400 адам болгъанды. 2008 джылдан хайыры
$23,5 млрд болгъанды (2007 джылда — $22,8 млрд), операцион хайыры — $4,3 млрд
($2,4 млрд), таза хайыры — $2,6 млрд ($2,3 млрд). 2010 джылда хайыры рекорд
дараджагъа чыгъады — $24,07 млрд. Таза хайыры уа- $4,94 млрд.

«Экили порция» (ингил. Super Size Me) атлы документли фильмде, баш джигит 30
кюнню къуру фастфуд ашаб тургъанды, аны ичинде экспериментни шартлары бла кюнде
эм азы бла бир кере ол McDonald’s-да ашаргъа керек болгъады. Бу эксперимент
бошалгъандында, бойсунмагъан медицина къуралышда экспериментчини саулугъуна
заран джетгенин белгилегендиле: аурлугъу 12 килограммгъа ёсюу, семириу, къанында
шекерни дараджасы ёсюу, къарнында ауруула, халыны тюрлениулери д. а. к. Бериуни
авторларыны сёзлерине кёре бу берилген заранны тюзетир ючюн джыл джарымлыкъ
интенсив багъыу курс ючюн $50000 керек боллукъду. Алай а Макдоналдсда ашау кеси
быллай эсеблеге келтирмейди. 90 кюн баргъан башха быллай экспериментде баш
джигит 17 килограммгъа азгъанды, эмда саулугъуна багъыу керек заран алмагъанды.

McDonald’s-ны хантларыны хазырлауда кёб тюрлю химиялыкъ азыкъ къошакъла
хайырландырыладыла (ароматизаторла, стабилизаторла, консервантла, боятыучула.).

«Макдоналдс» глобализацияны негатив юлгюсю кибик кёргюзюледи. Бу ресторанлагъа
антиглобалистле чабаргъа ёчдюле.

«McDonald’s» — франчайзинг компания болгъаны себебли тюрлю-тюрлю къраллада меню
башха болургъа болады. Сёз ючюн, Израилде «McDonald’s» лафеде фалафель бла
кебабланы сатады («МакКебаб»). Тюбюнде берилген меню толу тюлдю, ортакъ
хантладан къуралгъанды.



https://krc.wikipedia.org/wiki/God_Save_the_Queen/King

Аллах, сакъла Королну/Королеваны! (ингил. God Save the Queen) — патриот джырды,
Уллу Британияны миллет гимниди. Аны тышында Джангы Зеландияны эки миллет
гимнлеринден бириди, Канаданы, Австралияны эмда Британ Биригиуню башха
къралларыны патчах гимниди, норвег тилге кёчюрюлгени Норвегияны патчах гимни
кибик хайырланады. Феминист версиясы бек белгили болса да, Уллу Британияда
эркиши патчахлыкъ этсе «Королева» сёз «Король» сёз бла ауушунады.

Белгили бир официал версиясы джокъду, не патчах прокаламация бла, неда британ
парламентни оноуу бла, неда башха акт бла бу гимн официал халда къабыл
этилинмегенди. Алай а, Уллу Британияда башха затлача, бу да адет халда
къалгъанды.



https://krc.wikipedia.org/wiki/%D0%A6%D0%B8%D0%BD_%D0%B4%D0%B8%D0%BD%D0%B0%D1%81%D1%82%D0%B8%D1%8F

Цин династия (маньчжур. дайцин гурун къыт. 清朝, пиньинь Qīng Cháo, палл. Цин
чао) — Къытайны ахыр монархиялыкъ династиясыды. 1616 джыл маньчжур Айсин Гёро
тукъумдан, бусагъатдагъы шимал-кюнчыгъыш Къытайда (ол заманлада Маньчжурияда)
къуралгъанды. 30 джылны ичине бу династия бютеу Къытай бла Орта Азияны уллу
юлюшюн къолгъа алгъанды.

Аллында династия «Кеч Цзинь» (金 — «алтын») атны джюрютгенди, кечирек аты
«Циннге» (清 — «кирсиз») ауушдурулгъанды. Оноу Цинни къолунда болгъан заманда
Къытайгъа Синьцзян бла Тибетда къошуладыла. XVIII-чи ёмюрню башында Цинни
правительствосу къралны оноууну джюрютюу системасын джарашдырады, эффектив
халгъа келтиреди, ол себебли ол заманда адам санны кёб болуу Къытайда эм мийик
дараджада болгъанды. Цин династия къралны джабыкъ тутаргъа кюрешгенди, ахырында
бу политика XIX-чу ёмюрде Къытайны Апиян къазауатладан сора зор бла дуниягъа
ачадыла, кърал джарым колония халгъа келеди.

Алай а аны ызындан Кюнбатыш къралла бла иш бирлиги, династияны Тайпинлени
къозгъалыуларыны заманында къурутулуудан къутхарады, къралда аз-аз модернизация
башланады, алай бла династия 20-чы джыллагъа дери аумай тургъанды, аны бла
бирге, бу династияны Кюнбатышха ачылыуун огъурамагъан къытайлыланы ичинде
миллетчи — манчжурлагъа къаршчы тауушла кючлене башлайдыла.

Синьхай революцияны эсебинде 1911 джыл Цин династия тюшюрюледи, аны орнуна
Къытай Республика баямланады.



https://krc.wikipedia.org/wiki/%D0%A2%D0%B5%D1%80%D1%80%D0%BE%D1%80%D0%B8%D0%B7%D0%BC

Терроризм — террорну сисематика халда хайырланнган политикады Бу терминни хар
кимда хайырланнган юрист ангылатыуу джокъду, россия хакъда (РФ-ны УК-сы 205-чи
ст.) зулмулукъну идеологиясы эмда джамагъат ангыгъа басым этиу, кърал властны
органларыны, джерли органланы неда халкъла арасы къуралышланы оноуларына
къоркъутууну эмда артыкълыкъны кючю бла къатышыу эмда басым этиудю АБШ-ны
хакъында - адамлагъа неда объектлеге къаршчы, джамагъатны ангысына басыу этер
ючюн къауумла бла неда энчи джашыртын агентле бла этилген, политика нюзюр
салгъан зулмулукъду



https://krc.wikipedia.org/wiki/%D0%9F%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0

Пропаганда (лат. propaganda — «джайылыргъа керек») — джамагъат оюмгъа ауурлукъ
этер ючюн фактланы, сёзлени эмда башха билгилени джайыу, аланы ичинде аллындан
да алдауукъну джайылыуу да. Пропагандадан агитацияны айырыргъа керекди.

«Пропаганда» деген сёз Congregatio de Propaganda Fide (Динни джайыууну
конгрегациясы), Григорий XV 1622 джыл къурагъан католик организацияны атындан
келеди.

Алай а пропаганда, терминни чыкъгъанындан кёб алгъа болгъанды. Пропаганданы эм
эртде юлгюлерини бирине Хаммурапини законларыны джыйымыны преабуласын санаргъа
боллукъду, анда законла къралда адилликни бегитир ючюн эмда къарыусузланы
кючлюледен джакълар ючюн къуралгъаны джазылады. Законланы кеслери уа, тамам
терсине кючлюлени джакълагъандыла, алагъа къарыусузланы унукъдурууда болушлукъ
болгъандыла.

Пропаганда политика манипуляцияны эм баш амалларыны бириди. Пропаганданы реклама
бла тенглешдирирге керек тюлдю. Реклама информацияны жанрына джууугъуракъды.
Информацияны жанрыны ёзеги уа билдириуледиле. Белгили бир политика ишлемлеге
чакъыргъан реклама — агитация болады. Агитация энчи адамланы болмай, кёбчюлюкню
эсине ауурлукъ салыргъа излесе да ол агитация рекламалай къалады. Рекламача
болмай, пропаганда заман ырджыла бла чекленмейди, аны айыргъан, белгилеген бек
къыйынды. Реклама адамланы эмоцияларына джюк бола эсе, пропаганда эмоцияланы
тышында адамланы ангыларына эмда акъылларына ауурлукъ береди. Ол себебден
пропаганда, эмоцияла кибик, негатив да позитив да болургъа болады.

Позитив (конструктив) пропаганда социал рахатлыкъны, келишиулюкню, мамырлыкъны
бегитир ючюн нюзюрленнгенди.

Негатив (деструктив) пропаганда социал джаулукъну, социал дауланы, джамагъатда
тикликни кючлендирир ючюн бардырылады.



https://krc.wikipedia.org/wiki/%D0%9E%D1%80%D1%82%D0%B0_%D0%9A%D1%8E%D0%BD%D1%87%D1%8B%D0%B3%D1%8A%D1%8B%D1%88

Орта Кюнчыгъыш, Къыбыла-Кюнбатыш Азияда тарих, маданият джууукълугъу болгъан
къралладан къуралгъан бир география бёлгеди. Джерле арасы тенгизден Пакистаннга
дери узалгъан бир регионду. Орта Кюнчыгъыш деген термин европачыланы
континентлерини дунияны аралыгъына санаб дуниягъа къарамларындан тамалланады.
Ингилизлиле 19 ёмюрде бу терминни хайырланыб башлагъандыла .

Бу ангыламгъа кёре Орта Кюнчыгъышны къралларына: Тюрк, Сирия, Катар, Ирак, Кипр,
Иордания, Израиль, Ливан, Иран, Палестина, Сауд Арабия, Бирлешген Араб Эмиратла,
Оман, Кувейт, Бахрейн, Йемен эмда Мисирди.

Орта Кюнчыгъыш кюнбатыш къраллада бир-бирледе Джууукъ Кюнчыгъыш ат бла
белгиленеди, алай а Джууукъ Кюнчыгъыш Орта Кюнчыгъыш бла бирге Балканланыда
къошады кесине.

Бу ат бериуде къатышыу Осман Империяны чачылыуу бла башланнганды. Осман
Империяны заманында Балканлада империяда болгъаны себебли Месопотамиягъа дери
джерге Джууукъ Кюнчыгъыш дегендиле, Месопотамиядан Индостаннга дери джерге Орта
Кюнчыгъыш дегендиле.

Балканлада азат къралла къуралгъанындан сора бу ангылам унутулгъанды. Орта
Кючыгъыш деген магъана уа Тюркден Индостаннга дери джерге айтылыб башлагъанды.



https://krc.wikipedia.org/wiki/%D0%9D%D0%BE%D1%80%D0%B2%D0%B5%D0%B3_%D1%82%D0%B8%D0%BB

Норвег тил (кеси аты norsk [nɔʂːk]) — герман къауумда тилди, Норвегияда
джайылгъанды. Тамалында фарер эм исланд тилге джууукъду. Алай дат тилни кючлю
эткисини, эмда швед тилден алыныуланы эсебинде, норвег тил бу эки тилге да
джууукълашханды. Бусагъатдагъы классификация, норвег тилни,айрымкан скандинав
тилледен айырыб, дат эмда швед тилле бла бирге континетал скандинав тиллени
къауумларына къошады.я

Норвегияны бир къауум бёлгелерини географиялыкъ изоляциясы себебли, норвег тилни
сёзлюк къурамында, грамматикасында эмда синтаксисинде кёб тюрлю диалект
башхалыкъ барды. Джюзле бла джылланы Норвегияны джазма тили дат тил болгъанды.
Аны себебли джазма норвег тилни айныуу къыйын эмда къатыш болгъанды, ол
миллетчилик бла, элчи-шахарчы дискурс бла эмда Норвегияны адабият тарихи бла
къысыкъ байламлы болгъанды.

Кърал политика бла эмда закон бла къралда эки «официал» норвег тил шекел балды —
букмол (норв. bokmål, китаб сёз) эм нюношк (норв. nynorsk, джангы норвег тил).
Норвегияда тил соруу къатышды. Политика ситуация бла байланмагъанлыкъгъа, джазма
норвег тилни «консерватив-радикал» спектр кибик халландырадыла. Букмол бла
нюношкну бусагъатдагъы шекеллери норвег джазма тилни консерватив эмда радикал
версияларыча кёрюледиле.

Официал тышында, алай а кенг хайырланнган риксмол (riksmål, «кърал тил») атлы
джазма форма букмолдан эсе консервативге саналады, официал болмагъан høgnorsk
(«мийик норвегча») — нюношкдан консерватив. Норвеглиле эки официал тилледен
бирин сайлаб окъуу алыргъа эркин болсала да, 86—90 % букмолну хайырланады,
нюношкда уа 10—12 % джазады. Кенгирек къаралса буксмол бла риксмол шахарлада
эмда шахар тёгерекледе хайырландырыладыла, нюношк эсе уа элледе. Норвегияны
кърал телерадиосу (NRK) эки тилде да бериулени бардырады. Бютеу кърал
учреждениядан эки тилге да дагъан боллукъларын изленеди. Букмол неда риксмол
джазма басымны 92% хайырландырылады, нюношк эсе уа 8 % (данные на 2000 джылгъа
билгиле). Эсебде алыныб къаралса нюношк 10-12% норвеглиле бла неда миллион
джарым адам бла хайырландырылады. Диалектлени кючю уллу болса да, эртде кеч
болса да бютеу норвеглиле букмолгъа джуукъ болгъан ортакъ норвег тилге
кёчерикдиле .

Скандинавияды бусагъатда джюрюген тилле буруннгу скандинав тилден айныгъанды, ол
заманда ол бусагъатдагъы Данияны, Норвегияны эмда Швецияны джерлениде
джайылгъанды. Саудюгерле - викингле бу тилни бютеу Европада эмда Россиягъа
джайгъандыла, ол заманлада буруннгу скандинав тил эм джайылгъан тиллени бири
болгъанды. Король Харальд I Ариучачлы Норвегияны 872 джылда бирлешдиргенди. Ол
заманлада джюн алфавит хайырландырылгъанды. Ол заманладан ташлада къалгъан
джазма эсгертмеле кёргюзгеннге кёре ол замандагъы тил регионлагъа кёре кючлю
тюрленмегенди. 1030 джылда Норвегиягъа христианлыкъ келеди, ол биргесине латин
алфавитни келтиреди. Джангы алфавитде джазылгъан норвег манускриптле джюз джыл
сора чыгъа башлайдыла. Ол заманлада норвег тил хоншуларындан айырыла башлайды.

Викингле IX ёмюрде Исландияны кючлей башлайдыла, биргелерине ала буруннгу
скандинав тилни келтиредиле. Заманны баргъаны бла буруннгу скандинав тил
«кюнбатыш» эмда «кюнчыгъыш» вариантлагъа айрылады. Кюнбатыш варианты ареалы
Исландия бла Норвегияны алгъанды, кюнчыгъыш тюрлюсю уа - Дания бла Швецияны.
Исландия бла Норвегияны тиллери 1300 джыллагъа дери бек ушаш болгъанды. Андан
сора ол «буруннгу исланд» эмда «буруннгу норвег» тиллеге юлешиниб айры айныб
башлагъанды. 1397 джылда Норвегия Дания бла энчи униягъа киреди, Дания биригиуде
башчылыкъ этгенди , дат тил эсе джазма норвег тил кибик хайырландырыла
башлагъанды. уния 400 джылдан артыкъны тургъанды, 1814 джыл Норвегия Данияда
айры болады, алай а Швеция бла униягъа кирирге зорланады. Норвеглиле керти
боусунмауну даулаб башлайдыла. Бу миллетчи джюрюшню бир нюзюрлери да айры норвег
тилни айныуу болгъанды, бу айныуда эки джол болгъанды: 1) ол заманлада баш
къауумда джюрюген дат тилни модификациясы, неда 2) джюз джылла бла сингиб
тургъан тыш кърал тилни къоратыб, къара халкъны норвег тили бла ишлеу. Эки джол
да сыналгъанды.

1840 джыллада джазыучула дат тилни «норвеглендириб» башлайдыла, ала норвег
табигъатны, къара халкъны джашауун суратлагъан джерли сёзлени къошуб башлайдыла.
Грамматика да тюрлендириледи. Норвегияны парламенти бу стандартны риксмол
(riksmål) аты бла 1899 джыл мюкюл этеди.

Алай а миллетчи джюрюш джангы джазма норвег тилни къуралыуун излегендиле. Ивар
Осен кесича юреннген лингвист, 22 джылында джангы норвег тилни къурауда ишни
башлайды. Ол къралда айланыб, диалектлени тенглешдиреди, норвег тилча тыш
эткиледен къутулгъан исланд тилни айныуун тинтеди. Ол заманладан талай китаблада
басмаланнган тинтиуледе джангы тилге ланнсмол (landsmål, «миллет тил») атайды.

Швеция бла уния къоратылгъандан сора, эки тил айныуларын андан ары
бардыргъандыла. Риксмол 1929 джыл bokmål (букмол, китаб тил) атны алады,
ланнсмол эсе уа — nynorsk (нюношк, джангы норвегча).

Букмол бла нюношк 1917, 1938 эм 1959 год джыллада реформаладан сора
джуукълашхандыла. Ол заманлада кърал эки тилни бир ортакъ тилге бирикдириу
политиканы бардыргъанды (самношк, samnorsk). 1946 джылда бардырылгъан
сорууламагъа кёре бу политиканы джюзден джетмиш тогъуз норвегли джакълагъанды.
алай официал политкагъа къаршчыла самношкгъа базман болуб бу реформаланы
тохтатхандыла. .

Буксмол бла нюношкну джуукълашыу реформалагъа къаршчыла «риксмол» атны
джакълайдыла, эмда ортакъ норвег тилни къуралыу джюрюшюню аллында грамматика бла
хайырланадыла. Риксмол бла буксмолну консерватив вариантлары де факто ХХ ёмюрню
асламысында Норвегияны джазма тилини стандарты болгъандыла. Аланы газетле,
энциклопедияла, Норвегияны ара шахары Ослону эмда аны тёгерегини, башха уллу
шахарланы халкъы хайырланнгандыла. 1981 эм 2003 джыллада реформаладан сора
официал буксмол бла бусагъатдагъы риксмол бирчадыла. Аланы араларында
башхалыкъланы британ эмда американ ингилиз тил вариантлары бла тенглешдирирге
боллукъду.

Нюношкну официал болмагъан høgnorsk атлы формасы да барды («мийик норвегча»), ол
1917 джылдан сора реформаланы къабыл этмегенди, ол себебден Ивар Осенни
проектине эм джуукъду. Høgnorsk миллетчиле джанындан джакъланса да джайылыуу
чеклиди.

B/R/D: Jeg kommer fra Norge N/H: Eg kjem frå Noreg. Къ: Мен Норвегиядан
келгенме.

B/R: Hva heter han? D: Hvad hedder han? N/H: Kva heiter han? Къ: Аны аты
къалайды?

B: Regnbuen har mange farger. R/D: Regnbuen har mange farver. N: Regnbogen har
mange fargar. H: Regnbogen hev mange fargar. (неда: Regnbogen er manglìta). Къ:
Джангкъылычда кёб бояу барды



https://krc.wikipedia.org/wiki/%D0%9D%D0%B0%D1%80%D1%82%D1%8E%D1%85

Нартюх неда джюгери (лат. Zea mays L. ssp. mays неда Zea saccharata Sturtev) —
Къылчыкълы битимле (Poaceae) юйюрден нартюх тукъумну (Zea L.) джангыз культуралы
келечисиди. Культура нартюхден сора да Zea тукъумгъа тёрт тюрлю киреди — Z.
diploperennis, Z. perennis, Z. luxurians, Z. nicaraguensis, эмда кийик ёсген юч
тюб тюрлю — Z. mays: ssp. parviglumis, ssp. mexicana эм ssp. huehuetenangensis.
Белгиленнген таксонладан кёбюню буруннгу Мексикада культура нартюхню
селекциясында ролю болгъаннга саналады.

Нартюх, культурагъа 7—12 минг джыл мындан алгъа бусагъатдагъы Мексика
территориясында чыгъарылгъанды. Бусагъатдагъы Оахака (Гвила Накитц дорбун) бла
Пуэбла (Теуакан шахарны къатында дорбун) штатланы территориясында культура
нартюхню эм эски табылгъанлары бизни эрагъа дери 4250 бла 2750 джылладандыла. Ол
заманда нартюх качанла бусагъатдагъыладан эсе 10 къат чакълы бирге гитче
болгъандыла, эмда узунлукълары 3—4 см болгъанды.



https://krc.wikipedia.org/wiki/%D0%9C%D0%B8%D0%BD%D0%B3%D0%B8_%D1%82%D0%B0%D1%83

Минги тау — Кавказда, Къарачай-Черкесия бла Къабарты-Малкъарны чегинде орналгъан
стратовулканды. Минги тау, Уллу Кавказ аркъадан шималыракъ орналады эмда
Россияда эм мийик тау башха саналады. Европа бла Азияны чеги кескин болмагъаны
себебли, Европада да эм мийик тау башха саналыучанды.

Минги таугъа биринчи кере генерал Эммануэлни экспедициясыны джол кёргюзтюучюсю
Хачирланы Муссаны джашы Хыйлар (Хыйса) 22 июль 1829 джылда чыкъгъанды.

Минги тау — вулканны эки башлы конусуду. Кюнбатыш тёппесини мийиклиги 5642 м,
кюнчыгъышныкъы — 5621 м. Ала бир-бирлеринден чат бла айырылыбдыла, чатны
мийиклиги — 5200 м , эки тёппе бир-биринден 3 км чакълы бирге узакълашадыла.
Вулканны ахыр кере къусууу б. э. 50 (± 50 джыл) джылында болгъанды.

Альпинист классификациягъа кёре, Минги тау 2А къарлы-бузлуду, эки тёппесин ётюу
а — 2Б болады. Башха, андан да къыйыныракъ маршрутла да бардыла, сёз ючюн, Минги
тау (З) С-З къабыргъасы бла 3А.

Минги тау узакъдан кёрюннгени себебли, бу тауну аты кёб халкъланы тиллеринде да
барды, тюз этеклеринде джашагъан къарачай-малкъарлылада тарихлеринде талай атны
джюрютгендиле, сёз ючюн, Джелбуруш (бир-бир алимлени оюмларына кёре, бу сёзден
къуралгъанды бусагъатдагъы орусча «Эльбрус» вариант да).

Адыл суу, Ишхелди, Адыр суу ёзенле, эмда Тонгуз-Орун бла Ушба альпинистле бла
тау туристлени бек сюйген джерлериди. Минги тауну этеклери — Россияны тау
курортуду

Минги тауну чыранларыны бютеулей майданы 134,5 км²; аланы ичинде эм белгилилеге:
Уллу эм Гитче Азаула, Терскъол чыранла саналадыла.

Минги тауну этеклеринде джашагъан къарачайлыла бла малкъарлыла эртден да таугъа
чыкъгъандыла, алай а мыннга джазылгъан шагъатлыкъ джокъду. Минги тауну
мийиклигин (5421 м) биринчи кере 1813 джыл орус академик В. К. Вишневский
белгилейди.

Минги тауну тёппелерини бирине биринчи кере къагъытда шагъатлыкъ бла джетишимли
1829 джыл генерал Г. А. Эммануэлни башчылыгъы бла экспедиция чыкъгъанды.
Экспедиция илму экспедиция болгъанды, аннга къошулгъанла: академик Адольф Купфер
— геофизик, геолог, Петербургда Баш геофизика обсерваторияны тамалын салгъан,
физик Эмилий Ленц, зоолог Эдуард Минетрие, Орус энтомология джамагъатны тамалын
салгъан, ботаник Карл Мейер, суратчы-архитектор Иосиф Бернардацци, маджар алим
Янош Бессе. Болушлукъ къуллукъда 850 аскерчи бла 350 къазакъ болгъанды, эмда
талай джерли джол кёргюзюучю.

Миниуню кесине къуру Купфер, Ленц, Мейер, Минетрие, Бернардацци, 20 къазакъ бла
джол кёргюзгенле къошулгъандыла. Алай а къошулгъанланы кёбюсю, джолну ауурлугъу,
алпниист кереклери джарашмагъаны себебли ызына къайтхандыла. Андан арысына тёрт
адам баргъанды: Эмилий Ленц, къазакъ Лысенков эмда эки джол кёргюзюучю —
Хачирланы Хыйса (Хыйлар) бла Сотталаны Ахия. 5300 мийикликде къарыулары
тауусулуб Ленц бла аны биргесине келген экеулен да тохтайдыла. Биринчи кюнчыгъыш
тёппеге 1829 джылны 10-чу июлунда сагъат 11 бола, къарачайлы джол кёргюзюучю
Хачирланы Хыйса чыгъады. Аны чыкъгъаны лагерде ушкок салют бла белгиленнгенди.
Эммануэль чыгъыугъа лагерден кючлю кёзюлдюреуюк бла къараб тургъанды.

Кюнбатыш тёппесине биринчи кере джетишимли 1874 джыл ингилиз альпинистлени
къаууму чыгъады (башчылары Ф. Грове) алагъа джол кёргюзген биринчи чыгъышха
къошулгъан малкъарлы Сотталаны Ахия болады.

1974 джылны августунда юч УАЗ-469 мешина 4000 метрлик мийиклиде чыранлагъа
чыкъгъандыла.

1998 джылны 12-чи августунда Минги таугъа къарачай тукъумлу Хурзук бла Дауур
атлы атла бла экспедиция чыгъады. Минги тауну тарихинде бу биринчи ат бла чыгъыу
болгъанды.

Европаны эм мийик нохтасы болгъаны себебли, Минги тауну символлукъ магъанасы
болгъанды, ол себебден Уллу Ата Джурт Къазауатны заманында былайда ачы
сермешиуле болгъандыла, ол сермешиулеге белгили герман 1-чи тау-мараучу дивизия
«Эдельвейс» да къошулгъанды. «Кавказ ючюн сермешиуде» 1942 джылны 21-чи
августунда тау-мараучула «Кругозор» бла «Приют-11» базаланы кючлеб, кюнбатыш
тёппеде немец байракъны тагъадыла. 1942-1943 джылланы къышында вермахт Минги
тауну къабыргъаларындан къаушатылады, 1943 джылны 13-чю бла 17-чи февралында уа
совет аскерчи альпинистле кюнбатыш эмда кюнчыгъыш тёппелерине чыгъб совет
байракъланы тагъадыла.



https://krc.wikipedia.org/wiki/%D0%9C%D0%B0%D1%80%D1%88%D0%B0%D0%BB%D0%BB%D0%BD%D1%8B_%D0%BF%D0%BB%D0%B0%D0%BD%D1%8B

Маршаллны планы (ингил. Marshall Plan, официал аты ингил. European Recovery
Program — «Европаны джангыдан къуруууну программасы») — Экинчи дуния къазауатдан
сора Европагъа болушлукъну планыды. 1947 джылда американ кърал секретарь Джордж
К. Маршалл джанындан теджелгенди (джюртюуге [1948]] джылны апрелинде киргенди).
Планнга 17 европачы кърал къошулгъанды. Маршаллны планы Европагъа болушханны
тышында, АБШ-ны континентде болумун кючлю этгенди.

Болушлукъ программа бла байламлы планларын Джордж Маршалл 1947 джылны 5-чи
июнунда Гарвард университетде ачыкълагъанды. 12-чи июлда Парижде Кюнбатыш
Европаны 16 къралыны келечиси джыйылады. Бу джыйылыугъа Кюнчыгъыш Европаны
келечилери да чакъырыладыла, алай а совет правительство бу планда кесини
интереслерине къоркъуу кёргени себебли, аны джанлы кюнчыгъыш европачы къралланы
келечилери келмейдиле. Совет Союз эсе бу планнга кирмегенди, къралны башчылары,
бюджет дыккылыкъны болмагъанын баямлагъандыла.

Джыйылыугъа къошулгъанла болушлукъну ёлчемлерин сюзгендиле. Ол къралланы
болушлукъгъа разы болгъанлары белгили болгъанында, АБШ-да къралны экономисыны бу
болушлукъну этер амалларыны тинтиу комитет къуралады.

Кюнбатыш Германиягъа Маршаллны планы бла келген болушлукъ бла бирге, бу къралдан
хорлагъан къраллагъа, берилген заранны джабар ючюн салыннган контрибуция
(репарация) таймаздан алыннганды.

Маршаллны планы, АБШ-ны конгресси Европагъа 4 джыллыкъ болушлукъ этиуню
айгъакълагъан "Экономика ишбирликни" закону алынгандан сора, 1948 джылны 4-чю
апрелинден ишлеб башлагъанды. Ассигнацияланы бютеулей ёлчеми 12,4 млрд долл.
чакълы бир болады, аны асламысы Ингилизге (2,8 млрд.), Франциягъа (2,5 млрд.),
Италиягъа (1,3 млрд.), Кюнбатыш Германиягъа (1,3 млрд.), Голландиягъа (1 млрд.)
кетгенди. Аны бла бирге американлыла болушлукъну бериуню шартларыны бирин,
болушлукъ алгъан къралланы правительстволарындан коммунистлени чыгъарыу
болгъанды. 1948 джылгъа Кюнбатыш Европаны къралларыны правительстволарында бир
коммунист да болмагъанды.

Кечирек Маршаллны планы Япония эмда Кюнчыгъыш Азиядагъы талай къраллда ишлеб
башлагъанды.

Маршаллны планы 1960 джыллада тохтатылгъанды: реципиент къралларыны
правительстволары долларладан къутула башлайдыла. Биринчи, 1965 джыл Францияны
правительствосу долларланы алтыннга ауушдурууну излегенди. 1971 джылгъа американ
болушлукъну алгъан бютеу кърал доллардан къутулгъанды. Аны эсебинде доллар
девальвация болгъанды, АБШ девальвацияны тыяр мурат бла долларны алтын
стандартын тохтатханды.



https://krc.wikipedia.org/wiki/%D0%9A%D1%8E%D0%BD%D0%B1%D0%B0%D1%82%D1%8B%D1%88_%D0%95%D0%B2%D1%80%D0%BE%D0%BF%D0%B0

Кюнбатыш Европа — Европаны, политика неда культура-география ышаннга кёре
бирикген бир къауум къралыны белгилеген терминди. Сууукъ къазауатны заманында
Кюнбатыш Европагъа НАТО-ну членлери болгъан къралла саналгъандыла, Кюнчыгъыш
Европаны къралларына уа Варшава кесаматны организациясын къурагъандыла. ВКО-ну
чачылгъанындан сора Европада шимал, къыбыла эм ара регионла айырылгъандыла.
Бусагъатда кёбюсюне Кюнбатыш Европаны къралларына Австрия, Бельгия, Германия,
Люксембург, Монако, Нидерландла, Франция, Уллу Британия, Ирландия эм Швейцария
саналадыла.



https://krc.wikipedia.org/wiki/%D0%9A%D0%BE%D1%80%D0%B5%D1%8F

Коре́я — Корей джарымайрымкан бла къатындагъы айрымканладан къуралгъан эмда орта
культура-тарих осуйлукъ бла байланнган география территорияды. Алгъын — бир
кърал болгъанды. Шималда Къытай бла эмда Россия бла чеклери барды. Кореядан
кюнчыгъышда Япон айрымканла орналадыла.

1945 джыл Япония Экинчи дуния къазауатда хорланнганындан сора, ол заманда
Японияны провинциясы болгъан Кореяны территориясы, аскер джууаблылыкъны эки
зонасына юлешилиннгенди: совет — 38° ш. к. параллелден шималгъа эмда америка —
ол параллелден къыбылагъа. Андан сора, 1948 джылда бу эки зонаны
территорияларында эки энчи кърал къуралгъанды — къыбылада Корея Республика эмда
шималда Корей Халкъ-Демократ Республика.

Кореяны территориясы — 220,8 минг км². Эки корей къралны да халкъыны саны бирге
70 млн адам чакълы бирди, халкъны 99 % корейлиледиле. Дин тутханла, кёбюсюне
буддистледиле эмда христианладыла.



https://krc.wikipedia.org/wiki/%D0%95%D0%B2%D1%80%D0%BE%D0%BF%D0%B0%D0%BD%D1%8B_%D0%9A%D0%B5%D0%BD%D0%B3%D0%B5%D1%88%D0%B8

Европаны Кенгеши (ингил. Council of Europe; фр. Conseil de l'Europe) 1949 джылда
Европаны кенглигинде адам хакъланы, демократия эм законлукъну башлыгъын къорур
ючюн къуралгъан, правительствола арасы къуралышды. Европа Бирликден башха
организацияды. Европа Инсан Хакъларыны Сюдю Европаны Кенгешине байланыбды.
Европаны Кенгешине Беларусь, Ватикан эмда Къазахстан тышында бютеу Европа кърал
киреди. Европа Бирлик бла Европаны Кенгешини бир-бирине къатышыдрыуну баш чуруму
эки къуралыш да бир байракъны хайырландырыуду. Бу байракъ Европаны Кенгешини
байрагъы саналады, Европа Бирлик бу байракъны эркинлик бла хайырланады.

1949 джылны 5-чи майында 10 кърал — Бельгия, Дания, Италия, Люксембург,
Нидерландла, Норвегия, Швеция эмда Уллу Британия — аралыгъы Старсбургну сайлаб
Европаны Кенгешини къурауну юсюнден ангылашыугъа къол салгъандыла. Бусагъатда бу
организацияда 47 кърал барды. Кенгешми ишлеу сфералары адам хакъла, медия,
саулукъ сакълау, окъуу, культура, спорт, табигъат эмда аны кибик адам джашауну
областларыдыла.

Къуралыш Европа Бирлик бла бир байламы да болмагъан организацияды. Алай а
бусагъатда Европа Бирлик Европаны Кенгешини байрагъын хайырланыб къоймай, терен
ишбирлик да бардырадыла. Кёб къралда Европа Бирлик бла Европаны Кенгеши ортакъ
проектлени бардырадыла. Европаны Кенгеши бла Европа Бирликни Министрле Кенгешини
бир-бири бла къатышдырыргъа джарамайды. Кенгешни бюджети кирген къралланы адам
саны эмда адам башына хайырына кёре саналгъан взносладан къуралады. 2002 джылда
бюджети 169 миллион евро чакълы бир болгъанды. Кенгешни официал тиллдери
ингилиз. эм француз тилледиле. Кенгешни Секретариятына башчы беш джылда бир кере
сайланады, бусагъатда башчылыкъ Торбьорн Ягланд этеди.

Бельгия Уллу Британия Дания Франция Нидерландла Ирландия Швеция Италия
Люксембург Норвегия



https://krc.wikipedia.org/wiki/%D0%94%D0%B6%D1%8B%D0%BB%D0%BD%D1%8B_%D1%87%D0%B0%D0%BA%D1%8A%D0%BB%D0%B0%D1%80%D1%8B

Сентябргъа дери шимал джарымтоб, Кюннге бегирек бурулубду эмда кюн джанындан
асламыракъ джылытылады. Бу болум23-чю сентябрь - 21-чи март кёзюуде тюрленеди.
Былай бла шимал джарымтобдагъы чакъла быллай атлагъа ие боладыла: Джаз (21-чи
март -22-чи июнь), джай (22-чи июнь - 23-чю сентябрь), къач (23-чю сентябрь
-22-чи декабрь), къыш (22-чи декабрь - 21-чи март). Къыбыла джарымтобда бу чакъ
тизим тамам терсине болады, анда джаз 23-чю сентябрда башланады. Джылны чакълары
Джерни кесини бурулууу бла Кюнню тёгерегине бурулууну бир теркликде болгъаны бла
байламлыды. Былай бла джер джюзюнден кёкге къаралса, Кюн джерни башха
джерлеринде башха мийикликде болады. Шимал къышны кёзюуюнде, Джерни Къыбыла
джарымтобу Кюннге бурулубду, эмда аслам джылыу алады, ШИмал джарымтоб эсе уа
джалыу алгъанны азайтады. Алай бла бир джарымтобда сууукъ чакъ башланса, башхада
джылы чакъ башланады.



https://krc.wikipedia.org/wiki/%D0%94%D0%B6%D0%BE%D1%83%D0%BB%D1%8C

Джо́уль (ингилизча: Joule; белгиленнгени: Дж, J) — иш бла энергияны ЁС-де ёлчем
биримиди. Джоуль, ньютоннга тенг кючню салыныу нохтасыны, бир метр аралыкъгъа
кёчюрген ишге тенгди. Электричествода 1 ампер электрика токну 1 секундну ичинде,
1 Ом къаршчыланыуну юсю бла ётюуде ишге тенгди.

Джоуль биринчи кере, Джеймс Джоулну ёлген джылында бардырылгъан (1889)
Электриклени экинчи халкъла арасы конгрессинде джюрютюлюб башланнганды.

Электрика биримле бла эталонланы юсюнден халкъла арасы конференция (Лондон,
1908) «халкъла арасы» электрика биримлени, аны ичиндеда «халкъла арасы Джоульну»
бегитгенди. 1948 джылны 1-чи янаврындан башлаб абсолют электрика биримлеге
къайтыудан сора: 1 халкъла арасы Джоуль = 1,00020 абсолют Джоулгъа марда
бегитилгенди.

Онлукъ къат эмда юлюш биримлени ЁС-ни стандарт индекслерини болушлугъу бла
къурайдыла.



https://krc.wikipedia.org/wiki/%D0%93%D1%83%D0%B0%D0%BD%D1%87%D0%B6%D0%BE%D1%83

Гуанчжо́у (къыт. адет бла 廣州, тынч этилген 广州, пиньинь Guǎngzhōu, алгъын Кантон
деб танылгъанды) — Къытай Халкъ Республиканы субпровинциал магъаналы шахарыды,
Гуандун провинцияны ара шахарыды, бютеу къыбыла Къытайны политика, экономика,
илму-техника, окъуу, культура эмда улоу аралыгъыды. 10 миллионнга джууукъ адам
джашагъан Гуанчжоу, Къытайны ючюнчю эм уллу шахарыды, аны озгъанла къуру Пекин
бла Шанхайды. Шахарны майданы — 7434,4 км² къургъакъда эмда 744 км² тенгизде.
БИП-и — 411 млрд юанды неда адам башына — 47 053 юань.

Алгъа Гуанчжоу, Европада Канто́н (ингил. Canton) ат бла белгили болгъанды.
«Кантон» — Гуандун провинцияны атыны кантон диалектде айтылыууду. Ат,
романизацияны алгъыннгы джорукълары бла «Kwang Tung» неда «Kwangtung» деб
джазылгъанды эмда кечирек Гуанчжоу шахаргъа берилгенди.

Къытай тилде шахарны башха атлары да барды: Уянчэн («юч текени шахары»), Янчэн
(«текелени шахары»), Хуачэн («гоккаланы шахары»), Суйчэн.



https://krc.wikipedia.org/wiki/%D0%93%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE

Гражданство неда гражданлыкъ — кърал бла адамны арасында дайым политика-хакъ
байламды. Гражданство кърал бла адамны бир-бири аллында хакълары бла борчларын
белгилейди. Кёб заманны монархиялы къраллада адам бла къралны арасында байлам
подданство кибик белгиленнгенди, ол демеклик — адам кърал бла тюл, монарх бла
байламлы болгъанды. Бусагъатда монархияланы асламысында да бу концепция
къоратылыб, гражданлыкъ концепциягъа кёчюлгенди. Гражданлыкъ конституцион хакъны
институтларыны бириди, кеси да конституцияда эмда башха закон актлада
бегитилгенди.

Гражданство неда подданство, къралда айгъакъланнган амал бла белгиленеди. Алай а
къралгъа кёре бу практика айрыды: бир къауум къраллада документ алмазгъа
эркинликден башлаб (Уллу Британияда) кърал ичи паспортланы зорунлу болгъан
къраллагъа дери (алгъыннгы СССР-ни къраллары).



https://krc.wikipedia.org/wiki/%D0%93%D0%B8%D0%BC%D0%B0%D0%BB%D0%B0%D0%B9%D0%BB%D0%B0

Гималайла (санскр. हिमालय, «къарланы джери», хин. हिमालय, непал. हिमालय, къыт.
喜馬拉雅山脈) — эм мийик тау система Джерде. Гималайла Тибет таула (шималад) бла
Инд-Ганг (къыбылада) тюзню орталарында орналыбды. Гималайла къаты белгиленнген
климат эм табийгъат ырджыдыла Орта Азияны тау къум тюзлери бла Къыбыла Азияны
тропик ландшафтыны орталарында.

Гималайла Индияны, Непалны, Къытайны (Тибетни), Пакистанны, Бутанны
территорияларында джайылыбды.

Гималай системаны узунлугъу 2400 км-ден кёб, кенглиги 350 км-ден. Орта мийиклиги
къаяланы — 6000 м, максимал мийиклик 8848 м — Джомолунгма (Эверест). 10 тау баш
барды мийиклиги 8000 м-ден кёб болгъан.



https://krc.wikipedia.org/wiki/%D0%91%D0%B5%D1%80%D0%BB%D0%B8%D0%BD_%D0%BE%D0%BF%D0%B5%D1%80%D0%B0%D1%86%D0%B8%D1%8F

Берли́н операция — совет аскерлени Экинчи дуния къазуатны кюнчыгъыш-европачы
сермешиу театрында ахыр стратегиялыкъ операцияларыны бириди, ол операцияны
баргъанында Къызыл Аскер Германияны ара шахары Берлинни кючлегенди, эмда хорлам
бла Уллу Ата Джурт Къазауат бла Экинчи дуния къазауатны Европада хорлам бла
бошагъанды. Операция 23 кюнню баргъанды — 16-чы апрелден 8-чи майгъа дери, ол
кюнлени ичинде совет эмда поляк аскерле кюнбатышха 100—220 км теренликге
киргендиле. Сермешиулени фронтуну кенглиги — 300 км. Операцияны къурамында:
Штеттин-Росток, Зелов-Берлин, Котбус-Потсдам, Штремберг-Торгаус эмда
Бранденбург-Ратен фронт алгъа уруш операцияла бардырылгъандыла.

1945 джылны январында-мартында 1-чи Белорус фронтну эмда 1-чи Украин фронтну
аскерлери Висла-Одер, Кюнчыгъыш-Померан, Огъары-Силез эм Тёбен-Силез
операцияланы эсебинде Одер эмда Нейсе сууланы ётгендиле. Кюстрин плацдармдан
Берлиннге дери къысха джол бла 60 км къалгъанды. Ингилиз-американ аскерле немец
аскерлени рур къауумун къаушатыб, апрелни ортасына ал бёлеклери бла Эльбагъа
чыкъгъандыла. Эм магъаналы къайнакъ бёлгеледен къуру къалгъан Германияда
индустрия тохтагъан халгъа келгенди. 1944/45 джылланы къышында дженгилиуледе тас
болгъан адамланы орнуна толтуруу бла да къыйынлыкъла чегилгенди. Алай болса да
Германияны сауутлу кючлери алкъын къаршчылыкъ берирча кюч болгъандыла. Къызыл
Аскерни генштабыны тахса билгилерине кёре аланы къурамында 223 дивизия бла
бригада болгъанды.

АБШ-ны, СССР-ни эмда Уллу Британияны башчыларыны 1944 джылны къачында
тюбешиулеринде келишиулерине кёре, совет оккупация зонаны чеги Берлинден
кюнбатышха 150 км болгъанды. Алай болса да, Черчилль Къызыл Аскерни озуб,
Берлинни биринчи алыргъа идеяны теджегенди.

1945 джылны апрелине аскер-политика болум совет аскер башчылыкъдан къысха
болджалны ичинде Берлин бёлгеде немец аскер къауумны къаушатыб, Эльба суугъа
чыгъыб джандаш аскерле бла бирлеширин излегенди. Бу стратегия муратланы толууу
Германияны къазауат созар нюзюрлерин бузар мадар бергенди.

Операцияны бардырыууна юч фронтну кючлери джыйылгъанды: 1-чи Белорус, 2-чи
Белорус эмда 1-чи Украин фронтланы, аны тышында 18-чи хауа аскер, Днепр аскер
флотилия эмда Балтика флотну бир къауум бёлеги.

1-чи Белорус фронт баш урууну беш аскерни (47-чи, 3-чю, 5-чи 8-чи 3-чю) эмда эки
танка аскерни кючю бла Кюстрин плацдармдан Берлин таба башларгъа керек
болгъанды. Танка аскерлени, тюз аскерле Зеелов дуппурлада къоруулауну экинчи
сызын ётгенден сора киргизир мурат болгъанды. Баш урууну бёлмесинде артиллерияны
басыннганы фронтну бир километрине 270 тоблу сауут чакълы бир болгъанды. Аны
тышында фронтну башчысы Г. К. Жуков эки болушлукъ уруу этерге излейди: онг
джанындан — 61-чи совет аскерни эмда 1-чи Поляк аскерни кючю бла, Берлинни
шималындан Эберсвальде, Зандау шахарла таба; сол джанындан — 69-чу эмда 33-чю
аскерлени кючлери бла Бонсдорфха ургъанды, аны мураты Берлиннге 9-чу герман
аскерни ыхтырылыргъа мадар бермезге.

1-чи Украин фронт баш урууну беш аскерни кючю бла бардырыргъа керек болгъанды:
юч тюз аскер (13-чю, 5-чи, 3-чю) эмда эки танка аскер, ала Тримбель шахарны
къатындан Шпремберг таба урургъа керек болгъандыла. Болушлукъ урууну Дрезден
табагъа 2-чи Поляк аскер бла 52-чи совет аскерле бардырыргъа керек болгъандыла.

1-чи Украин фронт бла 1-чи Белорус фронтну арасында ырджы Берлинден 50 км
къыбыла-кюнчыгыш кетиб, Люббен шахарны районунда болгъанды, ол керек болса 1-чи
Украин фронтну аскерлерине Берлинни къыбыладан урургъа мадар бергенди.

2-чи Белорус фронтну башчысы К. К. Рокоссовский баш урууну 65-чи, 70-чи эмда
49-чу аскерлени кючлери бла Нёйстрелиц табагъа бардырыргъа оноу этгенди. Немец
къоруулау сызны юзгенден сора, алгъа урууну джетишимин айры танка, механикалы
эмда кавалерия корпусла тамамларгъа планланнганды.

1-чи Белорус фронт (командири маршал Г. К. Жуков, штабны тамадасы
генерал-полковник М. С. Малинин) къурамы:

1-чи Украин фронт (командири маршал И. С. Конев, штабны тамадасы аскерни
генералы И. Е. Петров) къурамы:

2-чи Белорус фронт (командири маршал К. К. Рокоссовский, штабны тамадасы
генерал-полковник Боголюбов А. Н.) в составе:

Бютеулей: совет аскерле — 1,9 млн адам, поляк аскерле — 155 900 адам, 6250
танка, 41 600 тоблу сауут бла миномет, 7500 самолёт

Аны тышында 1-чи Белорус фронтну къурамында джесир немец аскерчиле бла
абычарладан къуралгъан, гитлерчи режим бла кюреширге разылыкъ берген аскер
бёлекле да болгъандыла (Зейдлицни аскерлери)

Аскерлени «Висла» къауумуна башчылыкъ генерал-полковник Г. Хейнрици этгенди,
28-чи апрелден К. Штудент, къурамы:

Хауадан джаяу аскерлеге болушлукъ: 4-чю хауа флот, 6-чы хауа флот, «Райх» хауа
флот этгендиле.

Бютеулей: 48 джаяу, 6 танка эмда 9 моторлу дивизия; 37 айры джаяу полк, 98 айры
джаяу батальон, анытышында кёб айры артиллериячы эмда энчи бёлек (1 млн адам, 10
400 тоб сауут бла миномет, 1500 танка бла штурм сауут эмда 3300 самолёт).

24-чю апрелде сермешиуге 12-чи аскер генерал В. Венкни башчылыгъында киргенди,
ол андан алгъа Кюнбатыш фронтда къазауат этгенди.

20-чы апрелде Берлиннге артиллерия тоб атыу башланнганды, ол Гитлерни туугъан
кюнюне саугъа болгъанды. 21-чи апрелде 9-чу уруучу, 2-чи гвардиячы танка, 47-чи
бла 5-чи уруучу аскерле къоруулауну ючюнчю сызын юзюб Берлинни къыйырына кириб
сермешиулени башлагъандыла. Шахаргъа биринчи 5-чи уруучу аскерни 26-чы гвардиячы
ышанчы корпусу бла 32-чи ышанчы корпусуну бёлеклери киргендиле. Ол кюн огъунакъ
ефрейтор А. И. Муравьёв Берлинде биринчи совет байракъны такъгъанды. 21-чи
апрелни ингиринде къыбыладан шахаргъа 3-чю гвардиячы танка аскерни алчы
бёлеклери киргенди. 23-чю эмда 24-чю апрелде сермешиуле бек къаты болгъандыла.
23-чю апрелде Берлинни штурмунда эм бек джетишим 9-чу ышанчы корпус этгенди. Бу
корпусну аскерчилери тири штурм бла Карлсхорстну кючлегенди эмда Шпрее суугъа
чыгъыб аны ётгендиле. Шпреени ётген заманда уллу болушлукъ Днепр аскер
флотилияны кемелери этгенди, ала джауну отуну тюбюнде сууну бир джагъасындан
башхасына совет бёлеклени кёчюргенди. 24-чю апрелге совет аскерлени алгъа
баргъанлары акъыртыныракъ болса да, гитлерчиле тохтаталмагъандыла. 24-чю апрелде
5-чи уруучу аскер къаты сермешиулени бардыра Берлинни арасына акъыртын
баргъанды.

1-чи Украин фронтну аскерлерини алгъа уруулары джетишимли баргъанды. 16-чы
апрелде танг аласы бла, бютёу 390 километрлик фронтда тютюнден джабыу
салыннганды, ол джауну ал сынчыкълау пунктларын «сокъурлашдыргъанды». 6 сагъат
бла 55 минутда, 40 минутлукъ артиллерия уруудан сора, биринчи эшалонну
кючлендирилген дивизиялары Нейсени ётюуню башлагъандыла. Сууну сол джагъасында
эрлай плацдармланы кючлеб, ала сууну юсю бла кёпюрлени салыуну баджаргъандыла.
Операцияны биринчи сагъатларында инженер аскерле урууну баш бёлгесинде 133 кечиу
джарашдыргъандыла. Сагъат сайын плацдармгъа джиберилген кючле бла амалланы саны
ёсгенлей баргъанды. . Кюнню ортасына алгъа ургъанла немец къоруулауну экинчи
сызына чыкъгъандыла. Фронтну юзюлюуюню къоркъууун ангылаб, немецле операцияны
биринчи кюнюнде огъунакъ сермешиуге кеслерини къуру тактикалыкъ тюл, оператив
резеврлерин да джибередиле. Аланы баш нюзюрлери алгъа келген совет аскерлени
суугъа атаргъады. Алай болса да, кюнню ахырына фронтну аскерлери фронтда
къоруулау сызны юзюб, 13 км теренликге киредиле.

17-чи апрелни эртденине Нейседен 3-чю эмда 4-чю гвардиячы танка аскерле саулай
ётедиле. Сау кюнню фронтну аскерлери джауну къаршчыланыуун дженгиб, немец
къоруулауда тешик этиб, тешикни кенгертгедиле. Алгъа баргъан аскерлеге хауадан
болушлукъ 2-чи хауа аскерни пилотлары этгендиле. Штурмчу авиация джаяу аскерле
берген нюзюрлени тындыра, джауну ургъандыла. Бомбалаучу авиация фронтха
джууукълашхан резервлени къаушатханды. 17-чи апрелни арасына 1-чи Украин фронтну
сывзында быллай болум болгъанды: 13-чю, 3-чю эмда 5-чи гвардиячы аскерле этген
тешикден, кюнбатышха танка аскерле ётгендиле. Кюнню ахырына, ала Шпрееге
джетедиле, эмда анда ётюуню башлайдыла. Ол заманда экинчи магъаналы, Дрезден
таба джанында 52-чи аскер бла 2-чи Поляк Аскерни кючлери джауну къоруулауун
юзюб, эки кюн сермешиуге 20 км теренликге ётедиле.

1-чи Белорус фронтну акъыртын алгъа баргъанлары, эмда 1-чи Украин фронтну
джетишимлерин эсебге ала, 18-чи апрелни кечесинде Баш Ставка 1-чи Украин фронтну
3-чю эмда 4-чю гвардиячы танка аскерлерин Берлиннге бурургъа буйрукъ береди.

Ставканы буйругъун тындыра, 18-чи эмда 19-чу апрелде танка аскерле Берлиннге
айланадыла. Аланы баргъанларыны темпри кюннге 35-50 км болгъанды. Ол заманда тюз
аскерле джауну Котбус бла Шпрембергну къатында уллу къауумларын къаушатыргъа
муратланады.

20-чы апрелни ахырына, 1-чи Украин фронтну аскерлери джауну фронтун юзюб «Висла»
къауумну «Ара» къауумдан айырады. Танка аскерлени быллай терк джетишимлеринде
къоркъууну ангылаб, немец аскер башчылыкъ Берлинни киришин къоруулауда талай
мадар этгенди. Къоруулауну кючлендирир ючюн, Цоссен, Луккенвальде, Йютербог
шахарланы къатларына джаяу эмда танка бёлекле джибериледиле. Аланы
къаршчыланыуларын дженге 21-чи апрелни кечесине Рыбалкону танкачылары Берлинни
тыш къоруулау тогъайына джетедиле. 22-чи апрелни эртденине 3-чю гвардиячы танка
аскерни 9-чу мехкорпусу бла 6-чы гвардиячы танка корпусу Нотте каналдан ётедил,
Берлинни тыш къоруулау тогъайын юзюб, кюнню ахырына Тельтовканалны къыбыла
джагъасына чыгъадыла. Анда дажуну кючлю эмда къурамлы къаршчыланыууна тюбеб
тохтайдыла.

22-чи апрелни эртденинде Гитлерни штабында баш аскер башчылыкъны джыйылыуу
болады, анда В. Венкни 12-чи армин Кюнбатыш фронтдан алыб къуршаланыргъа джетиб
тургъан 9-чу аскерге болушлукъгъа джиберирге оноу алынады. 12-чи аскерни алгъа
джюрюшюн къурар ючюн, аны штабына фельдмаршал Кейтель кетеди.

Фронтну ара бёлмесинде уа джетишимле азыракъ болгъандыла, 70-чи аскер бек терен
ётелмегенди. Флангны солундагъы 46-чу аскер кючлю къаршчыланыугъа тюбеб, уллу
джетишимге баралмагъанды. 21-чи апрелни сау кюню эмда кечеси фронтну аскерлери
немец аскерлени атакаларын уруб къайтаргъанлай, Одерни кюнбатыш джагъасында
плацдармны таймаздан кенгертирге кюрешгенди. Бу болумда фронту аскер башчысы
К. К. Рокоссовский 49-чу аскерни онг джанында хоншусу 70-чи аскер этген кечиу
бла ётдюрюб, кесини бёлмесине къайтарыргъа оноу этгенди. 25-чи апрелге къаты
сермешиулени эсебинде фронту аскерлери кючленнге плацдармны кенгертгендиле
(кенглигине 35 км, теренлигине 15 км) . Уруучу кючню къарыулу этер ючюн, Одерни
кюнбатыш джагъасына 2-чи уруучу аскер, 1-чи эмда 3-чю гвардиячы танка корпусла
ётдюрюлгендиле. Операцияны биринчи этапында 2-чи Белорус фронт 3-чю немец танка
аскерни баш кючлерин кесине буруб, Берлин тюбюнде сермешгенлеге болушлукъ этерге
къоймагъанды. 26-чы апрелде 65-чи аскерни бёлеклери Штеттинни кючлегендиле.
Андан ары 2-чи Белорус фронтну аскерлери джауну къаршчыланыуун сындырыб,
таймаздан кюнбатышха баргъандыла. 3-чю майда 3-чю гвардиячы танка корпус Висмар
къыбыла-кюнбатышында 2-чи британ аскерни алчы бёлеклери бла тюбешгенди.

25-чи апрелни кюндюз сагъат 12 бола, Берлин ахыры бла къуршаланады. Ол заманнга
совет билгилеге кёре Берлинни гарнизонунда 200 минг адамдан аслам адам, 3 минг
тоб сауут, 250 танка болгъанды. Шахарны къоруулауу бек акъыллы, оюмлу эмда кючлю
болгъанды. Аны тамалында кючлю отну, къаршчыланыуну тамал пункларыны системасы
болгъанды. Шахарны арасына не къадар джууукъ болса, о къадар къоруулау къысыкъ
болгъанды. Къоруулаугъа кенг къабыргъалы таш юйлени къысыкъ сирелгенлери да уллу
болушлукъ болгъанды. Мекямланы эшиклери бла терезелери бегитилиб амбразурала
этилгендиле. Орамла тёрт метр къалынлыгъы къадар болгъан баррикадала
къурулгъандыла. Берлинни джакълагъанлада кёб фаустпатрон болгъанды, ала орам
сермешиуледе танкалагъа къаршчы кючлю сауут болгъандыла. Джауну къорууланыуунда
джер тюбю къурулушла да уллу роль ойнагъандыла, ала бла ала аскерлерин маневр
этдирирге эмда тоб уруула бла бомбалауладан букъдургъандыла.

27-чи апрелге Берлинни аралыгъына терен кирген совет аскерле джауну аскерлери
кюнчыгъышдан кюнбатышха узун тар созулгъандыла (узунлукъгъа 16 км, кенгликге
эки-юч, бир-бирде тёртге дери). Шахарда сермешиуле кече да, кюн да
тохтамагъандыла. Тийре тийре совет аскерле дажуну къоруулауун «кемириб» алгъа
баргъандыла. 28-чи апрелни ашхамына 3-чю уруучу аскерни бёлеклери рейхстагга
чыкъгъандыла. 29-чу апрелни кечесине алчы совет аскерле бла Мольтке кёпюр
кючленеди. 30-чу апрелини тангында кёб къурман бериб, парламентни мекямыны
къатындагъы ич ишлени мекямы кючленеди. Рейхстагга джол ачылады.

1-чи майгъа немецлени къолларында къуру Тиргартен бла правительство болгъан
тийре къалады. Анда император канцелярия болгъанды, аны арбазында Гитлерни
бункери. 1-чи майны кечесинде алгъыннгы ангылашулагъа кёре 8-чи гвардиячы
аскерни штабына немец джаяу аскерлени генерал штабыны тамадасы генерал Кребс
келгенди. Ол аскерни башчысы В. И. Чуйковха Гитлер кесин ёлтюргенин, эмда
Германияны джангы правительствосуну отну тохтатыу теджеуюн билдиргенди. Бу
билдириу Г. К. Жуковха берилгенди, ол да Москвагъа джибергенди. Сталин сылтаусуз
капитуляция излегенин билдиргенди. 1-чи майны 18 сагъатында Германияны дажнгы
правительствосу сылтаусуз капитуляция излемни къабыл этмегенди, совет аскерле
джангы кючден штурмну башлагъандыла.

2-чи майны кече сагъат биринде 1-чи Белорус фронтну радиостанциясы орус тилде
билдириу алгъанды: «Отну тохтатыуну тилейбиз. Подстам кёпюрге парламентарийлени
джиберебиз». Билдирилген джерге келген немец абычар Берлинни къоруулауну башчысы
генерал Вейдлингни Берлинни гарнизону капитуляция этерге хазыр болгъан
билдириуюн бергенди. 2-чи майны эртденини сагъат 6-да генерал Вейдлинг юч немец
генерал бла бирге фронту ётюб джесирге кесин бергенди. Бир сагъатдан, 8-чи
гвардиячы аскерни штабында тургъан генерал капитуляция буйрукъгъа къол
салгъанды. Бу буйрукъ радио эмда таууш этиучюле бла джаугъа билдирилгенди. Бу
буйрукъну алгъанла къаршчыланыуну тохтатхандыла. Кюнню ахырына 8-чи гвардиячы
аскерни кючлери шахарны арасын джаудан ариулагъандыла. Капитуляция этерге
излемеген бёлекле кюнбатышха ётерге излегендиле, алай а къаушатылгъандыла.



https://krc.wikipedia.org/wiki/%D0%91%D0%B5%D0%BD%D0%B3%D0%B0%D0%BB_%D1%82%D0%B8%D0%BB

Бенгал тил, неда бенгали (бенг. বাংলা Bāṇlā) — бенгаллыланы тилиди, Индия-Европа
тил юйюрню индия-арий бутагъындагъы тилледен бириди. Индияны Кюнбатыш Бенгалия
штаты бла Бангладешде баш тилди, аны тышында бу тилде сёлешгенле Индиядагъы
Ассам, Бихар эмда Орисса штатлада да джашайдыла. Бенгалиде сёлешгенлени саны 250
миллион адам чакълы бир барды.

Бенгалини танылгъан тарихини буруннгу кёзюую X—XII ёмюрлеге кетеди. XV ёмюрню
ахыры — XVII ёмюрню аллы тилни баш халыны къуралыу кёзюую болгъанды. XIX ёмюрню
ахыры — джангыбенгал тилни къуралыууну кёзюуюдю. Бенгалияны Индия бла Пакистанны
арасында юлешиниую бла (1947 дж.), Бенгалияны кюнчыгъыш кесегинде (Кюнчыгъыш
Пакистан, артдан Бангладеш) араб-перс лексиканы ауурлугъу тилде уллуду.

Бенгалини джазмасы бонгаккхорду, ол (деванагарича, гурмукхича эмда Индияны башха
джазма системаларыча) брахми джазма системадан чыкъгъанды. Бу джазма бир кесек
тюрлендирилиб ассам тилге да хайырландырылады.



https://krc.wikipedia.org/wiki/%D0%91%D0%B0%D1%80%D0%B0%D1%81_%D0%BA%D1%8E%D0%BD

Халкъла арасы ISO 8601 стандартха кёре барас кюн — ыйыкъны ючюнчю кюнюдю, алай а
бир-бир адетледе (ибрахимли динле) тёртюнчю кюнюдю.

Алай, португал тилде барас кюннге quarta-feira («тёртюнчю кюн») дейдиле, перс
тилде да (چهارشنبه — chahar-shanbeh) барас кюн «тёртюнчю кюндю». Грек тилде
барас кюннге Τετάρτη (Tetárti̱) дейдиле, магъанасы — «тёртюнчю». Туура аллай
магъанасы араб (أربعاء — al-arba‘aa’) эм чууут (רביעי — ревии) атланы да барды.
Эрменча (Չորեքշաբթի — чорекшабти́), гюрджюча (ოთხშაბათი — отхшабати) эм таджикча
(чоршанбе) барас кюнню аты туура «шабат кюнден сора тёрт (кюн)» деб кёчюрюледи.

Ыйых кюн ыйыкъны биринчи кюнюне саналса, барас кюн ыйыкъны ортасына тюшеди, аны
себебли орус тилде (среда) эм славян тиллени кёбюсюнде (болгарча: сряда,
хорватча: srijeda, чехча: středa, македонча: среда, полякча: środa, сербча:
среда неда сриједа, словакча: streda, словенча: sreda, украинча: середа) бу
кюнню аты «орта» магъаналы сёзден къуралгъанды.

Къарачай-малкъар тилге «барас» сёз христиан динден келгенди эмда христиан шыйых
тиширыу Сыйлы Параскеваны атыды. Бу шыйых тиширыуну аты грек тилден туура
«байрым кюн» деб кёчюрюледи (ол тиширыуну атасы-анасы, ол кюн Исса файгъамбар
къачда керилгенди деб ийнаннганлары себебли, байрым кюнню сыйын бек кёргендиле,
аны ючюн сабийлерине алай атагъандыла), алай а къарачай-малкъар тилде эм черкес
тилде (бэрэжьей/бэрэжъый) ыйыкъны ючюнчю кюнюн — барас кюнню — атыды. Гюрджю
(პარასკევი — paraskevi), юнгюш (пIаьраска) эм чечен (пӀераска) тилледе эсе уа,
бу тамыр бла байламлы сёз — (грек тилдеча) байрым кюнню атыды.



https://krc.wikipedia.org/wiki/%D0%91%D0%B0%D0%B9%D1%80%D0%B0%D0%BA%D1%8A

Байракъ — белгили бир бояуу болгъан, тюз геометрия шекили болгъан (асламысында
тюзмюйюш тёртгюл) къумач. Кёбюсюне байракъ флагштокда тагъылыб ёрге кёлтюрюледи.
Байракъланы тинтиуу бла кюрешген илмугъа вексиллология (лат. vexillum  —
«байракъ») дейдиле.

Кърал байракъдан сорада, къралланы кёбюсюнде аскер-тенгиз, коммерция байракъла
бардыла.

Россияны аскер-тенгиз байрагъы «андрей байракъды», коммерция байрагъы уа, кърал
байракъ бла бирди. Бир-бир къраллада, сёз ючюн, АБШ-да юч иш ючюнда бир
байракъны хайырландырадыла.

Кеслерини байракълары къуру къралладада тюл, айры регионлада, шахарлада, халкъла
арасы къуралышлада (сёз ючюн, БМО-ну байрагъы), коммерция компаниялада, миллет
организациялада, партиялада д. а. к. болады.



https://krc.wikipedia.org/wiki/%D0%91%D0%9C%D0%9E-%D0%BD%D1%83_%D0%A5%D0%B0%D0%BB%D0%BA%D1%8A%D0%BB%D0%B0_%D0%B0%D1%80%D0%B0%D1%81%D1%8B_%D1%81%D1%8E%D0%B4%D1%8E

БМО-ну Халкъла арасы сюдю (БМО-ну Уставына кёре, официал аты — Халкъла арасы
Сюд, ингил. International Court of Justice, фр. Cour internationale de
Justice) — Бирлешген Миллетлени Организациясыны алты баш органларыны бириди,
БМО-ну Уставыны тамалында, БМО-ну баш нюзюрлерини бирини — «мамыр амалла бла,
адилликге эмда халкъла арасы хакъгъа келишиб, мамырлыкъны бузарыкъ халкъла арасы
дауланы неда ситуацияланы оноуун этиу» ючюн къуралгъанды.

Сюд БМО-ну Уставыны бёлюмю болгъан Статутуну тамалында эмда Регламентине кёре
ишин бардырады

Сюдню керегине, аны административ органы — Секретарият къарайды. Официал тиллери
ингилиз эмда француз тилледиле.



https://krc.wikipedia.org/wiki/%D0%90%D0%BB%D1%82%D1%8B%D0%BA%D1%8E%D0%BD%D0%BB%D1%8E%D0%BA_%D0%BA%D1%8A%D0%B0%D0%B7%D0%B0%D1%83%D0%B0%D1%82_(1967)

Алтыкюнлюк къазауат (ивр. מלחמת ששת הימים‎, Мильхемет Шешет ѓа-Йамим; араб. حرب
الأيام الستة‎, Ḥarb al‑Ayyam as‑Sitta неда араб. حرب 1967‎, Ḥarb 1967, ингил.
Six-Day War) — Джууукъ Шаркъда Израиль бир джанында, Мисир, Сирия, Иордания,
Ирак эмда Алжир башха джанында болуб баргъан къазауатды. Уруш 1967 джылны 5-чи
июнундан 10-чу июнуна дери баргъанды.

Мисирдеги июль революция монархияны къоратады. Путнчу этген абычарладан
Революцион аскер башчылыкъны кенгеши къуралады. Джууукъда Мисирге президент
болуб, ол абычарладан бири — Гамаль Абдель Насер болады. Республика баямланады.
Насер миллетни бирикдирирге, революцияны башха араб къраллагъа джаяргъа
излегенди.

1956 джылда Суэц кризисни заманында (Мисир Суэц каналны национализация этеди)
Израилни, Уллу Британияны эмда Францияны аскерлери таша келишиуледен сора
Мисирге чабадыла. Израиль бютеу Суэц джарымайрымкан бла Газаны Секторун
кючлейди. Алай а АБШ бла СССР-ни басымыны эсебинде Мисирге чабхан къралла
аскерлерин ызына алыргъа керек боладыла. Израиль бла Мисирни чеклеринде БМО-ну
аскерлери орналадыла, ала мамырлыкъны джакъларгъа эмда Мисирден Израилге
палестин къазауатчыла--федаинлени кириулерин тыяргъа керек болгъандыла. 1956
джылдан сора мисир-израиль эмда иордан-израиль чекледе инцидентле азаядыла.

50-чи джылланы ахырындан башлаб Мисир кюнбатыш къралладан айрылыб, СССР джанына
тая башлайды, СССР кесине Джууукъ Шаркъда джанлы къралы болурун бек излейди. Бу
нюзюр бла СССР Мисирге кючлю экономика болушлукъ этгенди, хайырлы ёнкючле
бергенди, Асуан бедженни ишлеуде уллу болушлукъ этгенди, сауут, мюрзеу сатханды.

1967 джылны аллында Израилде Мисир уллу къазауат ачарыкъ тюлдю оюм джюрюгенди.
Ол заманда Мисирни сегиз сайлама бригадасы Йемендеги граждан къазауатда
роялистлеге къаршчы республикачыла джанлы болуб уруш этгендиле. 1967 джылны
джазы израиль-мисири илишкиле рахат болгъандыла.

Ол заманда Израиль бла Сирияны арасында илишкиле юч фатор себебли тикли
болгъандыла - суу къайнакъла ючюн конфликт, 1948 джылда сермешиуню тохтатыу
сыздны узунулугъу бла демилитаризация зонаны контролу эмда сириясы
правительствону палестиначы араблыланы сауутлу къуралышларына джакъ бериу.

Къазауатны ал тарихи юч ыйыкъ чакълы бир баргъанды, ол заманны ичинде мисир
аскерлени мобилизациясындан башлаб, Израилни джууабы болады 1967 джылны 5-чи
июнунуну танг аласында Израилни АХК-ларыны «Фокус» операциялары башланады, ол
талай сагъатха араб коалицияны аскер-хауа кючлерин джокъну орнуна келтиргенди.
Андан сора Израиль, хауадан джагъы болмагъан араб аскерлени 6 кюнню ичинде
хорлагъанды.

5-чи июнь. Къазауатны башланыуу. Премьер-министр Эшколну разылыгъы бла Израилни
къоруулау министри инарал Моше Даяно эмда генерал штабны тамадасы
инарал-лейтенант Ицхак Рабин хауа эмда джер юсю урууну башларгъа оноу этедиле.
Танг аласы бла Израильни Аскер-хауа кючлери Джерле арасы тенгизни башындан
къыбылагъа буруладыла эмда Мисирни бютеу аэродромларын урадыла, бу уруу мисирчи
АХК-ланы джокъну орнуна келтиреди. Кечирек Иордания бла Сирияни АХК-лары да
къурутуладыла, Иракны кючлерине да Мосулну къатында уллу заран келтирилиледи.

Израилни сакъланмагъан уруууна хазырлыкъла бек таша бардырылгъандыла. Къазауатны
башланнган кюнюнде, танг аласы бла Израилни энчи къуллукъларыны агентлери
Тель-Авивде АБШ-ны посольствасыны башында антеннаны, АБШ израилчи самолетларыны
учханларын билмез ючюн, бузадыла. . Израиль пилотла уа учарыкъларыны юсюнден 5
сагъат алгъа билгендиле.

Биринчи кюн огъунакъ джауну АХК-лерин къурутуу, Израилни самолётларыны хауагъа
ие этеди. Къаршчылыкъ тюбемей ала араб колонналаны бомбалайдыла, мисир, сирий
эмда иордан аскерлени деморализацияларына себеб болады.

5-чи июнну эртденинде Израилни аскерини пресс-службасы израиль аскер, Израиль
таба джюрюген мисир аскер бла сермешиулерини башлагъанын ачыкълайды .

5-чи июнь. Биринчи кюн. Фронтну узунлугъуна созулгъан израиль аскепрле полковник
Эхуд Решефни, генерал-майор Исраэль Талны, генерал-майор Ариэль Шаронну моторлу
дивизиялары бла эмда генерал-майора Авраам Йоффени бронетанка дивизиясы бла
кючлендириледиле. Талны дивизясы алгъа джюрюшню башлайды аны маршруту Хан-Юнис —
Рафах — Эль-Ариш болады, Решефни бригадасы къыбылагъа, Газагъа, Шароннукъу
Абу-Агейла — Куссейм бёлгедеги бетджанлагъа басымны кючлендиреди. Кюнюз Йоффе
Таль бла Шаорнну дивизияларыны арасы бла Синайны арасына урады.

6-чы июнь. Экинчи кюн. Газаны Решеф 12:00 бола кючлейди. Абу-Агейланы кючлеген
Шарон аскерлерини бир къауумун Рафах бла Эль-Аришни ариуларгъа джибереди.
Къалгъан кючлери бла Митла ёзеннге атлайды. Йоффе Бир ЛАхфанны къатында дженгил
бошалгъан сермешиуден сора Синайны арасындагъы Джебель-Либнидеги мисир аскерлеге
урады. Мисирчи аскер башчы, аскерлерини Синайда ыхдырылырларына буйрукъ береди.
Бу буйрукъ, алайсыз да кёллери аман болгъан аскерчилени деморализация этеди.

7-чи июнь. Ючюнчю кюн. Талны кючлерини асламысы Бир-Гифгафха джууукълашады, аны
шимал энчи кючлери Румани таба барадыла. Йоффени алчы бригадасы Митланы ёзенини
кюнчыгъыш къыйырына джетиб, отлукъсуз эмда окъсуз болгъанлары себебли
тохтайдыла. Аланы ызларына ыхтырылгъан мисир аскерчиле къуршалайдыла. Бригаданы
башха кесеги, къуршаланнганлагъа болушлукъгъа барады. Шарон Нахлге чыгъады,
башха бёлекле Шимал-Кюнчыгъыш Синайны ариулайдыла, хауа эмда джерли десантла уа
Шарм-эль-Шейхни кючлейдиле. Шаблон:Externalmedia 8-чи июнь. Тёртюнчю кюн. Мисир
бронетанка бёлекле артхы ыхтырыуну джакъларгъа кюрешедиле, алай а Таль аланы
къаушатады. Йоффени дивизиясы бирлешиб, Митл ёзенде къуршоудан чыгъады эмда
Порт-Суэцни олбир джанындан каналгъа чыгъады. Къум тюзлени юслери бла алгъа
урушдан сора Шаронну дивизиясы Нахлны кючлеб, Йоффени ызындан Митлны ёзенине
джол алады. Анда-мында мисир аскер бёлек тургъан джерни тышында Синай бютеулей
чууутлуланы къолларына тюшеди. 9-чу июнь. Бешинчи кюн. Отну тохтатыу. БМО-ну
Къоркъуусузлукъ Кенгеши отну тохтатыун даулайды. Израиль атыуну ол кюн огъунакъ,
Мисир да экинчи кюн тохтатады.

Израиль, Мисирни Синайда хорлагъынчы Иордания бла Сирия къаршчы актив уруш
этерге излемегенди. Аны бла бирге Израиль Иерусалимни кючлер муратын алгъа
салгъанды. Иордан король Хуссейннге нейтралитет тутса чабылмазлыгъына гарантия
берилгенликге, араб къралланы басымы бла Иордания да къазауатха къошулады.

5-чи июнь. Биринчи кюн. Сагъат 8:30 Израильни ТИМ-и БМО-ну келечиси инарал
Буллгъа Иорданияны королу Хуссейнге письмо береди. Письмода королгъа къралы
къазауатха къатышмазын тилейди. Иордания къошулмаса, аннга заран джетмезлигин
билдиргенди. Письмо королгъа сагъат 11 бола берилгеди. Король письмода тилекни
къабыл этмегенди, аны самолетлары Израилде ышанлагъа джете тургъанларын чертиб.

Иерусалимде орам сермешиуле эртденбланы 10:15 башланадыла, 11:45 бола иордан
араб легион Кюнбатыш Иерусалимни минометдан бомабалаб башалайды, иордан
артиллерия уа Тель-Авивден кюнчыгъыш джанын эмда Изреель ёзеннге тоб атыб
башлайды. Бригадачы инарал Узи Наркис ийген болушлукъ бла, ара кючлени башчысы
юч бригаданы кючю бла алгъа ургъанды. Ол кюн огъунакъ ала Эски Шахарны
къабыргъаларына келедиле, анда гарнизоннга тамадалыкъ иордан бригадачы генерал
Ата Али этгенди.

6-чы июнь. Экинчи кюн. Израиль аскерлени Эски шахаргъа джюрюшлери тохтатылады.
Алай а шахарны къуршалау бошалады- танка бригаданы бёлеклери Рамалланы кючлейди,
башха бригата Латрунну къолгъа алады. 1947 джылдан бери биринчи кере
Тель-Авив-Иерусалим джол израильчилеге ачылады.

7-чи июнь. Ючюнюч кюн. Полковник Гур штурм бла Эски шахарны алады. Кюнортагъа
Вифлеем, кечирек да — Гуш Эцион кючленеди. Эки джан да БМО-ну от тохтатыу
теджеуюн къабыл этедиле, сагъат 20:00 башлаб атышыу тохтайды.

5-чи июнь. Биринчи кюн. Израилни Давид Элазар башчылыкъ этген Шимал кючлери эки
бригада чакълы бир болгъандыла. Кече сагат онекиге бир дивизия бла
кючлендирилген танка бригада Джениннге джууукълашхандыла.

7-чи июнь. Ючюнчю кюн. Израильчиле Наблусха басымны тохтамайдыла, къанлы
сермешиуден сора къолларына аладыла. Къарыуун тауусхан иордан кючле Иордан
суудан ётедиле, ала анда къазауат бошалгъынчы турадыла.

5 − 8-чи июнь. Биринчи-тёртюнчю кюнле. Голан мийикликлени алты сирий бригада
тутханды, дагъыда алты резервде болгъандыла. 5-чи июнну ингиринде Израилни
самолетлары Сирияны АХК-ни джарымы чакълы бирисин къурутады. Тёрт кюнню ичинде
артиллерия атыш болмаса, эки джан да алгъа урмагъандыла.

9-чу июнь. Бешинчи кюн. Элазар танг аласында алгъа урургъа буйрукъ алады. Ол
аскерлерин биринчи алгъа уруу ючюн Голан сыртны шималында джыяды. Кечеге бу
кючле сирий къоруулауну чачыб танг аласына мийиклеге чыгъадыла.

10-чу июнь. Алтынчы кюн. Израильчиле Голан мийиклени шимал джанындан да сирий
къоруулауну чачадыла. Алайдагъы баш шахар Кунейтре юч джанындан келген чууут
аскерле бла кючленеди.

1967 джылны 8-чи июнунда Синай джарымайрымканны джагъаларында радиоэлектрон
тахса джыйгъан АБШ-ны АТК-ларыны «Либерти» кемеге израилчи самолетла эмда
торпеда катерле чабхандыла. Атаканы эсебинде 34 американ тенгизчи ёлгенди, 173
да джаралы болгъанды. Израилни ачыкълаууна кёре кеме терс танылгъанды. Алай а
башха оюмлагъа кёре израилчиле кемени иш этиб ургъандыла. Ала Галилеяда Голан
мийиклени кючлер ючюн джюрюген израиль аскерлени билинирлеринден къоркъгъандыла.

6-чы июнда Израилни «Яфо» эсминеци Мисирни ракета катерин Порт-Саидни къатында
батдырады.

Израильчи сууда диверсантла Порт-Саид бла Александрияны портларына
джиберилгендиле, алай а ала бир кемеге да заран салалмагъандыла. 6 израилчи
джесирге тюшгенди.

Израилден Бир къауум билгилеге кёре Израилден 779 адам ёлгенди. Аладан 338 синай
фронтда, 300 иордан фронтда (183 Иерусалим ючюн сермешде) эмда 141 сирий
фронтда.

Бу къазуатда Израиль талай кюннге ажымсыз хорламгъа ие болгъанды, ол Синай
джарымайрымканны, Газаны секторун, Иордан сууну кюнбатыш джагъасын, Кюнчыгъыш
Иерусалимни эмда Голан мийиклени кючлегенди. 1949 джлын Джашил сызы Израиль бла
джангы территорияларыны арасында административ чек болады.

1967 джылны 28-чи июнунда Израилни правительствосуну бегими бла Иерусалимни
иордан секторуна да юрисдикциясы джайылгъанды. Бютеулей да Израиль кесини
къазауатха дери территориясындан 3,5 кереге уллу болгъанды.



https://krc.wikipedia.org/wiki/%D0%81%D0%BC%D1%8E%D1%80

Ёмюр (джюзджыллыкъ) — 100 джылгъа тенг болгъан заманны ёлчелеу биримиди. Он ёмюр
бир мингджыллыкъ болады.

Григориан орузламагъа кёре б. э. I ёмюрю 1 джылны 1-чи январында башланыб, 100
джылны 31-чи декабрында бошалады. II ёмюр 101 джылда, III ёмюр — 201 джылда д.
а. к. . Ахыр джыл бу ёмюрню номеринден башланады (сёз ючюн 1900 джыл XIX ёмюрню
ахыр джылыды). Ол себебден григориан орузлама бла джыл хыйсаб этсек, XX ёмюр
1999 джылны 31-чи декабрында тюл, 2000 джылны 31-чи декабрында бошалады. Аны
тышында бу системада ноль номерли ёмюр джокъду: б. э. д. I ёмюрден сора б. э. I
ёмюрю башланнганды.



https://krc.wikipedia.org/wiki/%D0%A8%D0%B0%D1%85%D0%B0%D1%80_%D0%B0%D0%B3%D0%BB%D0%BE%D0%BC%D0%B5%D1%80%D0%B0%D1%86%D0%B8%D1%8F

Агломерация, конурбация ( лат. agglomero — къошама) — адам джерлешим джерлени
джыйылыуу, асламысы бла шахарла боладыла, ала бир-бирлери бла бек байламлы
боладыла, бир-бирде уа бирлешиб, бир шахар кибик болуб къаладыла.

Бираралы (бир уллу шахарны тёгерегинде къуралгъан, сёз ючюн , Москова
агломерация) эмда талай аралы агломерацияла боладыла (талай ёзек шахары болгъан,
сёз ючюн Германия Рур регионунда).

Айныгъан къраллада агломерацияда адам басыннганы мийик дараджагъа чыгъады.
Агломерацияланы ёсюулери промышленность чыгъарыуну да орналыууна себеб болады.
Агломерацияланы ёсюую, неда талайны бирлешиую мегалополисни къуралыууна чурум
болады, мегалаполис адам джерлешимлени эм уллу шекилине саналады.

Эм уллу конурбацияла (кёб аралы агломерацияла) Европада — Рур ГФР-де (11,5 млн
адам), Рандстад Холланд Нидерландлада (7 млн), Японияда — Токайдо мегалополис
(60 млн) эмда талай башха къраллада бардыла.

Дунияда 10 млн адамдан кёб джашагъан уллу агломерацияла (2009 джылны 1-чи
январына)):

Эресейде 1 млн адамдан артыкъ джашагъаны бла уллу агломерацияла (2009 джылгъа)),



https://krc.wikipedia.org/wiki/%D0%A7%D0%B8%D0%BA%D0%B0%D0%B3%D0%BE

Чикаго (ингил. Chicago, МФА: [ʃɪˈkɑːgoʊ] неда [ʃɪˈkɔːgoʊ]) - АБШ адам саны бла
ючюнчю джерде тургъан шахарыды. Бек уллу темир джол эм мешна тёмчек. Джангы
Йоркдан сора экинчи уллу финанс ортакъ. Иллинойс штатда Мичиган келню
джагъасында орналыпды. Чикагону адам саны (2012 джылны санаууна кере) 2695000
чакълыды (акъ американлыланы саны 45%). Чикагогъа дагъыда "Экинчи шахар" неда
"Джеллени шахары" дейдиле.

Картогъа Чикаго биринчи кере 1833 джыл 350 адамы болгъан элчикча тюшгенди .
Чикаго деген ат былайда алгъын джашагъан халкъны тилинден алыннганды, ол
shikaakwa деп окъулады, агъач сохан, сармсах деп кечюрюледи. 1837 джыл Чикаго
'шахар' деген атны алгъанды, юч джылдан адам саны 4 минге джетеди. 1856 джылда
шахарны башчылыгъы АБШ биринчи орта киртегюучю быргъы низам ишлерге оноу этеди .
Ишни къурамына кере кирле Мичиганнга тегюлюрге керек эдиле. 1871 джыл шахарны
иги кесеги уллу отда кюйгенди. Ол шахарны джангыдан ишлерге онг бергенди. Аны
бла уа АБШ биринчи эм бийик юйлени ишлею башланнганды .



https://krc.wikipedia.org/wiki/%D0%A7%D0%B5%D1%80%D0%BA%D0%B5%D1%81%D0%BB%D0%B8%D0%BB%D0%B5

Черкеслиле — къабартылылагъа, черкеслилеге, убыхлагъа, адыгейлилеге эм
шапсыгълагъа бёлюннген миллетни орта атыды. Кеслерини тиллеринде атлары — адыгэ
(бирлик санда), адыгэхэр (кёблюк санда).

2002 джылгъы санаугъа кёре черкеслилени Россия Федерацияда бютеулей санлары 712
мин адам бола кетеди, ала кёб санда къралны алты субъектинде джашайдыла:
Адыгеяда, Къабарты-Малкъарда, Къарачай-Черкесияда, Краснодар крайда, Шимал
Тегейде, Ставрополь крайда.

Тыш къраллада эм уллу черкес диаспора Тюркдеди, бир-бир багъа бериулеге кёре
Тюркдеги диаспораны саны 2,5 млн-дан 3 млн адамгъа дери джетеди. Израилдеги
черкес диаспора 4 минг адам чакълы бир барды. Дагъыда Сирияда, Ливияда, Мисирде,
Иорданияда черкес диаспорала бардыла, андан сора да черкеслиле Европаны
къралларында, АБШ-да эм Джууукъ Кюнчыгъышны башха къралларында да джашайдыла,
алай а бу къралланы кёбюсюню статистикалары черкес диаспораны саныны юсюнден тюз
билгиле бермейдиле. Сириядагъы черкеслилени саны бир багъа бериуге кёре — 80
минг адам чакълы бирди.

Бусагъатха дери черкес тилни эки литература диалекти сакъланнганды: шималкавказ
тил юйюрню хачыпсы-черкес къауумуна кирген адыгей эм къабарты-черкес тилле.

Черкеслилени кёбюсю экитиллиди, ана тиллеринден сора да джашагъан джерлерини
кърал тилин биледиле: Россияда — орус тилни, Тюркде — тюрк тилни, д. а. к.

Антиклик замандан башлаб, черкеслилени ата-бабалары тюрлю-тюрлю атла бла
(этнонимле бла) танылгъандыла, аланы ичинде: зихле, меотла, синдле, дандарийле,
досхла, керкетле, касогла, каскала эм башхала.

Адыгейлилени санына дагъыда бу субэтнонимлени къошадыла: абадзехле, адамийле,
бесленейле, бжедугла, егерукайла, мамхегле, махошла, гемиргеуле (кIэмгуй),
натухайла, шапсыгъла (аланы ичинде — хакучла), хатукайла, хегайкла, жанейле
(жанэ), гуайеле, чебсинле (цопсынэ), адалеле.

Черкеслилени ата-бабалары — зихле, меотла, керкетле эм башхала бизни эрагъа дери
VI ёмюрден башлаб тарихге чыкъгъандыла, буруннгу грек тарихчиле бла
суратланнгандыла, аланы культураларыны кёче барыуун а уа майкоп, дольмен, меот
эм башха археология культураланы эсгертмелери керти этиб чыгъарадыла.



https://krc.wikipedia.org/wiki/%D0%A7%D0%B0%D0%B3%D1%8A%D1%8B%D1%80

Чагъы́р  — джюзюм сууну неда башха кёгет сууну толу неда джарым спирт
быжылдауундан (бир-бирде спирт эмда башха затла къошулгъан, сёз ючюн,
«Кючленнген чагъырла» къуралгъан алкоголь ичкиди (кючлюлюгю: натурал — 9–16 %,
кючлендирилгенле — 16–22 %).

Чагъыр къуру джюзюмден тюл, башха тюрлю кёгетледенда этиледи (учузуракъ
чагъырла).

Россияда стандартлагъа кёре чагъырла этил спирт бла шекерни тутханларына кёре
былай юлешинедиле:

Чагъырны категориясы агъачын белгилейди. Францияда къабыл этилген
классификациягъа кёре терт категория барды: AOC, VDQS, азыкъ чагъырла эмда
джерли чагъырла. Европа классификациягъа кёре — агъачлы чагъырла регионуна
кёре — VDPRD (AOC бла VDQS) эмда азыкъ чагъырла (француз классификацияны азыкъ
чагъырлары бла джерли чагъырларын бирлешдиреди).

Джюзюм дунияны кёб къралында ёседи, ол себебден чагъырда кёб къралда
чыгъарылады, алай а артыкъсызда бек джылы климаты болъан къраллада. Чагъырыу
чыгъырыуда эталоннга Франция саналады.



https://krc.wikipedia.org/wiki/%D0%A5%D0%B0%D0%BB%D0%BA%D1%8A

Халкъ деб — тили, культурасы (маданияты), джери, дини, тарихи д. а. к. затлары
бир болгъан адам къауумгъа айтадыла. Ол магъанада, «халкъ» деген сёзню «этнос»
деген терминни орнун тутады. Халкъны эм магъаналы белгилерини бири тил
болгъанлыкъгъа, къуру ол тюлдю халкъны халкъ этген — бир тилде сёлешген эки-юч
тюрлю халкъ болургъа да боллукъду. Сёз ючюн, шотландлыла, ирландлыла, валлийлиле
къуру ингилиз тилде сёлешгенни орнундадыла, алай а ингилизлилеге кеслерин бир да
санамайдыла.

Халкъ деб къайсы болса да бир къралда бютеу джашагъан адамлагъа да айтадыла,
миллетлерин айырмай. Сёз ючюн, оруслула, татарлыла, таулула, къалгъанла да бирге
— Россияны халкъы боладыла.



https://krc.wikipedia.org/wiki/%D0%A4%D1%80%D0%B0%D0%BD%D1%86%D1%83%D0%B7_%D1%80%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D0%BD_%D0%BE%D1%80%D1%83%D0%B7%D0%BB%D0%B0%D0%BC%D0%B0

Француз республикан (революцион) орузлама Францияда Уллу Француз революцияны
заманында Миллет конвентни декрети бла 1793 джылны 5-чи октябрында мюкюл
этилгенди, 1806 джылны 1-чи январындан башлаб Наполеонну буйругъу бла
къоратылгъанды. Орузламаны энчи комиссия къурагъанды, аннга башчылыкъ Жильбер
Ромм болгъанды, бу орузлама эски адетлени къойгъанны, дехристианизацияны эмда
"табигъат диннге" кёячюуню белгиси болгъанды.

Революцияны биринчи джылы, 1792 джынгы эраны башланыуу болуб баямланнганды.
Христосну туугъанындан башланнган эра эмда 1-чи январдан башланнган джыл
къоратылады. Джылланы тергеу 1792 джылны 22-чи сентябрындан башланады, бу дата
патчах властны къоратылыб, республиканы баямлагъан дата болады. Ол джыл 22-чи
сентябрь къачхы кюн тенглик бла келишгенди. Аны ызындан келген джыллада джангы
джыл къачхы тенг кюнлюкню кече джарымында башланнганды. Джыл 12 айгъа
юлешиннгенди, айда 30 кюн болгъанды. Артыкъ къалгъан 5 неда 6 джылгъа
санкюлотидле атны бередиле. Хар кюннге да энчи ат бередиле. Айны атларын
Конвентни депутаты Фабр д’Эглантин теджегенди, эмда табигъатда болуула бла
байламлы болгъанды. Айланы атлары француз, латин, грек тамырладан къуралгъандыла
(юлгюге, «фрюктидор» — «кёгет берген», - лат. fructus «кёгет» и бур.-грек. δῶρον
«саугъа», «прериаль» — «джайлыкъланы айы», от фр. prairie «джайлыкъ»). 360 кюнню
атлары (санкюлотидлени тышында) табигъатда болууланы, ёсюмлюклени, джаныуарланы
атларын джюрютгендиле, сёз ючюн, фр. vache «ийнек», фр. rhubarbe «раугъаш»
(ревень), фр. carotte «быхы». Алай кюнлеге ат бериу джанг ачылыу болмагъанды,
аннга дери да кюнлеге сыйлыланы атларын бергендиле. Аталагъа-аналагъа бу кюнледе
туугъанлагъа ол кюнлени атларын атаргъа теджегендиле, сёз ючюн, Ваш (Ийнек),
Каротт (Быхы) д. а. к, кертиликде бу теджеулеге тынгылагъан аз болгъанды,
кюнлени атлары, айланы, декадаланы атларыча болмай, хайырланмагъанны орнунда
болгъандыла.

Ыйыкъны орнуна он кюнден къуралгъан декада болгъанды; бу атлам, революциячыланы
онлукъ биримлеге кёчюуню ( ол заманда метрлик системагъа, тюз мюйюшню 100
юлешиуге кёчюлгенди) эмда дехристианизациягъа кёчюуню ышаны болгъанды (ыйых
кюнле, Пасха дагъыда башха христиан байрамла иш кюнлеге тюшгендиле). Декаданы
кюнлерине ыйыкъланы кюнлерича  — lundi, mardi… — "номерлик" атла берилгендиле,
декада primidi бла башланыб décadi бла бошалгъанды; décadi, ыйых кюн кибик солуу
кюннге саналгъанды. Алай бла айда юч декада болгъанды..

Республикан орузлама Париж коммунаны заманында дорнуна салыныб 1871 джылны 18-чи
мартындан 28-чи майына дери джюрютюлгенди. Париж коммуна тюшгенден сора
григориан орузлама къайтарылгъанды.

Артыкъ джылла къайтарылгъан тёртджыллыкъ кёзюуге «франсиада» ат бередиле (фр.
Franciade), орузламаны ал вариантына кёре аны аты «олимпиадой» болгъанды (фр.
Olympiade). Франсиаданы ахыр джылына секстиль дегендиле (фр. année sextile), аны
бла анда алты санкюлотида болгъанын белгилегендиле.sextile сёз, артыкъ джылны
алгъын атыны bissextile орнуна келгенди.



https://krc.wikipedia.org/wiki/%D0%A4%D0%B0%D1%88%D0%B8%D0%B7%D0%BC

Фашизм (ит. fascismo, fascio — «джоппу, биригиу» сёзден къуралгъанды) —
политология терминди, къыйыр онгчу политика къымылдауланы, аланы идеологияларын
эмда ала башчылыкъ этген диктатура типли политика режимлерин белгилейди.

Тар тарих магъанада фашизм деб Италияда 1920-1945 джыллада Б. Муссолини
башчылыкъ этген политика къымылдаугъа айтадыла.

СССР-ни, Россияны эмда талай башха къралланы тарих илмуларында фашизм деб немец
национал-социалзмге (нацизмге) да айтадыла ( дагъыда: франкизмге, Португалияда
джангы къралны режимине, маджар, румын, болгар фашист къымылдаулагъа). Арт
заманда тарих эмда политика бла кюрешген алимлени арасында, ингилиз тинтиучю Р.
Гриффинни фашизмни айгъакълауу уллу дау джаратханды, бу айгъакълаугъа кёре
фашизм «палингенетика ультрамиллетчиликди», эмда кесини мифология ёзегинде
нюзюрю миллетни «айнытыуу» тюл, аны «джангыдан джаратыууду».

«Фашизм» деген сёз, итальян fascio (фашио) — «бирлик» деген сёзден къуралады (Б.
Муссолинини радикал организациясыны аты — Fascio di combattimento — «Кюрешни
бирлиги»). Бу сёз а уа кеси латинча fascis — «джоппу» деген сёзден къуралгъанды,
бу сёз бла магистрат властны белгиси — фасцияланы белгилегендиле, ала ортасына
балта сугъулгъан чыбыкъ джоппу болгъанды. Муссолинини символу да, империялыкъны
тамалгъа салгъаны себебли бу символну суратын алгъанды белгиге.

Фашизмни эм баш ышынлары быладыла: онгчу идеологияны, адетчиликни, радикал
миллетчиликни, антикоммунизмни, этатизмни, корпоративизмни, популизмни,
милитаризмни бийлиги, эмда халкъны къайсы къауумуна да таяннган политика
болгъанын баям этиудю.



https://krc.wikipedia.org/wiki/%D0%A2%D1%8E%D1%80%D0%BA%D0%BB%D0%B5

Тюркле — бизни эрагъа дери I мингджыллыкъда Алтайда эм Азияны тюзлеринде
къуралгъан этнолингвистика миллет къауумду. Тюрклени адетдеги ишлери,
сабанчылыкъдан сора да кёчгюнчю малчылыкъ болгъанды, дагъыда темир къазыу эм
темирчилик. Тюрк культура, шимал Евразияны кёчгюнчю культуралары бла джууукъ
байламлыды. Сёз ючюн, белгили тюрколог Л. Н. Гумилёв, гуннланы скиф культураны
андан ары бардыргъанлагъа санагъанды.

Тюрктилли миллетле, бизни эрагъа дери III ёмюрден бери белгилидиле. Алай а тюрк
этноним (къытайча — ту-кю) биринчи кере VI ёмюрню аллында Монгол Алтайда
сагъынылыб башланнганды, кеси да уллу болмагъан бир халкъны белгилегенди, алай а
бу халкъ кечирек бютёу Орта Азияда бийлик этген болгъанды. Тюрк сёз — «кючлю»,
«къаты» деген магъананы тутады.

Бусагъатда тюрк миллетле тюрлю-тюрлю къраллада джашайдыла — Орта бла Ара
Азаияда, Шимал Кавказда, Тау Артында, Джерле арасы тенгизни тийресинде, Къыбыла
бла Кюнчыгъыш Европада эмда андан ары Россияны Узакъ Кюнчыгъышына дери. Тюрк
азчылыкъла, Кюнбатыш Европа бла Американы къралларында эм Къытайда барды.



https://krc.wikipedia.org/wiki/%D0%A1%D0%B0%D1%85%D0%B0%D1%80%D0%B0

Саха́ра (араб. صحراء) — Дунияда эм уллу къум тюздю, Шимал Африкадады.
Кюнбатышдан кюнчыгъышха 4800 км, къыбыладан шималгъа 1200 км узунлугъу барды;
джери 8,6 млн км² (Африканы джерини 30%). Кюнбатышдан Атлантика океан джууады,
шималдан Атлас таула эм Джерлеарасы тенгиз бла чеклиди, кюнчыгъышда уа Къызыл
тенгиз барды.

Сахара ондан артыкъ къралны джеринде уллу юлюш алады — Алжирде, Мисирде,
Кюнбатыш Сахарада, Ливияда, Мавританияда, Малиде, Мароккода, Нигерде, Суданда,
Тунисде, Чадда. Сахараны джерини кёбюсю адамсызды. Адамланы джерлешиуу къуру
оазисле бла чекленеди.

Сахара, асыры уллу болгъаны себебли, къум тюзлени типлерини бирини ичинеда
кирелмейди. Алай а, кёбюсю къумлу-ташлы типге киреди дерге боллукъды. Къум тюзню
ичинде кёб бёлге барды: Тенере, Уллу Кюнчыгъыш Эрг, Уллу Кюнбатыш Эрг,
Танезруфт, Хамада-эль-Хамраа, Эрг-Игиди, Эрг-Шеш, Араб къум тюз, Ливия къум тюз,
Нубия къум тюз.

«Сахара» ат б.э. биринчи ёмюрюнден бери белгилиди. Араб. صَحراء («ṣaḥrāʾ»)
сёзден къуралады, магъанасы "къум тюз", эмда аны кёбчюлюк саны «ṣaḥārāʾ» болады.

Сахараны бёлгелерини бир къаууму, сёз ючюн - Танесруфт неда Тенере бербер тилден
келедиле.



https://krc.wikipedia.org/wiki/%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Респу́блика (лат. res publica, «биргелей иш») — огъары оноу, белгили бир
болджалгъа халкъ сайлагъан (хаманда болмайды) органла бла бардырылгъан Кърал
оноуну формасыды. Бусагъатда 190 къралдан, 140 республикады.

Бюгюн дунияны къралларыны асламысы республикаладыла. Бир-бирле республикаланы
арт кёзюуню кърал оноу формасы эмда демократияны синоними болгъанына
ийнансалада, кертиси алай тюлдю. Бу терс оюм, эскиледен монархия формалы
къраллыкъланы саны аслам болгъаны ючюн чыкъгъанды. Биринчи республикала антик
заманлада огъуна къуралгъандыла ( «Афин демократия» и «Рим республика»).

Орта ёмюрледе бусагъатдагъы Россия Федерацияны джеринде узун заманны Новгород
республика бла Псков республика болгъанды (къысха заманда Тверь бла Москвада да
болгъанды).

Дубровник республика — шахар-кърал, XIV-чю ёмюрден 1808-чи джылгъа дери
болгъанды.

Бусагъатдагъы республикаланы асламысында къралны башчысы (кёбюсюне, президент)
бютеухалкъ сайлаула бла, неда бютеухалкъ сайлаула бла сайланнган парламент бла
сайланады. Къралны башчысыны власты конституцясына кёре чекленеди. Бир-бирледе
уллу полномочиялары болады (АБШ, Россия, Франция), бир-бирледе уа къуру
церемонялыкъ функциялары болады (Австрия, Германия, Италия).

Орта ёмюрдеги республикалача болмай, бусагъатдагъы демократиялыкъ къраллада
президентни полномочияларыны болджалы чеклениб къалмай, болджалланы саныда
чекленеди. Къралны башчысыны властыда чекленеди, хар къралда кесича.
Бусагъатдагъы республикалада сайлау хакълары бютеулей адамлада барды. Сез ючюн
Венециан республикада дож боджалсыз сайланнганды, сайлау хакъларыда бютеу
адамлада болмай, сайламалада болгъанды, кесида чексиз полномочиялагъа ие
болгъанды. Бу заманладада бир-бир къраллада сайлаула бютеухалкъ тюлдюле. КъАР-да
1990-чы джыллагъа дери негрле бла мулатлада сайлау хакъ болмагънды.

Бир-бир республикалада ёмюрлюк сенатолрла боладыла (Италия, Франция), алай а
аланы орунлары осуйлукъ къалмайды.

Республика демократияны синоними тюлдю. Кёб къралда, официал республикалада,
президентни сайлаулары тыйылады неда альтернативсиз халда барылады. Бир-бир
монархия къраллада уа демократия институтла кючлюдюле, алай а республикада
демократияны ёсдюрюрге мадар кёбдю дерге боллукъду. Республика — эм кёб
джайылгъан кърал оноу формады. Монархия бир-бир къраллада адет бла къалгъан
болмаса, керти власт сайланнган органладады.



https://krc.wikipedia.org/wiki/%D0%9F%D1%80%D0%BE%D0%B7%D0%B0

Проза (лат. prosa, prorsa — тюз, ачыкъ) — ритмика къауумлагъа — назмулагъа
юлешинмеген, аууз неда джазма сёздю.

Эм аллындан буруннгну грек литературада суратлау сёзню къайсысына да поэзия
дегендиле. Алай а грек культурада суратлау деген ангылам таймаздан ритмика бла
байламлы болгъанды, ол себебден чыгъармаланы асламысы назму шекилли болгъанды.
Кечирек ритмика сёзге назму деб, ритмикасыз сёзге къаршчы салгъандыла. Буруннгу
римчиле, грек культураны андан ары бардыргъанлагъа саналадыла, ала ритмикасыз
сёзге проза деб башлагъандыла. Квинтелианда «oratio prosa», Сенекада  уа —
«prosa» деген сёз тюбейди, эмда эркин, ритмика къайтарыула бла байланмагъан,
сёзню белгилегенди.

Ачыкъча кёрюнсе да, проза бла поэзияны бир-биринден айыргъан алай тынч тюлдю.
Ритми болмагъан, алай а тизгинлеге юлешиннген, эмда назмугъа саналгъан
чыгъармала боладыла, неда тамам терсине рифма бла эмда ритм бла джазылгъан алай
а прозагъа саналгъан чыгъармала боладыла (Поэзиялыкъ проза).

Буруннгу Грецияда поэзия бла бирге суратлау проза да болгъанды: мифле, айтыула,
таурухла, комедияла. Бу жанрла поэзиялыкъ жанрлача кёрюлмегендиле, нек десенг —
буруннгу греклилеге миф суратлау чыгъарма тюл, дин чыгъарма болгъанды, айтыу —
тарихни ачыкълагъанды, таурух — турмушну кёргюзгенди, комедия эсе уа асыры
сыйысызгъа саналгъанды. Суратлау болмагъан прозагъа ораторлукъ, политикалыкъ
кечирек илму чыгъармала да саналгъандыла. Алай бла антика дунияда, Буруннгу
Римде, кечирек а уа орта ёмюрдеги Европада проза арт орунда болгъанды. Мийик
суратлау поэзияча болмай, проза не турмуш неда публицистикалыкъ адабият
болгъанды.

Орта ёмюрлени арасына болум бираз тюрлене башлагъанды. Антика, кечирек а уа
феодализмни чачылыуу бла поэма, трагедия, ода да акъыртын чачыла барадыла.
Сатыу-алыучу буржуазияны айныуу бла, эмда аны культуралыкъ эмда идеялыкъ ёсюую
бла уллу шахарланы культураларыны тамалында прозалыкъ жанрла айныб башлайдыла.
Повесть, новелла къуралады, аны ызындан кёб да турмай роман жанр болуб чыгъады.
Феодализм бла къул тутуу кёзюулени баш жанры болгъан эски поэзиялыкъ жанрла
кеслерини магъаналарын тас эте башлайдыла, алай а адабиятдан тас болмайдыла.
Аллында буржуазиялыкъ стилледе, артдан а уа капиталист джамагъатны бютеу
адабиятында баш орун проза алады. Суратлау проза аллында поэзия бла бир
дараджагъа чыгъады, кечирек, капитализмны джашнагъан кёзюуюнде, биринчи орунну
огъунакъ алады. XIX ёмюрге прозачыла, новеллачыла, романчыла суратлау адабиятда
эм белгили джазыучула боладыла.

Жанр ангылам чыгъарманы шекилин тюл, ичин айгъакъласа да, жанрланы асламысы не
поэзиялыкъ джазылыугъа (поэмала, пьесала) неда прозагъа тартадыла (романла,
повестле). Быллай юлешиуню хар чыгъармагъа да келишдириб барыргъа джарамайды,
чыгъарма жанрына келишмеген шекилде джазылгъан кёб тюрлю юлгю барды.



https://krc.wikipedia.org/wiki/%D0%9F%D1%80%D0%B5%D0%BC%D1%8C%D0%B5%D1%80-%D0%BC%D0%B8%D0%BD%D0%B8%D1%81%D1%82%D1%80

Премье́р-мини́стр (фр. le premier — «биринчи») — биринчи, баш министрди, къралны
башчысы къуллукъ айры болгъан къраллада — правительствону башчысыды.

Бир къауум къраллада туура миллет чёб атыу бла сайланады; башхалада парламент,
къралны башчысыны теджеую бла, сайлайды (Къазахстан, Беларусь, Россия); неда
къралны башчысы кеси сайлайды (Уллу Британия, Француз Республика).

Россияда премьер-министрни къуллугъу официал халда Россия Федерацияны
правительствосуну председатели атны джюрютеди; Латвияда — министрлени
президенти; Германия бла Австрияда — канцлер; Болгарияда — министр-председатель,
Израилде — правительствону башчысы, Италия бла Перуда - Министрлени кенгешини
председатели

Премьер-министр къуллукъ орун XVI—XVII ёмюрледе Кюнбатыш Европада биринчи
чыкъгъанды. Премьер-министр, «биринчи министр» деб кёчюрюледи. Францияда
XVI—XVII ёмюрледен башлаб баш кърал министр къуллукъ орун болгъанды.



https://krc.wikipedia.org/wiki/%D0%9F%D0%BE%D0%BB%D1%8C%D1%88%D0%B0%D0%BD%D1%8B_%D0%B3%D0%B8%D0%BC%D0%BD%D0%B8

Польшаны гимни — „Mazurek Dąbrowskiego“ («Домбровскийни Мазуркасы» неда
«Домбровскийни маршы») деген композицияды, 1797 джыл Юзеф Выбицкий (поляк. Józef
Wybicki) джазгъаннга саналады.

Алгъы бурун аты — „Pieśń Legionów Polskich we Włoszech“ («Италиядагъы поляк
легионланы джыры») болгъанды, андан башха аты уа джырны биринчи тизгини
болгъанды — „Jeszcze Polska nie zginęła“ («Польша алкъын ёлмегенди»), ол айтымны
бир-бирле аджашыб Польшаны миллет девизи кибик санайдыла.

Речь Посполитая Европаны политикалыкъ картасындан Польшаны юлешиулерини ючюнчю
кересинден сора джокъ болгъанды. 1795 джыл Речь Посполитая Эресейни, Пруссияны
эмда Австрияны арасында юлешиннгенди.

1797 джыл ахыр поляк королну къарнашындан туугъан генерал-поручик гиназ Ян
Генрик Домбровский, Наполеон Бонапартны эркинлиги бла Италияда, къачхынчы
полякладан легионла къурагъанды, Домбровский ала бла Польшаны эркинлигин
къайтарыр умут этгенди. Джыр биринчи кере 20-чы июлда аскер оркестр бла
мазурканы ритминде, поляк халкъ макъамгъа салыныб согъулгъанды. Алай а ол джылны
джайында огъунакъ Наполеон Австрия бла кёрюшюулени башлагъанды, полякланы
джакълагъанны къойгъанды.

Бу джыр къуру Польшаны гимни болуб къалмагъанды, аны макъамына словак поэт Само
Томашек «Гей, Славянла» атлы джырны джазгъанды, ол джыр аллында словакланы гимни
болгъанды, аны бла къалмай бютеу словян тиллеге кёчюрюлюб панславян къымылдауну
гимни болгъанды. Бу джырны башха белгили версиясыны болгар поэт Никола Живков
джазады, аты «Шоркъулда Марица» болады, бу джыр кечирек 1886-1944 джыллада
Болгарияны гимни болады.

Аны тышында «Домбровскийни маршыны» тексти бла метри Украинаны кърал гимнини
тексти бла метрини эткилегенди — «Ще не вмерла України».



https://krc.wikipedia.org/wiki/%D0%9C%D1%8B%D1%80%D1%8B%D1%82

Мырыт — жулдузладан, кечетледен, жулдузла аралы букъудан, буздан, тылпыудан эм
къара жынгылдан къуралгъан ауетли байланнган уллу низамды. Мырытда хар зат
саулай ауурлукъну ортасына кёре тёгерек бурулады. Санында Кюн низам бла Жер да
болгъан мырыт — Къой жолду. Къой жолдан къалгъан галактикала бек узакъдадыла.
Аланы жууукъдагъыларына узакълыкъны мегапарсекледе ёнчелерге келишгендиле,
узакъдагъыларына уа — къызыл тебиуню ёлчеминде. 2008 жылда белгиге кёре бизден
эм узакъ мырыт — UDFj-39546284-дю. Жерден къарап жангыз да юч мырытны кёрюрге
боллукъду: Андромеданы тубанлыгъы (шимал жарымтопда кёрюнеди), Уллу эм Кичи
Магелланны булутлары (къыбла жарымтопда кёрюнедиле).

Мырытланы суратларындан жулдузланы суратларын айырыргъа 20 ёмюрню аллына дери
онг болмагъанды. 1990 жылгъа жулдузлары айырылгъан 30 мырыт биле эди адам. Ала
барысы да жууукъ къауумну санына кире эдиле. Жерни Чорхуна «Хаббл»
кёзюлдреумюкню чыгъаргъандан, Жерде уа 10 метрлик кёзюлдреумюкню къурап
орнатхандан сора жулдузлары кёрюннген мырытланы саны терк толгъанды. Мырытла кёп
тюрлюле боладыла, аланы санында топха ушаш кенгине созулгъанла, жалпакъ
бургъучла, аралыкъ къошуулула, шылабла, къынгырла эм а.у.б. Ауурлукъларыны
юсюнден айтханда уа, мырытланы ауурлугъу 107 тоннадан 1012 тоннагъа дери жетеди.
Мырытланы дингил кенглиги 5-ден 250 килопарсекге дери жетеди (16-800 минг
жарыкълы жыл).



https://krc.wikipedia.org/wiki/%D0%9C%D0%B5%D1%82%D0%B0%D0%B1%D0%BE%D0%BB%D0%B8%D0%B7%D0%BC

Метаболизм ( грек. μεταβολή, «тюрлениу»), затланы алмашдырыу — чархны ёсюуюню,
айныууну , ишлеуюню эмда джашаууну бютеулей баджарарыр ючюн химиялыкъ затларыны
тюрлениулерини толу процессиди.

Къуру физика эмда акъыл ишде болмай, тынчайгъан заманында да (джукълагъан
заманда) , джаны болгъан чархда тохтаусуз энергия джоюлгъанлай турады.

Затланы алмашдырыу биохимиялыкъ эмда энергетикалыкъ процесслени джыйымыды ,
азыкъ затланы джаны болгъан чархланы хайырландырыуун, пластикалыкъ эмда
энергиялыкъ затлада керегин баджарады.

Алай а биология тинтиуледе «тамгъалы атомланы» хайырландырыб башлагъандан сора,
бютеу къумачлада эмда клеткалада метаболизм тохтаусуз болгъаны бегитилгенди.
«Къурулушчу» эмда «энергия бериучю» молекуланы башхалыкълары джокъду, чархда
бютеу молекулала метаболизмге къошуладыла. Сёз ючюн, 80 джылны ичинде адамны
бютеу къумачлыкъ акъларыны 80% джангыртылады; бауур ферментлери хар 2-4 сагъат
ичинде джаынгыртыладыла, бир къауум ферменлери уа хар он минут сайын
джангыртылынадыла.

Биринчи этап — ашхын-ичеги бёлгеде акъланы майланы эм карбонланы ферментация
болууб, сууда эриген аминомыстылагъа, моно эм дишекерлеге, май мыстылагъа
тюрлеиб къаннга сингиую.

Экинчи этап — азыкъ затланы къан бла къумачлагъа джетдириу эмда клетка
метаболизм, аны эсебинде ахыр продуктлагъа дери чачылыу болады. Затланы чачылыуу
энергия береди, ол энергия синтезге эмда органны, чархны ишлеуюнде хайырланады.

Ючюнчю этап — метаболизмни ахыр продуктларыны сийдик бла, тер бла, солуу бла,
эмда башха аткыъла бла чархдан чыгъарыу.

Затланы алмашдыуу эки бир-бирине къаршчы, бир заманда ётген процесследен
къуралады. Биринчиси — анаболизм — чархны ёсюуюнде, айныуунда эмда джашауунда
керекли затланы хайырландырыр ючюн, синтез бла байламлы бютеу процесслени
бирлешдиреди. Экинчиси — катаболизм — затланы чачылыуу, мыстыланыуу эмда
чачылыууну продуктларыны чархдан чыгъарыуу бла байламлы процесслени биригиуюдю.



https://krc.wikipedia.org/wiki/%D0%9A%D1%91%D0%BC%D0%B5

Кёмени вирусу ауруй тургъан адамлада, неда аурумагъанлай кеслерини
организмлеринде джюрютген адамлада болады, аладан башха адамлагъа джугъаргъа
боллукъду. Адамдан адамгъа кёме хауа бла джугъады (сёлешген, чючхюрген, джётел
этген сагъатда). Кёмеден ауруургъа боллукъла: бир кере да кёме бла аурумагъан
адамла (кёбюсюне — сабийле, джаш адамла), вакцина этилмеген адамла.

Ауруу биринчи 3-5 кюнню ичинде чючхюртеди, адамны бурнундан суу келеди, кёзлери
къызарадыла, бир-бирледе кёзлери джарыкъгъа тёзмейдиле. Биринчи ал кюннлеринде
температурасы 37-38 градусха дери джетеди. Биринчи 3-5 кюню кетсе, чапырыб
башлайды. Къулакъ артларындан бетинден чапырыб тебрейди. Чапыргъаны башланса,
температурасы андан да мийикге чыгъады — 39-40 градусха, адам къарыусуз болады,
джётел этиб тебрейди. Чапыргъаны экинчи кюнюне (чапыргъаннганындан санасакъ)
кёкюрегине, ючюнчю кюнюне аякъларына тюшеди. Чапыргъаны аякъларына тюшсе,
температурасы энгишге тюшеди, кесин игирекге санайды. Чапырагъанлары бир-бирине
къошуладыла, морха тартадыла, артдан (бир бирледе) умур болуб агъадыла. Бир
ыйыкъдан адам маджал болады. Бир-бирледе джётели тохтамай барса, температурасы
тюшмесе ёбкелеринде пневмония башланады. Кёмеден ауругъан адам бир-эки айны
къарыусуз болуб турады.



https://krc.wikipedia.org/wiki/%D0%9A%D1%8A%D1%8B%D1%82%D0%B0%D0%B9

Къытай Халкъ Республика (къысхасыча КъХР), неда къуру Къытай (къыт. 中國|中国,
Джунго, кёчюрмеси: «орта кърал») — Кюнчыгъыш Азияда орналгъан къарл. Халкъыны
саны бла эм уллу кърал дунияда (1,3 млрд кёб, кёбюсюне — этникалы къытайлыла,
кеси атлары — хань); территориясы бла ючюнчю орун алады джерде, Россия бла
Канаданы алгъа ийиб.

1949 джыл Къытай Халкъ Республика баямланнгандан бери оноу этген партия Къытайны
Коммунист партиясыды. Дагъыда тогъуз политика партия бардыла.

КъХР 14 кърал бла чеклешеди, ала: Афганистан, Бутан, Мьянма, Индия, Къазакъстан,
Къыргъызия, Лаос, Монголия, Непал, Пакистан (даулу Кашмир регионда), КХДР,
Россия, Таджикистан эм Вьетнам.

КъХР конституциясына кёре, аннга Тайвань бла аны къатындагъы айрымканла
киредиле, де-факто джарым танылгъан Къытай Республика контрольда тутханлыкъгъа.



https://krc.wikipedia.org/wiki/%D0%9A%D0%BE%D0%BD%D1%81%D0%B5%D1%80%D0%B2%D0%B0%D1%82%D0%B8%D0%B7%D0%BC

Консерватизм (фр. conservatisme, лат. conservo — сакълау) — адетде джюрюген
джорукълагъа, тёрелеге, социал эмда дин доктриналагъа таяннган идеологияды.
Политикада кърал эмда джамагъат джорукъланы, тёрелени джакълагъан, «радикал»
реформалагъа эмда экстремизмге къаршчы тургъан агъымды. Тыш политикада
къоркъуусузлукъну бегитиу, аскер кючню хайырланыу, эски джандашлары бла байламны
къаты тутууду баш тамалы. Тыш экономика илишкиледе  — протекционизм.

Идеология болуб Француз революцияны заманында къуралгъанды (Эдмунд Бёркню
памфлетлери). Экономика эркинликлени излеген либерализмге эмда социал тенгликни
излеген социализмге къаршчы турады. Консерватизмге тамал салгъанлагъа Бёркню
тышында, француз иезуит Жозеф де Местр (1753-1821) бла австриячы Клеменс
Меттерних (1773-1859) саналадыла. Консерватизмни ретроградлыкъдан эмда
адетчиликден айырыргъа керекди, бу экиси бютеу джангы тюрлениулеге къайсы
шекилде да къаршчы боладыла. Бусагъатдагъы консерватизм (неоконсерватизм)
бир-бирде башха политикалыкъ агъымладан эсе джарашыулу, джангыртыулуду дерге
боллукъду. Юлгюге АБШ-да Рейганны реформалары бла Уллу Британияда Тэтчерни
реформаларын берирге боллукъду.

Консерватизм тёрт тамал идеологияланы бириди — Демократизм, Либерализм,
Социализм эмда Консерватизм.



https://krc.wikipedia.org/wiki/%D0%9A%D0%B5%D0%BB%D1%8C%D0%B2%D0%B8%D0%BD

Ке́львин (белгилениуу: K) — ЁС-де температураны ёлчем биримиди, 1848 джылда
теджелгенди.

Бир кельвин сууну ючлю нохтасыны термодинамика температурасыны 1/273,16 тенгди.
Шкаланы тамалы (0 К) абсолют нолгъа келишеди. Цельсийни градусларына кёчюрсек:
°С = K − 273,15 (сууну ючлю нохтасыны температурасы — 0,01 °С).

2005 джылда кельвинни ангыламы бир кесек тюрлендирилгенди. Термометриядан кенгеш
комитет сууну ючлю нохтасыны температурасыны санагъан сагъатда, сууну изотоп
ичлигине белгили бир излемле салгъанды.

Ёлчемле бла аурлукъланы халкъла арасы комитети 2011 джылда кельвинни ангылатыуун
тюрлендирир акъылдады, ангылауда къыйын болгъан сууну ючлю нохтасыны орнуна
тамалгъа секунд бла Больцманны хамандалыгъы алынныкъды.

Бирим ингилиз физик Уильям Томсонну аты бла аталгъанды, аннга Айрширден Ларгсчы
лорд Кельвин титул берилгенди, бу ат а уа Глазгодагъы университетни джерини юсю
бла саркъгъан Кельвин суудан алыннганды (River Kelvin).



https://krc.wikipedia.org/wiki/%D0%98%D0%B5%D0%BD%D0%B0

Ие́на ([йена]; японча — 円) — Японияны ачха биримиди, АБШ-ны доллары бла евродан
сора ючюнчю резерв валютады. Халкъла арасы коду: JPY. Латин символ — ¥, Японияда
円 иероглиф хайырланады.

Иена 1871 джыл Мейджи Реставрациясындан сора , Эдо кёзюуню къатыш ачха
системасыны орнуна келгенди. Реставрациягъа дери алтын, кюмюш, джез эмда къагъыт
ачха белгиле джюрюгендиле, аны юсюне ол ачханы ара правительствону тышында 244
бийликде чыгъаргъандыла. Юлюш бирим: сэн (яп. — 銭) = иенаны 1/100, рин (яп. — 厘)
= иенаны 1/1000. Сэн бла рин 1954 джыл къоратылгъанды, алай а «сэн» ангылам
бусагъатха дери финанс дуняда джюрюйдю. Джангы валютаны 1 иена = 1,5 г Алтын
стандарты болгъанды, алай кечирек экономика болумгъа кёре Япония бу стандартны
талай кере къоратыб джангыдан киргизгенди.

Кесини атын — «иена» — «ен» деген сёзден алгъанды (японча - «тёгерек»), иенагъа
дери темир ачхаланы белгили бир формалары болмагъанды, бир бирле тёртгюл,
башхалары зугул, бир-бирде уа ангыланмазча хар ачха бир башха форма. Иенаны
бурунгу, «сыйлы» иероглиф сураты барды — 圓.

Дуния таныгъан валюта статус иена 1953 джылны 11-чи майында алгъанды, ол заманда
Халкъла арасы валюта фонд 2,5 миллиграмм алтын паритетин бегитгенди. Андан сора
АБШ-ны доллары эмда башха дуния валюталагъа кёре талай ревальвациядан сора
иенаны «ауурлугъу» иги кесекге ёсгенди.

2000 джылда Окинавада баргъан 8-чи Экономика Саммитге эмда джангы
мингджыллыкъгъа атаб Е серия джюрюуге чыкгъанды. Бу серияда 2000 иена номиналы
банкнотала болгъандыла (Японияны тарихинде биринчи кере). Бу банкноталада
биринчи болуб джакъ белгиге Еврионну илкери хайырланнганды.

2000 иена номиналгъа къошакъ болуб, 2004 джыл джангы 10 000, 5000 эмда 1000 иена
багъада (серия F) купюрала чыкъгъандыла, ала кечирек D серия банкноталаны
ауушдургъандыла. E серияда сыналгъан, эм джангы джакълаучу технологияла
хайыраныб башлагъандыла.



https://krc.wikipedia.org/wiki/%D0%94%D1%83%D0%BD%D0%B8%D1%8F_%D1%81%D0%B0%D1%82%D1%8B%D1%83-%D0%B0%D0%BB%D1%8B%D1%83_%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F

Дуния сатыу-алыу организация (ДСАО) (ингил. World Trade Organization (WTO), фр.
Organisation mondiale du commerce (OMC), орус. Всемирная торговая организация
(ВТО)) — халкъла арасы сатыу-алыуну эмда къошулгъан къралланы саудюгер-политика
илишкилерин регуляция этер ючюн къуралгъан халкъла арасы организацияды. 1995
джылда къуралгъанды. ДСАО, Тарифле бла сатыу-алыуну юсюнден генерал келишиуню
(ГАТТ) тамалында къуралгъанды, ол келишиу 1947 джыл къуралгъанды эмда 50 джылны
ичинде халкъла арасы организация функцияны тындырыб тургъанды.

ДСАО джангы сатыу-алыу келишиулени къурау эмда киргизиуге джууаблыды, аны
тышында бютеу келишиулени тындырыугъа къарайды. ДСАО кесини ишин 1986—1994
джыллада Уругвай раундда къол салыннган бегимлени эмда аны аллындагъа
келишиулени тамалында бардырады. Проблемаланы сюзюу эмда либерализацияны глобал
проблемаларыны юсюнден оноу кеб джанлы келишиулени (раундла) ичинде алады.
Бусагъатха дери 8 раунд бардырылгъанды, 2001 джыл Дохада (Катар) тогъузунчу
раунд башланнганды.

2008 джылны июлуна ДСАО-да 153 кърал болгъанды. Аланы хар бири, бир-бирине
сатыу-алыуда эм джумушакъ режим берирге борчлуду.



https://krc.wikipedia.org/wiki/%D0%94%D0%B6%D1%8E%D0%B7%D0%B4%D0%B6%D1%8B%D0%BB%D0%BB%D1%8B%D0%BA%D1%8A_%D0%BA%D1%8A%D0%B0%D0%B7%D0%B0%D1%83%D0%B0%D1%82

Джюзджыллыкъ къазауат (фр. Guerre de Cent Ans, ингил. Hundred Years' War) —
Ингилиз бла Франция эмда ала джанлы къралланы арасында 1337 джылдан башлаб 1453
джылгъа дери баргъа талай къазауатды. Бу къазауатланы баш чуруму Плантагенетле
ингилиз патчах династияны, алгъын ингилиз патчахланыкъы болгъан континентде
джерлерин къайтарыргъа излем болгъанды. Плантагенетле француз династия
Капетингле бла джууукълукълары болгъанды. Франция эсе уа, 1259 джылгъы Париж
кесамат бла аннга бегитилген Гиенден ингилизлилени къыстаргъа излегенди. Аллында
хорламла болгъанлыкъгъа, Ингилиз къазауатда салыннган нюзюрлерине джетелмегенди,
эсебинде эсе уа континентде къуру Калепорту къалгъанды, аны ол 1558 къолунда
туталгъанды.

«Джюзджыллыкъ къазаут» термин кечирек чыгъады. Династияла арасында согъушладан
башланыб, къазауат артында ингилиз эмда француз миллетлени къуралыулары бла
бирге миллетле арасы къазуат магъана алгъанды. Сауутлу сермешиулени,
эпидемияланы, ачлыкъны, мурдарлыкъланы эсебинде Францияны халкъыны саны юч этиб
экиге азайгъанды. Аскер ишни оюму бла къарасакъ, къазауатны кёзюуюнде, сауутну
эмда аскер техниканы джангы тюрлюлери чыкъгъанды, джангы тактика эмда стратегия
лагъымла къуралгъандыла, ала барысы да эски феодал аскерлени тамалларын
ойгъандыла. Джангы дайым аскерле къуралгъандыла.

Къазауатны ана джанындан Капетингле династиядан француз король IV Ариу Филиппни
туудугъу, ингилиз король III Эдуард башлагъанды.1328 джылда IV Карлны ёлюмюнден
сора салика джорукъгъа кёре, Эдуард Француз тахтагъа кесини дауун баямлагъанды.
Аны тышында, монархла экономика джаныдан уллу магъанасы болгъан, де-юре ингилиз
патчахны иелигинде болгъан, алай кертиден Франциягъа бойсуннган, Гасконь бёлге
ючюн да дау бардыргъандыла. Аны тышында, Эдуард, атасы тас этген территорияланы
да къайтарыр муратлы болгъанды. VI Филлип эсе уа Эдуарддан кесин суверен патчах
болгъанын танырын эмда къабыл этилирин излегенди. Копромиссли оммажгъа 1329
джылда къол салынады, алай ол бир джанны да разы этмейди. 1331 джылда, ич
пробелмалагъа тюртюлген Эдуард Филиппни Францияны королу болгъанын таныйды эмда
къабыл этеди, француз тахтагъа дауларын къояды (аннга тёлеуге ингилизлиле
Гасконь бёлгеге толу ие боладыла).

1333 джылда Эдуард, Францияны джандашы шотланд король II Давидге къазауат ачады.
Ингилизлилени эслери Шотландиягъа кетген заманда, Филипп Гасконну кесине
къошаргъа излейди. Алай а къазауатда ингилизлиле джетишимли боладыла, Давид эсе
уа июлда, Халидон-Хиллде сермешиуде хорланыб, Франциягъа къачады. 1336 джылда
Филипп Британ айрымканлагъа аскери бла тюшюб, II Давидни Шотландияны тахтасына
олтуртургъа мурат этеди. Эки къралны арасында джаулукъ бек къызады.

1337 джылны къачында, ингилизлиле Пикардияда алгъа урадыла, ала джанлы болуб
фламанд шахарла бла Францияны къыбыла-кюнбатышындагъы феодалла да къошуладыла.

Къазауатны аллында, француз аскер, феодал рыцарь зытчыу аскерден, контракт
тамалда къазауатха чакъырылгъан аскерчиледен (аланы ичинде тюз адамла да,
акъсюек къауумдан адамла да болгъандыла, ала бпа правительство аууз неда джазма
халда кесаматла этгенди) эмда тыш къралчы эгетледен къуралгъанды (аланы ичинде
белгили Генауаз арбалетчиле да болгъандыла) . Аскер элита феодалладан къуралгъан
зытчыу аскер болгъанды. Урушну башланырына сауут джюрютеллик рыцарланы саны
2500-4000 аскерчи болгъанды . Рыцарь къауум ол заманнга джабыкъ каста болгъанды.
Бютеулю аскер борч, Францияда адетдеги джорукъда болса да, ол заманнга джокъну
орнунда болгъанды. Алай болса да, шахарланы уллу аскер бёлекле къурар амаллары
болгъанды. Бютеу аскерчиле джал алгъандыла. Джаяу аскер, атлы аскерден кёб
болгъанды.

Къазаутны, III Эдуард ючюн джетишимли болгъанды. Ол къазауатны биринчи
джылларыны ичинде Тёбен къралланы башчылары эмда Фландрияны бюргерлерин кеси
джанына алады, алай а талай джетишимсиз компаниядан сора бу бирлик 1340 джылда
чачылады. Эдуард герман бийлеге берген субсидияла бла, тышында аскерге джоюула
ингилиз хазнаны таркъайтады, Эдуардны да престижи тюшеди. Ал кёзюуледе Франция,
Генауаны кемелерин ачхагъа тутханы себебли, тенгизден Инглизден эсе онгулу
болгъанды. Филиппни аскерлери тенгизден Британ айрымканлагъа чабыуул
этерлеринден къоркъуб, Эдуард Фландрядан агъач сатыб алыб, кемеле ишлер ючюн,
джангы джоюмлагъа киреди. Къалай болса да, француз флотну 1340 джыл Слейсни
къатында тенгиз сермешиуде ингилизлиле къаушатадыла. Андан сора, къазуатны
ахырына дери III Эдуард тенгизге ие болады.

1341 джылда бретань осуй мюлк ючюн къазауат башланады, анда Эдуард Жан де
Монфорну, Филипп — Карл де Блуаны джанында болады. Аны ызындан талай джылны
къазауат Бретанда барады, Ванн шахарны уа талай кере къолдан къолгъа тюшгенди.
Гаскондагъы аскер компаниялада эки джанда кёзюулю джетишимлеге ие болгъандыла.
1346 джылда Эдуард, Ла-Маншдан джюзюб ётюб, Котантен джарымайрымканны юсю бла
Франциягъа чабады. Бир кюнню ичинде ингилиз аскер Канны кючлейди. Филипп,
аскерни джыйыб, Эдуардны аллына чыгъады. Эдуард аскерлерин шималгъа, Тёбен
къралла таба бурады. Джолда аны аскери тёгерегин тонагъанды, король кеси уа
территорияланы кючлерге эмда тутаргъа кюч салмагъанды. Джауну маневрла бла
алдаялмазлыгъын ангылаб, Эдуард аскерин сермешиуге хазырлаб тохтагъанды.
Филиппни аскерлери Эдуардны аскерин белгили Кресиде сермешиуде 1346 джылны 26-чы
августунда ургъандыла, алай а бу сермешиуде француз аскерле къаушатылгъандыла,
франузлагъа джандаш богемиячы король Сокъур Иоган ёлгенди. Ингилиз аскерле
тыйыгъычсыз шимлагъа баргъандыла, ала Калени къуршалагъандыла, шахар 1347 джыл
тюшгненди. Бу хорлам ингилизлилени стратегиялыкъ джетишимлери болгъанды, Эдуард
энди кесини кючлерин континетде тыйгъычсыз тутар мадар табханды. Ол джылда
огъуна Невиллс-Кроссда хорламда II Давидни джесирге тюшюую бла Шотландия
джанындан къоркъуу къоратылады.

1346—1351 джыллада Европада эминаны пандемиясы болады, ол къзауатдан эсе джюзле
бла кёб джашау алады, эмда къазауатны акъыртынлашдырады. 1356 джылгъа Ингилиз
эминадан сора финансларын орнуна салалады. 1356 джылда 30 минглик ингилиз аскер,
III Эдуардны джашы Къара принцни башчылыгъында, Гаскондан чабыб Пуатьеде
сермешиуде французланы хорлайды, II Иоанн Огурлу король да джесирге тюшеди.
Огъурлу Иоанн Эдуард бла мамырлыкъ кесаматха къол салады, патчах джесирде
заманда француз правительство чачыла башлайды. 1359 джылда Лондон мамырлыкъгъа
къол салады, аннга кёре ингилиз тадж Аквитанияны кесине алады, Иоанн а уа башына
бош этиледи. Аскер джетишимсизликле эмда экономикада ауурлукъла халкъ
къозгъалыулагъа - Париж къозгъалыу (1357—1358 джылла) бла Жакериягъа (1358 джыл)
себеб болады. Эдуардны аскерлери ючюнчю кере Франциягъа чабадыла. Таб болум бла
хайырланыб Эдуард Парижни алыб, тахтаны кючлер мурат этеди. Алай а Эдуард не
Парижни, не Реймсни кючлейелмейди. Францияны дофини, келликде королу V Карл,
къралны ауур болумунда къазауатны бардыралмазлыгъын ангылаб, Францияны сыйын
тюшюрген Бретиньиде мамырлыкъгъа къол салыргъа кере болады. Биринчи этапны
эсебинде III Эдуард Бретанны джарымын, Аквитанияны, Калени, Пуатьени эмда
Фрацнияны вассал иеликлерини джарымы чакълы бирни кючлейди, алай бла француз
тадж юч этиб бир джеринденк къуру къалады.

II Иоанн Огъурлуну джашы, Анжуйчу Людовик, II Иоанны къачмазлыгъына гарант эмда
аманат болуб Ингилизге ашырылгъанды, ол 1362 джылда къачады, II Иоанн рыцарлыкъ
сыйына толу болуб, ингилиз джесирге къайтады. Андан сора Иоанн сыйлы джесирде
1364 джылда ауушады, Францияны тахтасына V Карл отлурады.

Мамырлыкъ бла хайырланыб, французланы королу V Карл аскерни джангыртады,
экономика реформала бардырады. Бу французлагъа къарыу береди, эмда экинчи этапда
1370 джыллада джетишимли болгъандыла. Ингилизлиле къралдан къысталгъандыла.
Бретань осуй мюлк ючюн къазауатда ингилизлиле хорласала да, бретань герцогла
француз властлагъа къаршчы турмагъандыла, бретан рыцарь Бертран дю Геклен
Францияны коннетаблb огъуна да болгъанды. Ол заманда Къара Принц 1366 джылдан
башлаб Иберий джарымайрымканда къазауатда болгъанды, Эдуард а уа аскерлеге
башчылыкъ этерге асыры къарт болгъанды. Ол барысы да Франциягъа таб болуб
келтиргенди. Къара Принцни къарнашларына эки къызы эрге баргъан Кастильячы
Педрону, 1370 джылда , II Энрике тахтадан къоратады. Аннга болушхан да французла
боладыла. Бир джанындан Кастилия бла Франция, бир джанындан да Португалия бла
Ингилиз къазауатны башлайдыла. Француз аскер башчы Дю Геклен ингилиз аскерлени
кёб сермешиуде дженгиб кёб шахарны кючлейди.

1376 джылда Къара Принцни, 1377 джылда III Эдуардны ёлюмюнден сора, ингилиз
тахтагъа акъыл-балыкъ болмагъан принцни джашы II Ричард олтурады.Бертран дю
Геклен 1380 джыл ауушады, алай а Ингилизде шималдан джангы къоркъуу киреди,
Шотландия джанындан. 1388 джылда ингилиз аскерлени шотландлыла Оттернбурнда
сермешиуде къаушатадыла. Алай эки къралны да къазауатдан къарыулары таусулгъаны
себебли мамарлыкъгъа къол саладыла.

Ол заманда француз пачтах VI Карл акъылындан тайышханды, кёб турмай аны кузени,
Бургундиячы герцог Къоркъмагъан Жан, бла къарнашы, Орлеанчы Людовикни арасында
уруш башланады. Людовик ёлтюрюлгенинден сора, арманьякла Къоркъмагъан Жанны
партиясына къаршчыла, властны кючлейдиле. 1410 джылгъа эки джан да ингилиз
аскерлени болушлукъгъа чакъырыргъа излегендиле. Ингилиз эсе уа, Ирландия бла
Уэльсде къозгъалыула бла къарыусузланнганды, эмда Шотландия бла джангы
къазауатха киргенди. Аны тышында къралда эки граждан къазауат баргъанды. II
Ричард кесини кърал башында тургъан заманыны кёбюсюню Ирландия бла кюрешде
ётдюргенди. Ричард къоратылыб,тахтагъа IV Генрихни олтуртуу ирланд проблеманы
тюзетелмегенди. Аны юсюне Уэльсде Оуайн Глиндурну башчылыгъында къозгъалыу
башланады, бу къозгъалыу ахыры бла 1415 джылда джатдырылгъанды. Ингилизде
патчахланы ауушунуулары бла хайырланыб, шотландлыла ингилиз джерлеге талай
чабыуул этедиле. Алай а ингилиз аскерле, алгъа уруб, шотландыланы
Хомильдон-Хиллде сермешиуде къаушатхандыла. Бу затланы ызынндан граф Генри Перси
королгъа къаршчы къозъалыу къурайды, бу къозгъалыу узун къанлы граждан къазауат
болуб, къуру 1408 джылгъа бошалгъанды. Бу къыйын джыллада Ингилиз Францияны
ишлерине къатышалмагъанды.

Тахтагъа олтургъанындан башлаб ингилиз король IV Генрих Франциягъа чабыуну
нюзюрюн этиб тургъанды. Алай а аны муратларын тындыраргъа джашына, V Генрихге
тюшеди. 1414 джылда Арманьякла джанлы болургъа унамайды. Аны планларында ингилиз
таджха II Генрихни заманларында континетдеги джерлерин къайтарыу болгъанды. 1415
джылны августунда аны аскери Онфлерни къатында тенгизден тюшюб, шахарны
кючлейди. Парижге дери марш бла барыргъа излеб, король сакълыкъ этиб, башха
маршрутну сакълайды - ингилизлиленики болгъан Калени къаты бла. Ингилиз аскерде
азыкъ джетишмегени, аскер башчылыкъны талай халатлы атлам этгени себебли, V
Генрих алгъа урууну тохтабы, кесин къоруулаугъа кёчеди. Компанияны аллы
ингилизлигеге джетишимсиз башланса да, Азенкурда сермешиуде, 1415 джылны 25-чи
октябрында ингилизлиле аладан саны кёб болгъан французланы къаушатхандыла.

Генрих Нормандияны асламысын кючлейди. Къоркъмагъан Жанны ёлюмюнден сора Парижни
кючлеген Бургунияны герцогу бла бирлик къуруб, беш джылны ичинде ингилиз король
Францияны джарымын къолгъа алады. 1420 джылда Генрих кёрюуледе шашхынлы король
VI Карл бла тюбешеди, ала Труада кесаматха къол саладыла, ол кесаматха кёре V
Генрих IV Карл ёлсе француз король болады. Труадагъа кесаматдан сора, Ингилизни
короллары 1801 джылгъа дери Францияны королу титулну джюрютгендиле. Экинчи джыл
Генрих Парижге киреди, анда кесаматны Генерал штатла мюкюл этедиле.

Генрихни джетишимлери, Франциягъа алты минглик шотланд аскерни десанты бла
бошаладыла. 1421 джылда Джон Стюарт, граф Бьюкен саны кёб болгъан ингилиз
аскерни Божеде сермешиуде къаушатады. Ингилиз аскер башчы эмда кёб баш командир
сермешиуде ёледиле. Бу дженгилиуден сора Генрих Мо шахарда 1422 джылда ёледи.
Аны джангыз джыллыкъ джашын Ингилиз бла Францияны королу баямлайдыла, алай а
Арманьякла шашхынлы Карлны джашы джанлы болгъанлары себебли, къазауат андан ары
барады.

1423 джылда Краванда сермешиуде бирлешген француз-шотланд аскерле дженгиледиле.
Бу сермешиуде 4 минг чакълы бир ингилизли кеслеринден юч къатха кёб джауланы
хорлайдыла. Француз аскерлени къаушатылгъанлары себебли, Пикардия бла Францияны
къыбыласыны арасында байлам юзюледи. Эки юлешиннген Франция айры айры, бири
бирине болушалмай сермеширге керек болады. Бу VII Карлны ишине уллу заран
болады. Краванда дженгилиуден сора, французла талай сермешиуде да хорланадыла.

Къазауатны тохтатмай, 1428 джылда ингилизлиле Орлеанны къуршалайдыла. 1428
джылгъа политика сахнагъа Жанна д’Арк чыгъады.

1424 джылда VI Генрихни ата къарнашлары регентлик ючюн къазауатны башлайдыла,
аланы бири, Хамфри, герцог Глостер, Якобе, графиня Геннегау бла юйлениб
Голландияны къолгъа алады, Голландияны эсе иеликлерин орнуна салыргъа излегени
бургунд герцог III Филипп Огъурлу бла конфиктге киреди.

1428 джылда ингилизлиле Орлеанны къуршалагъандыла. Алай а шахарны толу блокада
этерге къарыулары джетмегенди. 1429 джылда Жанна д'Арк дофинни аннга Орлеанны
блокадасын къоратыр ючюн аскер берирге унатханды. Аскерлерини кёллерин кёлтюрюб,
аскерлени аллында ингилизлилени ургъанды. Джау шахарны къатындан ыхтырылгъанды.
Жаннаны хорламы бла кёллениб, французлула Луараны джагъасында талай магъаналы
шахарны кючлейдиле. Андан кёб турмай Патеде сермешиуде ингилиз аскерлени
къаушатыб, дофин VII Карл ат бла тахтагъа олтургъан Реймсге джолну ачады.

1430 джылда Жаннаны бургундлула тутуб ингилизлилеге бередиле. 1431 джылда
Жаннаны асылыу огъунакъ къазауатны барыууна ауурлукъ этелмегенди. 1435 джылда
бургундлула Францияны королу джанлы боладыла, III Фмлипп Карл бла Арасс мамрлыкъ
кесаматха къол салыб, Парижни къойгъанды. Бургундиягъа ышаныргъа болмаса да,
Нидерландла бла урушлагъа бёлюннген Бургундиядан къоркъуу къалмагъанды. Бу
барысы да Карлгъа аскер бла правительствону джангыртыргъа мадар бергенди.
Француз командирле дю Гекленни стратегиясын къайтара, шахарланы ингилизлиледен
сыйырыб баргъандыла. 1449 джылда французлула Руанны сыйыргъандыла. БФорминьиде
сермешиуде граф де Клермон ингилиз аскерлени талкъ этиб къаушатханды. Ингилиз
аскерле, кеслери джанлы Гасконну къутхарыргъа излеб алгъа уруулары эсебсиз
къалгъанды: ингилиз аскерлени Кастийонда сермешиуде къаушатхандыла. Бу сермешиу
Джюзджыллыкъ къазауатны ахыр сермешиую болгъанды. 1453 джылда Бордодагъы ингилиз
гарнизонну капитуляциясы Джюзджыллыкъ къазауатны ахыры болгъанды.



https://krc.wikipedia.org/wiki/%D0%93%D0%BE%D0%BB%D0%BB%D0%B8%D0%B2%D1%83%D0%B4%D0%B4%D0%B0_%C2%AB%D0%9C%D0%B0%D1%85%D1%82%D0%B0%D1%83%D0%BD%D1%83_%D0%B0%D0%BB%D0%BB%D0%B5%D1%8F%D1%81%D1%8B%C2%BB

Голливудда «Махтауну аллеясы» (ингил. Hollywood Walk of Fame) — Голливудда
Голливуд бульвар бла Вайн-стрит'де тротуарды. Бу тротуаргъа, Голливудну Саудюгер
палатасына кёре кёз ачыу индустриягъа уллу къошум этген, белгили адамланы аты
джазылгъан 2600-ден артыкъ беш учлу джулдуз салыныбды.

Махтауну аллеясы, кюнчыгъышдан кюнбатышха — Голливуд бульварда Гауэр-стритден Ла
Бреа авенюгъа дери джайылгъанды, шималдан къыбылагъа — Вайн-стритде Юкка-стрит
бла Сансет бульварны арасында.

Алай болса да, Диснейлендни джулдузуну мекям эмблемасы барды. Башха энчи
эмблемала да бардыла.



https://krc.wikipedia.org/wiki/%D0%90%D1%80%D0%B0%D0%B1_%D0%BA%D1%8A%D1%80%D0%B0%D0%BB%D0%BB%D0%B0%D0%BD%D1%8B_%D0%BB%D0%B8%D0%B3%D0%B0%D1%81%D1%8B

Араб къралланы лигасы (АКъЛ) (араб. جامعة الدول العربية‎) — араб эмда
араблылагъа шох араб болмагъан 22 кърал кирген халкъла арасы организацияды.

1945 джылны 22-чи мартында къуралгъанды. Къуралышны баш органы — Лиганы
Кенгешиди, анда хар къошулгъан кърал бир ауазгъа иеди, Лиганы штаб-фатары Каир
шахардады

АКъЛ-ни юсюнден келишиуге 1945 джылны 22-чи мартында 7 кърал къол салгъандыла:
Мисир, Ирак, Ливан, Сауд Арабия, Сирия, Трансиордания (бусагъатда — Иордания)
эмда Йемен. Кечирек Лигагъа Ливия (1953), Судан (къралны къыбыласы бла
кюнчыгъышындан тышында) (1956), Марокко эм Тунис (1958), Кувейт (1961), Алжир
(1962), Къыбыла Йемен (1967) (1990 джылда Шимал Йемен бла бирлешеди), Бахрейн,
Катар, Оман эм Бирлешген Араб Эмиратла (1971), Мавритания (къыбыласыз (25%))
(1973), Сомали (1974) эмда Джибути (1977). 1976 джылда АКъЛ-ге Палестинаны
Азатланыууну Организациясыда (ПАО) алынады, 1988 джылдан башлаб Палестина
Къралны келечиси болады.

2005 джылны 27-чи декабрында, Лиганы Алжир саммитинде (2005 джылны марты)
этилген бегимге кёре, Каирде кёзюулю Бютеуараб Парламентни биринчи сессиясы
бардырылгъанды. Парлементни спикерине Кувейтни Парламентини тыш ишлени юсюнден
комитетини тамадасы Мухаммед Джасем ас-Сакр сайланнганды. Биринчи беш джылны
ичинде Бютеуараб Парламент 22 араб къралдан 4-ер келечиден къураллыкъды, андан
арысында ачыкъ сайлаулада бардыла планлада. Парламентни штаб-квартири Шам
шахарда боллукъду.



https://krc.wikipedia.org/wiki/%D0%90%D0%BD%D1%88%D0%BB%D1%8E%D1%81

А́ншлюс (нем.  Anschluss — къошулуу, биригиу) — Австрияны Германияны къурамына
1938 джылны 12-чи—13-чю мартларында къошулуууду. Австрияны бойсунмауу Экинчи
дуния къазауатда джандаш аскерле кючлегенден сора орнуна салыннганды, закон
джаны бла бегитилгени уа 1955 джылны Кърал кесаматы бла этилгенди, аннга кёре
аншлюс джасакъланнганды. «Аншлюс» ангылам нацизмни тарихи бла байламлы болгъаны
себебли негатив магъана алгъанды эмда аннексия дёген термин бла келишеди.

Австрия-Маджарны Биринчи дуния къазауатдан сора чачылыуундан сора политикалыкъ
картада эки немец кърал къуралгъанды: Германия бла Австрия. Экинчиси кесини
гитче ёлчеми болгъаны себебли, эмда баш индустрия аралыкъланы, эмда эл мюлк
бёлгелени тас этгени себебли джашаялмазлыкъ къралгъа саналгъанды. Бир-бирлене
къошулургъа излем эки джандан да бек кючлю болгъанды, артыкъсыз да бек
къазауатны джангы бошалгъан заманында, алай а хорлагъан къралла аны
огъурамагъанлары себебли, бу излемлени аллары тыйылгъанды. Версаль эм Сен-Жермен
кесаматланы (1919) эмда Женева протоколланы (октябрь 1922) текстлеринде аншлюсну
джасакълагъан статьяла болгъандыла. 1931 джылны мартында Германия бла Австрияны
правительстволары таможня бирлик къураргъа излегендиле, алай а хорлагъан къралла
къаршчыланнгандыла.

Германияда оноугъа Гитлерни келиую бла аншлюс Германияны официал тыш
политикасыны кесеги болады. Австрияны бютеу кърал структураларына нацист режимни
агентурасы киргизиледи. Аны бла бирге Австрияны кесинде Германия бла аншлюсну
идеясына къаршчыланы саны кёбден кёб болады. 1933 джылны октябрында аншлюсну
юсюнден пункт Австрияны социал-демократ партиясыны программасындан къоратылады.
Андан алгъаракъ 19-чу июнда, канцлер Энгельберт Дольфус НСДАП-ны Австрияда
джасакълайды. Правительствону аскерли бла хеймвер 1934 джылны февраль
къозгъалыуун тынчайтхандан сора, Дольфус онгчу кючлени бирлиги бла клисаны
бирлешдиргенди хэмда 1934 джылны «май конституциясын» къабыл этгенди, аны баш
салыулары Муссолинини режимини конституциясындан копияланнганды. Ол джылланы
башха ультра-онгчу режимлерича болмай, австрофашизм динчиле бла бирлик
джюрютгенди эмда Австрияны политикасына Германияны къатышыууна къаршчы
болгъанды.

1934 джылны 25-чи июлунда, кюнорта бола, СС-ни 89-чу австриясы батальонундан 154
эсесчи австриячы, австриячы граждан гвардияны формасына кийиниб канцеляриягъа
киредиле эмда канцлер Дольфусну джесирлейдиле, ала андан оставкагъа кетерин
даулайдыла, аны орнуна канцлерге А. Ринтеленни болурун излейдиле. Джаралы
болгъан Дольфус унамагъанды. Медицина болушлукъ бермегей, эмда къагъат бла
къаламны аллына салыб, джангыдан оставкасын излегендиле. Медицина болушлукъ
этилмеген Дольфус, антын бузмагъанлай, талай сагъатдан ёледи. Ол заманда,
правительство джанлы аскерле парламентни мекямын къуршалайдыла. Ингирге
Дольфусха ачыкъдан джакъ болгъан Муссолини, беш дивизияны мобилизация этиб,
Бреннер ауушха, Австрияны чегине джюрютгенди. 19 сагъатха мятежчиле
дженгидередиле.

Быллай ачыкъдан амалла излеген эсебни келтирмезлигин ангыла, немец правительство
тактикасын тюрлендиргенди, энди ишге СД бла гестапону кошханды, эмда Курт фон
Шушниг башчылыкъ этген джангы австрий правительствогъа дипломатия басымны
кючлендиргенди. Аны бла бирге Германияны энчи къуллукълары австриячы
миллетчилени ичинде кеслерини агентлерини джаядыла. Сёз ючюн, австрий миллетчи
партияны алчыларыны бири, инженер Рейнталер, 1934 джылны къачындан башлаб
Мюнхенден хар ай сайын 200 минг марка джал алыб тургъанды. Шушниг заманны
созаргъа излеб 1936 джылны 11-чи июлда Германия бла кесамтха къол салады, анда
Австрия Германияны политикасыны джолунда барыргъа сёз бергенди. Кесини джанындан
Германия Австрияны суверинитетин эмда бойсунмазлыгъын таныгъанды эмда аны тыш
политикасына басым этмезге сёз береди. Бу кесаматны сакълар умут бла, Шушниг
тюрлю-тюрлю административ постлагъа австриячы нацистлени салады, бир къауум
организацияны Патриот фронтха къошулурларына разылыгъын береди эмда талай минг
нацистге амнистия этеди.

1937 джылда кюнбатыш къралла Австрияны аншлюсуна Версаль кесаматны ревизиясыча
тюл, Германияны «шошландырыу» джолда атламча кёргендиле. 1937 джылны ноябрында
ингилиз министр Галифакс, Гитлер бла кёрюшюуледе кесини правительствосуну
атындан Австрияны аншлюсуна разылыгъын билдиреди. Кечирек, 1938 джылны 22-чи
февралында, британ премьер Невилл Чемберлен парлментде Австрияны Меллетлени
Лигасыны джагъын сакъламамасы керек болгъанын билдиргенди: «Биз гитче къарыусуз
къраллагъа Миллетлени Лигасыны джанындан джакъ берилликди деб эмда бизни
джаныбызда атламла этилликди деб алдаргъа эмда умутландырыргъа керек тюлбюз, нек
десенг аллай атламла этилеллик тюлдюле».

1938 джылны 12-чи февралында канцлер Шушниг Гитлерни Берхтесгаден резиденциясына
чакъырылады эмда къазауатны къоркъуу бла аннга берилген юч пунктдан
ультиматумгъа къол салыргъа керек болады, аннга кёре Австрия Гарменияны толу
контролуна киреди эмде де-факто Ючюнчю рейхни провинциясы болады:

Инициативаны кючлер умут бла, 9-чу мартда Шушниг аллында ыйых кюнде, 1938 джылны
13-чю мартында Австрияны бойсунмазлыгъыны юсюнден плебисцит баямлайды. Анда
джангыз бир соруу болады: халкъ «эркин эмда немец, бойсунмагъан эмда социал,
христиан эмда энчи Австрияны» излеймиди, бланклада уа джангыз бир тогъай - «хоу»
болгъанды. Плебисцитни баялмагъан заманда Шушник конституцияда джазылгъанча
правительство бла кенгешиуню бардырмагъанды, ол себебден Зейсс-Инкварт бла
Гляйзе-Хорстенау канцлерге плебисцит конститутцияагъа келишмегенин
баямлагъандыла.

Плебисцитде бирлишиуге къаршчы болурларындан къоркъгъан Гитлер, Австриягъа
чабыуулгъа джораланнган 8-чи аскерни мобилизация этеди. 10-чу мартда
Зейсс-Инквартха канцлерге ультиматум салыргъа эмда джандашларын мобилизация
этерге буйрукъ береди. Плебисцитни бардырмау оноуундан сора, экинчи кюнде,
Герман Геринг Шушнигни отставкагъа кетерин даулайды. Ультиматум ол зманда
Берлинде болгъан Гляйзе-Хорстенаудан бериледи. Ол кюн, кечирек Геринг
ультиматумун энтда бир кере Шушниг бла телефон ушакъда билдиреди. Берлинден
буйрукъ бла австриячы национал-социалистле канцлерни администрациясын
кючлейдиле.

Къаршчылыкъ эмтеу буйрукъ алгъан австриячы аскер, капитуляция этеди. Танг
аласында, сагъат 4 Венагъа нацист правительствону биринчи келечиси болуб,
эсесчилени сакълауунда Гиммлер келеди, биргесине Вальтер Шелленберг бла Рудольф
Гесс. Гестапо кесини штабын, Шушниг тулуб тургъан Морцинплацда салгъанды. Талай
ыйыкъны ичинде аннга хыны-хуну этедиле, сора концлагерге джибередиле, анда ол
1945 джылны майына дери тургъанды.

Зейсс-Инкварт къурагъан правительствогъа къоркъуусузлукъну министри болуб Эрнст
Кальтенбруннер киреди, Герингни кюёую Гюбер уа юстицияны министри болады.

13-чю мартда сагъат 19 бола Гитлер, Вильгельм Кейтелни биргесине Венагъа киреди.
Ол кюн «Австрияны Герман империя бла биригиуюню юсюнден» басмаланады, аннга кёре
Австрия «Герман империяны джерлерини бири болады» эмда «Остмарк» атны алады.
15-чи мартда Венадагъы Хофбург къалада, Хельденплац майданда джыйылгъан халкъны
аллында, Зейсс-Инкварт Гитлерни «таджны протектору» баямлайды, Гитлер эсе уа :
«Мени джашауумда эм магъаналы миссияны тындырыуню юсюнде герман халкъгъа
билдиреме» деб сёлешеди.

Австрияны къошуб, Гитлер Чехословакияны кючлеуде плацдармгъа ие болгъанды.
Аншлюсдан сора Германияны территориясы 17% уллайгъанды, халкъы — 10 % (6,7 млн
адамгъа). Вермахтны къурамына Австрияда къуралгъан 6 дивизия киреди.

Австриячы патриотизмге Гитлерни бир къауум оноулары ауур тиедиле. Сёзге, Гитлер
«Австрия» атны, рейх энди бир болгъаны себебли, джасакълайды (Österreich —
«Кюнчыгъыш рейх»), джангы аты Ostmark болады. Австрияда магъаналы оруну болгъан
католик клиса да инджитиледи, алай болса да австриячыла Ючюнчю рейхни артына
дери Гитлер джанлы болгъанлай тургъандыла.

Экинчи дуния къазуатны заманында джандаш къралла аншлюсну аннуляциясына оноу
этгендиле. Москва декларацияда, 1943 джыл аншлюс джалгъан баямланады. Ортакъ
коммюникеде бютеу правительстволаны «орнуна салыннган эркин эмда бойсунмагъан
Австрияны кёрюрге излегенлери» билдириледи. Алай а Австрия, Декларацияда
билдирилгеннге кёре къазауатда Германия джанында сермешгени ючюн, джууаблыкъдан
башына бош болмагъаны да бегитиледи.

Къазауат бошалгъандан сора Австрия Германиядан айрылыда, аннга бютеу джерлери
къайтарылады, алай анда да оккупацион режим салынады. Кърал зоналагъа юлешинеди,
алада джандаш къралланы аскерлери орналады. Австрияны контролу 1955 джылгъа дери
баргъанды, ол заманда 1955 джылны 15-чи майыны Бойсунмагъан эмда демократ
Австрияны джангыдан къурауну юсюнден кесаматына кёре Австрия бойсунмагъан кърал
болады.



https://krc.wikipedia.org/wiki/%D0%90%D0%BB%D1%8C%D1%82%D0%B8%D0%BD%D0%B3

Биринчи кере 930 джылда, айрымканны къыбыла-кюнбатышында,Тингвадлаватн кёлню
шимал джагъасында Тинг тюзледе (исл. Þingvellir) джыйылгъанды. Альтинг
бусагъатха дери ишлеген эм эски парламетнге саналады. Ол заманда альтингни ишине
къошулургъа бютеу эркин эркишиге мадар болгъанды. Аллындан альтинг къуру
законланы чыгъарыб къойгъан джер тюл, даулагъа къарагъан тёре функцияны да
джюрютгенди. Законланы асламысы бла уа асламысы бла меджисуу дин башчыладан
(исл. goðar)къуралгъан Лёгретта (исл. Lögrétta) чыгъаргъанды. 1000 джылда
альтингде джыйылгъанны асламысы христиан динни алыргъа оноу бегитгенди.

Исландияны Норвегия бла бирлешиниунден сора, альтинг 1799 джылгъа дери ишлеб
тургъанды. Ол джыл, аны орнуна Баш сюд къуралгъанды. 1844 джылдан башлаб, Йоун
Сигурдссонну уллу къошулууу бла орнуна салынады, эмда Рейкьявикде олтуруб
башлайды. Бусагъатда (1991 джылдан бери) бу бир палаталы парламентди, анда 6
сайлау округда сайланнган 63 депутат олтурады. Ахыр (2003 джыл) сайлауланы
эсеблери тюбюнде таблицада кёргюзюлгенди. Альтингни председатели Гудбьяртур
Ханнессонду.



https://krc.wikipedia.org/wiki/%D0%90%D0%B9%D0%B4%D0%B0%D1%85%D0%BE

Айда́хо (ингил. Idaho, ХАФА: [ˈaɪ̯dəɦoʊ̯], А́йдахоу) — АБШ-ны шоштенгизли
Шимал-Кюнбатышында орналгъан, Тау штатланы къауумуна кирген штатыды. Штатны эм
уллу эмда ара шахары — Бойседи. Къалгъан штатланы арасында Айдахо — майданы бла
14-чюдю эмда халкъыны саны бла 39-чуду. Айдахогъа штат статус 1890 джылны 3
июлунда 43-чю болуб берилгенди. Табигъат ресурсланы кёблюгюню эсебинден Айдахону
чам атына «Джаухар штат» (ингил. «Gem state») дейдиле. Штатны девизи: «Esto
perpetuum» (лат.: «Ёмюрлеге былай болсун»).

Штатны атыны чыкъгъаныны юсюнден тарихчилени бир оюмлары джокъду. Версияладан
бирине кёре, 1860 джылда шахтёрладан лоббист болгъан Джордж Уиллинг (ингил.),
Конгрессге, бусагъатда Колорадо штат болгъан джангы территориягъа «Айдахо» деб
атаргъа теджегенди. Аны сёзлерине кёре, шошон тайпаны тилинде «Айдахо» сёз «тау
джаухар» (ингил. gem of the mountains) деген магъананы тутханды. Алай а,
Конгрессде Уиллингни сылтауларына ишек этгендиле эмда джангы территориягъа
«Колорадо» деб аталгъанды. Алай болса да, Колорадону шахарларыны бирине 1859
джылда огъуна Айдахо ат берилгенди (1866 джылдан — Айдахо-Спрингс). Кечирек
Уиллинг, бу сёзню кеси къурагъанын айтханды деген оюм да барды.

Башха версиягъа кёре, «айдахо» сёз (алгъа ингил. ee-dáh-how, «и-да́-хоу»)
шошонланы тилинден «Кюн чыгъады» деген магъанына тутханды; сёз, арапахо тайпаны
тилинден чыкъгъан болургъа да боллукъду. Ючюнчю версиягъа кёре, «айдахо»
(«ídaahę́»), «душман» деген магъананы тутады; бу сёз бла атабаск тайпа команчи
тайпаны белгилегенди.

1860 джылны 9 июнюнда Колумбия суу бла «Айдахо» (ингил. Idaho(e)) деб аталгъан
пароход ийилгенди. Пароходну аты бла 1861 джылда джангы къуралгъан Айдахо
округга ат берилгенди. 1863 джылда Вашингтон территориядан бу округну аты бла ат
берилген джангы территория айырылгъанды. 1890 джылда Айдахо территориягъа штат
статус берилгенди.

Штатда джашагъанладан джарымы чакълы бир шахарлада джашайды. Миллет къурамы:
немецле — 18,9 %, ингилизлиле — 18,1 %, ирландлыла — 10 %, «американлыла» —
8,4 %, норвеглиле — 3,6 %, шведлиле — 3,5 %.



https://krc.wikipedia.org/wiki/$

Американы Бирлешген Штатларыны до́ллары (ингил. United States dollar, нем. Taler
— талер) — АБШ-ни ачха биримиди, дунияны баш резерв валютасыды (1 доллар = 100
цент). Белгилениую: $ неда USD. Энчи банкланы трести — АБШ-ни ФРС-ини (ингил.
Federal Reserve System) борч къагъытларыды. АБШ-де кърал ара банк джокъду. ачха
эмиссия хакъ ФРС-ге кирген энчи банкладады.

АБШ-ни доллары АБШ-ден тышында талай къралла бла территорялада хайырланады, сез
ючюн:Панама,Сальвадор.

1861 джылдан чыкъгъан АБШ-ни бютеу федерал банкнотлары бусагъатха дери закон
тёлеу мадаргъа саналадыла. 1971 джылдан башлаб АБШ-ни доллары алтыр резерв бла
баджарылмайды. Эркин джюрюуде бусагъатда бу номиналлы банкнотала бардыла:

Аны тышында, бусагъатха дери $500, $1000, $5000, $10 000 номиналы болгъан
банкнотала джюрюйдюле (аланы бонист багъалары номиналларындан кёбге уллуду);
эмда $100 000 (ФРС бла казначействону арасында хыйсаб ючюн). Бусагъатда 10 минг
долларлыкъ номиналы болгъан банкнотладан къолда къуру 130 купюра барды, ол
себебден ала раритетге саналадыла.

500, 1000, 5000, 10 000 и 100 000 долларлыкъ банкнотала алгъаракъ
басмаланнгандыла. Ала асламысы бла банкла арасында хыйсаблашыуда эмда
аманлыкъчыланы арасында джюрюгендиле, алай 1936 джылдан башлаб аланы басханны
къойгъандыла, 1969 джыл президент Ричард Никсонну буйругъу бла джюрюуден
къоратылгъандыла.

Хар кюн сайын АБШ-де 35 млн чакълы бир тюрлю-тюрлю номиналы болгъан, бютеулей
$635 млн багъасы болгъан банкнота чыгъарылады. Банкноталаны 95 % эски болгъан
ачхаланы ауушдурур ючюн чыгъарылады. 2005 джылда бир банкнотаны чыгъарыуну
багъасы 5,7 цент болгъанды.

Купюраны башха джанында, АБШ-ни тарихин суратлагъан иллюстрацияла басыладыла. Аз
тюбеген $2 банкнотада Азатлыкъны Декларациясына къол салыныу, $5 —
Вашингтондагъы Линкольнну Мемориалы, $10 — АБШ-ни финансла министерствосу, $20 —
Акъ юй, $50 — Капитолий, $100 — Индепенденс-холл, Филадельфияда Азатлыкъ
Декларациягъа къол салыннган мекям. $100 купюрада сагъатда кёргюзген заман — 14
сагъат 22 минутду.

$1 башха джанында АБШ-ни Уллу мухуру суратланыбды. Бу уллу мухурну суратына
айрылыб эс бёлюнеди: къушну къалкъанында 13 сыз, олива бутакъ 13 таякъчыгъы бла,
эмда къолунда 13 садакъ, къушну башында булутда 13 джулдуз, башы кесик
пирамидада 13 атлаууч (Аллындан АБШ-ге 13 штат киргенди), рим цифра MDCCLXXYI
1776 санны тутады (Азатлыкъны Декларациясы баямлагъан джыл), башы кесилиб, "Хар
не кёрюучю кёз" салыннган пирамида бек эртдеги дин белгиди, латин джазыула «Е
pluribus unum» («Бирлик кёблюкдеди»), «Annuit Coeptis» («Бизни ишлерибизни
къыбыл этеди») эмда «Novus Ordo Seclorum» («Джангы ёмюрню джоругъу») —
Вергилийни «Энеидасындан» цитаталадыла эмда "американ эраны" келгенин
белгилейдиле. Бир-бирле бу бютеу элементлени масонлукъ бла байларгъа кюрешседа,
алай тюлдю.

АБШ-де кърал ара банк джокъду. Ачха эмиссия (чыгъарыу) хакъ 12 энчи банкда —
Федеральной резерв системасыны членлеринде барды (1913 джыл къуралгъанды).
АБШ-ни территориясы 12 регионнга юлешиннгенди, хар биринде энчи федерал резерв
банк барды, ала кеслерини цифра эмда хариф белгилерине иедиле:

Бу аралыкълада орналгъан федерал резерв банкланы къагъыт ачха басар хакълары
бардыФ. Кюн сайын долларланы басар ючюн 18 тонна чакълы бир бояу кетеди.

Бир банкнотады орта ауурлугъу 1 грамм чакълы бирди. Долларла этилген къагъытны
25 % кетен халыдан эмда 75 % — мамукъ халыданды, ол себеден джылла озсада
саргъалмайды. Къагъыт синтетика къылла бла кючлендирилгенди (Биринчи дуния
къазауатха дери джибек халыла хайырландырылгъандыла).

1792 джылда АБШ-де 1 унция алтын 19,3 $ болгъаны бегитилгенди. 1834 джылда
унциягъа 20,67 $ бере эдиле, АБШ-де джетерли алтын джыйымдыкъ болмагъаны себебли
валютаны курсу тюшгенлей тургъанды.

Биринчи дуния къазауатдан сора девальвация тохтаусуз баргъанды. 1934 джыл 1
унция алтыннга 35 $ бергендиле. Экономика кризисге къарамай, АБШ долларны
алтыннга байланыуун сакъларгъа кюрешгендиле, къазауатланы заманында Европадан
алтын Америкагъа кёчюрюлюб башлагъанды, ол талай заманнга долларны алтыннга
байламлыгъын сакълагъанды. 1900 джылгъа дери доллар эркин алтын бла кюмюшге
ауушдурулгъанды, 1900-1934 джыллада къуру алтыннга (1,67 г бир долларгъа). 1934-
1975 дждж алтыннга ауушдуруу къуру тыш кърал правительство бла бла аланы ара
банкларына этилгенди ( 1934—1972 дждж. 0,88865 г -1 доллар; 1972—1975 дждж.
0,81853 г -1 доллар).

1944 джылда Бреттон-Вуд келишиуге къол салыннганды. Алтындевиз стандарт
киргенди, аны тамалы алтын бла эки валютада — АБШ-ни доллары бла Уллу Британияны
стерлинглерини фунтунда болгъанды, аны бла алтын стандартны ахыры болгъанды.
Джангы джорукълагъа кёре алтыннга байланнган валюта болуб доллар джангыз
къалады. АБШ-ни Казначействосу тыш къралны правительстволарына эмда ара
банкларына долларны алтыннга ауушдурургъа борчланады, курсуда бир троя унциягъа
35 $. Алай бла алтын баш валютадан резерв валюта статусха тюшеди.

1960 джылланы ахырында АБШ-де мийик инфляция алгъыннгы дараджада алтын бла
байламны мадарсыз этеди, аны юсюне тыш сатыу-алыу дыккылыкъ ситуацияны ауур
этеди. Алтынны сауда багъасы, официал багъасындан кёбке уллу болады. 1971 джыл
АБШ-ни президенти Ричард Никсон долларны алтыннга ауушдурууну джасакъ этиб,
талай девальвация бардырады: 1971 джылда унцияны багъасы 38 $ болады, 1973
джылгъа уа — 42,22 $ дери. Алтыннга ауушдуруугъа джасакъны кетермегенлей Ямайка
валюта система киреди, аннга кёре доллар алтын байламын юзеди, алай а дуния
резерв валюта статусу къалады, ауушдуруу коофцициентида джюзюучю болады.

АБШ-ни доллары дунияны баш резерв валютасыыды. Ахыр онджыллыкъны ичинде дунияда
алтын-валюта резервни 50 % АБШ-ни долларладады. 2003-2008 джыллада еврону
кючлениую , АБШ-ни экономикасында негатив тенденцияла долларны башха валюталагъа
курсун эмда резерв валюта ролюн азайта башлайдыла. 2008 джылны экинчи джарымында
кризисни глобализациясы бла долларны курсу ёсе башлайды, доллар стабил валютагъа
саналгъаны себебли, капиталны долларгъа буруб башлайдыла. 2009 джылны биринчи
джарымындан башлаб долларны курсу, эмиссия эмда АБШ-ни уллу тыш борчу себебли
энишге айланады.

Шимал Америкадагъы голланд эмда башха кёчгюнчюле талер атлы валютаны
джюрютгендиле. АБШ-ни азатлыгъы баямланнгандан сора Долларла къралны миллет ачха
бирими болгъандыла. Алай а «доллар» сёз XIX ёмюрню ахырындагъы талерге байламлы
тюлдю. Ингилизде «доллар» деб кюмюш ачханы къайсысына да айтхандыла, американ
колониялада уа испан кюмюш песолагъа айтхандыла («Spanish Dollars»).



https://krc.wikipedia.org/wiki/%D0%AD%D0%BD%D1%87%D0%B8_%D1%83%D0%BD%D0%B8%D1%8F

Энчи уния — эки неда андан аслам эркин къралны бир башчыны тюбюнде политика
бирлениуюдю. Бирликни башчысы хар къралгъа да энчи башчы болады. Быллай бирликни
федерация бла аджаштырыргъа керек тюлдю, федерация халкъла арасы дараджада бир
кърал кибик кёрюледи. Теорияда, монархны контролунда болмагъан органны аллай
хакълары болса, унияны бир къралы, бирине къазауат ачаргъа да болады.

Республиканы башчысы болгъан президент, халкъ бла сайланнганы себебли, уния
къуру монархияланы феноменлериди. XX ёмюрде монархияланы саны бек аз болгъаны
себебли, унияла да джокъну орнуна келгендиле, къалгъанла да (сёз ючюн,
Миллетлени биригиую) номинал халлыдыла.



https://krc.wikipedia.org/wiki/%D0%A7%D0%BE%D1%80%D1%85

Чорх - аберни бир затны тегерегине алгъадан берилген координатлагъа бла анга
жетген кючлеге кере айланып жюрюген жолу. Аламда ол уллу ауурлугъу болгъан затны
тегерек жолуду - чорху (планетни, астероидни, мырытны ортасында къара тешикни
тегерегине айланнган алам затла ауурлукъ). Чорхда айланнган неда чорхуна
айланнган затны ауурлугъуну себебинден чорхну тюрю талай тюрлю болаллыкъды (тюз
тегерек, жалпакъ, жайылгъан тегерек). Кекде (аламда) жерни тегерегине журумла да
чорхларында айланадыла. Ала чорхларындан узакъгъа не да жуукъгъа кетмей турурча
алагъа тохтаусуз терклик (чорх терклик) берип турургъа керекди.



https://krc.wikipedia.org/wiki/%D0%A2%D1%91%D1%80%D1%82%D0%B4%D0%B6%D1%8B%D0%BB%D0%BB%D1%8B%D0%BA%D1%8A_%D1%81%D0%B5%D0%B9%D0%BC

Тёртджыллыкъ Сейм (поляк. Sejm Czteroletni ) неда Уллу Сейм (поляк. Sejm Wielki
) — Речь Посполитаны сеймиди, 1788 джылны 6-чы октябрындан башлаб, 1792 джылны
29-чу майына дери баргъанды. Речь Посполитаны джамагъат-политика къурулушунда
терен тюрлениулени тамалын салгъанды. Аны баш нюзюрю суверенитетни орнуна салыу,
поляк-литов къралны политикалыкъ эмда экономиклыкъ джангыртыу болгъанды. Сеймни
эм уллу джетишимине 1791 джылда къабыл этилген 3-чю майны конституциясы
болгъанды. Уллу Сеймни реформаларыны эсеблери Торговице конференция бла Россия
империяны аскер къатышыуундан сора къурутулгъадыла.

II Екатерина Речь Посполитаны вассал къралы кибик кёргенди, ол Сеймни болушлугъу
бла 100 минглик поляк корпусну Осман империя бла къазауатда орус аскерлеге
къошаргъа излегенди. Ол себебден, сейм конфедератив болгъанды, ол деген, Liberum
veto джорукъ джюрюген ординар сеймча болмай, мында оноула кёбчюлюк ауаз бла
къабыл этилгендиле.

Алай а, Эресей бир заманда эки къазауатха къатышханы себебли (Тюрк бла, кечирек
Швеция бла), Сейм реформа джанлыладан эткиленеди. 1790 джыл Польша Пруссия бла
къоруулау биригиуге къол салады, бу келишиуге кёре Эресей бла къазауат болса эки
джан бир-бирине болушургъа борчланадыла.

Сеймни ишлеб башлауу бла анда баргъан дебатла халкъны ичинде уллу сейирлик
табхандыла, аны шагъатлыкъ этгенни юлгюсюне мещанланы «къара процессиясыды», ала
кеслерине шляхта бла тенг хакъла даулагъандыла. Сеймге ол заманда Францияда
болуула да уллу этги этгенди ( Уллу француз революция). Реформаланы джандашлары
поляк магнатла бла бай къауумланы джанындан кючлю къаршчылыкъ кёргендиле. Алай
а, реформаланы джандашлары кючлюден кючлю болуб баргъандыла. Королну (Станислав
Август Понятовский) тёгерегинде къуралгъан Патриот партия либерал магнатланы
джандашлыгъын табханды. 1790 джылдан башлаб а уа Чарторыйскийле тукъум да аланы
джанларына кёчгенди. Реформаланы эм радикал джакъчылары уа поляк якобинчиле
болгъандыла.

Сейм Дайым Кенгешни къоратыб, 1790 джылдан башлаб реформачы король бла аны
джандашларыны къолуна тюшеди. Финансланы, экономиканы эмда сауутлу кючлени
сорууларына къарагъан комиссияла къураладыла.

20-чы октябрда аскерни санын 100 000 адамгъа дери чыгъарыргъа оноу къабыл
этиледи, алай а финанс проблемала себебли аны санын 65 000 дери азайтыргъа керек
болады. 3-чю ноябрда Россияны протекторатыны ышаны болгъан аскер депортамент
къурутулады, аны орнуна аскер комиссия къуралады.

1790 джылны июнуну арасында бу сеймни ишлеу болджалын 1791 джылны 9-чу февралына
дери созаргъа оноу алынады. Аны бла бирге джангы депутатланы сайлар ючюн
сеймикле къураладыла. Бу сейм бютеу соруулагъа кеси къараялмазлыгъын ангылаб,
патриот партиячыла ишлеген сеймни къурамына джангы сайлагъан келечилени
къошаргъа теджегенди.

Теджеу къабыл этилгенди, джангы къурамында сейм 1790 джылны 16 декабрында ишлеб
башлагъанды. Джангы къурамда да асламысы реформачыла болагъандыла. 1791 джылны
24-чю мартында сеймиклени юсюнден уставн, 18 апрелде - шахарланы юсюнден бегимни
алады.

Сеймни баш джетишимине 3-чю майыны констутциясын алыуну санаргъа боллукъду. Ол
Речь Посполитаны эртдене келген политикалыкъ джетишимсизликлерин тюзетир нюзюр
салгъанды. Конституция мещанла бла шляхтичлени арасында тенгликни баямлайды,
элчилени джакълыгъын да къолгъа алгъанды. Конституция эски парламент адетлени
къоратханды, сёз ючюн Liberum veto, бу джорукъ сеймни ким болса да сатыб алгъан
бир депутатны ветосуна къабылыргъа болгъанды. 3-чю майны конституциясы болгъан
шляхталыкъ анархияны орнуна эгалитар, демократ, конституцион монархияны
келтирирге излегенди.

Бу конституцияны къурутур ючюн, олигархла 1782 джылны 14-чю майында Торговицеде
конференция бардыргъандыла, кечирек алагъа болушлукъгъа орус аскерле къралгъа
киредиле. Сейм 1792 джылны 29-чу майында чачылгъанды. Сеймни реформалары
торговице конференция бла Россия империяны къатышыууну себебинде тохтатыладыла.
1791 джылны 3-чю майыны констутциясы 14 ай бла 3 ыйыкъны ишлегенди.



https://krc.wikipedia.org/wiki/%D0%A2%D1%80%D0%BE%D0%BB%D0%BB%D0%B5%D0%B9%D0%B1%D1%83%D1%81

Тролле́йбус — штанга ток алыучуну болушлугъу бла контакт системадан электрика
къууатны алыб ишлеген рельссиз механика улоу амалды (асламысы бла пассажир
джюрютеди, алай а бир-бирде джюк троллейбусла да тюбейдиле).

Троллейбуслагъа къошакъ болуб, аккумуляторланы, суперконденсаторланы неда ич
джаныуну къымылдатыучусуну болушлугъунда тамалланнган автоном джюрюшню
системалары да салыныргъа боладыла. Быллай вариантны тюрлюлерини бири дуобусду,
анда электрикли эмда дизель къымылдатыучула бир-бирден айры бериулеге иедиле.

Троллейбуссла асламысы бла шахар ичинде хайырланадыла, алай а шахарла арасы
троллейбусла да бардыла. Аллындан СССР-де шахар тёгерекге джюрюучю улоу кибик
хайырланыр нюзюр болгъанды. Амма кечирек троллейбусланы, трамвайланы
джюрюгенлери къыйын болгъан, сёз ючюн, шахарланы тар орамлары болгъан, джерледе
хайырланыб башлагъандыла.

«Троллейбус» деген сёз ингил. trolley bus — trolley американизм («трамвай вагон»
— брит. streetcar, tram) бла ингилиз bus («автобус») сёзден къуралгъанды.
Биринчи троллейбусланы халкъ «автобус бла тармвайны гибриди кибик» кёргенди.

Биринчи троллейбусну Германияда инженер Вернер фон Сименс къургъанды.
Электрокючню алыучугъа сегиз чархлы арба хайырланнганды (Kontaktwagen), ол эки
параллель чыбыкъда баргъанды. Темир чыбыкъла бир-бирлерине тийиучю болгъандыла,
ол заманды къысха киритлешиулеге себеб болгъанды (замыкание) . Экспериментал
толлейбус сызны узунлугъу 540 м (591 ярд) болгъанды, аны Siemens & Halske
компания Берлинни къатында Галензе (Halensee) джерчикде ачханды. 1882 джылны
29-чу апрелинден 13-чю апрелине дери ишлегенди.

Ол джыл огъунакъ АБШда белгичячы Шарль Ван Депуле «троллейбус чархчыкъны» —
къууат алыуучуну патентлегенди, аны сыфаты ахырында чархчыгъы болгъан штанга
болгъанды. 1909 джыл биринчи кере инженер Макс Шиманны къууат алыучусу
сыналгъанды, ол къууат алыучу бусагъатха дери тюрлениуле бла сакъланады.

Эресейде инженер В. И. Шуберский 1904-1905 джылда огъунакъ Новороссийск — Сухум
троллейбус сызны проектин теджегенди, алай а джашугъа киргизелмегенди. Бизни
къралда биринчи троллейбус сыз 1933 джыл Москвада ишленнгенди. Совет Союзда
биринчи троллейбусла ЛК-1 атны джюрютгендил (Лазарь Кагановични атына
багъышлаб).

Эки къатлы троллейбусла кёб европачы шахарда джайылгъанды. 1938 джылда Москвада
эки къабатлы ЯТБ-3 троллейбусла ишлетилгендил, алай биринчи къыш огъунакъ къар
бла бузлама мешинаны джюрютюуюн къыйын болгъанын, аны къоркъуулу чайкъалыугъа
себеб болгъанына себеб болгъанын кёргюзгенди. Аны тышында троллейбусну мийиклиги
болгъан контакт системаны мийиклиги бла чекленнгенди, ол а уа тюз троллейбусла
ючюн къурулгъаны себебли, эки къабатлы троллейбусланы алаша этерге керек
болгъанды. аланы алашалыкълары пассажирлеге табсызлыкъла джаратханды. 1939
джылны ахырында ЯТБ-3 троллейбусланы чыгъарыу тохталыгъанды, андан сора джангы
эки къабатлы троллоейбус чыгъарыр имтиниу да эсленмегенди. Троллейбус джюрютюуню
эм мийик дараджасы эки дуния къазауатны арасына келеди. Троллейбус эскилешген
трамвайгъа альтернатива кибик кёрюннгенди. Алай а бу проблемала 60-чы джыллада
актуаллыкъларын тас этгендиле, аны бла троллейбусла хайырсыз бола
башлагъанрдыла. Троллейбусла, автобус бла ауушдуралмазлыкъ джерледе
къалгъандыла. XXI ёмюрню аллына Австралида, Бельгида эмда Финляндияда троллейбус
къалмагъанды, Австрияда, Германияда, Испанияда, Италияда, Канадада,
Нидерландлада, АБШ-да, Францияда, Японияда анда-санда троллейбус система
къалгъады.



https://krc.wikipedia.org/wiki/%D0%A2%D0%B0%D0%B1%D0%B8%D0%B3%D1%8A%D0%B0%D1%82

Табигъат — материал дуния, илмуну эм баш тинтиу объектиди. Халкъ ичинде,
тёгерегибизде, адам къолу бла джаратылмагъан хар неге да табигъат дейдиле.
Таигъат 2 тюрлюге юлешинеди: джансыз эм джанлы.

Джансыз табигъатны энергиясы болгъан зат бла физика поледен къуралады. Талай
дараджадан къуралгъанды: элементар кесекчикле, атомла, химия элементле, кёк
санла, джулдузла, галактика эмда Алам. Зат агрегат болумну тёрт тюрлюсюню
биринде болады (сёз ючюн, газ, суусун, къаты сан, плазма). Джансыз табигъатны
айныуу Джанлы табигъатны джаратылыууна себеб болгъанды.

Джанлы табигъат — бютеу организмлени биригиуюдю. Илмуда 7 патчахлыкъгъа
юлешинеди: вирусла, бактерияла, джууала, ёсюмлюкле эмда джаныуарла. Джанлы
организмле биосфераны къурагъан экосистемалада джашайдыла. Джанлы табигъатны
айныуу адам улуну джаратылыууна себеб болгъандыла.



https://krc.wikipedia.org/wiki/%D0%A1%D1%83%D1%80%D0%B0%D1%85%D0%B0%D0%B9

Сурахай (лат. Giraffa camelopardalis, орус. Жираф) деген кийик, балаларын сют
бла ёсдюрген, ёсген кырдыкланы, чапыракъланы, кёгетлени ашап кечиннген
жаныуарды. Къургъакъда жашагъан жаныуарладан эм бийикди. Африкада Сахараны къум
тюзлеринде жашайды.

Муну тыш кёрюмдюсю дунияда бир жаныуаргъа да ушамайды, ол сют бла ёсген
жаныуарланы бек бийигиди: жерден мангылайына дери 5–7 метр бийиклиги барды, ал
аякълары, боюну бек узундула. Сурахайны кёзлери къарадыла, кирпиклери
къалындыла, къулакълары гитчедиле, иничгедиле, башында эки неда тёрт тери бла
жабылгъан мюйюзчюклери барды. Бир-бирлерини мангылайларыны ортасында мюйюзге
ушагъан тукъуру болады.

Сурахайны терисини кёп тюрлю тамгъалары болады, алай экисини бирча тамгъалары
болгъаны тюбемейди. Альбинос сурахайла бек сейирликлеге саналадыла, ала
табийгъатда бек аз тюбейдиле. Жетген сурахай 750 кг тартады, аны эти ашаргъа
жарайды. Сурахайла уллу сууладан жюзюп ётедиле, 2 метр бийикликден секирип,
бирси жанына ётедиле, алай электричество жипледен а кеслерин сакълаялмайдыла:
алагъа тийип, ёледиле.



https://krc.wikipedia.org/wiki/%D0%A1%D0%B0%D1%80%D0%B0%D0%B5%D0%B2%D0%BE%D0%B4%D0%B0_%D0%BC%D1%83%D1%80%D0%B4%D0%B0%D1%80%D0%BB%D1%8B%D0%BA%D1%8A

Сараевода мурдарлыкъ — 1914 джылны 28-чи июнунда «Млада Босна» атлы серб
миллетчи террорист организацияны члени, онтогъуз джыллы босниячы сербли Гаврило
Принцип, австриячы эрцгерцог Франц Фердинанд бла аны бийчеси София Гогенбергни
ёлтюргениди. Принцип 5 адамдан къуралгъан группагъа киргенди, группада
тамадалыкъ этген Данило Илич болгъанды.

Сербияда ол заманда талай миллетчи (националист) организация болгъанды, ала
бютеу къыбыла славянланы бир къралгъа джыйыб «Уллу Сербия» къураргъа
излегендиле. Серб аскерни офицерлерини ичинде джашыртынлыкъ «Къара къол» атлы
организация болгъанды. Аны умуту — Австрия-Маджаргъа бойсунуб тургъан серблени
азатлагъан болгъанды. «Къара къолну» бачамасы серб контрразведканы тамадасы
Драгутин Дмитриевич болгъанды. Пашични правительствосу огъуна андан къоркъаракъ
болгъандыла. Серб правительство сезген болгъанды мурдарлыкъ оюмлары болгъанын,
джаратхан да этмегенди аны, алай а чырмау да этмегендиле «Къара къолгъа»



https://krc.wikipedia.org/wiki/%D0%A1%D0%A1%D0%A1%D0%A0

Совет Социалист Республикаланы Союзу, неда Совет Союз, СССР (орус. Сою́з
Сове́тских Социалисти́ческих Респу́блик, Советский Союз, СССР) — 1922−1991
джыллада Европа бла Азияны территориясында орналгъан кърал болгъанды. СССР, Джер
джюзюню адам джашагъан джерини 1/6 алгъанды эмда дунияны джери бла эм уллу
къралы болгъанды. 1917 джылгъа дери Россия империя орналгъан джерде
къуралгъанды.

1977 джылны конституциясына кёре, СССР бирикген бирлик кёбмиллетли эм социалист
кърал болуб баямланнганды.

Экинчи дуния къазауатдан сора СССР-ни Афганистан, Маджар, Иран, Къытай, КХДР
(1948 джылдан башлаб), Монголия, Норвегия, Польша, Румыния, Тюрк, Финляндия,
Чехословакия бла джер юсю чеклери, АБШ, Швеция эмда Япония бла тенгиз чеклери
болгъанды.

СССР, 1922 джылны 30-чу декабрында РСФСР, Украин ССР, Белорус ССР эм ЗСФСР
бирлешиб къуралгъанды.

Союзлу республикаладан къуралгъанды (тюрлю тюрлю джыллада аланы саны тёртден
оналтыгъа дери болгъанды), ала барысы да Конституциягъа кёре суверен къралла
болгъандыла; хар союзлу республиканы Союздан тыйгъычсыз чыгъыргъы эркинлиги
сакъланнганды. Союзлу республика тыш кърал бла илишкилеге кирирге, ала бла
кесаматла этерге, дипломат эмда консуллукъ келечиликле бла алмашыргъа, халкъла
арасы къуралышланы ишлерине къошулургъа хакъы болгаънды. БМО-ну тамалын салгъан
50 къралны ичинде СССР бла бирге аны эки союзлу республикасы: Белорус ССР бла
Украин ССР да болгъанды.

Бир къауум республикаланы къурамына автоном совет социалист республикала (АССР),
крайла, областла, автоном областла (АО) эмда автоном (1977 джылгъа дери —
миллет) округла да кирирге болгъадыла.

Экинчи дуния къазауатдан сора, СССР, АБШ бла бирге деу къралгъа саналгъанды.
Совет Союз социализмни дуния системасында алчылыкъ этгенди, БМО-ну
Къоркъуусузлукъ Кенгешини члени болгъанды.

СССР-ни чачылыуу ара союзлу власть бла республикаладагъы властланы арасында
тикликле бла белгилерге боллукъду. 1989—1990 джылада бютеу республикан Баш
Советле кърал суверинетни декларацияларын баямлагъандыла, бир къаууму уа — толу
бойсунмауну декларациясын. 1991 джылны 17-чи мартында 15 ресубликадан 9 -да
СССР-ни сакълауну юсюнден референдум бардырылгъанды, анда чёб атханланы юч этиб
экиси джангыртылгъан союзну къалырын излгендиле. Алай а ара властла болумну
тюзетелмегендиле. Августдагъы ГКЧП-ны онгайсыз путчундан сора балтика
республикаланы бойсунмамауларын официал таныйдыла. Бойсунмазлыкъны юсюнден бютеу
Украина референдумда, Украинада джашагъанланы асламысы бойсунмазлыкъны
сайлагъанлары, СССР-ни энчи къраллыкъ джюрютюуюн болмазлыкъ этеди, аны юсюнден,
Бойсунмагъан Къралланы Бирлигини къуралыууну юсюнден баямлауда белгиленнгенди,
ол келишиуге юч союз республиканы башчысы — Ельцин РСФСР-ден (Россия
Федерациядан), Кравчук УССР-ден (Украинадан) эмда Шушкевич БССР-ден
(Беларусдан) — 1991 джылны 8-чи декабрында къол саладыла. Официал халда СССР,
1991 джылны 26-чы декабрында къурутулгъанды. 1991 джылны ахырында Россия
Федерация, СССР-ни халкъла арасы ишледе континуитет-къралы баямланады.

Майданыны ёлчеми 22 400 000 квадрат километр болгъан Совет Союз дунияны эм уллу
къралы болгъанды. Джер джюзюню алты этиб бирин алгъанды, аны ёлчеми уа Шимал
Америка бла тенглешдирчады. СССР-ни Европа кесеги къралны тёрт этиб бирин
алгъанды эмда аны экономика эмда культура аралыгъы болгъанды. Азия кесегинде
адам азыракъ джашагъанды. Совет Союзну кюнчыгъышдан кюнбатышха узунлугъу 10 000
километрден аслам болгъанды эмда 11 сагъат бёлгени юсю бла баргъанды. Шималдан
къыбылагъа 7200 минг километр болгъанды. Къралны ичинде беш климат бёлге
болгъанды.

Совет Союзну эм узун сууу Иртыш джетеги бла Обь болгъанды (5410 км). Эм мийик
тауу — Таджикистанда Коммунизмни джитиси болгъанды (7495 м). Аны тышында СССР-де
дунияны эм уллу кёлю — Каспий тенгиз болгъанды (Иран бла бирге) эмда эм уллу,
терен тузсуз кёл — Байкал да болгъанды.

1922 джылны 29-чу декабрында 29 декабря РСФСР-ни, УССР-ни, БССРни эмда
ТАКСФСР-ни Советлерини съездлерини келечилерини конференциясында СССР-ни
къуралыууну юсюнден кесаматына къол салгъандыла. Бу документ 1922 джылны 30-чу
декабрында Советлени биринчи бютеусоюз съезди бегитгенди. Бу тархны
СССР-никъуралыууну тархына санайдыла.

Ызындан келген джыллада бу система тюзетилгенди. Бухара эмда Хорезм республикала
ССР статусха дери кёлтюрюлгедиле, алай а кёб турмагъандыла, эмда Орта Азияны
халкълырыны арасында миллет-территория ырджы айырыуну заманында ала джокъ
этилиб, аланы орнуна джангы союз республикала къураладыла. Нахичеван Совет
Республикагъа АССР статус бериледи, Тау Арты Кавказ СФСР чачылыб, аннга кирген
ССР-ле союз республика статусну алгъандыла, Гюрджю бла кесамат илишкилери
болгъан Хачыпсы ССР-ни статусун АССР статусха тюшюргендиле.

1923 джылны къачына, артыкъсыз да бек В. И. Ленинни ёлюмюнден сора, къралны
башчылыгъында власть ючюн кючлю политика уруш башланнгады. И. В. Сталин кесини
энчи власть режимин бегитир ючюн, башчылыкъда авторитар амалланы хайырланыб
башлагъанды.

1920-чы джылладан башлаб джангы экономика политиканы (НЭП) тохтатыб
башлагъандыла, аны ызындан СССР-ни индустриализациясы бла коллективизациясы
ашыгъыш халда башланады, 1932—1933 джыллада къралда ачлыкъ болады.

Аяусуз фракцияла арасы кюрешден сора, 1930-чу джылланы ахырына, Сталин джанлыла
башчы партияны структураларын толусу бла бойсундургъандыла. Къралда тоталитар,
хыны аралыкъчы джамагъат система къурулады.

1939 джылда тюрлю-тюрлю совет-герман кесаматлагъа (аланы ичинде
Молотовну-Риббентропну пакты), ала Европада кючлерини ауурлукъ этген сферала
къурадыла, аннга кёре Кюнчыгъыш Европаны талай къралы СССР-ни интереслерини
сферасына киредиле. Келишиуледе белгиленнген территоиряла (Финляндия тышында) ол
джылны къачында огъуна тюрлендиредиле. Экинчи дуния къазауатны аллында, 1939
джылда СССР-ге Поляк Республиканы ичинде болгъан Кюнбатыш Украина бла Кюнбатыш
Белоруссия СССР-ге къошуладыла; бу территория тюрлениулеге тарихчиле тюрлю-тюрлю
къарайдыла: бирлери «къайтарыу», башхалары «аннексия» кибик. 1939 джылны
октябрында Белорус ССР-ге къошулгъан Вильно шахар Литвагъа, Полесьени бир кесеги
уа Украин ССР-ге бериледи.

1940 джылда СССР-ни къурамына Эстония, Латвия, Литва, Бессарабия (Румыния
1918 джылда аннексия этген см. Бессарабия в составе Румынии) эмда Шимал Буковина
зор бла къошуладыла, Молдавия, Латвия, Литва эм Эстон ССР-ле къураладыла.
Прибалтиканы СССР-ге къошулууу къагъытлада «кеси разылыгъы» киргеннге саналса
да, тарихчилени асламысы "аннексия"гъа санайды.

1939 джылда СССР Финляндиягъа чабмауну юсюнден пакт теджейди, алай а Финляндия
унамайды. СССР ультиматум бериб, андан сора башланнган совет-фин къазауат (30-чу
ноябрь 1939 — 12-чи март 1940) къралны халкъла арасы абырайына уллу заран
салгъанды (СССР Миллетлени Лигасындан къысталгъанды). Къызыл Аскерни
хазырланмакълыгъы къарыусуз болгъаны себебли уллу къоранчла болгъандыла,
созулгъан къазауат, къралны арытады эмда Финляндия хорланмай, мамырлыкъгъа къол
салынады, алай болса да аны эсеблеринде Финляндиядан СССР-ге Карел боюнчукъ,
Ладога джагъасы, Салла бла Куолаярви эмда Рыбачий джарымайрымканны кюнбатыш
кесеги къошулады. 1940 джылны 31-чи мартында Карел-Фин ССР къуралады (Карел АССР
бла Финляндиядан къошулгъан джерле бирлешдирилиб).

1941 джылны 22-чи июнунда Германия , Германия бла Совет Союзну арасында чабмауну
юсюнден кесаматны бузуб, Совет Союзгъа чабханды. Совет аскерле аны алгъа урууун
1941 джылны къачына тыялады, 1941 джылны декабрында кеси аллына урады. Алай
болса да, 1942 джылны джайында-къачында немец аскерле Волгагъа чыгъадыла. 1942
джылны декабрындан башлаб, 1943 джылда къазауатны баргъанында терен тюрлениу
болады, бу тюрлениуде уллу орун алгъан Сталинград эмда Курск сермешиуле
боладыла. 1944 джылдан башлаб, 1945 джылны майына дери совет аскерле СССР-ни
Германия кючлеген бютеу территориясын, Кюнчыгъыш Европаны къралларын
азатлайдыла, къазауатны да Германияны сылтаусуз капитуляциясыны юсюнден актха
къол салыб, хорламлы бошайды.

Къазауат Совет Союзну халкъына уллу заран салгъанды, 26,5 миллион адамны ёлюмюне
себеб болады, бир джанындан Германия кючлеген джерледе джашагъан халкъны
къурутуу, промышленностну чачыу, башха джанындан къралны кюнчыгъыш регионларында
аскер-индустрия потенциялны ёсдюрюу, къралда дин джашауну бир кесек баш
кёлтюрюую.

1941—1945 джыллада талай халкъ джашагъан джерлеринден кёчюрюледи .
1944—1947 джыллада СССР-ге талай джер къошулады:

Аны бла бирге БССР-ге кирген Белосток область, Гродно эм Брест областларыны
кесеклери, УССР-ге кирген Львов эм Дрогобыч областларыны кесеклери Польшагъа
бериледиле.

Къазауатда хорламдан сора СССР-ни экономикасыны демилитаризациясы бардырылады,
оккупациядан заран кёрген районларындан экономика орнуна салынады. 1950 джылгъа
къазауатха дери джыллагъа кёре индустрия чыгъарыу 73 % кёб болады. Эл мюлк
индустриягъа кёре акъыртыныракъ кесине келгенди, уллу халатла, терс хыйсаб
этиуле тыйгъыч боладыла. Алай болса да, 1947 джылгъа азыкъ бла болум тюзеле
башлайды, карточкала къоратыладыла, ачха реформа бардырылады.

В соответствии с решениями Ялтинской и Потсдамской конференций СССР установил
контроль над соответствующими оккупационными зонами в Германии и Австрии в
1945—1949 годах. В ряде стран Восточной Европы началось установление
коммунистических режимов, вследствие чего был создан военно-политический блок
союзных СССР государств (социалистический лагерь, Варшавский договор). Сразу по
окончании мировой войны начался период глобальной политической и идеологической
конфронтации между СССР и другими социалистическими странами, с одной стороны, и
странами Запада, с другой, в 1947 году получивший название холодной войны,
сопровождавшийся гонкой вооружений.

КПСС-ни XX съездинде (1956) Н. С. Хрущёв И. В. Сталинни зулму режимин хыртха
уруб сёлешгенди. Репрессияла сынагъанланы реабилатациясы башлананды, халкъны
джашаууну дараджасына, эл мюлкню айныууна, къурулушха, дженгил индустриягъа
бегирек эс бёлюнеди.

Илму бла техниканы айры бёлгелеринде кюч салыу, уллу джетишимлеге джетдиргенди:
дунияда биринчи атом электростанция (1954), биринчи Джерни джасалма спутниги
(1957), биринчи джюрютлген космос кеме (лётчик-космонавт) (1961) э. а. к.

Ол кёзюуде СССР тыш политикасында, тюрлю-тюрлю къраллада кесине таб политика
режимлени джакълайды. 1956 джылда СССР-ни аскерлери Маджарда къозгъалыуну
теблейди. 1962 джылда СССР бла АБШ-ны арасында джарашмазлыкъла ядролу къазауатха
келтирирге аз-буз къаладыла (Кариб кризис).

1960 джылда Къытай бла дипломатия конфликт башланады, ол дуния коммунист
къымылдауну экиге бёледи.

1964 джылда Хрущёвну властдан къоратадыла. КПСС-ни АК-ны Биринчи секретарына,
къралгъа керти башчыгъа Леонид Ильич Брежнев сайланады. 1970-чи—1980-чы джылланы
кёзюуюне ол замандагъы къайнакълада Айныгъан социализмни эпохасы ат берилгенди.

Брежнев тамадалыкъ этген кёзюуде къралда джангы шахарла, заводла, фабрикала,
культураны къалалары, стадионла ишленедиле; джангы баш окъуу заведенияла
къураладыла, школла, больницала ачыладыла. СССР космосну джаратыуда, авиацияны,
Ядеролу энергетиканы, фундаментал эмда хайырланыу илмуланы айнытыуда алчы
орунлагъа чыгъады. Окъууда, медицинада, социал баджарыуну системасында уллу
джетишимле этгенди. Халкъла арасы сахналада совет спортчула да алчы боладыла.
1980 джылда Москвада XXII джайгъы Олимпиада бардырылады.

Аны бла бирге къралда джылыныуну ахыр кесеклери да таукел джукълатыладыла.
Брежневни кърал оноугъа келгени бла, кърал къоркъуусузлукъну органлары система
бла разы болмагъанлагъа къаршчы кюрешни кючлендиредиле. 1968 джылда СССР-ни
аскери Чехословакиягъа анда политика тюрлениулени тохтатыр мурат бла киреди
(Прага джаз).

СССР-де диссидентле чыгъадыла, Андрей Сахаров бла Александр Солженицын кибик
атла белгили боладыла. 1965 джылдан башлаб СССР Шимал Вьетнамгъа сауутлу
болушлукъ этиб турады. 1979 джылда СССР Афганистаннга чекли аскер контингент
киргизеди..

1985 джылда К. У. Черненкону ёлюмюнден сора, властха М. С. Горбачёв келеди.
1985—1986 джыллада Горбачёв социал-экономика айныуну терклешдириу политикасын
башлайды, аны баш магъанасы социалист системада айры джетишимсизликлени
болгъанын таныу, эмда ала бла административ халда бардырылгъан уллу компанияла
бла хорлау — алкоголгъа къаршчы компания, «Ишлемей табылгъан хайырла бла кюреш».

1987 джылны январь пленумундан сора терен реформала башланадыла. Джангы кърал
идеология «джангыртыу» — экономика эмда политика реформаланы джыйымы баямланады.

Джангыртыуну баргъанында (1989 джылны экинчи джарымындан башлаб, СССР-ни халкъ
депутатларыны съездинден сора) айныуну социалист джолунда барыргъа излегенле бла
капитализм джанлы партияла эмда къозгъалыуланы арасында тиклик кючлю бола
башлайды. Аны тышында Совет Союзну къаллай формада, союз эмда республикан
властланы арасында илишкилени юсюнден соруула да ал планнга чыгъадыла. 1990
джылланы аллына джангыртыу таргъа тюшеди.

Джангыртыуну башланыуу бла, М. С. Горбачёв бардыргъа политика курс совет
республикаланы арасында илишкиле тиклешдргенди, Кюнчыгъыш блокнуну чачылыууна,
ахырында уа Беловеж келишиуле бла СССР-ни къурутууна себеб болгъанды.

1987 джылда СССР-ни территориясында талай миллетле арасы конфликт чыгъады, аланы
ичинде эм ачы Карабах конфликт болады, 1988 джылдан башлаб азербайджанлы бла
эрменлиле бир-бирлерин инджитедиле, заран саладыла. 1989 джылда Эрмен ССР-ни Баш
Совети Тау-Карабах автоном областны кесине къошханын баямлайды, Азербайджан ССР
блокаданы башлайды. 1991 джылны апрелинде эки совет республиканы арасында
къазауат башланады.

1989 джылда Молдавия ССР-де Приднестровиьеде сауутлу конфликт башланады — кеси
кесин баямлагъан Приднестровье Молдавия Республика Молдавияны къурамындан
чыгъарын билдиреди.

1990 джылны 3-чю декабрында СССР-ни Президенти М. С. Горбачёв СССР-ни
тюрлендириб, союз республикалагъа суверенитет берген Суверен Къралланы Бирлигин
къураргъа теджейди.

1991 джылны 17-чи мартында СССР-ни сакълауну юсюнден бютеусоюз референдум
бардырылады, референдумгъа къошулгъанладан 77,85 % союзну сакълауу ючюн, 28 %
къаршчы чёб атадыла.

1991 джылны 18-чи августуну кечесинде Совет правительствону, Совет Союзну
тюрлендириуюне къаршчы чыкъгъан членлери, КГБ-ны кючлери бла хайырланы
Горбачёвну Форосдагъы правительство дачасында юйдегиси бла бирге тутадыла. Ала
ГКъоркъуулу болумдан кърал комитет (ГКЧП) къурайдыла. Комитетге: СССР-ни вице
президенти, СССР-ни къоруулау министри, Ич ишлени министри, СССР-ни
премьер-министри, КГБ-ны тамадасы эмда башхала киредиле. Москвагъа аскерлени
киргизедиле, СССР-ни Кърал телерадиосу бла Заман информацион программа да
ГКЧП-ны СССР-ни Конституциясыны сакълаууну юсюнден бегими окъулады. Россияны
президенти Б. Н. Ельцин оппозициягъа башчылыкъ этеди, ол ГКЧП-ны кърал путч
этерге излеуюн терслейди. Эки политика системаны арасында тиклик Москвада Ельцин
джанлы халкъ къозгъалыугъа чурум болады. ГКЧП-ны таукелсизлиги, аланы
дженгилиулерине келтиреди, ГКЧП-ны членлери туталыдала, алай а кёб турмай
амнистия этиледиле.

ГКЧП-ны дженгилиунден сора, 1991 джылны 24-чю августунда Баш Рада (Украин ССР-ни
парламенти) Украинаны бойсуманзлыгъын баямлайды, бу баямлау 1991 джылны 1-чи
декабрында Бютеу Украина референдумда бегитиледи.

1991 джылны 8-чи декабрында СССР-ни къурагъан юч къралны президентлери Борис
Ельцин, Леонид Кравчук эм Станислав Шушкевич СССР-ни къурутууну эмда
Бойсунмагъан Къралланы Бирлигини къураууну юсюнден Беловеж келишиуге къол
саладыла. 1991 джылны 25-чи декабрында Горбачёв официал халда СССР-ни
президентинден кетеди.



https://krc.wikipedia.org/wiki/%D0%A0%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC

Референдум (лат. referendum) — къралны, регионну неда джерли джерлешимни эм
магъаналы сорууларыны юсюнден чёб атыу бла белгиленнген, халкъны туура кёл
билдириуюдю.

Референдум — туура демократияны эм магъаналы институтларыны бириди. Халкъны хакъ
къурау эркинлигин баджарады. Хар гражданиннге айры эмда бютёу къралгъа бирден
магъаналы болгъан соруулада джамагъатны къошулуууну амалларыны бириди. Адам
этген оноу процедураны эсебине эткилерге болады.

Референдумну бардырыууну шартлары эмда процедурасы конституцияла бла эмда айры
законла бла джорукъланады.



https://krc.wikipedia.org/wiki/%D0%A0%D0%B5%D0%B9%D1%85%D1%81%D1%82%D0%B0%D0%B3_(%D0%BC%D0%B5%D0%BA%D1%8F%D0%BC)

Рейхста́г ( Reichstagsgebäude — «империя джыйылыуну мекямы») — Берлинде белгили
тарих мекямды, анда 1894—1933 джыллада Германияны кърал органы — Герман
империяны рейхстагы бла Веймар республиканы рейхстагы олтурууларын бардыргъанды,
бусагъатда уа (1999 джылдан башлаб) бундестаг орналгъанды.

Мекям, белгили франкфуртчу архитектор Пауль Валлотну проекти бла къурулгъанды.
Герман парламентни мекямыны биринчи ташын 1884 джылны 29-чу июнунда I Вильгельм
кайзер салгъанды. Къурулуш он джылны баргъанды, мекям ишлениб бошагъанында
къралны башында башха кайзер — II Вильгельм болгъанды.

1933 джылны 27-чи февралында Рейхстагны кюйдюредиле. Нацистле терсликни
коммунистлеге саладыла, баш чурумлары кеслерини политика джауларын къурутуу
болады. Андан сора Коммунист эмда башха солчу партияла джасакъланадыла. Ол
ёртенден сора Рейхстагны мекямында парламент бир кере да джыйылмагъанды. Мекям,
нацистлени пропагандист нюзюрлери бла хайырландырылгъанды къуру.

1945 джыл совет аскерле Берлинни аладыла, шахарны штурмунда Рейхстаг да
зарауатлыкъ сынайды.

1961 джылны 13-чю августунда Берлин къабыргъа къурулады, бу къабыргъа
Рейхстагдан узакъ болмай салыннганды, алай а мекям джангыртылыб тарих кёрмюч
кибик ишлей башлайды. Аны тышында бундестагны фракцияларыны эмда айры
органларыны олтуруула бардыргъан мекямы болады.

Германияны бирлешиуюнден сора Рейхстагда биринчи бирлешген бундестагны джыйылыуу
болады. 1991 джылны 4-чю октябрында Бонндагъы бундестаг 320 ауазгъа къаршчы 338
ауаз бла бу органны Берлиннге, Рейхстагны мекямына кёчюуюне оноу алады.
Конкурсдан сора Рейхстагны реконструкциясын этерге лорд Норман Фостер
архитекторгъа тюшеди.



https://krc.wikipedia.org/wiki/%D0%A0%D0%B5%D0%B2%D0%BE%D0%BB%D1%8E%D1%86%D0%B8%D1%8F

Революция (лат. revolutio — тёгерек бурулургъа, айланч)  неда Инкъилаб (араб.
ثورة‎) — радикал, тамырдан, «революцион», терен агъачлы тюрлениудю. Табигъатны,
джамагъатны неда таныуну айныуунда ал халындан терк секириу, айрылыуду.
Революцияны, акъыртын тюрлениу берген эволюциядан да, тамалын бузмагъанлай
къайсы болса да бир бёлюмюн тюрлендирген реформаладан айырадыла.

Эм аллында revolution деген термин астрология бла алхимияда хайырланнганды. Илму
тилге термин Николай Коперникни «De revolutionibus orbium coelestium» 1543
китабындан киргенди.

Революцияланы талайын айырадыла: табигъатда (геология революция), джамагъатны
айныуунда (аны ичинде экономикалыкъ — неолит революция, индустриал революция,
культура революция, «джашил революция», демография революция, «ёсген излемлени
революциясы» эм политикалыкъ — социал революция, политика революция), илмуда
(«илму революция» (терминни Томас С. Кун ) — физикада, биологияда, медицинада,
философияда, космологияда эм техникада. Аны тышында «илму-техника революция»
термин да хайырланады. Былай алыб къарасакъ революция джашауну хар сферасында да
болургъа боллукъду.

Бир-бирде «революция» деб революция халы болмагъан социал-политикалыкъ
болуулагъа да айтадыла, сёз ючюн, кърал переворотлагъа бир-бирде уллу ат бериб
революция дейдиле; модернизацияны политикасына ИрандаМохаммед Реза Пехлеви шахны
замандында «акъ революция» дегендиле неда Мао Цзэдунну Къытайны коммунист
партиясысыны структураларындан бютеу конкурентлерин 1966—1976 джыллада къоратыу
компаниягъа - «Уллу пролетар культура революция» дегендиле.

Башха джаны бла уа тамам терсине джамагъатда революцион тюрлениулеге келрирген
алай а заманда узун созулгъан болуулагъа революция демейдиле (СССР-де 1987–1991
джыллада бардырылгъан тюрлениуле, «Перестройка»).

Бу соруулагъа эм бек эс марксизм бёледи. Марксизмде революцияла буржуаз
революцияла бла социалист революциялагъа юлешинедиле. Буржуаз революцияланы
юлгюлерине XVI ёмюрню нидерланд революциясы, XVII ёмюрню ингилиз революциясы,
Биринчи американ революция (Американ колонияланы эркинлик ючюн къазуатлары),
Уллу француз революция эмда башхаланы келтирирге боллукъду.

Буржуаз революция экономикада феодализмден капитализмге толуу кёчюу бермейди.
неда феодал политикалыкъ режимни орнунда къояды, ол себебден аны ызындан
буржуаз-демократлыкъ революцияла келедиле, аланы баш нюзюрлери болгъан
экономикалыкъ тамалгъа келишген политикалыкъ режим келтириудю. Аллай
революцияланы юлгюлерине Францияда 1848 эм 1871 джылланы революцияларын, Экинчи
американ революцияны (Шимал бла Къыбыланы къазауаты), Эресейде 1905 джылны
революциясы бла Февраль революцияны , Тюркде 1918-1922 джылладаКемалист
революцияны, Иранда 1979 джылгъы Ислам революцияны эмда башхаланы келтирирге
боллукъду.

Социалист революция капитализмни социализмге алмашдырады. Сталинист адетле бла
быллай революциялагъа Эресейде 1917 джылны Октябрь революциясы, Кюнчыгъыш
Европада 1940-чы джылладагъы "халкъ-демократ революцияланы", 1949 джылдагъы
Къытай революцияны , 1959 джылдагъы Куба революцияны д.а.к. санайды. Алай а
марксизмде кёб тюрлю башха агъым (каутскианлыкъ, неомарксизм, постмарксизм, ишчи
советлени коммунизм, Франкфурт школ, фрейдо-марксизм, марксист экзистенциализм
эмда башхала ) бу революцияланы социалист халларын унамайдыла.

Бир-бирде революция хорлам бла бошалмайдыла (Ингилизде, Францияда, Эресейде эмда
башха къраллада элчи къазауатла: Эресейде 1905 джылны революциясы; Испанияда
Революция 1808—1814, Революция 1820—1823, Революция 1834—1843, Революция
1868—1874 революцияла; Францияда 1848 эм 1871 джылланы революциялары;
Португалияда Сентябрь революция; Германияда 1848-1849 джылладагъы революцияла;
Баварияда, Маджарда эм Словакияда пролетар революцияла эмда башхала).

Аны тышында миллет-къутхарыу революцияла бардыла, аланы эсебинде къралла
колониял, постколониял неда башха тышкърал бойсунуудан къутхарыладыла. Сёз ючюн
XVI ёмюрню нидерланд революциясы, Биринчи американ революция, Латин Америкада
XIX ёмюрде эркинлик ючюн къазуатла, Филиппин революция (1896—1898), Вьетнамда
август революция 1945, Июль революция 1952 джыл Мисирде, 1958 джылдагъы Ирак
революция , Алжир революция э.б.. Алай а бу революциялада буржуаз,
буржуа-демократ неда социалист революцияланы тыш шекили миллет-къутхарыу хал
болады.

Кюнчыгъыш Европа бла Монголияда 1989—1991 джыллада совет типли политика
режимлени ахырын келиуюне себеб болгъан «Къатапа революцияла» методологиялыкъ
проблемадыла дерге боллукъду. Бир джанындан бу революцияланы эсебинде
джамагъат-политика тюзем тюрленеди, ол себебден толусу бла революция дерге
боллукъду, алай башха джанындан бу революцияла бу къралланы номенклатураларыны
къошулуу бла болгъанды,ала аны бла бирге кеслерин кючлерин ёсдюргендиле (властха
мюлкню да къошуб), ол джаны бла къаралса революцияны эсебинде баш къатла эмда
классла кеслерини властларындан эмда мюлклеринден къуру къаладыла. Аны тышында,
революция аны аллындагъы революциягъа дери болгъан болумну къайтарыргъа болмайды
(«къатапа революцияла» капитализмни ызына къайтарадыла). Быллай тюрлениулеге
«революция» демейдиле, «реакция» неда «реставрация» дейдиле (ол себеден,
солчуланы кёбюсю (анархистле бла социал-демократланы тышында) «къатапа
революциялагъа» контрреволюция дейдиле).

«Къатапа революцияланы» андан ары баргъанына «бояулу революция» дейдиле. XX
ёмюрню ахырында – XXI ёмюрню башында кёбчюлюк халкъ протестлени эсебинде
политика режимни алмашдырыуларыны кёбюсюне «бояулу революция» дейдиле.Мисалгъа
Гюрджюде 2003 джыл властдан президент Шеварднадзени къыстаугъа — «гюл революция»
(«гюллени революциясы») дейдиле; Украинаны президентини сайлауда официал
эсеблеге протест компанияны эсебинде Виктор Ющенкону властха келиуюне — «Оранж
революция» дейдиле; 2005 джыл Къыргъызстанда президент сайлауланы эсеблерин
таныргъа унамагъа оппозицияны къозгъалыуундан сора Аскар Акаевни властдан
къыстаугъа — «Гюлханий революция» дейдиле д. а. к. Алай а былайда «революция»
терминни хайырланыу сёзню магъанасын «учузлашдырады» эмда басманы тышында
алимлени кёбюсю бла хайырландырылмайды.



https://krc.wikipedia.org/wiki/%D0%9E%D1%80%D1%83%D0%B7%D0%BB%D0%B0%D0%BC%D0%B0

Орузлама — социал, сатыу-алыу, дин неда башха амалла бла заманны узун
аралыкъларын хыйсаблагъан системады. Орузламаны къуралышы заманны кесеклеге
бёледи (кюн, ай, ыйыкъ, джыл кибик).

Орузламада кёзюуле Кюнню эмда Айны бурулууу кибик астрономия болуула бла
байламлыдыла. Сёз ючюн Кюн орузлама — Кюн бла, Ай орузлама Айгъа къаты
байламлыды.

Дунияда эм кёб Григориан орузлама бла Хиджраны орузламасы хайырланады. Григориан
Иссаны туугъанындан башланады, Хиджра орузлама уа Мухаммедни Меккядан Мединагъа
кёчюуюнден башланады.

Ай бла Кюнден башха астрономия объектлени тамалгъа салгъан орузламалада бардыла,
сёз ючюн буруннгу мисир орузламада джыл Сириусну эки чыгъыууну арасындагъы
заманды. Алай а быллай орузламала алай бек джаыйлгъанладан тюлдюле.

Хар халкъ заманны кесича хыйсаблашдыргъанды. Бирлери дунияны къуралыуундан
башлагъандыла: чууутлула б. э. д. 3761 джылдан башлагъандыла, александрия
хронология б. э. д. 5493 джылны [[25-чи май]ын санагъадыла тамалгъа. Римчиле
хыйсабны Римни къуралыуундан башлагъандыла (б. э. д. 753). Парфянлыла,
вифинянлыла эмда селевкилиле санауну тахтагъа биринчи патчахны олтуруундан
башлагъандыла, мысырлыла — хар династияны башланнганындан. Хар дуния дин кесини
орузламасыны къурагъанды (исламда Хиджраны 1430 джылы, буддист орузлама бла
бусагъатда Нирвана эраны 2549 джылы барады).

Бир джыл хыйсаблашыудан башхагъа кёчюу джылны узунлугъу эмда башланыуу башха
болгъаны ючюн, бир кесек табсызлыкъла келтиредиП. 1-чи январдан джылны
башланнганы биринчи кере Римде Юлий Цезарь б. э. д. 45 джылда киргизгенди. 325
джыла Византияда юлиан орузлама къабыл этиледи.

Григорий XIII папа бардыргъан орузлама реформа католик къралланы барысы блада
къабыл этилгенди. Заманны санауда халатланы тюзетгенди бу орузлама: юлиан
орузламаны кириунден XVI ёмюрге дери кюн джылгъа кёре 10 кюн атыкъ болгъанды.
Бусагъатдагъы орузлама папаны аты бла григориан орузлама атха ие болгъанды, эмда
1582 джылны 4-чю сентябрында юлиан орузламаны орнуна официал халда киргенди. .

Эресейде Пётр I 1700 джылны 1-чи январындан башлаб юлиан орузламаны официал
халда киргизгенди. Бизни къралда григориан орузлама Совет властны заманында
киргизилгенди 1918 джылны 14-чю февралындан башлаб.



https://krc.wikipedia.org/wiki/%D0%9D%D0%B5%D1%84%D1%82%D0%BD%D0%B8_%D1%8D%D0%BA%D1%81%D0%BF%D0%BE%D1%80%D1%82%D1%91%D1%80%D0%BB%D0%B0%D1%80%D1%8B_%D0%B1%D0%BE%D0%BB%D0%B3%D1%8A%D0%B0%D0%BD_%D0%BA%D1%8A%D1%80%D0%B0%D0%BB%D0%BB%D0%B0%D0%BD%D1%8B_%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%81%D1%8B

Нефтни экспортерлары болгъан къралланы организациясы (ингил. The Organization of
the Petroleum Exporting Countries; къысхартылгъаны — ОПЕК, ингил. OPEC) — нефтни
багъаларын стабиль тутар ючюн, нефть чыгъарыучу къралла къурагъан халкъла арасы
правительствола арасы организацияды (бир-бирледе картель дейдиле). ОПЕК-ге 12
кърал киреди: Иран, Ирак, Кувейт, Сауд Арабия, Венесуэла, Катар, Ливия,
Бирлешген Араб Эмиратла, Алжир, Нигерия, Эквадор эмда Ангола. Штаб-фатары
Венадады. Генерал секретары (2007 дж. бери) — Абдалла Салем аль-Бадриди.

ОПЕК, хаманда ишлеген организация болуб 1960 джылны 10-14 сентябрларында
Багдадда бардырылгъан конференцияда къуралгъанды. Аллындан организациягъа Иран,
Ирак, Кувейт, Сауд Арабия эмда Венесуэла (къуралыуну инициатору) киредиле. Бу
беш къралгъа кечирек дагъыда тогъуз къошулады: Катар (1961), Индонезия
(1962—2008, 2008 джылны 1-чи ноябрында ОПЕК-ден чыкъгъанды), Ливия (1962),
Бирлешген Араб Эмиратла (1967), Алжир (1969), Нигерия (1971), Эквадор
(1973—1992, 2007), Габон (1975—1994), Ангола (2007). Бусагъатда 2007 джыл
Анголаны кириую бла Эквадорну ызына къайытыундан сора, ОПЕК-ге 12 кърал киреди.
2008 джыл Россия картелде сынчыкълаучу болургъа излемин билдиргенди.

ОПЕК-ни штаб-фатары аллындан Женевада эди (Швейцария), кечирек 1965 джылны 1-чи
сентябрында Венагъа (Австрия) кёчюредиле.

ОПЕК-ни къраллары нефтни дуния къайнакъларыны 2/3 иедиле. Ала дуния нефть
чыгъарыуну 40 % этедиле, неда нефтни дуния экспортуну джарымын. Уллу нефть
чыгъарыучуладан «нефть чыгъарыуну тёппесин» къуру ОПЕК-ни къраллары (Венесуэланы
тышында) эмда Канада ётмегендиле. СССР-де бу «нефть тёппе» 1988 джыл ётюлгенди
Россияда 1998 джылдан башлаб нефть чыгъарыу кёбейиб барады, алай а бу тёппе
2007—2008 джыллада ётюлгенди деген оюм барды.

ОПЕК-ни «четени» деген термин (OPEC Reference Basket of crudes) официал халда
1987 джылны 1-чи январында джюрютюб башланнганды. «Четенни» багъасы : Arab Light
(Сауд Арабия), Basra Light/Basra Light (Ирак), Bonny Light (Нигерия), Es Sider
(Ливия), Girassol (Ангола), Iran Heavy (Иран), Kuwait Export (Кувейт), Merey
(Венесуэла), Murban (БАЭ), Oriente (Эквадор), Qatar Marine (Катар), Saharan
Blend (Алжир) нефть сортланы багъаларыны орта арифметика багъаларындан
къуралады.

2008 джылны мартында четеннге Oriente (Эквадор) къошулгъанды. 2009 джылны
январында четенден Minas (Индонезия) къоратылгънды, BCF 17 (Венесуэла) орнуна,
четеннге Merey (Венесуэла) алыннганды. Бусагъатда четенде 12 сорт барды.



https://krc.wikipedia.org/wiki/%D0%9C%D0%B8%D1%84%D0%BE%D0%BB%D0%BE%D0%B3%D0%B8%D1%8F

Мифология (грек. μυθολογία, грек. μῦθος — «хапар», «таурух» эм грек. λόγος —
«сёз», «хапар», «илму») — мифлени джыйымдыкъларыды.

Миф — диннге кёре тейрилени, табийгъатны, адамланы джаратылыуларын ангылытхан
хапарды. Миф, къачан эсе да болгъандыла деб сунулгъан тейриле, джомакъ батырла,
табийгъатдан тышындагъы джанлыла этген ишлени юсюнден айтады. Бу ишле неда дуния
джаратылгъанны башында, неда бир да бек буруннгу, «тарихге дери» заманда
боладыла. Джомакъдача мифде бош адамла бла джаныуарла да айланыргъа боллукъдула.
Алай а джомакъдан башха этиб мифге ийнанадыла.

Къарачай-малкъар маджисуу мифология бек байды. Эм белгили мифле нарт
таурухладыла.

Нартла буруннгу заманлада джашагъан, кючю болгъан, джигит адамладыла. Бош
адамлача туумагъандыла, сёз ючюн, Ёрюзмек учхан «къуйрукълу джулдуздан»
(метеоритден) туугъанды, Сосурукъ — ташдан, эм биринчи темирчи Дебет — Кёк
Тейриси бла Джер Анасындан, дагъыда аны кибик.

Нартла эмегенле бла кюч аямай урушуб тургъандыла. Эмегенле адам сыфатлы, алай а
тюклю, кёб башлы, аман ниетли, адам эт ашагъан, бек къарыулу, алай а тели
джанлыла болгъандыла. Ахырында нартла эмегенлени къырыб джерден кеслери да
кетгендиле. Бир къаууму кёкге, башха къаууму джер ичине.

Нартладан башха мифле да бардыла, тюрлю-тюрлю тейрилени юсюнден, сёз ючюн:
Апсаты деген кийиклени иеси эм уучулукъну тейриси, Аламан (Кюйсюз Тейри) — ёлюм
тейриси, Аштотур деген бёрюлени джандаууру, дунияны къурагъан Къайнар Тейри,
дагъыда аны кибик. Минги тауну юсюнден да бардыла мифле.



https://krc.wikipedia.org/wiki/%D0%9C%D0%B8%D0%BB%D0%BB%D0%B5%D1%82%D0%BB%D0%B5%D0%BD%D0%B8_%D0%9B%D0%B8%D0%B3%D0%B0%D1%81%D1%8B

Миллетлени Лигасы (ингил. League of Nations, фр. Société des Nations, исп.
Sociedad de Naciones) — 1919—1920 джыллада Версаль келишиуню Версаль-Вашингтон
системасыны эсебинде къуралгъан, халкъла арасы организацияды. 1934 джылны 28
сентябрындан 1935 джылны 23 февралына дери кёзюуде Миллетлени Лигасына 58 кърал
киргенди. Миллетлени Лигасыны нюзюрлери была болгъандыла: сауутсузланыу,
къазауат ишлени тыйыу, коллектив къоркъуусузлукъну баджарыу, къралланы арасында
дауланы дипломат сёлешиулени юсю бла джарашдырыу, эмда планетада джашауну
агъачын иги этиу. 1946 джылда хакъларын Бирлешген Миллетлени Организациясына
бериб джокъ болгъанды.



https://krc.wikipedia.org/wiki/%D0%9C%D0%B0%D1%80%D0%BB%D0%B5%D0%BD_%D0%94%D0%B8%D1%82%D1%80%D0%B8%D1%85

Марлен Дитрих (нем. Marlene Dietrich, керти аты Мария Магдалена Дитрих фон Лош,
нем. Marie Magdalene Dietrich von Losch, 27-чи декабрь,1901 — 6-чы май, 1992) —
белгили немча эм американ киноактриса, джырлаучу.

1923 джылны 17-чи майында Рудольф Зибер бла юйленеди, 1924 джылны декабырында
алагъа къызчыкъ тууады. Атына Мария атайдыла. 1925 джыл Марлен театр бла кинода
ишине ызына къайтады. 1928 джыл биринчи пластинкасы чыгъады. Бир джалдан белгили
режиссер Джозеф фон Штенберг Кёк мёлек атлы филимине Лола Лола ролну ойнаргъа
чакъырады.

Штернберг алгъан алты фильм Марленнген дуния белгиликни келтиреди. «Ибилис —
тиширыуду» (The Devil is a Woman, 1935) фильми аланы бирге салыннган ахыр
фильмлери болады. 1939 джыл Марлен американ гражданлыкъ алады. Антифашист
болгъаны себебли, ючюнчю рейхни Германиягъа къайт деб чакъырыуларына былай
джууаб бергенди: "Мен мор кийим киймеме" 1943 джылны мартындан башлаб къазаутда
союзнкилени аскерлеринде концертле бла чыгъыб тургъанды.



https://krc.wikipedia.org/wiki/%D0%9C%D0%B0%D0%BC%D1%8B%D1%80%D0%BB%D1%8B%D0%BA%D1%8A

Мамырлыкъ — къайсы болсада къралны, джуртну, коалицияны тарихинде ачыкъ къазауат
болмагъан кёзюудю.

Мамырлыкъ къралланы арасында къазауатсыз тыш политикада, хар бирини миллет
интереслерине сый кёргюзюуде, эмда кесамат, неда аны кибик башха документде
тамалланады.

Р. Джексонну билгилерине кёре, 1945 джылдан сора Джерде къуру 26 мамыр кюн
болгъанды.

Къазауатны аллындагъы мамыр заман асламысы бла къазауатха хазырлануда ётеди.
Къызыу темпле бла сауутланыу, аскер кереклеге уллу ёлчемде ачха джоюлуу барады.
Халкъны къазауатхан кёллендириуда барады.

Мамыр заманны аллында къайсы болсада бир джанны капитуляциясы неда эки джанныда
бир-бирлерине компромисс болады.

Мамырлыкъны теджеу кёб тюрлю саламлашыуну тамалы болады Ассаламу 'алейкум неда
Шалом Алейхем.

Бютеу дунияда мамырлыкъны сакълар ючюн къралла бирлешиб организацияла
къурайдыла. Аллай къуралышны юлгюсю Бирлешен Миллетлени Организациясыды.

Мамырлыкъны Нобель премиясы хар джыл сайsy мамырлыкъны, халкъла арасында
шохлукъну ишине уллу юлюш къошхан адамлагъа бериледи. Асламысы бла бу премия
милитаризмге къаршчы кюрешген адамлагъа, халкъла арасы организацияны
лидерлерине, хакъ джакъчылагъа бериледи.

Мамырлыкъны кёгюрчюню — Экинчи дуния къазауатдан сора Мамырлыкъ джанлыланы дуния
конгрессинде чыкъгъан айтыуду.

Мамырлыкъ джанлыланы дуния конгресси биринчи кере 1949 джыл Париж бла Прагада
бардырылгъанды. Бу конгрессни эмблемасын Пабло Пикассо этгенди. Эмблемеда
аузунда олива бутакъ бла кёгюрчюн кёргюзюлгенди.

Кюнбатыш Европада алтмыш джыл къазауат болмагъанлы. Бу континентни эм узун мамыр
кёзюуюдю..



https://krc.wikipedia.org/wiki/%D0%9A%D1%8A%D1%8B%D0%B7%D1%8B%D0%BB_%D0%9A%D1%8A%D0%B0%D1%87%D0%BD%D1%8B_%D1%85%D0%B0%D0%BB%D0%BA%D1%8A%D0%BB%D0%B0_%D0%B0%D1%80%D0%B0%D1%81%D1%8B_%D0%BA%D0%BE%D0%BC%D0%B8%D1%82%D0%B5%D1%82%D0%B8

Къызыл Къачны халкъла арасы комитети (къысхартылгъаны КъКъХАК, ингил.
International Committee of the Red Cross; ICRC, фр. Comité international de la
Croix-Rouge) — Нейтраллыкъны, бир джанлыда болмагъанлыкъны принциплеринде ишини
тамалын салгъан, бютеу дунияда ишлеген организацияды. Къазауатлада, ич сауутлу
къаугъалада эмда башха уллу пеляхлада джарсыгъан адамлагъа болушлукъ эмда джакъ
береди. Къызыл Къач бла Къызыл Айны Халкъла Арасы Джюрюшюню бёлегине саналады.

Къызыл Къачны халкъла арасы комитети (КъКъХАК) баш нюзюрюн къазауатлада эмда ич
сауутлу къаугъалада джарсыгъан адамлагъа болушлукъну эмда джакъны бериуде
кёреди. Организацияны баш принципи, къазауат огъунада кесини джорукълары бла
бардырылыргъа керекди, бу джорукъла сермешген джанла хайырланнган мадарла бла
амалланы чеклендирирге керекдиле. Пу принципде тамалланнган джорукъланы
джыйымындан, халкъла арасы гуманитар хакъ къуралады, бу хакъны тамалында Женева
конвенцияла турадыла. Бу конвенциялагъа дунияны бютеу къраллары кхол салгъандыла
эмда къабыл этгендиле, бу конвенция дунияда эм универсал халкъла арасы келишиудю
десек алдарыкъ тюлбюз.

12 минг адамы ишлеген, организацияны келечиликлери дунияны 80 къралда барды.
Сауутлу къаугъа болса, КъКъХАК Къызыл Къач бла Къызыл Айны миллет
джамагъатларыны эмда аланы бирлешдирген Халкъла Арасы Федерацияны ишлерин
бирлешдиреди.

КъКъХАК, миллет джамагъатла эмда Халкъла Арасы Федерация, Къызыл Къач бла Къызыл
Айны Халкъла Арасы Джюрюшю къурайдыла

КъКъХАК юрист джанындан, не халкъла арасы, неда правительствола арасы
организация тюлдю. Алай а аны магъаналы халкъла арасы кесаматлада танылгъаны,
аны халкъла арасы статусу бла мандатын бегитедиле, БМО-ну иммунитети бла
тенглешдирирча бир иммунитети барды. Аны тышында организация налогладан эмда
таможня тёлеуледен бошду, мекямлары. документлери сюд къатышыудан
иммунитетлидиле.

КъКъХАК юч кере — 1917, 1944, 1963 джыллада Мамырлыкъ ючюн Нобелни премиясын
алгъанды.



https://krc.wikipedia.org/wiki/%D0%9A%D1%8A%D1%83%D1%80%D1%83%D0%B3%D1%8A%D0%B0%D0%BD_%D1%82%D1%8E%D0%B7

Къуругъан тюз — джерини тюзлюгю бла, флорасыны азлыгъы бла неда болмауу бла,
кесини белгили бир фаунасы бла айрылгъан ландшафтны типиди.

Къумлу, ташлы, сазлы, тузлу топуракълы тюзлени айырадыла. Башха аралыкъ къум
тюзле чыгъадыла (Антарктида бла Арктикада — арктика тюзле). Эм белгили къум
тюзге Африканы бютеу шимал кесегин алгъан Сахара саналады. Къум тюзлеге джарым
къум тюзледа саналадыла, алада экстремал ландшафтладыла.

Къуругъан тюзле Шимал джарымтобну орта климат бёлгелеринде, Шимал эмда Къыбыла
джарымтобну субтропик эмда тропик бёлгелеринде бардыла. Мылылыкъны дыккылыгъы
бла (джауумну джыллыкъ суммасы 200 мм аз, экстраарид районлада уа — 50 мм-денда
аз; мылылыкъны коэффициенти (джауумланы кебиуге илишкисин кёргюзеди) — 0—0,15).
Рельеф къатышды — таулу джерле, ууакъ дуппурла, алгъыннгы суу ёзенле. Рельефни
къуралыуну эрозия типи къарыусузду, рельефни эол формалары джайылыбдыла.
Кёбюсюна къум тюзлени джерлеринден тышына суу саркъамайды, бир-бирледе аланы
юслери бла суула барадыла (Сырдарья, Амударья, Нил, Хуанхэ эмда башхала);
кёзюулю кебген, неда кеслерини шекиллерин, уллулукъларын тюрлендирген кёлледа
кёбдюле (Лобнор, Чад, Эйр), кёзюулю саркъгъан суулада кёбдюле. Топуракътюбю
сууланы минерализациялары мийик болады. Топуракъ кеси къарыусуз айныйды,
кёбюсюне туз къабукъ бла джабылыб, неда эриген туз ичине сингибди. Ёсюмлюлюк
къарыусузду, кесилибди (эки ёсюмлюлюкню арасы он сантиметрден талай метрге дери
болургъа болады), кеслерида джерни 50 % басадыла къуру; экстраарид бёлгеледе уа
джокъну орнундадыла.

Къум тюзле асламысы бла чыгъаналы чырпыла бла, джаныуарладан — рептилияла эмда
ууакъ тюзлю джаныуарла бла толуду. Къум тюзледе, джертюбю сууланы саркъгъан
джерледе оазисле — джашил ёсюмлюлюкден толу, суу болгъан «айрымканчыкъла» —
тюбейдиле. Къар тюзле полюс тогъайны ары джанында болуучанды, кесиндеда
сууукъгъа чыдамлы джаныуарла джашайдыла.

Континентни ичиндеги къуругъан тюзлеге склерофил типли ёсюмлюк асламлыкъ
джюрютеди, аланы ичинде чапракъсыз кёкенле эмда джарымкёкенле (сакъсауул,
джузгъун, эфедра д. б.). Къуругъан тюзлени къыбыла зонатюбюню фитоценозунда
ханслы ёсюмле уллу орун аладыла(эмемерле бла эфемероидле).

Субтропик бла тропик континент ичи къуругъан тюзледеда ксерофил кёкенле бла
кёбджыллыкъ хансла асламдыла, алай а мында суккулентледа тюбейдиле. Бархан къум
тёбеле бла туз къабукъ джабхан джерледе ёсюмлюк джокъду.

Шимал Америка бла Австралияны субтропик къуругъан тюзлени ёсюмлюкъ джабыуу
байыракъды (Орта Азияны къуругъан тюзлерине джуукълашады) — ёсюмлюк болмагъан
джер джокъну орнундады. Къум тёбелени арасындагъы саз алашалыкълада шлап акация
бла эвкалипт ёседи; ууакъ ташлы-зыгъыр тюзледе джарымкёкенли тузлукълу хансла
ёседиле — лыбыта э.б . Субтропик эмда тропик океанджаны къуругъан тюзледе
(Кюнбатыш Сахара, Намиб, Атакама, Калифорния, Мексика) суккулент типли ёсюмле
бийлик этедиле.

Орта климат, субтропик эмда тропик бёлгелени тузлу топуракъларындагъы къуругъан
тюзледе ёсюмле бир-бирлерине ушайдыла. Была — галофил эм суккулент джарымкёкенле
бла кёкенле (тамарикс, селитрянка э.б.) эмда бирджыллыкъ тузлухансла (тузлуханс,
сведа э.б.).

Къуругъан тюзлени ёсюмлюгюнден оазислени, тугъайланы, уллу суу ёзенле бла суу
аякъланы фитоценозлары бек айырыладыла. Азияны къуругъан-орта климат
бёлгесиндеги ёзенледе агъыучу чапыракълы терекле ёседиле (туранг бусакъ, джида,
тал, къарагъач; субтропик эмда тропик бёлгеледе — ёмюрюджашил ёсюмле — пальма,
олеандр.

Къуругъан тюзледе малчылыкъ айныбды. Джерчилик сугъарыуну тамалында болургъа
боллукъду. Асламысы бла уллу сууланы ёзенлеринде барды. Къуругъан тюзлени кёбюсю
джараулу къазылгъан магъаданла бла байды (айырылыб Азияда), нефть бла газ
чыгъарылады.

Адам улуну аз джашагъаны себебли, къум тюзле кеслерини сейирлик экология
системаларын сакълагъандыла. Бир-бир къраллада ала миллет парклагъа киредиле,
башха джаны бла къум тюзлени къатларында адамны ишлеуу (тереклени кесиу, сууланы
тыйыу) къум тюзлени джайылыууна себеб болгъанды.



https://krc.wikipedia.org/wiki/%D0%9A%D1%8A%D1%83%D0%BB_%D1%82%D1%83%D1%82%D1%83%D1%83

Къул тутуу — бир адамны (къулну) башха адамгъа (къул иени) иелигинде. Башха
адамны иелиги болгъаны себебли, къул кесини башына оноу этелмейди.

Ахыр 5000 джылны ичинде, къул тутуу джамагъатланы кёбюсюнде болгъанды. Эм
белгили къул тутхан къраллагъа Буруннгу Греция бла Буруннгу Рим саналадыла, эм
кеч эмда эм белгилиге уа АБШ бла Бразилия. Буруннгу Кюнчыгъышда къул тутуу
классика къул тутуудан бир тюрлю болгъанды. Марксизм къул тутхан джамагъатны
айры социал-экономика формациягъа санайды, бу формация тарих аллы джамагъат бла
феодализмни арасында орун алады, ол кёзюуде къулну урунуу кючю адам джамагъатны
айныуунда баш къымылдатхан кючю болгъанды.

Адамны джашаууну бардырыр ючюн эмда бютеу излемлерин баджарыр ючюн, бютеу
кереклени чыгъарыргъа урунуу керекди. Чыгъарыу джетишимли болур ючюн, урнууну
юлешиниую керек болады. Урунууну юлешинуюнден сора, эм ауур иш (кёбюсюне къол
кюч керек болгъан) сыйсыз болады. Джамагъатны айныууну айгъакълы кёзюуюнде, бир
къауум адамланы азатлыкъларын сыйырыб, эм сыйсыз ишлени зор бла этдириб,
урунууларыны эсеблерине ие болур мадар чыкъгъанды. Алай бла къул тутуу
башланнганды. Азатлыкълары сыйырылгъан эмда ие ючюн урунургъа керек болгъан
адамлагъа къулла дейдиле.

Аристотель айтханнга кёре, къул «джаны болгъан урунуу сауутду», джаны болгъан
мюлк, джюк ташыгъан мал (рим хакъны тилинде — res — зат). Къулла кёбюсюне эл
мюлкде эмда башха чыгъарыуда ишчи кюч болуб, джумушчу болуб неда иени башха
излемлерин баджарыуда хайырланнгандыла. Къулну кереклисине, излемлерине иеси
джууаблыды. Къулну кесини иелиги, мюлкю джокъду. Иеси эркинлик бермей юйленирге
эркин тюлдю, къулдан туугъан балала да иени къулларыдыла. Мюлкню башха кесеклери
кибик, къул да сатыу-алыуда хайырланнганды.

Къулну джашау шартлары къул иени инсанлыгъы эмда хайыры бла айгъакъланады.
Биринчиси бек аз тюбейди; экинчиси уа джангы къулну табылыууну тынчлыгъына кёре
болады. Къулланы гитчеликлеринден ёсдюрген акъыртын, багъалы эмда кёб
«джаратыучу» къул тутаргъа керек болгъан процессди, ол себебден не бек
инсанлыкъсыз ие да, къуллары ишлер къарыуу болурча джашауларын баджарыргъа
керекди; алай а саулукълу къулланы табхан тынч болгъан джерледе джашауларын
багъалатмайдыла эмда иш бла саулукъларын джоядыла.

Къул, тюз адам кибик хакъны субъекти тюлдю. Не иесини аллында, неда башхаланы
алларында хакъ джагъы джокъду. Джюйюсхан къулну джазыуун кесини излеми бла
тюрлендирирге болады. Къулну ёлтюрюую, аны иесине закон бла берилген хакъды,
башха адам ёлтюрсе уа джюйюсханны мюлкюне джарсыу салыныу кибик къаралады. Къул
башха адамгъа неда мюлкюне джарсыу салса, джууаблылыкъны иеси тутады. Бир къауум
хакъ къуллагъа, къул тутуу джамагъатны арт этапларында берилгендиле, алай а ол
хакъла бек адаргы болгъандыла.



https://krc.wikipedia.org/wiki/%D0%9A%D1%8A%D1%80%D0%B0%D0%BB%D0%BD%D1%8B_%D0%B1%D0%B0%D1%88%D1%87%D1%8B%D1%81%D1%8B

Къралны башчысы — къралны ичинде эмда халкъла арасы илишкиледе къралын келечилик
этер хакъы болгъан адамды.

Кесини шекили бла къралны башчысы энчи неда орта халда болургъа болады,
биринчиде башчы бир адам болады, экинчиде келечилик властны органы болады.

Президент республикада неда джарым президент республикада къралны башчысы —
президентди.

Бир къауум къраллада (сёз ючюн, Американы Бирлешген Штатлары) президент,
келечилик функциялары болгъан толтуруучу властны башчысыды, башхалада (сёз ючюн,
Германия) президент, толтуруучу властны бир кесек хакъларына эмда келечилик
хакълагъа иеди. Экисинде да конституция, президентни къралны башчысы деб
белгилемейди, республикада къралны башчысы халкъды, ол къралны оноуун джюрютюуде
бир къауум функциясын, чекленнген болджалгъа президентге береди.



https://krc.wikipedia.org/wiki/%D0%9A%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D0%BB%D1%8B_%D0%BC%D0%BE%D0%BD%D0%B0%D1%80%D1%85%D0%B8%D1%8F

Конституциялы мона́рхия — монархны власты, кърал властны бир къауум, неда бютеу
сфераларында баш властха ие болмагъан монархияды. Монархны властына хакъ
чеклениуле, баш законлада, сёз ючюн, конституцияда, неда статутлада, баш сюд
инстанцияла алгъан прецедент оноулада бегитиледиле. Конституциялы монархияны баш
шартларыны бири, монархны статусу къуру де-юре тюл, де-факто да чекленибди.

Конституциялы монархнияла эки тюрлю боладыла: дуалист эмда парламентар монархия.
Эки тюрлюсюнде да монарх властны парламент бла юлешеди, алай а биринчисинде
бютеу толтуруучу власть аннга бойсунады, экинчиде уа толтуруучу властны
парламентни аллында джууаблы правительство джюрютеди.

Дуалист монархияланы юлгюлери: Къувейт, БАЭ, Люксембург, Лихтенштейн, Монако,
Иордания, Марокко.

Парламентар монархияла: Уллу Британия, Нидерландла, Бельгия, Дания, Норвегия,
Швеция, Испания, Андорра, Япония, Камбоджа, Таиланд, Бутан, Лесото, Канада,
Австралия, Джангы Зеландия, Папуа — Джангы Гвинея, Тонга, Соломонну
айрымканлары, Гренада, Ямайка, Сент-Винсент эм Гренадинлое, Сент-Китс эм Невис,
Сент-Люсия.



https://krc.wikipedia.org/wiki/%D0%9A%D0%BE%D0%BB%D0%BE%D0%BD%D0%B8%D0%B0%D0%BB%D0%B8%D0%B7%D0%BC

Колониализм — XVI—XX ёмюрледе промышленносту айныгъан къралланы
(метрополияланы), къалгъан дуниягъа бийлик системасыды. Колониалыкъ политика —
къралланы, халкъланы (кёбюсюне башха миллетни, экономика джанындан айнымагъан
территорияланы) аскер, политика эмда экономика зорлау бла бойсундуруу
политикады.

Колониализмни аллы Уллу география ачылыуланы заманында башланнганды. XV ёмюрде,
Васко да Гама Индиягъа джолну ачханды, Колумб а уа Американы джагъаларында
тюшгенди. Башха культуралы халкъла бла къаугъада, европачыла кеслерини
технология джаны бла алгъа баргъанларын кёргюзгендиле (джелкенли кемеле эмда от
сауутла). Биринчи колонияла испанлыла Джангы Дунияда къурагъандыла. Американ
индейлилен къралларын тонау, европа банк системасыны айныууна, илмугъа финанс
болушлукъ келиуюне, промышленностну ёсюуюне себеб болгъанды.

Къулланнган къраллада колониалыкъ политика урунуу кючлени ойгъанды, экономика
эмда политика айныуларын тыйгъанды, джерлери тоналгъанды, сау халкъла джокъ
болгъандыла. Юлгюге Британ Ост-Индия компанияны 1757 кючленнген Бенгалиядагъы
политикасын кёргюзюрге боллукъду. Бу политиканы эсебинде 1769—1773 джыллада
ачлыкъ болгъанды, бу ачлыкъны къурбаны 10 миллион бенгаллы болгъанды. Ирландияда
XVI-XVII ёмюрледе британ правительство ирландлыладан бютеу джерлени сыйырыб
ингилиз колониячылагъа бергенди.

Индустриал кёзюуню башланыуу бла Уллу Британия эм уллу колониялы кърал болады.
18-19 ёмюрледе къазауатда Францияны дженгиб, кесини джерлерин аны колониялары
бла ёсдюргенди, аны тышында Нидерландладан, Испаниядан, Португалияданда
сыйыргъанда талай джер. Уллу Британия кесине Индияны бойсундургъанды. 1840-42
джыллада кеси, 1856-60 джыллада Франция бла бирге Апиян къазауатла атны
джюрютген Къытайгъа къаршчы къазауат бардыргъанды, аны эсебинде Къытай
Британиягъа таб кесаматланы къабыл этерге керек болгъанды. Сянганны (Гонконг)
кючлегенди. Афганистанны къолгъа алыргъа излеб Каджар богъазда тамал нохталаны,
Аденни кючлегенди. Уллу Британияны тышындада башха къралла колониялыкъ
политикаларын бардыргъандыла. Франция Алжирни бойсундургъанды (1830-48),
Вьетнамны (19 ё. 50-60 дждж.), Камбоджаны протекторат этгенди (1863), Лаосну
(1893). 1885 джыл Конго белгий король Леопольд II бийлигине тюшеди, къралда
зорлу урунуу система киргизиледи.

Колониалыкъ система административ джанындан эки форма бла ишлегенди «доминиона»
(колониягъа тамадалыкъ метрополиядан салыннган вице-король, генерал-капитан неда
генерал-губернатор этгендиле), неда «протекторат» формада. Идеология джаны бла
колонизация культураны джайыу сылтау бла баргъанды (культуртреггерлик,
модернизация, вестернизация) . Колонизацияны испан вариантында католицизмни,
испан тилни экспансиясы энкомьенда системаны юсю бла бардырылгъанды. Голланд
вариантда Къыбыла Африканы колонизациясы апартеид бла байламлы болгъанды, джерли
халкъ орунларындан къысталыб резервациялагъа неда бантустанлагъа джыйылгъандыла.
Колониячыла джерли халкъдан айры джамагъатла къурагъандыла, ол джамагъатла
асламысы бла метрополиядан келген тюрлю-тюрлю къауумладан къуралгъандыла, аланы
ичинде аманлыкъчылада кёб болгъандыла. Аны тышында дин джамагъатлада бек
джайылгъандыла (Джангы Ингилизни пуританлары эмда Кийик Кюнбатышны мормонлары).
Колония администрация оноуну къолда джерли дин джамагъатланы бир-бирлерине этиб
тутханды (индусла бла мусульманланы Индияда) неда бир-бирлерине джау халкъланы
джаулукълары бла хайырланыб (Африкада). Администрация кеси джанлы аборигенледен
сауутлу бёлекле къурагъанды (сипаиле Индияда, гуркхиле Непалда, зуавла Алжирде).

Колониялыкъ системаны чачылыуу (деколонизация) Экинчи дуния къазауатдан сора,
джамагъатда гуманизация бла демократизация процессле кючлениую бла башланнганды.
Деколонизация ол заманны эки эм кючлю къраллары СССР бла АБШ блада
джакъланнганды. 1947 джыл Индия бойсунмазлыгъын алады, 1960 джылда иги кесек
африкан кърал азат боладыла. Колониялыкъ бойсунуудан къутулгъан къралланы
биргелей атлары Ючюнчю Дуния болгъанды. Постоколониялыкъ айныуну кёзюуюнде,
кюнбатыш къралла экономика эмда политика джанындан Ючюнчю Дунияны къралларындан
кёбге алгъа болгъандыла. Алгъыннгы колонияла бусагъатдада учуз урунуу кюч бла
учуз сырьену къайнагъыдыла.



https://krc.wikipedia.org/wiki/%D0%9A%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F%D0%BD%D1%8B_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B8

Координатла: 37°48′07.8″ N 122°16′16.61″ W﻿ / ﻿37.802168° N 122.271281°
W (G) (O) (Я)37.802168, -122.271281

Калифорнияны университети (ингил. The University of California, UC) —
Калифорнияда 10 джамагъат университетни биригиуюдю. «Джамагъат университет»
(ингил. public university) статус, системаны финанс баджарылыуу талай
къайнакъдан (аланы ичинде Калифорния штатны бюджети — финансларыны юч этиб бири
чакълы бир) болгъанын эмда штатны губернатору салгъан Калифорнияны
университетини регентле кенгеши (ингил. The Regents of the University of
California) башчылыкъ этгенин чертеди.

2011 джылгъа кёре Калифорнияны университетлерини системасында бютеулей 234 464
студент окъугъанды. Калифорнияны университетлерини системасында эм эртдегили
эмда эм сыйлы — 1868 джылда къуралгъан Берклиде Калифорнияны университети’ди.

Калифорнияны университети, АБШ-ны энергетика министерствосуну талай илму тинтген
аралыкъларына (миллет лабораториялагъа) башчылыкъ этеди. 2006 джылгъа кёре
университетге Ливермор миллет лаборатория бла Берклиде Лоуренс атлы миллет
лаборатория бойсунубдула. Алгъаракъ университет дагъыда Сандия миллет
лаборатория[en] бла Лос-Аламос миллет лабораториягъа башчылыкъ этгенди.



https://krc.wikipedia.org/wiki/%D0%96%D0%B0%D0%BD%D0%BD%D0%B0_%D0%B4%E2%80%99%D0%90%D1%80%D0%BA

Жанна д’Арк (фр. Jeanne d’Arc [ʒan daʁk], 1412 — 30 май, 1431 джыл) — Францияны
халкъ джигит къызы болгъанды, джюзджыллыкъ къазауатны заманында Францияны
аскерлерини баш тамадаларыны бири болуб тургъанды. Бургундлагъа джесирге
тюшгенинде, ала аны ингилизлилеге бергендиле, ала да отда кюйдюргендиле. Артда
католик клисаны оноуу бла сыйлыланы санына киргенди.

Джюзджыллыкъ къазауат, Ингилизни патчахы III Эдуардны Франциягъа чабыуу эмда
патчах тахтасына эркинлигин билдиргени бла башланнганды. 1415 джылгъа дери
джетишим уллу тюрлениуле бла барды. Француз аскерле болумну бир къолгъа эте, бир
халларын тас эте бардыла, алай къыйынлыкъда кюрешгенликге къралны иги кесегин
къолда тута эдиле. 1415 джылда хал аманына айланды, Ингилизни ичинде баргъан
патчахланы ичинде чериш тохтайды, Ланкастерледен патчах а материкге таукел
чабыуул этеди.



https://krc.wikipedia.org/wiki/%D0%94%D1%83%D0%BD%D0%B8%D1%8F_%D0%B1%D0%B0%D0%BD%D0%BA

Дуния банк — айный тургъан къраллагъа болушлукъ этер нюзюр бла къуралгъан
халкъла арасы финанс организацияды.

Аллында Дуния банк деб Экинчи дуния къазауатдан сора Кюнбатыш Европа бла
Япониягъа финанс болушлукъ этген Айныу бла реконструкцияны халкъла арасы банкына
айтхандыла. Кечирек, 1960 джыл Айныуну халкъла арасы ассоциациясы къуралгъанды,
ол банктны политикасы бла байламлы функцияларыны бир бёлегин кесине алады.

Башха заманда алагъа дагъыда юч организация къошулады, ала Дуния банкны кечирек
чыкъгъан сорууларына джууаблыдала:

Бютеу беш организация Дуния банкны Къауумуна киредиле, эмда оракъ атлары Дуния
банкнты къауумуду. Кёбюсюне Дуния банк деб Айныу бла реконструкцияны халкъла
арасы банкына айтадыла, бусагъатха дери бу банк Дуния банкны ишини кёбюсюн
бардырады.

Бреттон-Вудс конференцияда къуралгъан эки уллу финанс организацияланы бириди
Дуния банк (олбириа Халкъла Арасы Ачха Фондду). 45 къралдан келечи, аланы ичинде
Совет Союзну келечилерида болуб, Экинчи дуния къазауатда зарауатлыкъ кёрген
экономикаланы орнуна салыуну сорууларына къарагъандыла.

Ал этапларында 1945—1968 дждж Дуния банк кредит бериуню бусагъатдача кючлю
бардырмагъанды, кредит алгъанлагъа уллу излемле болгъардыла. Биринчи президентни
Джон МакКлойну (John McCloy) тамадалыгъы бла биринчи борч алгъан кърал Франция
болгъанды, аннга 250 американ доллар суммада кредит берилгенди. Кредит бериуню
баш шарты уа — коалиция правительствогъа коммунислени къошулмауу болгъанды. Эки
башха кредит излеген кърал болушлукъ алалмагъандыла (Польша бла Чили) . Андан
башлаб Дуния банк Кюнбатыш Европаны къралларына кредит бериуню
къызыуландыргъанды. Ол заманлада Экинчи дуния къазауатдан сора чачылгъан
экономика Маршаллны планы бла джангыдан джан ала башлагъанды, бу планны
финансландыргъан асламысы бла Дуния банкны юсю бла баргъанды.

1968—1980 джыллада Дуния банкны баш иши айный тургъан къралла болушлукъ
болгъанды. Берилген кредитлени ёлчеми бла структуралары тюрленнгенди, ала энди
къралгъа бериб къоймай экономиканы айры санагъатларындан башлаб социал
соруулагъа дери кредитлендиргендиле. Ол кёзюуде тамадалыкъ этген Роберт
Макнамара банкны ишине технократ оноу этиу стилни келтиргенди (АБШ-ны къоруулау
министри бла Форд компанияны президенти болгъаны себебли опытыда болгъанды).
Макнамара борч излеген къраллагъа кредитни бериуню джангы системасын къурайды,
кредитни бериуню болджаллары азаядыла. Кредит алыу тынчыракъ болады.

1980 джыл Макнамаранын орнуна Клаузен (A.W. Clausen)АБШ-ны ол замандагъы
президенти Рональд Рейганны теджеую бла келеди. Бу кёзюуде кредитле асламысы бла
ючюнчю дунияны къралларына берилгендиле. 1980—1989 джыллада кредитлениуню
политикасы асламысы бла ючюнчю дунияны экономикаларын кредитледен
байламлылыкъларын азайтыр ючюн айнытыу бла байламлы болгъанды. Быллай политика
социал соруулагъа кредит бериуню тохтатханды.

1989 джылдан башлаб Дуния банкны политикасы джамагъат организацияланы хыртха
уруулары бла иги тюрленнгенди, артыкъсызда бек табигъатны сакълауда. Алай бла
берилген кредитлени нюзюр спектри иги талай кенгергенди.

Бусагъатда мингджыллыкъны декларациясына кёре, Дуния банк кесини ишин
Мингджыллыкъны айныу нюзюрлерине бургъанды. Ючюнчю мингджыллыкъгъа кёчюу кёзюуде
БМО-ну эгидасы бла сегиз нюзюр салыннганды, ол нюзюрлеге джетиу халкъла арасы
организацияланы баш мураты болургъа керекди. Бу нюзюрле 2015 джылгъа джетилирге
керекдиле, ма ала:

Дуния банк акционер джамагъатдыо, акционерлери уа 185 къралды. Къошулгъан
къралланы ауазларыны саны, Банкны капиталыны юлюшюне кёре болады, ол юлюш а уа
дуния экономикада юлюшге кёре саналады. Бу акционерлеге Оноучуланы кенгеши
келечилик этеди, ол баш оноу органды эмда банкны политикасын джюрютеди. Асламысы
бла кенгеншге къошулгъан къралланы финансларыны министрлери киредиле. Оноучланы
кенгеши кесини джыйылыуларын джылда бир кере, Дуния банкны къауумуну эмда
Халкъла Арасы Ачха Фондну Оноучу кенгешлерини l;sqskseeye заманында болады.

Оноучуланы кенгешини джыйылыуларыны арасында ишни 24 толтуруучу директор
бардырады, ала штаб-фатарда ишлейдиле. Толтуруучу директорла директорланы
Кенгешин къурайдыла, аннга тамадалыкъ Банкны Президенти этеди. Кенгешге 5 эм кёб
акциясы болгъан къралладан директор (АБШ, Япония, Германия, Франция эм Уллу
Британия) сора 19 толтуруучу директор да къралланы къауумларын келечилик
этедиле.

Директорланы кенгеши кесини джыйылыуларын ыйыкъда эки кере этедиле, эмда банкны
бютеу ишлерин джюрютюуде оноу этедиле, аны ичинде бютеу кредитлени эмда башха
оноуланы бегитедиле. Дуния банкны президенти, (бусагъатда Джим Ён Ким)
директорланы Кенгешинде тамадалыкъ этеди, эмда бютеу банкга башчылыкъ этеди.
Адет бла Дуния банкны Президенти, банкны эм кёб акциясын тутхан къралдан,
АБШ-дан боладып. Президент оноучуланы кенгеши бла беш джыллыкъ болджалгъа
сайланады, эмда джангыдан сайланыргъа болады. Беш вице-президент, аланы ичинде
юч тамада вице-президент (ингил. Senior Vice-Presidents) эки толтруучу
вице-президент (ингил. Executive Vice-Presidents) белгили регионлагъа джууабл
боладыла, эмда аны тышындада белгили фунцкциялары барды.

Дуния банкны джюз къралдан артыкъ къралда келечилиги барды, анда 10000 адамдан
аслам адам ишлейди.

Дуния банкге кириуню баш шарты Халкъла Арасы Ачха Фондну члени болууду, ол
демек, хар РАХАБ-ны члени Халкъла арасы ачха фонду членида болургъа керекди.
Реконструкция бла айныуну халкъла арасы банкыны (РАХАБ) члени болмагъан кърал
Дуния банкнты къауумуну башха организациясына кирир мадары джокъду.

Реконструкция бла айныуну халкъла арасы банкына 185 кърал киреди. Ахыр члени (18
январь 2007 джыл) Черногория болгъанды. Уставына кёре хар къралны устав
капиталында белгили бир квотасы болады, ол квотагъа кёре оноу алыудада ауазла
бериледиле. 2006 джылгъа кёре ауазла былай юлешиннгендиле:

Дуния банкны иши узун заманны ичинде тюрлю-тюрлю джамагъат организация бла,
алимле бла хыртха урулады, аланы ичинде Экономикадан нобель премияны лауреаты
эмда Дуния банкны алгъыннгы баш экономисти Джозеф Стиглиц..

Дж. Стиглиц айтханнга кёре, айный тургъан къраллагъа ХААФ, Дуния банк эмда
американ правительствода экономистле бардыргъан политиканы терсге санайды. Аны
оюмуна кёре, бу политикагъа АБШ кеси барса, экономикасы айнырыкъ тюл эди. Аны
чертгенине кёре, Россия ол рекомендациялагъа кёре ишледида экномикасы кризисден
чыкъмазча болду, Къытай а уа тынгыламадыда, энди экономикасы ёрге барады.



https://krc.wikipedia.org/wiki/%D0%93%D0%B0%D0%BD%D0%B3

Ганг Гималайланы къабыргъаларында Багиратхи-Ганга бла Алакнанда-Ганга сууланы
бир-бирлерине къошулгъан джерде къуралады.

Шимал-кюнбатыш таба саркъа, Байгартхини къатында, 2770 м. мийикликде андан
уллуракъ Джахнави сууну кесине къошады, ол алгъынлада Гангны башлагъан суугъа
саналгъанды. Артдан Сакини къатында суу Гималайланы 2478 м. мийикликде тешиб
ётеди, артдан Деопрага храмны къатында , 636 м. мийикликде шош эмда толу
Алакнанда бла бирлешеди. Багиратхи бла Алакнандны бирлешген суулары Харидвар
деген сыйлы джерде , 403 м. мийикликде ахыр Гималай сынджырланы юзюб Терай атлы
мырдылы тюзню юсю бла Шимал Индияны бек битимли тюз джерлери бла саркъады.
Кесини баш агъымында асламысы бла къыбылагъа саркъгъан Ганг тау сууду, тауладан
чыгъыб рахат, кемеле джюзюерча болады. Сора рахат рахат биринчи къыбыла таба,
артдан къыбыла-кюнчгъыш таба саркъады. Аны джагъаларында кёб уллу шахар
орналыбды: Канпур, Аллахабад, Мирзапур, Варанаси, Патна, Бхагалпур (Индия),
Раджшахи (Бангладеш) эмда башхала.

Орта агъымында — 2597 км. чакълы бир узунлугъу бла Ганг суу кесине кёб къошакъ
къобанны къошады: сол джанындан Каноджагъа джетмей Рамангангу сууну, андан узакъ
кетмей онг джанындан Калини; Аллахабадны къатында онг джанынднан кесини кирсиз
суулары бла Ямуна къошулуб кир сары Гангнны суу орнун 800 м. чакълы бирге
кенгертеди. Аллахабаддан сора сол джанындан Гумти, онг джанындан Тонс бла
Курумназа къошуладыла; Патнагъа джетгинчи — солдан Гауза, онгдан Сон къошулады,
Патнаны туурасында уа Гандаки кесини кючлю суулары бла Гангны анданда уллу
этеди.

Сора Бхагалпурдан тёбенде Ганг кесине Кузи сууну къошады, орта агъымында 1500
метр кенглиги, 1 м. теренлиги бла Ганг эрлай къыбыла-кюнчыгъышха бурулуб Бенгал
алашалыкъгъа киреди, алайда тёбен агъымы, дженгле бла дельтасыны къуралыуу
башланады. Саибганджны къатында Гандан онг джанында уллу Багиратхи дженг
айрылады, 100 км тёбенде дагъыда бир Джаланги атлы дженг айрылады.

160 километрден эки дженгде бирлешиб Хугли каналны къурайдыла, бу каналны
джагъасында Калькутта шахар орналыбды. Даммуда бла бирлешгенден сора бу канал
Чандернагорну къатында Бенгал богъазгъа саркъады. Сууну бир кесегин Хуглиге
бериб, Ганг Падда неда Падма аты бла къыбыла-кюнчыгъышха барады, джолунда джангы
дженгле айрыладыла (Мартабангу, Гору, Чундну), сол джанындан уллу къошакъ къобан
Маханандуну къошуб, Дафферганджда, Брахмапутраны Джамуна дженги бла бирлешеди.

Гангны дельтасында Бангладеш кърал орналыбды, бу кърал дунияны эм бек адам
басыннган къралыды. Джыл сайын дельтада 180 млн м3 къаты агъым джыйылады.



https://krc.wikipedia.org/wiki/%D0%92%D0%B8%D0%BA%D0%B8%D0%BD%D0%B3%D0%BB%D0%B5

Викингле — ал орта ёмюрдеги скандинав тенгизчиледиле, VIII—XI ёмюрледе
Винланддан Биармиягъа эм Каспийден Шимал Африкагъа дери чабыуул этиб
тургъандыла. Викинлени асламысы эркин дат, норвег эм швед тамырлы адамла
болгъандыла, аланы баш нюзюрлери дженгил бай болуу болгъанды. Ийнанчлары бла -
меджисуула болгъандыла.

Швед викингле кёбюсюне кюнчыгъышха джолоучу болгъандыла, алагъа эски орус эмда
византий къайнакълада варягла дегендиле. Норвег эм дат викингле асламысы бла
кюнбатышха джолоучу болгъандыла, эмда латин къайнакълагъа кёре норманла атны
джюрютгендиле.

«Викинг» сёз буруннгу норвег «vikingr» сёзден къуралгъанды, эм джайылгъан
версиягъа кёре ол сёз бла фьордланы белгилегендиле, аны тышында бу сёз норвег
область Вик бла да келишеди. «Викинг» сёзню уа («фьорддан адам») джашыртын
богъазлада бугъунуб гуду этген адамлагъа айтхандыла.



https://krc.wikipedia.org/wiki/%D0%91%D1%83%D0%B4%D0%B0%D0%B9

Будай (лат. Tríticum) — Къылчыкълы битимле деген (кёбюсюне бирджыллыкъ) ёсюмлюк
юйюрден ханслы тукъумду. Бек кёб къралда, аланы ичинде Россияда да, баш мюрзёу
культурады.

Будайны бюртюклеринден этилген ундан гырджын бишириледи, макаронла эмда кондитер
затла этиледи. Маллагъа аш культура кибик да хайырланады, дагъыда сыра бла
аракъыны бир-бир рецептлеринде да барды.

Будай башланы флористле — джасаучула, композициялары бла букетлерине элчи
колорит берирге деб хайырландырадыла. Дагъыда башлары бла къаураларындан
тюрлю-тюрлю оюнчакъла эмда джасаула эшедиле. Флористика дизайнда бу битимни
латин аты — Triticum джюрюйдю.



https://krc.wikipedia.org/wiki/%D0%91%D0%B5%D1%82%D1%85%D0%BE%D0%B2%D0%B5%D0%BD,_%D0%9B%D1%8E%D0%B4%D0%B2%D0%B8%D0%B3_%D0%B2%D0%B0%D0%BD

Людвиг ван Бетховен (нем. Ludwig van Beethoven  [ˈluːt.vɪç fan ˈbeːt.hoːfən]; 16
декабрь 1770, Бонн, Вестфалия — 26 март 1827, Вена, Австрия) — немец композитор,
дирижёр эмда пианистди, «веначы классиклени» ючюсюнден бириди.

Бетховен дуния культурада симфония деген музыка жанрны эм айтылгъан устасыды.
Аламат музыкант, дирижёр да болгъанды. Закийлени да закийи Бетховенни
чыгъармаларында уллу революциялы талпыныу, адамны ниет кючю кёргюзтюледиле:
«Жигитлик симфониясы», «Къууанчлыкъ одасы», тюрлю-тюрлю увертюралары.

Бетховен музыкада соната жанрны да уллу устасы болгъанды. Дунияда эм белгили, эм
сыйлы сонатагъа аны «Аппассионатасы» саналады. Ол чыгъармада композитор адамны
таркъаймаз кючюн, аны къадар бла тенглешин кёргюзтеди. Жашауу уллу
къыйынлыкълада ётген, ахырында сангырау болгъан композитор закийлик кючюн ахыр
ууахтысына дери ташламагъанды, таукелликни къажымаулукъну.



https://krc.wikipedia.org/wiki/%D0%91%D0%B0%D0%BB%D0%BA%D0%B0%D0%BD_%D0%BA%D1%8A%D0%B0%D0%B7%D0%B0%D1%83%D0%B0%D1%82%D0%BB%D0%B0

Балкан къазауатла — Биринчи дуния къазауатны аллы бла 1912—1913 эм 1913 джыллада
баргъан эки къазауатды. Аны эсебинде балкан къралла тюрклюлени Европадан
ыхтыргъандыла.

Биринчи къазауат къутхарыучу, тюрклюлеге къаршчы халгъа ие болгъанды. Балкан
бирлик (Сербия, Черногория, Греция эм Болгария) Осман империяны Европада
джерлерин сыйырыр мурат этгенди, эмда муратына джетгенди (Тюркде къуру Стампыл
эмда аны тёгерегинде бир бёлге къалгъанды).

Хорлагъан къралланы арасында ангылашмазлыкъла джангы къазауатха джол ачханды, бу
джол бир джанында Болгария , аннга къаршчы да Сербия, Греция, Румыния,
Черногория эмда Тюрк болгъанды. Болгария дженгилгенди, эмда биринчи къазауатда
кесине къошхан джерлерини асламысындан къуру къалгъанды, Осман империя эсе
Эдирне бла тёгерегинде бёлгени ызына алгъанды.



https://krc.wikipedia.org/wiki/%D0%90%D1%8D%D1%80%D0%BE%D1%81%D1%82%D0%B0%D1%82

Аэроста́т (халкъда аты — хауа шар) — хауадан дженгил, кёкге кёлтюрюлюр ючюн
къабукъну ичине джыйылгъан газны (неда къыздырылгъан, тыкълыгъы тышында хауадан
аз болгъан хауаны) хайырланнган учуучу аппаратды

Щарльерлени толтурур ючюн водородну хайырланадыла, анда мында джарыкълаучу
газны; алай а бу газла джаныучула болгъанлары, аланы хауа бла къатышсала атылыу
келтиргени себебли, аланы хайырланыу къоркъуулуду, эмда къоркъуусузлукъда
къошакъ амалла керек болады. Бу табсызлык инерциялы гелийде джокъду, ол да
шарльерледе хайырландырылады; алай а гелийни багъасы мийик болгъаны себебли
хауачылыкъда хайырланыуу тыйгъычлыды.

Аэростатла адамгъа биринчи болуб хауа чыгъар мадар бергендиле, кечирек а уа
стратосферагъа джетер амал бергендиле.

Экинчи дуния къазауатда аэростатла шахарланы, индустрия бёлгелени, аскер-тенгиз
базаланы эмда башха объектлени хауа чабыуулдан сакълауда хайырландырылгъандыла.
Аэростатладан бетджанла къурауну магъанасы, учуб келген самолетланы джерге джиб
бла бегитилген хауадагъы аэростатлагъа тийиб заран табхан эмда аэростатлагъа
бегитилген атылыучу затлагъа тийиб атылгъан болгъанды. Хау къорууда аэростатланы
чыгъыуу, джауну самолётларын бек мийикге чыгъаргъа зорлагъанды, аллай мийикден а
уа мараб бомбалау къыйын болгъанды.



https://krc.wikipedia.org/wiki/%D0%90%D1%82%D0%B0%D1%82%D1%8E%D1%80%D0%BA%D1%87%D1%8E%D0%BB%D1%8E%D0%BA

Ататюркчюлюк неда Кемализм (тюр. Atatürkçülük, Kemalizm) — империалист къралланы
джарлы эм артха къалгъан миллетни бойсундурургъа излеб бардыргъан джюрюшюне
къаршчы болуб къуралгъан, айгъакълы классны джакълыгъы бла хайырланмагъан, артха
къалгъан джараусуз кърал органланы орнуна акъыл бла билимге таяннган органланы
къураргъа излеген Мустафа Кемал Ататюркню идеологиясыды. Тюрк Республиканы
конституциясында белгиленнгенине кёре, кърал Ататюркчюлюкню принциплерине таяна
айныу джолда барады. Тюркню тышында Кемализм идеология, талай тюрлениу бла
Азербайджанда да танылады.

Кемализмни тамалында 6 принцип барды («алты окъ» — тюр. Altı Ok). Биринчи тёрт
окъ 1927 джыл белгиленнгендиле, артдан 1931 джыл алагъа дагъыда эки окъ
къошулады. Алты окъну доктринасы тамамы бла 1937 джылны конституциясында
бегитиледи.

Республикачылыкъ (тюр. Cumhuriyetçilik) — идеалында конституцион демократ
республикады, ол осман абсолют монархияны орнуна келгенди. Огъары властны
сайлыныу принципи эмда ол властны халкъ аллында джууаб тутуууду. Тюрк 1923 джыл
республика болуб баямланнганды.

Миллетчилик (тюр. Milliyetçilik) — идеалында гражданлары миллетине патриот
болгъан миллет къралды. Гражданлыкъ бла миллетлик бир бирине келишеди. Биз
таныгъан миллетчиликден Ататюркню миллетчилиги башха болгъанды, расизмден,
пантюркизмден, фашизмден айрыды. Ататюрк миллетчиликни француз юлгюча кёргенди,
мында Тюрк Республиканы бютеу гражданлары, къайсы миллетден болгъанларына
къаралмай бир миллет баямланадыла (Францияда бютеу гражданла французлагъа
саналадыла).

Халкъчылыкъ (тюр. Halkçılık) — классла арасы тенгсизликлеге къаршчы кюреш.
Халкъчылыкъ миллетчилик бла байламлы болгъанды, мында тюрк джамагъатны бирлиги
эмда халкъны башчылыгъы баямланнганды.

Лаиклик, секуляризм (тюр. Laiklik) — къралны лаик болууу эмда динни къралдан
айрыууду. Кемалны биринчи реформаларыны бири шерият хакъны къоратыу болгъанды.
Андан сора, окъуу, дин органладан сыйырылыб, окъуу министерствогъа
бойсундурулгъанды.

Этатизм, къралчылыкъ (тюр. Devletçilik — тюр. Devlet: кърал) — къралны ролю баш
болгъан, алай а къатыш экономиканы къурууду. Кертиликде, гитче энчи сектору
болгъан национализация этилген экономикагъа келтиреди.

Реформизм (тюр. İnkılapçılık) — вестернизациягъа эмда эски адетле бла кюрешге
курсду, прогресс бла джарыкълыкъгъа таянады. Француз журналист Морис Перногъа
Ататюрк былай айтханды:

Политиканы вестернизациясыны юлгюлерине тюрк тилни латин алфавитге кёчюрюу бла
тиширыулагъа сайлау хакъла берилиуню санаргъа боллукъду.

Кемализм, башында ачыкъланнган кибик талай принциплери эмда политикасы болгъан
идеологияды. Миллет эм модерн кърал типди. Халкъны бир къауумлары ататюркчюлюкню
Тюрк Республиканы тамал доктринасы эм идеологиясы кибик къабыл этеди. Кемализм
империализмге къаршчы миллетчилиги, капитализмге къаршчы халкъчылыгъы эм
къралчылыгъы, реакционизмге къаршчы лаиклиги эм къралчылыгъы бла, консерватизмге
къаршчы революционизми бла, олигархиягъа къаршчы республикачылыгъы бла чыкъгъан
идеологияды.

Кемализм, бек кёб адам эмда къауум джанындан онгнга эмда солгъа альтернатива
болгъан «ючюнчю джол» кибик танылады. Нек десенг, 1920-чы джыллада энчи
системалы Тюркню излемлеринден кюч алгъан классла арасы къаугъада къуралгъан
«Толу Эркинлик» бла «Антиимпериализмни» джолуна чыкъгъан идеологияды.

Башха къауум, кемализмни солчу идеологиягъа санайды, аны ючюнчю джолгъа
санагъанланы, Кемализмни политика тышына атаргъа кюрешгеннге эмда къуру бир
сагъыш системада чеклендирирге излеген кибик терслейдиле. Аны бла къалмай, аланы
онгчула дейдиле эмда кемализмни онгчу идеология саналмагъаны себебли, солда
саналмамасы ючюн кюрешген адамлагъа санайдыла. Бу сагъышха кёре миллетчилик
солгъа тыйгъыч тюлдю. Насер, Неру, Лумумба кибик миллет-къутхарыу кюрешни
джигитлери да кеслерин солчу кибик танытханлыкъгъа аны бла бирге да миллетчи
болгъандыла деген акъыл орун алады.

Тюрк тиширыуну болумуну игилешиую тамыры бла болмаса да, Ататюркден алгъаракъ
башланнганды. Кемалистлик Тюркню кёзюуюнде эсе уа къызыуланнганды. Къыз
сабийлеге ал эмда орта школлагъа барыргъа эркинлик 1858 джыл берилгенди. Акушер
школ, къыз санат школ эмда къыз устаз школ ол заманлада ачылгъанды. Биринчи
тиширыу джазыучула, басма органла да ол заманлада тууадыла. Биринчи тиширыу
къуралыш эсе уа къазауатны заманында джаралылагъа болушур ючюн 1867 джыл
къуралгъанды. Экинчи конституцион монархияны заманында тиширыуланы болумларында
талай тюрлениу болады. Биринчи къыз лицей, 1913 джыл Стампулда ачылады. Халиде
Эдип Адывар, Тиширыу Хакъланы Джакълау организация къурайды (Müdafaa-i Hukuku
Nisyan). 1914 джыл бусагъатдагъы аты бла Къыз Техника Баш Устаз Школ ачылады.
1921 джылда уа Техника бла Адабият факультетлеге къызла эркиши класслагъа
киредиле.

Тиширыуланы «граждан» статусларына къаршчы чыкъгъаны депутатланы саны кёбчюлюк
болгъан парламентде эм Миллет Къутулуу Къазауатны ичинде тиширыуну аллында
баргъан джамагъатлада тиширыулагъа берилген хакълача хакъ берир ючюн ал атламла
этилгендиле. Тюрк тиширыу 1934 джылны 5-чи декабрында сайларгъа эмда сайланыргъа
хакъ алгъанын да, демократияны бешигине саналгъан Франция бла Швейцария кибик
къраллада тиширыулагъа бу хакъ берилмегенди.



https://krc.wikipedia.org/wiki/%D0%90%D1%81%D1%82%D0%B5%D1%80%D0%BE%D0%B8%D0%B4

Астероид — Кюн системаны уллу болмагъан планета шекилли кёк саныды, орбита бла
Кюнню тёгерегине айланады. Астероидлени «гитче планетала» деб да таныйдыла.

«Астероид» термин (бур.-грек. ἀστεροειδής — «джулдуз шекилли», ἀστήρ — «джулдуз»
бла εῖ̓δος — «шекилли») Уильям Гершель джанындан киргизилгенди, аны чуруму уа бу
объектлеге телескопдан къаралса джулдузланы нохталарыча кёрюннгендиле, планетала
уа джулдузлача болмай, телескопда джассы кёрюннгендиле. «Астероид» терминни
титиз айгъакълауу алкъын толу бегитилмегенди.

Астероидлени классификациясыны мадарларыны бири, аланы ёлчемлериди.
Бусагъатдагъы классификациягъа кёре, астероид — диаметри 50 м болгъан объектди,
аны бла ол метеороидледен айры болады, метероидле уллу ташлача, неда андан да
гитче болургъа боладыла. Бу классификация, астероидле атмосферагъа кирген
заманда сау къалыб Джерге джетерге боллукъларына, метероидле уа атмосферада
кюйюб къалгъанларына таянады.

Бусагъатда Кюн системада он мингле бла астероид табылгъанды. 2009 джылны 28-чи
сентябрына билгилени базасында 460271 объект болгъанды, аладан 219018-ни толусу
бла орбиталары белгиленнгенди, эмда официал номер берилгенди. Аладан 15361
официал атха ие болгъанды. Алимле сагъыш этгеннге кёре, Кюн системада диаметри 1
километрден артыкъ болгъан 1.1-1.9 миллион объект болургъа боллукъду. Бусагъатда
белгили астероидлени асламысы астероидлени беллигиндедиле, бу беллик Марс бла
Юпитерни орбиталарыны арасындады.

Кюн системаны астероидлеринден эм уллугъа Церера саналгъанды, аны ёлчемлери
975×909 км чакълы бир бардыла, алай а 2005 джылны 24-чю августунда ол шылаб
планета статус алгъанды. Башха эки эм уллу астероидле 2-чи Паллада бла 4-чю
Веста ~500 км чакълы бир диаметрге иедиле. 4-чю Веста астероидлени беллигинде
сауутланмагъан кёз бла кёрюннген джангыз объектди. Башха орбитада айланнган
астероидле да адам кёзге Джерге джууукъ барсала кёрюнедиле.

Баш белликни бютеу астероидлерини биргелей массасы 3.0-3.6e кг чакълы бирди, ол
Айны массасындан 4% чакълы бир болады. Церераны массасы — 0.95e кг, ол бютеу
астероидлени массасыны 32 % болады, эм уллу 3 астероидлени массаларын къошсакъ а
уа 4-чю Веста (9 %), 2-чи Паллада (7 %), 10-чу Гигея (3 %) — 51 % болады, ол
демек астероидлерини асламысы массасы астроном ёлчемлеге кёре адаргыды.

Астероидлени таныу 1781 джыл Уильям Гершель Уран планетаны ачханы бла
башланнганды. Аны орта гелиоцентрика аралыгъы Тициусну-Бодени джоругъуна
келишгенди.

XVIII ёмюрню ахырында Франц Ксавер (Franz Xaver von Zach) 24 астрономдан
къуралгъан къауум къурагъанды. 1789 джылдан башлаб бу къауум, Тициусну-Бодени
джоругъуна кёре Кюнден 2,8 астроном бирим чакълы бир узакълыкъда — Юпитер бла
Марсны орбиталарына арасында планетаны излегендиле. Излеу амаллары былай
болгъанды: хар кече сайын, белгили бир заманда, джулдузланы координатларын
белгилегендиле. Сора координатлары тюрленнген объектлени айыргъандыла. Изленнген
планетаны тайыуу 30 сагъатха мюйюш секунд чакълы бир болургъа керек болгъаны
себебли, аны эслеген тынч болгъанды.

Алай а биринчи астероидни, 1-чи Церераны, итальянлы Пиацци ачханды. ол бу
проектге къошулмагъанды, ол бу ачылыуну билмегенлей 1801 джылны биринчи
кечесинде этгенди. Юч башха астероидни — 2-чи Паллада, 3-чю Юнона бла 4-чю Веста
талай джылдан табылгъандыла, ахыргъы, Веста, 1807 джыл. Бу ачыуланы ызындан 8
джылны джукъ табалмагъанларын да, астрономланы асламысы анда джукъ болмагъанын
сагъышында тинтиулерин тохтатхандыла.

Алай а, Карл Людвиг Хенке тохтамагъанды, эмда 1830 джыл джангы астероид излеу
ишлерин башлагъанды. Беш джылдан Астреяны табханды, бу астероид 38 джылны ичинде
биринчи джангы астероид болгъанды. Аны ызындан эки джыл озуб Гебаны табханды.
Андан сора башха астрономла да излемлеге къошулгъандыла, ол тинтиуледе хар джыл
сайын эм азы бла бир астероид табылыб баргъанды (1945 джыл саналмай).

1891 джыл Макс Вольф биринчи болуб астероидлени излеуде астрофотографияны амалын
хайырландыргъанды, бу амалда экспонированиени узун кёзюулю суратларында
астероидле къысха ачыкъ сызла кибик кёрюннгендиле. Бу амал ал джылладан эсе
астероид табыуланы санын кёб этгенди: Вольф джынгыз кеси 248 астероид табханды.
Аннга дери бютеулей да 300 астероид чакълы бир табылгъанды. Бусагъатда, талай
минг астероид табылгъанды, белгиленнгенди, номерленнгенди эмда ат берилгенди.
Саны андан да кёб болгъаны белгилиди алай а алимле аланы табаргъа алай
ашыкъмайдыла, аланы ичлеринде астероидлеге «кёкню багушу» ат джюрюйдю (ингил.
«vermin of the skies»).

Аллында астероидлеге рим бла грек мифиологияны джигитлерини атлары берилгенди,
кечирек ачханлагъа излеген ат берирге хакъ берилгенди, сёз ючюн — кеслерини
атларын.

Ат хар астероидге да берилиб бармайды, баш шарт орбитасы тамамы бла саналыргъа
керекди. Бир-бирледе астероидлеге ат, ачылыуундан сора талай джылдан бериледи.
Орбитасы саналгъынчы астероидге номер бериледи, ол аны ачылгъаныны датасын
белгилейди, сёз ючюн, 1950 DA. Тархла джылны, биринчи хариф, астероид ачылгъан
ай джарымны белгилейдиле (юлгюде астероид февралны экинчи джарымында
ачылгъанды). Экинчи хариф астероид, бу ай джарымда ачылгъан астероидлени ичинде
номериди, бизни юлгюбюзде астероид бу ай джарымда биринчиди. Ай джарымланы 24
болгъаны, ингилиз алфавитде уа 26 хариф болгъаны себебли, эки хариф
хайырланмайды: I (бирге ушагъаны ючюн) эмда Z. Ай джарымны ичинде ачылгъан
астероидлени саны 24-ден аслам болса, алфавитни башына къайтадыла, экинчи
харифге 2 индекс къошулады, дагъыда 24-ден озса, 3 индекс.

Ат алгъандан сора астероидни официал аты сандан (номеринден) эмда атындан
къуралады — 1-чи Церера, 8-чи Флора д. а. к.

Астероидлени къауумлагъа эмда юйюрлеге аланы орбиталарыны халларына кёре
юлешедиле. Къауумгъа асламысы бла атны, бу орбитада табылгъан астероидни аты бла
бериледи. Къауумла юйюрлеча болмай эркинирек къуралышладыла, юйюрле башха
объектге тийиб чачылгъан астероидни кесеклеринден къуралгъанлары себебли бир
бирлерине бек байламлыдыла.

1975 джыл Кларк Р. Чапмен (ингил. Clark R. Chapman), Дэвид Моррисон (ингил.
David Morrison) эм Бен Целлнер (ингил. Ben Zellner) бетине, альбедосуна эмда
къайтарылгъан кюн джарыкъны спектрине таяннган астероидлени классификациясыны
системасын къурагъандыла. Аллында бу классификация къуру юч тип таныгъанды:

Бусагъатда Джерге къоркъуу келтирлик астероид джокъду. Астероид не къадар ауур,
не къадар уллу болса, ол къадар къоркъуулуду, алай а ол къадар да табылгъаны
тынчды. Эм къоркъуулугъа бусагъатда диаметри 300 метр чакълы бир болгъан Апофис
астероид саналады. Ол астероид Джерге тюшсе, бир уллу шахарны джокъ этелликди,
алай а адам улугъа къоркъуу боллукъ тюлдю.



https://krc.wikipedia.org/wiki/%D0%90%D0%BC%D0%B0%D0%B7%D0%BE%D0%BD%D0%BA%D0%B0

Амазо́нка (порт. — Amazonas) — Къыбыла Америкада саркъгъан сууду, дунияда
бассейини бла, суу толулулугъу бла эмда узунлугъу бла эм уллу къобанды. Мараньон
бла Укаяли бир-бирине къошулса къуралады. Баш тамал салгъан Мараньон суудан
саналса узунлугъу 6437 км, 20 ёмюрню ахырында ачылгъан Апачета тамал суудан
саналса — 7000 км чакълы бирди, Укаялиден — 7000 км асламды. Бассейнини майданы
7180 минг км² (башха билгилеге кёре 6915 минг км²).

Амазонканы бассейнини кёбюсю Бразилияныкъыды, къыбыла-кюнбатыш эмда кюнбатыш
районлары — Боливияда, Перуда, Эквадорда эм Колумбиядады. Кёбюсюне Амазон
алашалыкъ бла саркъыб, Амазонка Атлантика океаннга агъады, Амазонканы дельтасы
дунияда эм уллуду (майданыны ёлчеми 100 минг км² чакълы бир).

Эм уллула аланы ичинде быладыла: онг джанындан — Журуа, Пурус, Мадейра, Тапажос,
Шингу, Токантинс; сол джаны— Иса, Жапура, Риу-Негру.

Сууну тёбен агъымында орта джоюму 220 минг м³/с чакълы бирди (джылны чагъына
кёре 70-ден 300 минг куб. м сек. дери). Джылны орта саркъыуу 7000 км³ чакълы
бирди (дунияны бютеу къобанларыны джыллыкъ саркъыуундан 15 % чакълы бири). Къаты
саркъыуу — 1 миллиард тоннадан асламды. Сууну аягъындан ёрге 1400 чакълы бирге
океандан суу къобуб кёлтюрюрге болады, эмда аякъ джанында поророка болады.

Бютеу джетеклери бла бирге Амазонка 25 минг км. узунлугъу бла ич суу джолланы
системасын къурайды. Амазонканы баш суу орну Андлагъа дери 4300 км. кеме
джюзерча бир теренлиги барды. Манаус шахаргъа дери (суу аягъындан 1600 км.)
океан кемеле чыгъаргъа боладыла.

Баш портла (тёбенден огъарыгъа): Белен, Сантарен, Обидус, Манаус (Бразилия),
Икитос (Перу).

Сууну ачхан конкистадор Франсиско де Орельяна европачыладан биринчи болуб
Къыбыла Американы эм кенг джеринден бир къыйырындан бир къыйырына ётгенди. 1542
джылны джайында айтыугъа кёре аны отряды амазонкалагъа тюбеб ала бла
сермешгенди. Бусагъатда ала эрлерини биргелерине сермешген индей тиширыула
болгъанларына, неда узун чачлы индейлилени тиширыула бла аджашдыргъан этгендиле
деген оюм джюрюйдю. Аллындан де Орельяна сууну кесини аты бла атаргъа излегенди,
алай а артан «Амазонка» атда тохтагъанды.

1553 джыл Амазонкаланы къобанлары деген ат Сьеса де Леонну «Перуну хроникасы»
деген китабда тюбейди.

Амазония бла аны къошакъ къобанларында 2 мингден артыкъ тюрлю чабакъ барды,
аланы кёблюгю адамны сейирсиндиреди. Биз аквариумларыбызда тутхан гуппи,
къылычлы, скалярия кибик чабакълада Амазонкадандыла. Къуру былайда тюберге
боллукъду каучук терекни урлукълары бла джашагъан tambaqui чабакъгъа. Былайда
эки тюрлю солугъан протоптерледа тюбейдиле, былайда огъунакъ узунлугъу метрге
джетген, суудан секириб тереклени бутакъларындан камыжакъланы ашагъан арованда
барды. Алай а Амазонканы эм белгили чабагъы - пираньяды. Бу чабакъ бырда бек
аштапир чабакъды, джыртхыч халилери барды, суудан ётген уллу джаныуарлагъа,
гыммалагъада чабаргъа болады. Адамлгъада къоркъуу барды, къанны ийсин сезген
чабакъ джыйынла къурбанларында чабыб, талай такъикъаны ичинде сюегине дери
кемириб къоядыла.



https://krc.wikipedia.org/wiki/%D0%90%D0%BB%D0%B0%D0%BC

Алам - Болумну ичини кебюсюнде абер болмагъан кенглик, планетлени хауа
низамларындан тышында турады. Терслик акъылгъа къарамай, Алам - къуру, абери
болмагъан кенглик тюйюлдю. Аламны ичинде бир-бир кесекле бардыла, алай аланы
тыкълыгъы бек гитчеди, андан сора жулдуз аралы букъу эм шибладис жайыу да барды.
Аламны бла хауа низамны толу англашымлы чеги жокъду, хауа Жерден кетип баргъан
сайын жукъара барады, аны себеплии алкъын Алам къаллай бийикликде башланнганын
толу ангылаталмайдыла. Исссилик бирчалай турса, къысымлыкъ exp(x)=e^x деген
жорукъгъа кере тюрленирикди. Халкъла аралы авиа-кючлени бирлешмеси учуу чекни
100 km бийикликде белгилегенди, анга Карманны сызы дейдиле. Ол бийикликде жерни
твртыуун хорлап учаргъа онг болурча биринчи алам теркликни алыргъа керекди, ол
теркликни жетерге уллу кюч керек болгъаны себепли хауа кенгликде учууну
магъанасы кетеди.



https://krc.wikipedia.org/wiki/%D0%90%D0%B7%D0%B0%D1%83_%D1%82%D0%B5%D0%BD%D0%B3%D0%B8%D0%B7

Координатла: 46°05′06″ N 36°31′44.4″ E﻿ / ﻿46.085° N 36.529°
E (G) (O) (Я)46.085, 36.529

Азау тенгиз (орус. Азовское море, укр. Азовське море, бур.-грек. Μαιῶτις λίμνη,
лат. Palus Maeotis, кърым. Azaq deñizi, адыг. Хы МыутІэ) — Европаны
къюнчыгъышында орналгъан ич тенгизди. Дунияда эм сай тенгизди, теренлиги 13,5
метрден уллу болмайды.

Тенгизни эм уллу узунлугъу 380 км-ди, эм уллу кенгилги 200 км-ди; джагъа ызыны
узунлугъу 2686 км-ди; юсюню майданы — 37800 км²-ди (бери айрымканлары бла
косаларыны майданы кирмейди, ала да 107,9 км²-ни аладыла).

Тенгизде эм уллу портла быладыла: Бердянск, Ейск, Керчь, Мариуполь, Таганрог,
Темрюк.

Тенгизни халкъла арасы хакъ статусун талай хакъ къайнакъла саладыла, аладан эм
магъаналы — Россия Федерация бла Украинаны арасында Азау тенгиз бла Керчь ачыкъ
богъазны хайырландырыуда ишбирликни юсюнден кесаматды (эки кърал да 2004 джылда
ратификация этгендиле). Бу кесаматда Азау тенгиз, Россия бла Украинаны ич
суулары категориягъа тергелгенди.



https://krc.wikipedia.org/wiki/%D0%AE%D0%BB%D0%B8%D0%B0%D0%BD_%D0%BE%D1%80%D1%83%D0%B7%D0%BB%D0%B0%D0%BC%D0%B0

Юлиан орузлама — Созигенни башчылыгъында александриячы астрономладан къауум
къурагъан орузламады, Юлий Цезарны буйругъу бла, б.э.д. 45-чи джылны 1-чи
январындан башлаб, хайырландырыугъа киргенди.

Юлиан орузлама эски Рим орузламаны орнуна келгенди эм эллинчи Мисирни
астрономиялы культурасында тамал алгъады. Буруннгу Русда бу орузлама «Клиса
тогъай», индикт эм «Уллу индиктион» атны джюрютгенди.

Юлиан орузламагъа кёре джыл 1-чи январда башланнганды, аны себеби ол кюнде
б.э.д. 153-чю джылдан башлаб комицияла сайлагъан консулла ишлерин башлагъандыла.
Юлиан орузламада джыл 365 кюнден къуралгъанды эмда 12 айгъа бёлюннгенди. Тёрт
джылдан бир кере артыкълы джыл болгъанды, ол джылда бир кюн артыкъ къошулгъанды
— 29-чу февраль. Алай бла юлиан джылны орталама узунлугъу 365,25 кюн болгъанды,
тропик джылдан 11 минутха асламды.

365 , 25 = 365 + 0 , 25 = 365 + 1 4 {\displaystyle 365,25=365+0,25=365+{\frac
{1}{4}}}

Юлиан орузламада джылла артыкълы эмда артыкъсыз боладыла. Ыйыкъ, баш кюнден
башланыб, ыйых кюн бла бошалады.

Юлиан орузламаны кескинлиги мийик болмагъады: хар 128 джылдан бир артыкъ кюн
джыйылгъады. Аны сылтауу бла, сёз ючюн, Христосну туугъан кюню аллында къышхы
кюн къайтыу бла тенг болгъанды, алай орузламаны кескин болмагъаны ючюн джазгъа
тайгъанлай тургъанды. Эм бек бу кескинсизлик джаз бла къачда эсленнгенди, ол
заманда сутканы узунлугъуну тюрлениую бек къызыу болгъанды. Кёб клисаланы
къурулушчула джазда кюн бла кече тенглик заманда кюн таякъла белгили бир джерге
тиерча ишлегендиле, сёз ючюн, Римдеги Сыйлы Пётрну соборунда — мозаикагъа.
Астрономла къой, дин башчыла да Пасханы алгъыннгы джерине тюшмегенине
ангылагъандыла. Бу проблеманы кёб сюзгенден сора католик къраллада папа XIII
Григорийни буйругъу бла юлиан орузлама андан кескин орузламагъа ауушдурулгъанды.
Протестант къралла юлиан орузламадан григориан орузламагъан терк кёчмегендиле,
XVII—XVIII ёмюрлени ичинде кёчгендиле; ахыр кёчгенле Уллу Британия (1752 джыл)
бла Швеция болгъанды.

Россияда григориан орузлама Совнаркомну декрети бла 26-чы январь 1918 джыл
киргизилгендиа. Грецияда — 1923 джылда. Григориан орузламагъа джангы стиль
деучендиле.



https://krc.wikipedia.org/wiki/%D0%AD%D1%80%D0%B5%D1%81%D0%B5%D0%B9_%D1%81%D0%BE%D0%BC

Эресей сом (орус. российский рубль) — Россия Федерацияны ачха биримиди. Дагъыда
талай танылмагъан эмда джарым танылгъан къралланы территориясында
хайырландырылады: Хачыпсы Республикада, Къыбыла Тегей Республикада, Луганск
Халкъ Республикада эмда Донецк Халкъ Республикада (биринчи экиде — Россия
Федерация бла келишиуге кёре).

Эресей сомну ISO 4217 стандартда хариф коду — RUB, тарх коду — 643; 1998 джылгъы
ачха реформагъа дери RUR (810) код хайырландырылгъанды. Ол тарх код — 810 — банк
счётланы нумерациясында бусагъатха дери да хайырландырылыды. Официал белгиси — ₽
— 11 декабрь 2013 джыл бегитилгенди.

Bloomberg агентствону информациясына кёре, SWIFT системада банкла арасы джюрюуде
2013 джылны майындан 2014 джылны майына дери кёзюуде эресей сомну юлюшю 0,35 %
болгъанды (бир джыл андан алгъа — 0,62 %). Американ долларны уа (ол кёзюуде)
юлюшю — 42 %, еврону — 32 %, юаньны — 1,47 % болгъанды. Бютеулей банкла арасы
тёлеуледе дунияны бары валюталарыны ичинде сом 18-чи орунну алгъанды.



https://krc.wikipedia.org/wiki/%D0%A8%D0%B8%D0%B1%D0%BB%D0%B0%D0%B4%D0%B8%D1%81_%D0%B6%D0%B0%D0%B9%D1%8B%D1%83

Шибладис жайыу (шибладис толкъунла) - кенгликде жайылгъан шибладис къырны
къозгъалыуу (халны тюрлениу). Шибладис жайыу хар арада да жайылалады. Бошлукъда
шибладис жайыу тюрленмей хайырыз узакълыкъгъа кетерге боллукъду. Алай бир-бирде
аберден толгъан арада окъуна жайылыргъа боллукъду (кесини жюрютюун бираз
тюрлендирип). Шибладис жайыуну баш магъаналы халисинлерине толкъун узунлугъун,
поляризациясын эм къармлыгъын санайдыла. Толкъунну узунлугъу къармлыкъ бла
(къауум чачылыуну) терклиги бла байланыпды. Шибладис жайыуну къауум чачылыууну
бошлукъда терклиги жарыкъны терклигине тенгди. Башха аралада уа андан азды. ‎



https://krc.wikipedia.org/wiki/%D0%A5%D0%BE%D0%BB%D0%B5%D1%80%D0%B0

Холера - джугъуучу, артык къыйын, къарын аурууду. Холераны чуруму(этиологиясы) -
холераны вибрионларыдыла. Холера бла джанъыз адамла ауруйдула. Холераны
вибрионлары - Vibrio cholerae biovar, Vibrio cholerae El-Tor. Холераны
кеслеринде джюрютгенле ауруй тургъан адамладыла. Холераны вибрионлары ауруй
тургъан адамланы кирлеринде болады. Джукъгъаны - фекально-оральнады (суу бла,
ашарыкъбла, кир къолла бла). Холера джукъса, адам 5 кюнню ичинде аурургъа
боллукъду. Ауруу билмей тургъанлай башланады: ичи ётюб тебрейди, къарны
ауруумагъанлай ичи кёбден кёб ётюб барады, тохтаусуз.Ич ётгени суучады,
бир-бирледе пиринчни суyуна ушайды, ийис этмейди. Ауругъан адамны температурасы
кётюрюлмейди. Тохтаусу ичи ётгенденден къанындан, организмден суу кетеги, адам
къургъакъ болады: кёз орунлары батадыла, териси къургъакъ болады. Терисин къысыб
ийсенг, тюзелмейди, тили къургъакъ болады, температурасы тюшеди. Бир-бирлиде ичи
ётген къусханнга кёчеди. Асыры сууу кетгендем адамны давлениясы тюшеди. Адам
гиповолемия шокдан ёледи.



https://krc.wikipedia.org/wiki/%D0%A0%D0%B0%D1%81%D0%B8%D0%B7%D0%BC

Расизм (фр. racisme) — адам расаланы бири-бирине физикалыкъ эмда психологиялыкъ
джанындан тенг болмауу тамал болгъан къарамланы джыйымыды. Расизмде расала —
«сыйлыла» бла «сыйсызлагъа» юлешинедиле, алагъа кёре «сыйлы» расаны келечилери
дуниягъа бийлик этер ючюн джаратылгъандыла.

«Расизм» сёз бирични Ларуссну сёзлюгюнде 1932 джыл тюбейди, эмда «бир раса
къауумну башханы аллында огъарылыгъын джакълагъан система» кибик белгилейди.
Бусагъатдагъы магъанасыда андан узакъ кетмегенди, алай а политкалы дискурсда
бир-бирледе кенгереди, раса огъарылыкъгъа миллет, дин неда башха ышанла къошады.

Раса дискриминацияны бютеу формаларын да къурутууну юсюнден халкъла арасы
конвенцияда раса дискриминация былай айгъакъланады:



https://krc.wikipedia.org/wiki/%D0%9F%D1%80%D0%BE%D1%82%D0%B5%D0%BA%D1%82%D0%BE%D1%80%D0%B0%D1%82

Протектора́т (лат. protector — джакълаучу) — къралла арасы илишкилени формасыды,
протекторатда бир кърал кесини юсюнде башха къралны баш суверенитетин таныйды,
асламысы бла халкъла арасы илишкиледе болады, ич ишледе автономиясы эмда энчи
кърал тутхан династиясын сакълайды.

Протекторатны мисаллары — Осман империяны протекторатында Кърым ханлыкъ, Алжир,
Триполитания XVI-XIX ёмюрледе,Индия 1803—1858, Уллу Британияны протекторатында,
Речь Посполита 1775—1791 джыллада, Картли-Кахетин патчахлыкъ 1786—1801 джыллада
Россияны протекторатында , Богемия бла Моравияны протектораты 1939—1945
Германияны протекторатында.

Британ протекторатланы ичинде Бахрейн, Бечуаналенд (бусагъ. Ботсвана), Аден,
Уганда эмда башхала болгъандыла.



https://krc.wikipedia.org/wiki/%D0%9D%D0%BE%D0%B3%D1%8A%D0%B0%D0%B9_%D1%82%D0%B8%D0%BB

Ногъай тил (Ногай тили) — кёбюсюне Къарачай-Черкесияда, Ставрополь крайда,
Астрахань областда эмда Дагъыстанда джашагъан ногъайлыланы тиллериди. Ногъай
тилде Россияда 90 минг. адам  сёлешеди (2002 джылда ётген тергеуге кёре). Ногъай
тил, тюрк тиллени шимал-кюнбатыш (къыпчакъ) къауумуну къыпчакъ-ногъай
(ногъай-къыпчакъ) тюбкъауумуна киреди. 3 диалект айырадыла: ногъай (Ставрополь
край), къараногъай (Дагъыстанда) эмда акъногъай (Къарачай-Черкесияда).
Астрахань-ногъай диалектни болуму энчиди.

1928 джылгъа дери араб джазма хайырландырылгъанды, кечирек — латин, 1938
джылдан — орус графиканы тамалында алфавит. Бусагъатдагъы алфавит 1950 джылда
бегитилгенди.



https://krc.wikipedia.org/wiki/%D0%9C%D1%8E%D0%B7%D0%B8%D0%BA%D0%BB

Мю́зикл (ингил. Musical) (башха аты музыкалы комедияды) — музыкалы сахна
чыгъармады, анда диалогла, джырла, музыка бир-бирине чалгъаннгандыла, мюзиклде
хореография да уллу орун алады. Сюжетле кёбюсюне белгили адабият чыгъармаланы,
дуния драматургияны тамалында салынадыла (Бернард Лоуну «Мени ариу ледим»,
Шекспирни «Мени уппа эт, Кэт!», Сервантесни «Ламанчиден адам», Диккенсни
«Оливери!» Бла «Ачыкъ эшиклени кечеси»). Мюзиклге кёб тюрлю жанрны уллу эткиси
болгъанды: опереттаны, комедиялыкъ операны, водевилни, бурлескни. Айры жанр
кибик кёб заманны танылмагъанды.

Мюзиклни аллында кёб тюрлю дженгил жанр болгъанды, алада варьете шоу, француз
балет эмда драма интерлюдия къатышханды. 1866 джылны сентябрында Нью-Йоркда
«Black Crook» салыннганды, анда романтикалы балет, мелодрама эмда башха жанрла
бир-бирине къатышхандыла. Бу спектакль джангы жанрны башлангычы саналады.
Ингилиз продюсер Джордж Эдвардс кесини хитлерини бирин, «Хористканы» музыкалы
комедия деб ангылатханды. Музыкалы комедия деб тамаша, кёз ачыу кёргюзюудю, анда
сюжет тюл, публика сюйген джырчыла салгъан вокал номерледиле. Эдварсны салыулары
Нью-Йоркда уллу махтау табханды, эмда XX ёмюрню аллына дери джангы жанрда моданы
ингилиз тамашачыла салгъандыла.

Биринчи дуния къазауатны аллында джыллада фахмулу эмигрантла Херберт, Фримль,
Ромберг эмда башхала Америкада мюзиклны айныууна кючлю импульс бергендиле.
20-30-чу джыллада, Джером Керн, Джордж Гершвин, Кол Портер кибик джангы американ
композиторланы келиую бла мюзикл керти американ халны алгъанды. Либретто
къыйыныракъ болгъанды, макъамларында джазны, рэгтаймны эсиулери ангыланнганды,
джырлада американ айланрдырыула чыкъгъандыла. Мюзиклден чыкъгъан кёб джыр
классика болгъанды. 1932 джылда композитор Гершвин тарихде биринчи кере, «Сени
юсюнгден джырлайма» («Of Thee I Sing», 1931) мюзиклы ючюн Пулитцер премияны
алгъанды .

Роджерса бла II Хаммерстайнны ортакъ ишлеулеринде быллай белгили сахна салыула
чыкъгъандыла: «Оклахома!» («Oklahoma!», 1943), «Карусель» («Carousel», 1945),
«Шош океанны къыбыласы» («South Pacific», 1949), ала драматургиясыны мийик
дараджасы бла айрылгъандыла. Эмда публика бек джаратыб къарагъанды.

Экинчи дуния къазауатдан сора мюзикллени фабуласы оюмлуракъ, къатыракъ болады,
Леонард Бернстайнни «Вестсайд хапары» («Westside story», 1957) кибик мюзикл
салынады. Аны тамалында Шекспирни «Ромео бла Джульетта» трагедиясы салынады,
алай а хапар мюзиклни заманындагъы Нью-Йоркда барады. Тепсеулени
экспрессиялыгъы, мюзиклледе хореографияны оруну ёсгенин белгилейди.

60-чы джыллына ахырында джангы музыкалы стиллени эткиси бла мюзиклни ангыламында
тюрлениуле боладыла. «Чачла» («Hair», 1967) спектаклде ол заманда модада болгъан
хиппи идеяла орун аладыла. 70-чи джылладан башлаб спекталлени санлары азаяды,
алай а декорацияла эмда костюмла багъалы, агъачлы боладыла. Мюзикл ангыламда
терен тюрлениу, композитор Эндрю Ллойд Уэббер бла либретточу Тим Райсны «Иисус
Христос — суперджулдуз» («Jesus Christ Superstar»1971) спектакль этеди. «Эвита»
(«Evita», 1978) мюзиклни оюмлу, къаты магъанасы жанр къуралыуундан бери къаллай
уллу джолну этгенине шагъатлыкъ этеди. Уэбберни «Киштикле» («Cats», 1981)
мюзикли джарыкъ, эсде къалгъан сыфатланы къурайды. Музыкасында киштик
интонацияла таныладыла, тепсеулери пластикадан толудула. .

Мюзикллени ингилиз-американ монополиясы 1985 джылда бошалады, ол заманда
Лондонда, Виктора Гюго «Эрек этилгенле» («Les Miserables») романыны тамалында
француз мюзикл салынады. Авторлары композитор Клод Мишель Шонберг либретточу
Ален Бублиль болгъандыла. Мюзикл жанрны мийик дараджасын «Мисс Сайгон» («Miss
Saigon»), Пуччинини «Мадам Баттерфляй» операсын джангыртылыуу шагъатлыкъ этеди.

Францияда аллында мюзиклле башха джол бла баргъандыла: ала аллай тамашалыкъ
болмагъандыла эмда бродвейдегиледен декорациялары азыракъ, учуз болгъанды, ала
джырчыланы концертине бек ушагъандыла. Быллай мюзиклни юлгюсюне Риккардо
Коччанте бла Люк Пламондонну Notre-Dame de Paris спектаклиди. Заман бла адамланы
джаратханлары тюрленнгенди эмда арт джыллада Франция кёз къаматхан, тамаша
мюзиклле сала башлагъандыла, сёз ючюн, Romeo et Juliette, Autant en Emporte le
Vent, Le Roi Soleil кибикле.



https://krc.wikipedia.org/wiki/%D0%9C%D1%8D%D1%80%D0%B8%D0%BB%D0%B8%D0%BD_%D0%9C%D0%BE%D0%BD%D1%80%D0%BE

Мэрилин Монро (ингил. Marilyn Monroe, тууугъан аты Норма Джин Мортенсен, ингил.
Norma Jeane Mortensen, христиан аты Норма Джин Бейкер, ингил. Norma Jeane Baker;
1926 джылны 1-чи июну - 1962 джылны 5-чи августу, Брентвуд, Калифорния) —
американ актриса, джырчы.

Мэрилин Монро 1926 джылны 1-чи июнунда Лос-Анджелесде туугъанды. Аны анасы,
Глэдис Монро Бейкер, ол заманлада белгили актриса Норма Толмэджни атын бергенди.
Эки ыйыкъ болгъанында ёге юйдегиге берилгенди, анда алты джыл джашагъанды.

1946 джылны августунда «Джыйырманчы ёмюр Фокс» киостудияда ишге алыргъа сёз
бередиле Нормагъа, анда ол статист болуб ишлеб башлайды. Анда огъунакъ аннга
джангы ат бередиле, ол ат бла артдан ол дуниягъа белгили болады — Мэрилин Монро.
Монро тукъум аны къарт анасыныкъыды.

1951 джыл Мэрилин, артдан АБШ-ны президенти болгъан Джон Кеннеди бла танышады.
Аланы тослукъ джюрютгенлерини юсюнден сёзле баргъандыла.



https://krc.wikipedia.org/wiki/%D0%9C%D0%BE%D0%BB%D0%BE%D1%82%D0%BE%D0%B2%D0%BD%D1%83_%D0%BA%D0%BE%D0%BA%D1%82%D0%B5%D0%B9%D0%BB%D0%B8

Ишлеую тынч болгъаны себебли, Молотовну коктейли партизан эмда орам къазауатда
бек джюрюген сауутланы бириди.

Молотовну коктейли кесини атын совет-фин къазауатны заманында алгъанды. Халкъ
Комиссарланы Советини Председатели Вячеслав Молотов, кесини радиосёлешиуюнде,
совет авиация Финдляндияны бомбаламайды, ачлыкъда къыйналгъан финлеге азыкъ
атады деб сёлешгенди. Андан сора финле РРАБ-3 совет авиацион бомбагъа «Молотовну
ётмегини четени» атны бергендиле. Бомбаны узунлугъу 2,25 метр эмда диаметри 0,9
метрболгъанды. Ичинде 60 гитче джандырыучу бомбасы болгъанды. Къуйругъунда
къанатлары болгъаны себебли, бомба тюшген заманында арадан къачыш бурулгъанды,
эмда гитче бомбачыкъланы тёгерегине чачханды. Кеслерини джаныучу шишаларын,
финле аналогия бла «Молотовну коктейли» деб атагъандыла. Аллында бу ат къуру
шишаны ичиндеги джаныучу суусун къатышха айтылгъанды, кечирек саулайда шишагъа
кёчгенди. Бир-бир тарихчиле «Молотовну коктейли» аллындан «Молотовха коктейль»
атны джюрютгенди деген оюмну айтадыла. Заманны барыуу бла, эмда бир тилден бир
тилге кёчюрген сагъатда терсликлени себеби бла, аты тюрлениб «Молотовну
коктейли» болуб къалгъанды.

Молотовну коктейлини принципи напалмгъа ушайды. Ичинде джаныучу суусун къатышны
кёб тюрлю варианты болады, аланы бири былайды: мияла шишаны бир кесегине дженгил
джаныучу суусун къатыш къуюлады, ол къатышны тамалында бензин, этил неда метил
спирт болады. Шишаны башы, бензинде джибитилген къагъыт бла къаты бегитиледи.

Къатышха дженгил джаныучу затланы къошуу (сез ючюн: акъ фосфорну тамалында)
шишаны джандырыргъа керек этмейди, эмда джаныуун тынчландырады.

Че Гевараны «Партизан къазауат» китабында джаныучу къатышны быллай юлюшлеме
этерге теджеледи: суусунну тёрт этиб ючю бензин, бирида мотор джау.

Молотовну коктейлини джарамай къалгъаныны эм баш чуруму — шишаны ичинде суусунну
кёб болууду. Толу шиша эрлай джанмайды, не ючюн десенг бензин кеси аллына
джанмайды, джаннган аны тылпууду, толу шишада уа бензинни тылпыууна джаыйылыр
джер джокоъду. Эм игиси шишаны 1/2 - 2/3 толу болгъаны. Алай а заводдан чыкъгъан
шишала толу болургъа боладыла, алагъа айры джаныучу къатышла къуюладыла.



https://krc.wikipedia.org/wiki/%D0%9B%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC

Либерализм (фр. libéralisme) — энчи азатлыкъны джамагъат эмда экономика
системаны тамалы кёрген философия, политика эмда экономика теория бла
идеологияды.

Либерализмни нюзюрю, хар адамда азат болгъан, бири-бири бла магъаналы политика
информацияны эркин ауушдуралгъан, кърал бла динни властларын чеклендирген, хакъ
баш болгъан, энчи иеликли, саудюгерлик эркин болгъан джамагъатды. Либерализм,
аны аллында болгъан кърал теорияны кёб тамалын унамайды, аланы ичинде монархны
Аллахдан келген хакълары; дин, билимни джангыз къайнагъы болуу кибик.
Либерализмни тамал принциплерине была саналадыла: хакъла (джашаугъа, азатлыкъгъа
эмда иеликге); тенг хакъла бла законну аллында тенглик, эркин сауда экономика;
адил сайлаулада сайланнган правительство; кърал властны ачыкъ болуу. Либерал
джамагъатда, кърал властны функциясы,бу принциплени баджарыу ючюн кюрешеди.
Бусагъатдагъы либерализмда къралны оноуун плюрализм бла демократияны тамалында
бардырылыуну сайлады. алай азчылыкъланы эмда энчи гражданланы хакълары
сакъланнган шарт бла.

Либерализмни бусагъатдагъы агъымларындан бир къаууму эркин саудаланы кърал
джанындан регуляция этиуюне джылы къарайды, ол регуляция халкъны игилиги ючюн
бара эсе (тёлеусюз окъуу, адамланы хайырларыны аралыгъын азайтыу). Бу къарамланы
джандашларыны оюмуна кре, политика система социал къралны элементлерин
джюрютюрге керекди, аны ичинде ишсизлеге кърал болушлукъ, юйсюзлеге джашар джер,
тёлеусюз медицина кибик.

Либералланы къарамларына кёре, кърал власть адамланы игилиги ючюн джаратылады,
къралны политика башчылыгъы халкъны асламысы бла сайланыргъа керекди. Бюгюннге
либералланы нюзюрлерине эм бек келишген политика системагъа либерал демократияны
санаргъа боллукъду.

«Либерал» сёз лат. liber («эркин») деген сёзден къуралады. Тит Ливий «Шахарны
къуралгъанындан башлаб Римни тарихинде» плебейле бла патрицийлени арасында
кюрешни ангылатыды. Марк Аврелий кесини «Сагъышларында» «хар кимгеда бирча
закону болгъан, эмда сёлеширге эркинлик берген къралны» юсюнден джазады. Итальян
Айныуну заманында экрин шахар-къралла бла рим папаны арасында кюреш джангыдан
башланады. Никколо Макиавелли кесини «Тит Ливийни биринчи декадасыны юсюнден
сагъышларында» республика кърал оноу форманы принциплерин джазгъанды. Ингилизде
Джон Локк француз Джарыуну акъылманлары, азатлыкъ ючюн кюрешни адам хакълары
термин бла бегитгендиле.

Эркинлик ючюн Американ Къазауатдан сора, американ миллет биринчи болуб, либерал
кърал идеяны тамалында конституцияны джарашдырады, артыкъсызда бек правительство
къралгъа оноу этилгенлени разылыгъы бла оноу этеди деген принципге бек эс
бёлюнеди. Франуз буржуазия да, Уллу француз революцияны кёзюуюнде либерал
принциплени тамалында правительство къураргъа кюрешеди. 1812 джылгъы испан
конституцияны авторлары, испан абсолютизмге оппозицияды болгъандыла, ала биринчи
болуб «либерал» сёзню, политика къымылдауну джандашларын белгилер ючюн
хайырланыб башлагъандыла. XVIII ёмюрню ахырындан башлаб, либерализм бютеу
айныгъан къраллада эм алчы идеологияланы бири болгъанды.

Либерал идеяланы джашауда бардырыуну сынамлары ал заманлада ахырына дери
джетишимге джетмегендиле, бир-бирледе уа тамам терсине эсеб алыб огъунакъ
койгъандыла (диктатура). Азатлыкъны эм тенгликни логузнгларын авантюристле
хайырланыб башлагъандыла. Либерализмни ичинде агъымларыны джандашларыны арасында
тикликле болгъандыла. Къазауатла, революцияла, экономика кризисле эмда
правительствода табсызлыкъла, халкъны либерал идеаллагъа артын бурдургъадыла.
Тюрлю-тюрлю кёзюуледе «либерализм» сёз тюрлю-тюрлю магъана джюрютгенди. Заман
оза, бу идеологияны тамалларыны толу ангыламыда келе башлагъанды. Бусагъатда уб
идеология тамалы болуб, дунияда эм джайылгъан политика система — Либерал
демократияды.



https://krc.wikipedia.org/wiki/%D0%9A%D1%8A%D1%8B%D1%82%D0%B0%D0%B9%D0%B4%D0%B0_%D0%BA%D1%83%D0%BB%D1%8C%D1%82%D1%83%D1%80%D0%B0_%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F

Уллу пролетар культура революция (къыт. адет. 無產階級文化大革命, тынч. 无产阶级文化大革命,
пиньинь Wúchǎn Jiējí Wénhuà Dà Gémìng, палл. Учань Цзецзи Вэньхуа Да Гэмин,
къысхартылгъаны — 文化大革命 Вэньхуа Да Гэмин, неда 文革 Вэньгэ) — 1965 джылны
октябырындан башлаб 1975 джылны октябрына дери КъХР-ни тарихинде политика
болууланы белгилеген терминди. Ол кёзюу шахар джашауну политизациясы бла,
студентле бла ишчилени джорукъсуз къозгъалыулары бла эмда партия башчылыкъда
къатышыула бла белгиленнгенди.

Аны башланыуунда КъКП-ни председатели Мао Цзэдун уллу орун алгънады. Ол кесини
къауумуну къарамларын (маоизмни) кърал идеология этер умутда кюрешгенди.

Мао Цзэдун кеси, Культура революицияны башланыуун Яо Вэньюанны 1965 джылны 10-чу
ноябрында басмаланнган статьясындан санагъанды. 1966 джылны 8-чи августунда
КъКП-ни АК-ини 11-чи пленуму «Уллу пролетар культура революцияны юсюнден» бегим
алгъанды:



https://krc.wikipedia.org/wiki/%D0%9A%D1%8A%D1%8B%D0%B1%D1%8B%D0%BB%D0%B0_%D0%B4%D0%B6%D0%B0%D1%80%D1%8B%D0%BC%D1%82%D0%BE%D0%B1

Къыбыла джарымтобда джай декабрдан февралгъа, къыш эсе уа — июндан августха дери
барады. Къыбыла джарымтобда циклонла, шимал джарымтобдача болмай сагъат
бурулгъанча буруладыла, антициклонла уа тамам терсине, сагъат бурулгъаннга
къаршчы.. Кюнортада Кыбыла джарымтобда Кюн шималда боалды, Шимал джарымтобда эсе
уа -къыбылада.

Къыбыла джарымтобда тёрт континент (Антарктида, Австралия, Къыбыла Американы
кёбюсю, Африканы бир бёлеги, Азияны кесеги (Малай архипелагны бир къауум
айрымканы), Океанияны иги танг айрымканы, эмда терт океан (Атлантика, Индий, Шош
океанланы къыбыласы эмда Къыбыла океанны бютеую киреди).



https://krc.wikipedia.org/wiki/%D0%9A%D0%B8%D0%BD%D0%B5%D0%BC%D0%B0%D1%82%D0%BE%D0%B3%D1%80%D0%B0%D1%84

Кинемато́граф (грек. κινημα, κινηματος — «къымылдау» эмда грек. γραφω —
«джазаргъа», «суратларгъа»; биргелей магъанасы — «къымылдауну джазыучу») — адам
ишни бир бёлюмюдю, къымылдагъан суратла джаратхан бла байламлыды. Бир-бирде
синемато́граф (фр. cinématographe, эскирген) неда кинематогра́фия деб да
танылады. Кинематографны аты, Люмьер къарнашла ойлаб чыгъаргъан аны бла бир атлы
аппаратдан алыннганды. Технологияны коммерциялы хайырланыб башланыуу бу аппарат
бла байламлыды. Кинематограф, XIX ёмюрню ахырында ойлаб чыгъарылгъанды эмда XX
ёмюрде бек популяр болгъанды.



https://krc.wikipedia.org/wiki/%D0%9A%D0%B8%D0%BB%D0%BE%D0%B3%D1%80%D0%B0%D0%BC%D0%BC

Килогра́мм (белгилениую: кг, kg) — массаны ёлчем биримиди, ЁС-де эм баш
биримледен бириди.

Килограмм, Парижни къатындагъы Севр шахарда орналгъан Ауурлукъла бла ёлчемлени
халкъла арасы бюросунда сакъланнган килограммны халкъла арасы эталонуну
массасыды, эмда мийиклиги бла диаметри 39.17 мм платина-иридий къатыш металлды
(90 % платина, 10 % иридий). Аллында килограммны- бир кубик дециметр (литр)
кирсиз сууну 4 °C температура бла стандарт атмосфера басымда массасы ангыламы
болгъанды.

Тарих чурумла бла «килограмм» аллынданды онлукъ «кило» индексни джюрютеди, ол
себебден къат эмда юлюш биримле кесида ЁС-де юлюш бирим болгъан «грамм» ёлчем
бирмге (1 г = 10−3 кг) ЁС-ни стандарт индекслерини къошуб къурайдыла.

Атом бомбаланы къарыуларын белгилеген заманда гигаграммны орнуна килотонна,
тераграммны орнуна мегатонна хайырланады.



https://krc.wikipedia.org/wiki/%D0%98%D1%80%D0%BE%D0%BD_%D0%B3%D0%B0%D0%B7%D0%B5%D1%82

«Иро́н газе́т» (тег. Ирон газет — «Тегей газет») — тегей тилде биринчи газет
болгъанды. Газетни биринчи номери Владикавказда 1906 джылны 23 июлюнда
чыкъгъанды.

Газетни тегей журналистиканы эмда тегей тилни функционал стиллерини айныуунда
уллу магъанасы болгъанды. Газетде, артдан белгили болгъан кёб авторну чыгъармасы
басмаланнганды.

Тогъуз номери чыкъгъандан сора Терк областны генерал-губернаторуну буйругъу бла
«революция башламчылыкъла ючюн» газет джабылгъанды.

1907 джылны мартындан башлаб «Ног цард» (Джангы джашау) газет чыгъыб
башлагъанды. Бютеулей 75 номери чыкъгъанды.

Бюгюн тегей тилде эки уллу харкюнлюк газет чыгъады: «Растдзинад» бла «Хурзарин».
Андан сора да, бютеулей неда кесеги бла тегей тилде район газетле эмда талай
политика эмда джамагъат организацияланы газетлери чыгъадыла.

23 июль, «Ирон газетни» биринчи номери чыкъгъан кюн, Къыбыла Тегейде Кёбчюлюк
информацияны мадарларыны (КИМ) ишчилерини кюню кибик байрамланады.



https://krc.wikipedia.org/wiki/%D0%98%D0%BC%D0%BF%D0%B5%D1%80%D0%B8%D0%B0%D0%BB%D0%B8%D0%B7%D0%BC

Империали́зм (фр. impérialisme, ингил. imperialism, нем. Imperialismus,
чыкъгъаны лат. imperium — власть, бийлик) — бир къралны неда миллетни башха
къралгъа неда миллетге кесини хайыры ючюн къадарлгъаны, аланы кючлегерге
излегениди.

Империализм терминни тамалы латинча “imperium” сёзден къуралгъанды, магъанасы
власть, бийлик болгъанды. Аны тышында Францияда 1830 джыллада Наполеонну
империясыны джакълагъанланы белгилер ючюн хайырланнгандыла бу терминни, кечирек
1848 джылдан сора Наполеон III-ню аман кърал оноуун белгилегендиле бу сёз бла.
Алай а бусагъатда магъанасы бла 1870 джыллада Ингилизде джайылыб башлагъанды

Collier's Encyclopedia империализмни тарихини юч кёзюуге юлешеди: Биринчиси, XVI
ёмюрге дери баргъан эмда империяланы кенгериулери бла байламлы кёзюудю; экинчиси
география ачылыула бла башланыб XIX ёмюрге дери баргъан империализмди — эски
империализм атны джюрютеди; ючюнчюсю джангы империализмди эмда 1880 джыллада
башланнганды, колониялагъа джангыдан интерес чыкъгъанды, эмда Азия бла Африканы
джангыдан юлешиу башланнганды.



https://krc.wikipedia.org/wiki/%D0%94%D0%BE%D1%83_%D0%94%D0%B6%D0%BE%D0%BD%D1%81%D0%BD%D1%83_%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F%D0%BB_%D0%B8%D0%BD%D0%B4%D0%B5%D0%BA%D1%81%D0%B8

Доу Джонсну индустриял индекси (ингил. Dow Jones Industrial Average, DJIA) —
сауданы талай фонд индекслерини бириди, Wall Street Journal газетни редактору
эмда Dow Jones & Company компанияны тамалын салгъан Чарльз Доу
къурагъанды(ингил. Charles Dow).

Доу Джонс американ сауда индекслени ичинде эм эскисиди. Американ фонд саудаланы
индустриял юлюшюню айныуун осмакълар мурат бла къуралгъанды..

Индекс, АБШ-ны 30 эм уллу компаниясын осмакълайды. Индустриял деген сёз индексни
атында, къуралгъан заманында салыннган нюзюр бла байламлыды, бусагъатда эсе уа
индексге кирген компанияланы бир къаууму индустрия сектордан узакъдыла. Аллындан
индекс кирген компанияланы акцияларына багъаланы орта арифметика саны кибик
саналгъанды. Бусагъатда хыйсаб этер ючюн масштабланнган орта сан алынады,ол
деген — багъаланы эсеби индексге кирген компанияланы акциялары юлешиннгени неда
бирлешиннгени сайын тюрленнген юлешиучюге юлешинеди. .

Индексни биринчи вариантлары 1884 джылда чыкъгъандыла, ала тогъуз темир джол
эмда эки индустриял компанияны акцияларыны багъаларын кёргюзгендиле. Индексни бу
вариантлары басмаланмагъанды, ич анализ ючюн хайырландырылгъанды. Джамагъатха
биринчи кере басмада индекс 1896 джылны 26-чы майында «индустриял» индекс кибик
басмаланнганды. Ол заманда индекс 12 компанияны акцияларыны багъалары
кёргюзюлгенди. Бусагъатда ол 12 компаниядан джангыз General Electric къалгъанды.
Андан сора индексге :

1916 джылда компанияланы саны 20 дери кёлтюрюлгенди, 1928 джылны 11-чи
октябрында уа 30 болгъанды. Хар ротация заманда талай компания ауушдурулады, эм
бек «чайкъалыула» болгъан заманнга Уллу депрессияны заманын санаргъа боллукъду,
XX ёмюрню 30-чу джылларыны башында: 1930 джылны 18-чи июлунда индексде джети
компания ауушдурулгъанды, 1932 джылны 26-чы майында уа сегиз компания. 17-шер
джыллы эки кёзюуде (1939—1956 бла 1959—1976 джылла), индексни структурасында
тюрлениу болмагъанды.

Биринчи басмаланнган индексни тергеую 40,94 болгъанды. 1972 джылны 14-чю
ноябрында уа индекс биринчи кере 1000 белгини ётгенди (1003,16). 80-чы джыллада,
артыкъсыз да 90-чы джыллада индекс терк ёсгенди. 1995 джылны 21-чи ноябрында
индекс 5000 белгини ётгенди (5023,55), 1999 джылны 29-чу мартында уа 10 000
белги озулгъанды (10 006,78). Бир айдан сора, 1999 джылны 3-чю майында индекс
11 014,70 болгъанды. Кесини максимумуна 11 722,98 — Доу Джонс индекс 2000 джылны
14-чю январында джетгенди, аны ызындан индекс терк тюшюб башлагъанды, 2002
джылны 9-чу октябрында DJIA кесини аралыкъ минимумуна 7286,27 магъана бла
тюшгенди.

Процент къарамда индексни эм уллу тюшюую 1987 джылны Самый большой в процентном
отношении обвал индекса произошел в «къара баш кюнюнде» болгъанды, Ол заманда
Доу Джонс 22,6 % тюшгенди. 2001 джылны 11-чи сентябрында терактладан сора индекс
7,1 % тюшгенди.

Доу Джонс индексге кирген компанияланы списогу фонд саудада тюрлениулеге кёре
тюрленирге болады. Бу списокну къурагъан The Wall Street Journal газетни
редакциясыды.

2009 джылны 8-чи июнундан башлаб Доу Джонсну индустриял индексине 30 компания
киреди (атындан сора скобкалада компания тикери кёргюзюлгенди):



https://krc.wikipedia.org/wiki/%D0%94%D0%BE%D0%BD%D0%B4%D0%B0%D0%B3%D1%8A%D1%8B_%D0%A0%D0%BE%D1%81%D1%82%D0%BE%D0%B2

Дондагъы Ростов (орус. Росто́в-на-Дону́) — Россияда, Кюнчыгъыш-Европа тюзню
къыбыла-кюнчыгъышда, Дон сууну джагъасында, аны Азау тенгизге къошулгъан
джеринден 46 километр узакълыкъда орналгъан шахарды. Москвадан 1094 километр
узакълыкъдады. Ростов областны административ аралыгъыды, 2000 джылны 13 майындан
бери Къыбыла федерал бёлгени административ аралыгъыды. 1749 джылда, Елизавета
Петровна императрицаны буйругъу бла тамалы салыннганды.

Дондагъы Ростов — Россияны, 1,099 млн адам джашагъан Къыбыла «ара шахарыды»,
уллу административ, культура, илму-окъуу эм индустрия аралыгъыды.

Шахар, Россияны къыбыласыны эм магъаналы транспорт аралыгъыды, шахарны,
«Кавказны къабакълары» деб таныйдыла.

2008 джылны 5 майында, Россия Федерацияны президентини указы бла, Дондагъы
Ростов шахаргъа Россия Федерацияны «Аскер махтаулукъну шахары» деген сыйлы чыны
берилгенди.



https://krc.wikipedia.org/wiki/%D0%93%D1%80%D0%B0%D0%B6%D0%B4%D0%B0%D0%BD%D0%BB%D1%8B%D0%BA%D1%8A

Гражданство неда гражданлыкъ — кърал бла адамны арасында дайым политика-хакъ
байламды. Гражданство кърал бла адамны бир-бири аллында хакълары бла борчларын
белгилейди. Кёб заманны монархиялы къраллада адам бла къралны арасында байлам
подданство кибик белгиленнгенди, ол демеклик — адам кърал бла тюл, монарх бла
байламлы болгъанды. Бусагъатда монархияланы асламысында да бу концепция
къоратылыб, гражданлыкъ концепциягъа кёчюлгенди. Гражданлыкъ конституцион хакъны
институтларыны бириди, кеси да конституцияда эмда башха закон актлада
бегитилгенди.

Гражданство неда подданство, къралда айгъакъланнган амал бла белгиленеди. Алай а
къралгъа кёре бу практика айрыды: бир къауум къраллада документ алмазгъа
эркинликден башлаб (Уллу Британияда) кърал ичи паспортланы зорунлу болгъан
къраллагъа дери (алгъыннгы СССР-ни къраллары).



https://krc.wikipedia.org/wiki/%D0%93%D0%B0%D1%80%D0%B4%D0%BE%D1%88

Гардош (лат. Solánum tuberósum) — кёб джыллыкъ Паслёнланы (Solanum) юйдегисинден
битимди. Ашаргъа ёсдюредиле. Гардошну дунияны адам санындан 75% джашагъан, 130
къралда битдиредиле. Эм аслам гардошну Россияда, Къытайда, Польшада, АБШ-де,
Индияда битдиредиле. Чий гардошну ичи 79% суудан, 18% углеводладан, 2% акъдан,
0,9% кюлден къуралады.

Гардошну ёсюм мийиклиги 0,5-1,5 метрге джетеди. Гардошну джурту Америкады: Перу
бла Боливия. 2500 джылны мындан алгъа битдириб башлагъандыла бу бурчакъны анда.
Европа Испанияны юсю бла таныгъанды гардошну. Кёб заман турмай, бу бурчакъ бек
уллу сый алды. Сёз ючюн, Ирландияда гардош эм баш ашарыкъ болду.



https://krc.wikipedia.org/wiki/%D0%93%D0%B0%D0%B3%D0%B0%D1%83%D0%B7%D0%BB%D0%B0

Гагаузлула — тюрк тилли халкъды. Адам саны бютеулей — 250 минг адам чакълы бир
болады. Асламысы Молдавия бла Украинада джашайдыла. Гагауз тил тюрк тиллени
огъуз тюбкъауумуна киреди. Динлери — православиеди. Молдавияны къурамында Гагауз
Ери атлы, гагаузлуланы асламсы джашагъан автономия барды.

Гагауз тил тюрк тиллени огъуз тюбкъауумуна киреди. Бусагъатдагъы гагауз джазма
латин алфавитни тамалындады.

Гагауз тил XX ёмюрню арасына дери джазмасыз тил болгъанды, гагауз тилге алфавит
1957 джыл къуралады, тамалы уа къалгъан совет халкъланыча кириллица болады. Ол
замандан башлаб, гагауз тил аз-аз айный башлайды, алай а джарсыугъа, энчи
автономиясы болмагъаны, аны санында автономиялы халкъладан миллет тилни,
культураны айныуунда артха къалдыргъанды. Аз кёб болсада ол заманлада китабла
чыгъа башлагъандыла: «Легенданын изи» (Таурухланы ызы, 1974), «Узун керван»
(Узун кериуан, 1985), «Жанавар йортулары» (Бёрюню къууанчлары, 1990) эмда
башхала.

Гагаузлуланы динлери — православиеди. Гагаузлула джангыз христиан тюрк тилли
халкъды дегенле бардыла, алай а ол тюз тюлдю, сёз ючюн, чувашлыланы, кряшенлени,
нагъайбеклени эмда якъутлуланы асламысында динлери православиеди.



https://krc.wikipedia.org/wiki/%D0%92%D0%B5%D1%80%D1%81%D0%B0%D0%BB%D1%8C_%D0%BC%D0%B0%D0%BC%D1%8B%D1%80%D0%BB%D1%8B%D0%BA%D1%8A_%D0%BA%D0%B5%D1%81%D0%B0%D0%BC%D0%B0%D1%82

Версаль мамырлыкъ кесамат — Биринчи дуния къазауатны официал бошагъан кесамат
болгъанды. Кесаматха 1919 джылны 28-чи июнунда Версалда (Франция) Американы
Бирлешген Штатларыны, Британ империяны, Францияны, Италияны, Японияны,
Бельгияны, Боливияны, Бразилияны, Кубаны, Эквадорну, Грецияны, Гватемаланы,
Гаитини, Хиджазны, Гондурасны, Либерияны, Никарагуаны, Панаманы, Перуну,
Польшаны, Португалияны, Румынияны, Серб-Хорват-Словен къралны, Сиамны,
Чехословакия бла Уругвайны бир джанындан эмда капитуляция этген Германия башха
джанындан къол салгъандыла.

Кесаматны излемлери Париж мамырлыкъ конференцияда узун джашыртын кёрюшюуледен
сора къыбал этилгенди. Кесамат кючге 1920 джылны 10-чу январында, аны Германия
бла баш тёрт бирликчи кърал- Уллу Британия, Италия, Франция эмда Япония
ратификация этиую бла киргенди. Версаль кесаматха къол салгъан къралладан АБШ,
Хиджаз эм Эквадор ратификация этерге унамагъандыла. АБШ-ны сенаты кесаматда Уллу
Британия бла Франция ауурлукъ этген Миллетлени Лигасыны (бу организацияны
къуралыуу кесаматда джазылгъанды) къуралыууна разы болмай, ратификация этерге
унамагъанды. Кечирек (1921 джылны августунда) АБШ Германия бла энчи кесаматха
къол салгъанды, ол кесамат Версаль кесаматндан башхасы болмагъанды, джангыз
Милетлени Лигасыны юсюнден статьялары болмагъанды.

Версаль мамырлыкъ кесаматны баш мураты — дунияны хорлагъан къралланы арасында
джангыдан юлешиу болгъанды. Бу кесаматха кёре Германия Франциягъа
Эльзас-Лотарингияны (1870 джылны чеклеринде); Бельгиягъа — Мальмеди бла Эйпен
районланы, дагъыда Моренени нейтрал эмда прусс кесеклерин: Польшагъа — Познанны,
Поморьени кесгин, Кюнбатыш Пруссияны бир къауум районларын; Данциг шахар
(Гданьск) эмда аны району «эркин шахар» баямланнганды; Мемель ш. (Клайпеда)
хорлагъан къралланы оноуларына берилгенди, 1923 джылны февралында Литвагъа
къошулгъанды. Шлезвигни, Кюнчыгъыш Пруссияны эмда Огъары Силезияны къайсы
къралгъа кирлигини оноуу плебисцитде этиллик болгъанды (Шлезвигни шималы 1920
джыл плебисцитге кёре Даниягъа, Огъары Силезияны бир кесеги 1921 — Польшагъа,
Кюнчыгъыш Пруссияны къыбыла кесеги да Германиягъа кетгенди; Чехословакиягъа
Силезияны территориясындан бир кесек берилгенди. Огъары Силезияны асламы
Германияда къалгъанды. Саар 15 джылгъа Миллетлени Лигасыны оноууна тюшеди, 15
джылдан джазыуун плебисцит айырлыкъ болгъанды. Саарны кёмюр шахталары Францияны
къолуна тюшедиле. Кесаматха кёре Германия Австрияны, Польшаны эмда
Чехословакияны бойсунмазлыкъларын таныйды эмда гарантия этеди. Рейн сууну бютеу
сол джагъасы эмда онг джагъасында 50 километр кенглик демилитаризия боладыла.
Германия бютеу колонияларындан къуру къалады, кечирек ала хорлагъан къралланы
аралырнда мандат система бла юлешинедиле.

Герман колонияла былай юлешиннгендиле: Африкада Танганьика Уллу Британияны
мандатына киреди, Руанда-Урунди район — Бельгияны, «Кионга Ючкюл»
(Къыбыла-Кюнчыгъыш Африка) — Португалиягъа (алгъыннгы аты Герман Кюнчыгъыш
Африкады), Уллу Британия бла Франция Того бла Камерунну юлешедиле; КъАБ
КъыбылаА-Кюнбатыш Африкагъа мандатны алады. Шош океанда мандатлы территорияла
болуб Япониягъа, алгъын Германияныкъы болгъан экватордан шималдагъы айрымканла
кетедиле, Австралия Бирликге — Герман Джангы Гвинея, Джангы Зеландиягъа — Самоа
айрымканла.

Германия Версаль кесаматха кёре Къытайдабютеу концессияларындан къуру
къалгъанды, Сиамда консул юрисдикция эмда бютеу мюлк хакъларындан къуру
къалгъанды, Либерия бла бютеу кесаматлары эмда келишиулери тохтатылгъанды,
Францияны Мароккода , Уллу Британияны уа Мисирде протекторатын таныйды.
Германияны Цзяочжоу бла Шаньдунда хакълары Япониягъа бериледи (аны ючюн Къытай
Версаль кесаматха къол салмагъанды).

Кесаматха кёре Германияны сауутлу кючлери 100 минглик джаяу аскерден аслам
болургъа болмагъанды; зорлу аскер къуллукъ къоратылгъанды, сау къалгъан
аскер-тенгиз флотну асламысы хорлагъанлагъа берилгенди, джангы кемеле ишлеу
джасакъ болгъанды. Германиягъа джангы саутланы эмда аскер бёлеклени къурау
джасакъ болгъанды (аскер авиация, бронетехника кибик). Герамния репарацияла
формада Антантаны къралларыны правительстволарына эмда энчи адамлагъа заранны
орнуна салыргъа борчлу болгъанды (репарацияланы ёлчеми Репарациа комиссия бла
белгиленнгенди).

Версаль мамырлыкъ кесамат Германияны унукътдургъан, сыйын тюшюрген келишиу кибик
саналады, бу кесаматны Экинчи дуния къазауатны башланыууну баш чурумларындан
бирине санайдыла. Бу кесаматдан сора къралны ичинде къозгъалыула башланадыла
дуния эконмика кризисни заманында уа оногъа нацистле келедиле (1933).

Алай а Германиягъа салыннган тыйгъычла кереклисича бир сынчыкъланмагъандыла, ала
кесаматны бузгъанларыны европа къралла кёрмегенден баргъандыла (сауутланыу,
Австрияны аншлюсю , Судет областны Чехословакиядан сыйырыу эмда аны ызындан
Чехии бла Моравияны оккупациясы).



https://krc.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%8B_%D0%9A%D0%BE%D0%BD%D1%84%D0%B5%D0%B4%D0%B5%D1%80%D0%B0%D1%82%D0%B8%D0%B2_%D0%A8%D1%82%D0%B0%D1%82%D0%BB%D0%B0%D1%80%D1%8B

Американы Конфедератив Штатлары неда Конфедератив Штатла, АКШ, Конфедерация
(ингил. The Confederate States of America, CSA, The Confederacy) — АБШ-ны
бусагъатдагъы къыбыла-кюнчыгъыш штатларыны территориясыны кёбюсюн алгъан, 1861
джылдан 1865 джылгъа дери бар болгъан, де-факто бойсунмагъан (алай а бир кърал
да бойсунмаулугъун танымагъан) кърал болгъанды. 11 къыбыла къул тутхан штатны
Американы Бирлешген Штатларыны къурамындан чыкъгъаныны (сецессиясыны) эсебинде
къуралгъанды. Конфедератив Штатла, АБШ-да граждан къазауатны заманында Бирлешген
Штатланы джауу болгъанды. Къазауатда хорланнганындан сора Конфедерация джокъ
болгъанды; аны къурагъан штатланы шималчыла кючлегендиле эмда Къыбыланы
реконструкциясы деген кёбге баргъан процессни заманында АБШ-гъа реинтеграция
этгендиле.



https://krc.wikipedia.org/wiki/%D0%A8%D0%B8%D0%BC%D0%B0%D0%BB_%D0%BF%D0%BE%D0%BB%D1%8E%D1%81

Шимал полюс — Шимал джарымтобда Джерни бурулунуууну кёзюнге кёргюзген ось башына
чыкъгъан нохтады.

Шимал полюс Шимал Бузлауукъ океанны арасындады, алайда теренлик 4000 м. чакълы
бирди. Сау джылны Шимал полюсну къатында кючлю кёбджыллыкъ пак бузла дрейф
этедиле. Къышны орта температурасы -40 °С, джайда асламысы бла 0 °С.

Биринчи болуб Шимал полюсха американлы Фредерик Кукну 1908 джылда, эмда Роберт
Пирини 1909 джылда экспедициялары джетгенди деген оюм джюрюйдю. Алай а кертида
болгъанмыдыла, огъесе джалгъан экспедицияламы болгъандыла белгили тюлдю.

1926 джылда полюсну башы бла дирижабль ётгенди, аны белгили полюсчу Руаль
Амундсенни биргесине алыб, Умберто Нобиле джюрютгенди.

1937 джылны майында самолетну болушлугъу бла Шимал полюсну районунда биринчи
илму-тинтиу дрейф этген станция орналады. Белгили орус алимни, Папанин Иванны
башчылыгъы бла ишлегенди. Алай а ол станция полюсдан 40 километрни бир джанында
болгъанды. Биринчи кере полюсну кесине 1948 джылны 23-чю апрелинде башха совет
экспедиция джетгенди.

Американ суутюбю къайыкъ SSN-578 1959 джылда полюсну къатында къалкъгъанды, 1962
джылда уа совет атом суутюбю къайыкъда. 1977 джылны 17 апрелинде совет атом
бузчачыучу кеме «Арктика» тенгизчиликни тарихинде, суубашы джюзюуде биринчи
Шимал Полюсха джетгенди. Шимал полюсха джангыз кеси джетген адам болуб биринчи
япон сиягъатчы Наоми Уэмурады.

Шимал полюсну координаты шимал кенгликни 90 градусуду, полюсну узунлугъу
джокъду: кертилик бла Шимал полюс къайсы меридианда башланнган нохтады.



https://krc.wikipedia.org/wiki/%D0%A7%D0%B0%D1%80%D0%BB%D0%B8_%D0%A7%D0%B0%D0%BF%D0%BB%D0%B8%D0%BD

Чарльз Спенсер «Чарли» Чаплин (ингил. Charles Spencer "Charlie" Chaplin; 16-чы
апрель 1889 — 25-чи декабрь 1977) — ингилиз киноактёр, сценарист, композитор
эмда режиссёр, кинону эм белгили джулдузларындан бири, дуниягъа эм белгили бир
сыфатны — айланма Чарлини къурагъанды.

Чарли Чаплин 1889 джылны 16-чы апрелинде Лондонда, мюзик-холну артистлерини
юйдегисинде туугъанды. Анасы тюрлю-тюрлю театрлада джырла бла, тепсеуле бла
чыкъгъанды, аны ичинде белгили композиторланы, белгили оперетталаны авторлары -
Джилберт бла Салливанны антрепризаларындада ойнагъанды. Атасы- ариу баритонну
иеси, 80-чы джылланы орталарында Лондон мюзик-холлада белгили джырчы болгъанды.
Ол Европа бла Америкагъа гастролла блада айланыучу болгъанды, алай ахыры бушуулу
болгъанды, ауазын тас этиб, белгилигинден болгъандан сора, кесин ичкиге атханды.
1901 джыл Лондондагъы С. Фоманы госпиталында ёлгенди.

Чаплин, Карнону труппасы бла 1910 джылны сентябрындан 1912 джылны июнуна дери
АБШ-да гастроллада болады. 1912 джыл, ол беш айгъа Ингилизге къайтады, 1912
джылны 2-чи октябрында биягъы труппа бла АБШ-гъа келиб, ызына къайтмайды. Бир
чыгъыуланы кёзюуюнде аны белгили кинопродюсер Мак Сепнет эслейди, Чарлини оюнун
джаратыб, кесини «Кистоун Филм» атлы студиосуна ишлерге чакъырады. 1913 джылны
23-чю сентябрында Чаплин «Кистоун Филм» бла контрактха къол салады, эмда
ыйыкъгъа $150 джал бла ишге джарашады.

Чаплиннге белигликни тауушсуз кино келтиргенди, фильмледе таууш 1927 джыл
чыкъсада, Чарли дагъыда он джылны эски фильмлени салады. Биринчи толу тауушлу
фильни 1940 джыл салады Чарли. Фильмни аты "Уллу диктатор", бу фильмде
айланма-Чарлини сыфаты ахыр кере хайырланады. 1952 джыл "Рампаны отлары" атлы
фильмни дуния премьерасы ючюн Лондонгъа кетеди, ол заманда ФБР-ни тамадасы Эдгар
Гувер, иммиграция властладан Чаплинни ызына къайтыуун джасакълатады. Чаплин
Швейцарияны Веве шахарында орналады. Мында ол эски фильмлерине музыка джазады.
Ахыр фильмин ("Гонкогндан графиня") Чаплин 1967 джылда, кесини сценарийни
тамалында салгъанды. Баш роллада Софи Лорен бла Марлон Брандо ойнайдыла.



https://krc.wikipedia.org/wiki/%D0%A5%D1%83%D0%B1%D0%B8%D0%B9%D0%BB%D0%B0%D0%BD%D1%8B_%D0%9D%D0%B0%D0%B7%D0%B8%D1%80

Хубийланы Ахияны джашы Назир (1934 джыл июнну 30-да Огъары Тебердиде туугъанды)
— белгили къарачай-малкъар поэтледен бириди, Къарачай-Черкес республиканы халкъ
поэтиди, СССР-ни джазыучуларыны союзуну члениди.

Эл школну Къыргъызстанда тауусханды. Къарачай-Черкес кърал устазлыкъ институтну
филология бёлюмюн бошагъандан сора, Москвада Горький атлы Литература институтну
Баш адабият курсларында окъугъанды.

Хубий улу талай джылны «Карачай» газетни энчи хапарчысы, Къарачай район радиону
редактору болуб ишлегенди.

Ол талай назму китабны авторуду. Аны чыгъармалары совет поэзияны антологияларына
— «Песня, ставшая книгой», «Факел», «Братство», «Созвездие», «60 лет советской
поэзии» — киргендиле, белгили журналлада («Байкал» (№3 1978), «Комсомолец
Киргизии» (1975), «Дон» (№7 1979), «Литературный Киргизстан» (№2 1976), «Молодая
гвардия» (1971), «Ставрополье») басмаланнгандыла, талай тилге кёчюрюлгендиле, ол
кеси да ана тилге белгили орус поэтлени кёб чыгъармаларын кёчюргенди.



https://krc.wikipedia.org/wiki/%D0%A5%D0%B0%D0%B7%D0%B0%D1%80_%D0%BA%D1%8A%D0%B0%D0%B3%D1%8A%D0%B0%D0%BD%D0%BB%D1%8B%D0%BA%D1%8A

Хазар къагъанлыкъ, Хазария (650—969) — орта ёмюрледе хазарла деген тюрк тилли
кёчгюнчю халкъ къурагъан къралды. Кюнбатыш-тюрк къагъанлыкъдан айырылгъанды.
Кавказ аллын, Тёбен бла Орта Итилни бойнун, бусагъатдагъы шимал-кюнбатыш
Къазахстанны, Азау тенгизни бойнун, Кърымны, эмда Кюнчыгъыш Европаны тюзлери бла
чегетли тюзлерини территориясын Днепр суугъа дери контролда тутханды. Къралны
аралыгъы алгъа бусагъатдагъы Дагъыстанны тенгиз бойнундагъы кесегинде
орналгъанды, кечирек, Итилни аягъы табасына кёчгенди. Башчылыкъ этген элитаны
бир кесеги иудейлик динни алгъанды. Кюнчыгъыш славян тайпаланы бир бёлеги талай
заманны хазарлагъа политика бойсунмакълыкъда джашагъанды.



https://krc.wikipedia.org/wiki/%D0%A3%D0%BB%D0%BB%D1%83_%D1%82%D0%B5%D0%B0%D1%82%D1%80_(%D0%A1%D0%B0%D0%BD%D0%BA%D1%82-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3)

Уллу театр (Таш театр) — 1784-1886 джыллада Петербургда болгъан театрды.
Санкт-Петербургда биринчи дайым, Эресейде эсе уа эм уллу театрланы бири
болгъанды. Театр майданда салыннганды. 1886 джыл Таш театрны мекямы чачылыб,
бусагъатдагъы Петербург консерваторияны мекямы къурулгъанды.

Архив документле шагъатлыкъ этгеннге кёре Уллу театрны биринчи болджаллы мекямын
1775 джыл Антонио Ринальдини проекти бла салыб башлагъандыла. Алай а Ринальди
басхычладан джыгъылгъанындан сора ол кеси къурулушха къараялмагъанды, Экинчи
Екатерина немец театр декоратор эмда архитектор Людвиг Филипп Тишбейннге театрны
джангы проектин салыргъа борч салады, бу проект бла кечирек архитекторла Ф. В.
фон Баур бла М. А. Деденев мекямны къурулушун бардырадыла Театрны ачылыуу 1783
джыл болады. Алай а бир-бир къайнакълагъа кёре театр бир джылгъа кеч ачылгъанды.
Бу уллу мекямны фасыды аз джасалгъанды. Георги Уллу театрны мекямын былай
суратлайды: «Тышындан бу мазаллы къарамлы мекямды. Баш киришни башында каррара
мермерден олтуруб тургъан Минерваны скульптурасы барды, къалкъанда : „Vigilando
quiesco“ (рахатланыб да сакълайма)». Мекямда 6 кириш, 16 чыгъыш болгъанды%;
Минерваны сюнгюсю шыбладан джакълагъанды." Театргъа 2 минг чакълы бир адам
сыйыннганды, 3 къатлы болгъанды. Декорацияларын уллу устала П.Гонзаго бла Скотти
этгендиле.

1802 джыл император Александр I Уллу театрны уллуракъ этерге эмда аны тыш
къарамын тюзетирге оноу этеди. Бу оноун баджарыу француз архитектор Тома де
Томоннга тюшеди. Бютеу ишле сегиз айгъа бошаладыла, бу болджал ол заманлагъа
кёре бек къысха болгъанды.

1811 джыл театргъа от тюшеди, алай а 1818 джыл джангыдан къурадыла.
1835—1836 джыллада архитектор А. Кавос реконструкция этгенинден сора къараучу
залгъа 3 минг адам сыйыннганды. Петербургдагъы Таш театр бютеу Европада театр
мекямны юлгюсю болгъанды.



https://krc.wikipedia.org/wiki/%D0%A3%D0%BB%D0%BB%D1%83_%D1%82%D0%B5%D0%B0%D1%82%D1%80

Координатла: 55°45′37″ N 37°37′07″ E﻿ / ﻿55.760278° N 37.618611°
E (G) (O) (Я)55.760278, 37.618611

Россия Федерацияны эки кере Ленин орденли кърал академиялы Уллу театры неда Уллу
театр (орус. Госуда́рственный два́жды о́рдена Ле́нина академи́ческий Большо́й
теа́тр Росси́йской Федера́ции (ГАБТ), Большо́й теа́тр) — Россияны эм уллу
театрларыны бириди, дунияда да опера бла балетни белгили театрларыны бириди.
Театрны мекямларыны комплекси Москваны арасында, Театр майданда орналгъанды.

Аллында бу, кърал театр болгъанды эмда Гитче театр бла бирге император театрны
москвачы труппасы болгъанды. Заман бла москвачы труппаны статусу тюрленнгенди:
бир Москваны генерал-губернаторуна бойсундурулгъанды, бир Петербургдагъы
дирекциягъа. Алай бла 1917 джылгъа дери баргъанды, ол заманда бютеу мюлкю
национализация этилгенди эмда Уллу бла Гитче театрла тамамы бла бир-бирлеринден
айырылгъандыла. Москваны театр культурасыны тарихи кёб джылланы къуру Уллу театр
бла байламлы болгъанды.



https://krc.wikipedia.org/wiki/%D0%A2%D1%8B%D1%88_%D0%BF%D0%BE%D0%BB%D0%B8%D1%82%D0%B8%D0%BA%D0%B0

Тыш поли́тика (къралны тыш ишлери) — къралны халкъла арасы илишкиледе бютеулей
курсуду. Тыш политика, къралны башха къралла эмда халкъла бла кесини мадарлары
эмда амаллары бла джетелген нюзюрлерине кёре къурулгъан илишкилерин джюрютеди.
Тыш политиканы баш амалына — дипломатия саналады.

Къралны тыш политикасын бардыргъан баш ведомство къралланы асламысында тыш
ишлени министерствосу атны джюрютеди, аннга тыш ишлени министри башчылыкъ этеди.

АБШ-да бу ведомоствогъа АБШ-ны кърал департаменти дейдиле, эмда аннга башчылыкъ
АБШ-ны кърал секретары этеди; Францияда тыш илишкилени министрлиги, Швейцарияда
- политика департамент, Аргентинада - тыш илишкиле бла культну министрлиги,
Ливияда - тыш байламланы бюросу атны джюрютеди.



https://krc.wikipedia.org/wiki/%D0%A2%D0%B5%D0%B1%D0%B5%D1%80%D0%B4%D0%B8_(%D1%81%D1%83%D1%83)

Теберди (абаз. Тыпартыб, къаб.-черк. Тебэрды, орус. Теберда́) — Шимал Кавказда
Къарачай-Черкесияда саркъгъан сууду, Къобанны сол джетегиди.

Сууну орус аты, XIX ёмюрню ал сюреминде джазылгъан къарачайча Те(й)берди сёзден
къуралгъанды. Бу топонимни талай тюрлю ангыларгъа болады. Бир вариантха кёре
Теберди, «теберирге» деген этимден къуралгъанды. Ёзенде, Уллу Къарачайдан
кёчгенле («теберилгенле») XVI—XVII ёмюрледе гитче элчикле къураб джашагъанла.
«Таб джерди» дегенден къуралыргъа боллукъду дегенле да бардыла. Дагъыда бир
ангылатыу барды: сууну атын «тейри берди» деген сёзледен чыгъарадыла.

Узунлугъу — 60 км, бассейнини майданы — 1080 км². Ызы — ууакъ ташлыды, уллу
ташла бла тыйылыбды, чучхурлуду. Баш Кавказ аркъадан саркъады эмда Къобан суугъа
сол джанындан къошулады. Теберди, кёб суулуду, агъымы бек теркди, сууу уа
башхагъа ушамагъан кёксюл бетли ариуду. Терен ёзени орман чегетле бла басылыбды
эмда Кавказда эм ариуладан бириди. Ёзенде талай ариу тау кёл барды.

Тебердини огъары кесегинде — Теберди заповедник орналыбды. Сууну бассейнинде
альпинист лагерле бла турист базала бардыла.



https://krc.wikipedia.org/wiki/%D0%A1%D1%83%D1%80%D0%B0%D1%82%D0%BB%D0%B0%D1%83_%D0%B0%D0%B4%D0%B0%D0%B1%D0%B8%D1%8F%D1%82

Суратлау адабият — сёз бла адам тилни конструкцияларын хайырланнган санатны бир
тюрлюсюдю. Суратлау адабиятны энчилиги, аны эки джанлыгъыды — бир джанындан
сёз-тил материалдан башха материалны, неда къатышын хайырланнган санатны
тюрлюлери бла(музыка, суратчылыкъ санат, театр, кино, джыр, къарам поэзия),
башха джанындан а уа сёз текстни башха типлери бла бир тизгинде орун алыууду:
философия, публицистика, илму э. б. Аны тышында суратлау адабият, санатны башха
тюрлюлери кибик, фольклорча болмай, автор (аноним да аннга кириб) чыгъармаладан
къуралады.



https://krc.wikipedia.org/wiki/%D0%A1%D0%B5%D1%86%D0%B5%D1%81%D1%81%D0%B8%D1%8F

Сеце́ссия (лат. secessio) — къралны къайсы болса да бир бёлгесини (асламысы бла
федерацияны субъекти болуучанды) айырылыуу. Бу магъананы бу термин АБШ-да
бойсунмаулукъ ючюн къазауат къазауатны заманында алгъанды. АБШ-да граждан
къазауатны заманында Американы Конфедератив Штатлары сецессия этгенди.

Сецессиягъа хакъ бир къауум къралланы конституцияларында бериледи (сёз ючюн,
СССР-ни конституциясы 1924, 1936 эм 1977 джыллада) бир къауум къраллада
берилмегенди (сёз ючюн, ЮСФР). Экинчиде сецессия бола башласа, территория
бютюнлюкню принципини неда халкъны башына оноу этерге хакъыны принципини
къайсысы баш болгъаны соруу чыгъады (халкъла арасы хакъ, колония кърал болса
халкъны башына оноу этер хакъына приоритет береди).



https://krc.wikipedia.org/wiki/%D0%A1%D0%B0%D1%80%D0%B0%D0%B3%D0%BE%D1%81%D0%B0_%D0%BA%D0%B5%D1%81%D0%B0%D0%BC%D0%B0%D1%82

Сарагоса кесамат (исп. Tratado de Zaragoza; порт. Capitulação de Saragoça) —
Испания бла Португалияны арасында 22 апрель 1529 джыл къабыл этилген кесаматды.
Кесаматда кюнчыгъыш джарымтоб бу эки тенгиз деу къралны эткиленнген сфераларына
юлешиниую бегигенди.

Сарагоса кесамат, эки къралны арасында алгъаракъ къабыл этилген Тордесилья
кесаматха къошакъ болгъанды (1494) . Аннга кёре Кюнбатыш джарымтобда эки къралны
интереслерини чеклеген сыз тартылгъанды. Алай а ол заманлада Джер тёгерек
болгъаны белгили болмагъаны себебли, эки къралланы да интереслерини сфералары
Шош тенгизде бир-бирине тюртюлгенди, ол себебден былайда да чеклендириу керек
болгъанды.

Кюнчыгъыш демаркация сызгъа Молукка айрымканладан кюнчыгъышха 297,5 лигада,
кюнчыгъыш узунлукъдан 145 градусну къаты бла баргъан сыз саналгъанды. Кесаматха
къара сыз, ол заманда Санто-Томе эм Лас Велас атны джютюген Мариан айрымканла
бла Гуам айрымканны арасында ётгенди. Сыздан кюнчыгъышха джер бла тенгизле
Испаниягъа, кюнбатышха уа -Португалиягъа кетгенди. Аны тышында кесеамат
Испанияны Португалиягъа 350 минг дукатха Молукка архипелагга хакъланы сатыуну
бегитгенди.



https://krc.wikipedia.org/wiki/%D0%9F%D1%80%D0%B0%D0%B2%D0%B8%D1%82%D0%B5%D0%BB%D1%8C%D1%81%D1%82%D0%B2%D0%BE%D0%BD%D1%83_%D0%B1%D0%B0%D1%88%D1%87%D1%8B%D1%81%D1%8B

Бу статья, правительствону башчысы кърал башчы болмагъан сагъатда болумну
ангыламын келтиреди.

Правительствону башчысы — властны толтуруучу бутагъыны баш къуллукъчусуду.
Парламент власть системада правительствону башчысы кёбюсюне премьер-министр атны
джюрютеди. Президент республикалада неда монархиялада правительствону башчысы —
къралны башчысы болургъа да болады. Сёз ючюн, АБШ-да президент — правительствону
башчысыды.

Демократ къраллада эм кёб джылны правительствону башчысы болуб ишлеген Таге
Эрландер болгъанды (Швецияны премьер-министри, 1946—1969 джыллада, дайым 23
джыл). Ол сегиз сайлауда хорлагъанды эмда постундан джылы ючюн кетгенди.

Бютеу правительство башчыланы ичинде эм кёб тохтаусуз къуллукъда Сингапурну
премьер-министри Ли Куан Ю болгъанды, ол правительствогъа башчылыкъ 1959—1991
джыллада этгенди.

Джарым президент системада правительствону башчысы къралны башчысы неда закон
къураучу властны келечиси да болургъа болады. Сёз ючюн, Бешинчи Француз
республикада (1958 башлаб) Республиканы президенти (фр. Président de la
République) премьер-министрни кеси салады, алай а кърал сапаришлени тындыргъан
эмда Миллет ассамблеядан джагъы болгъан адамы болургъа керекди. Оппозиция,
Миллет ассамблеяны къолунда тута эсе, президент сюйсе-сюймесе да
премьер-министрни оппозициядан сайларгъа керек болады.



https://krc.wikipedia.org/wiki/%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3

Са́нкт-Петербу́рг — Россия Федерацияны федерал магъаналы шахарыды,
Шимал-Кюнбатыш федерал округну административ аралыгъыды, Россияны эмда Ленинград
областны баш власть органларыны орналгъан джериди. XVIII—XX ёмюрледе Россия
империяны ара шахары болгъанды.

Санкт-Петербургда джашагъан халкъны саны — 4 600 310 адамды. Бир миллиондан кёб
халкъы болгъан шахарладан эм шимал шахарды. Бютеулей Европада орналгъан
шахарладан Санкт-Петербург халкъы бла ючюнчюдю, эмда ара шахар болмагъан
шахарладан халкъы бла биринчиди. Санкт-Петербург шахар агломерацияны аралыгъыды.

Шимал Европада, Россия Федерацияны шимал-кюнбатышында, Балтика тенгизни Фин
богъазыны джагъасында, Нева сууну аягъында орналыбды.

Санкт-Петербургну тарих аралыгъы эмда аны бла байламлы эсгертме комплексле
ЮНЕСКО-ну Бютеудуния осуйлугъуну списогуна киредиле; Россияда эм магъаналы
туризм аралыкъладан бириди.

2008 джылдан Санкт-Петербургда Россия Федерацияны Конституцион сюдю орналыбды,
1992 джылдан а — БКъБ-ни Парламентле арасы ассамблеясы.



https://krc.wikipedia.org/wiki/%D0%9E%D1%80%D1%83%D1%81_%D0%B0%D0%BB%D1%84%D0%B0%D0%B2%D0%B8%D1%82

Орус алфавит — орус тилни алфавитиди, бусагъатда 33 харифден къуралады,
бусагъатдагъы варианты 1918 джылдан бери барды (официал халда 1942 джылдан бери:
аннга дери алфавитде 32 хариф болгъаннга саналгъанды, Е бла Ё бир харифни эки
тюрлюсюне саналгъандыла).

863 джыл тёгерекде Солуниден (Салоники) эки къарнаш Кирилл бла Мефодий византий
император III Михаилни буйругъу бла славян тилге джазманы тюзетгендиле. Тамыры
урум официал джазмадан келген, кириллица къуралгъандан сора, болгар китабчыланы
школлары айныб башлайды. Болгария славян джазманы аралыгъы болады. Былайда
биринчи славян китаб школ къуралады — Преславль китаб школ — Кирилл бла Мефодий
джазгъан дин китабла джангыдан джазыладыла (Инджил, Псалтирь, Абыстол), урум
тилден джангы кёчюрюмле этиледиле, эски славян тилде энчи чыгъармала джазалыдал
(«О письменехъ Чрьноризца Храбра»). Кечирек эски-славян тил Сербиягъа киреди, X
ёмюрню ахырына уа Киев Русну клисасыны тили болады.

Эски-славян тил, Киевь Русда клиса тил болгъанлыкъгъа, буруннгу орус тилни
эткисине тюбейди. Алай бла бусагъатдагъы орус алфвит эски-славян тилни
кириллицасындан къуралгъанды.

Ол заманнга 43 хариф болгъаннга саналады. Кечирек 4 джангы хариф къошулады, 14
эски хариф а уа талай заманны ичинде тауушла болмагъаны себебли, керек болмай
къоратылады. Аллында йотланнган юсла кетедиле (Ѩ, Ѭ), артдан уллу юс (Ѫ), ол XV
ёмюрде ызына къайтады, а лай а джангыдан XVII ёмюрде къоратылады, аны ызындан
йотланнган Е (Ѥ); къалгъан харифле кеслерини магъаналарын эмда шекеллерин
тюрлендириб бюгюннге дери чиркъау славян тилде къалгъанды. XVII ёмюрню экинчи
джарымында орфография тюрлениуледен сора бу тизим хариф болгъанды: А, Б, В, Г,
Д, Е (джазылгъаны айр Є бла бирге, бир заманда айры харифге саналгъанды, эмда
бусагъатдагъы Э харифни орнуна Ѣ ызындан салыннганды), Ж, Ѕ, З, И (эмда аны айры
харифге саналгмагъан Й варианты [j] тауушну белгилегенди), І, К, Л, М, Н, О (эки
тюрлю шекели болгъанды «тар» эмда «кенг»), П, Р, С, Т, У (эки тюрлю графика
шекели болгъанды: ), Ф, Х, Ѡ (эки тюрлю шекели болгъанды «тар» эмда «кенг», эмда
«от» лигатурада (Ѿ), кёбюсюне айры харифге саналгъанды), Ц, Ч, Ш, Щ, Ъ, Ы, Ь, Ѣ,
Ю, Я (эки тюрлю шекелде: IA эм Ѧ, ала бирбирде айры харифлеге, бир-бирде бир
харифге саналгъандыла), Ѯ, Ѱ, Ѳ, Ѵ. Бир-бирде джазмагъа уллу юсну (Ѫ) эм «икни
къошхандыла» (бусагъатдагъы «у»), алай а ала тауушлу болмагъандыла эмда бир
сёзде да хайырланмагъандыла.

Бу шекелде орус алфавит I Пётрну заманында 1708—1711 джылланы реформаларына дери
болггъанды (чиркъау славян азбука бусагъатда да аллайды), ол заманда саф башы
белгиле къоратыладыла эмда кёб дублет харифле къоратыладыла.

Артдан къоратылгъан харифлени бир къаууму ызына къайтады, алай дагъыда
къоратылады. 1917 джылгъа орус алфавитни къурмаында 35 хариф къалады (кертиси
бла уа 37):: А, Б, В, Г, Д, Е, (Ё айры харифге саналмагъанды), Ж, З, И, (Й айры
харифге саналмагъанды), І, К, Л, М, Н, О, П, Р, С, Т, У, Ф, Х, Ц, Ч, Ш, Щ, Ъ, Ы,
Ь, Ѣ, Э, Ю, Я, Ѳ, Ѵ. (Ахыр хариф алфавитде болгъанлыкъгъа хайырланмагъанды).



https://krc.wikipedia.org/wiki/%D0%9C%D0%B8%D0%BD%D0%B8%D1%81%D1%82%D1%80%D0%BB%D0%B5%D0%BD%D0%B8_%D0%BA%D0%B0%D0%B1%D0%B8%D0%BD%D0%B5%D1%82%D0%B8

Министрлени кабинети — толтуруучу властны баш органыды, кърал оноу джюрютюуде
административ-буйрукъчу функцияланы тындырады.

Бир къауум къралда толтуруучу властны баш органы башха атны джюрютеди, сёз ючюн,
СССР-де — Министрлени совети.

Министрлени кабинети коллегиял органды. Министрлени кабинетини коллегиясы,
санагъат министрликлеге башчылыкъ этген министрледен къуралады. Эм бек магъаналы
кърал оноула министрлени кенгешинде туура чёб атыу бла алынадыла.

Кърал бла хакъны теориясына кёре, кърал власть — юч бутакъгъа юлешинеди: закон
къураучу, толтуруучу эмда сюд властлагъа. Министрлени кабинети толтуруучу
властды, кесини магъанасы бла, къралны правительствосун келечилик этеди, эмда
баш закон къураучу орган (парламент, сенат, халкъ депутатланы совети, конгресс,
кнессет, меджлис э. а. к.) алгъан закон актланы чеклеринде ишлейди.

МК-ны къурамы министрликледен, комитетледен эмда ведомстволадан къуралады.
Министрликле кеслери да департаментлеге неда управлениялагъа юлешинирге
боладыла. Бир къауум къраллада Министрлени кабинети департаментледен къуралады
(Гонконг).



https://krc.wikipedia.org/wiki/%D0%9C%D0%B8%D0%BB%D0%BB%D0%B5%D1%82%D1%87%D0%B8%D0%BB%D0%B8%D0%BA

Миллетчилик — миллет, джамагъат бирликни баш формасы болгъаныны эмда кърал
къурау процессде алчы оруну болгъаныны тамал принципге салгъан идеология бла
политикада агъымды. Миллетчиликни ичинде кёб тюрлю агъым барды, ала бир-бирде
бири-бирине ушамагъан къой, къаршчы къарамлагъа ие огъунакъ болуучандыла.
Политика къымылдау болуб, миллетчилик кърал власть бла илишкиледе миллетни
интереслерин джакълайды.

Кесини тамалында миллетчиликни, миллетине, халкъына джакълыкъ, кесини халкъыны
хайыры ючюн ишлеудю. Миллет ангыны бирлешдириб, аны джерини, экономика
къайнакъларын эмда тин байлыгъын сакълауду. Бу идеология джамагъатны тюрлю-тюрлю
социал къауумларын ортакъ политика нюзюр ючюн бирлешдиреди.

Бусагъатдагъые радикал къымылдаула кеслерини миллетчи болгъанларын
баямлагъанлары себебли, миллетчилик этник, культуралыкъ, дин чыдамсызлыкъ бла
байланады. Быллай чыдамсызлыкъ, миллетчилени орта агъымларыны келечилери бла
хыртха урулады.

Бизни къралда «миллетчилик» ангыламны къыйыр, радикал агъымча кёредиле, эмда бир
миллетни башха миллетни юсюнден бийлигин эмда артыкълыгъын баямлагъан
идеологияча кёредиле (шовинизм, ксенофобия э. б.). Алай а илму джанындан бу
айгъакълау терсге саналады. Къыйыр миллетчилик халкъла арасы аманлыкълагъа
саналады.

Миллетчилик миллетлени башхалыкъларын, колоритлерин эмда энчиликлерин
чертеди.Аны тышында миллетчилик, миллетни бир социология биримча, организмча
кёреди. Адамланы законну аллында аланы социал статусларына къарамай тенгликлери
бла миллетлени уллулукъларына къарамай тенгликлери, халкъла арасы законланы
аллында бирчаракъды. Миллетчилеге кёре, миллет бусагъатдагъы тёлюлени кетген
эмда келлик тёлюле бла байлайды, ол а уа адамланы миллетлери ючюн джашауларыны
огъунакъ берирге хазырлыкълы болууларына себеб болады.

Бу концепция бла байламлы талай ангыламла къуралгъандыла, сёз ючюн «миллет
багъалыкъла», «миллет интересле», «миллет къоркъуусузлукъ», «миллет азатлыкъ»,
«миллет ангы» э. б.

Айтылгъан миллетчиликни барысы бла да байламлы болса да, аны тюрлюлери башха
идеологиялыкъ излемле да салыргъа боладыла: миллетни бир энтносну тамалында
къуралыу, бютеулюк тенг хакъ статус кибик. Бу айрылыкъланы «Типология» бёлмюнде
къарарыкъбыз.

Салыннган муратла бла нюзюрлеге кёре, бусагъатдагъы дунияда миллет къымылдауланы
талай тюрлюлерин айырадыла. Эм бек джайылгъан классификация Х. Коннукъуду, ол
политикалыкъ эмда этник миллетчилик ангыламланы киргизгенди. Усталаны кёбюсю
(Конда аланы ичинде) хар «акъыл-палыкъ» миллетде бу эки компонентда барды деген
оюмдадыла.

Граждан миллетчиликге (башха атлары: революцион-демократ, политикалыкъ, кюнбатыш
миллетчилик) кёре къралны легитимлилиги, аны гражданларыны политикалыкъ оноуланы
алыугъа къошулуулары бла байламлыды, ол демеклик къралны «миллет излемлени»
келечилик этиу дараджасы бла. Миллет излемни белгилеген баш адыргъа
(инструментге) плебисцит саналады, аны шекили сайлаула, референдум, соруулау,
ачыкъ сюзюу болургъада боллукъду. Адамны миллетлиги аны кесини саулау бла
белгиленеди эмда аны гражданлыгъы бла байламлыды. Адамланы законну аллында тенг
политика статуслары бла миллетни политикалыкъ джашаууна къошуулуугъа излемлери,
ортакъ политикалыкъ багъалыкъл эмда граждан культура бирлешдиреди. Миллет бир
территорияда джашагъан адамланы бири-бири бла джашаргъа излемлери бла къуралады.

Кърал миллетчилик, аннга кёре миллет энчи интереслерини къралны бегитиуге
бойсундургъан адамладан къуралады. Ырхыз, раса неда этник джанындан бойсунмагъан
интересле бла хакъланы танымайды, эмда быллай автономияны миллетни бирлигин
бузгъаннга санайды.

Либерал миллетчилик либерал бгъалыкълагъа басым этеди, эмда ортакъ адам
багъалыкъланы (адам хакъла кибик) таныйды, эмда миллетчиле ол багъалыкълагъа
бойсунургъа кереклисин бегитеди. Либерал миллетчилик кесини миллет джууукъ,
багъалы болгъанына огъай демейди, ала а башхаланы хакъларыны къысытлауну
унамайды.

Этник миллетчилик (башха атлары: этномиллетчилик, культура-этник, органикалыкъ,
романтикалыкъ, кюнчыгъыш миллетчилик), миллет этносну айныууну фазасыды эмда
кесини граждан миллетчиликге къаршчы салады. Бусагъатда миллетчи деб бу типге
айтадыла. Этномиллетчиликни оюмуна кёре, миллетни адамларыны ортакъ адетле, тил,
дин, тёреле, тарих, бир ата-бабадан къуралыу эмда джашагъан джерлерине
байламлылыкъ бирлешдиреди. Алай бла ала бир халкъ боладыла (нем. Volk). Культура
адетле неда этниклик миллетчиликни тамалы болурючюн, аланы къурамында,
джамагъатха нюзюр болаллыкъ, хар кимда менимсеген ангыламла болургъа керекдиле.

Культурарыкъ миллетчилик миллетни тилни, адетлени, культураны бирлиги кибик
айгъакълайды. Къралны легитимлилиги, аны миллетни джакълау эмда аны культура
эмда джамагъат джауун айнытыууна къарыуу болуу бла белгиленеди. Кёбюсюне бу
къралны миллет кёчбчюлюкню культурасы бла тилини айнытыууну эмда миллетни
бирчалыгъын сакълар ючюн миллет азчылыкъланы ассимиляциясын джакълау магъанагъа
келеди.

Тамал этник миллетчиликге кёре миллетни тамалы бир ата-бабадан къуралыуду. Бу
шекилни джандашлары, миллетлик адамны излеми бла тюл, къан бла келеди. Ала
ассимиляцияны унамайдыла.

Къыйыр миллетчилик экстремизм бла байламлыды эмда кърал ичи эм къралла арасы
къаугъалагъа себеб болургъха болады.Къралны ичинде джашагъан миллетге энчи кърал
айырыргъа излем, кёбюсюне сепаратизмге келтиреди. Радикал кърал миллетчилик
фашизм бла нацизмни тамал юлюшлеридиле. Этник миллетчиледен кёбле миллет
мийиклик (шовинизм) бла дин чыдамсызлыкъны (ксенофобия) идеяларын джакълайдыла.
Къралланы кёбюсюнде къыйыр миллетчилик джамагъатха къоркъуулу идеологиягъа
саналады эмдад джасакъланыбды.

Миллетчиликни халында болгъан ачыкъсызлыкъ эмда политикалыкъ къымылдауланы
структурасыны эклектикалыгъы «экили стандартланы» политикасына джол ачады. Сёз
ючюн, кесини энчи кърал къураргъа излемини миллет-азатланыу къымылдау деб, башха
миллетлени (кёбюсюне аланы къралларындан айырылыргъа излеген) аллай излемлерине
уа сепаратизма ат бериледи.



https://krc.wikipedia.org/wiki/%D0%9B%D0%B0%D0%B2%D0%B8%D0%BD,_%D0%90%D0%B2%D1%80%D0%B8%D0%BB

А́врил Рамо́на Лави́н (ингил. Avril Ramona Lavigne, ХАФА(ингил.) [ˈævrɨl
ləˈviːn], ХАФА(фран.) [avˈril laˈviɲ]; туугъаны: 27 сентябрь 1984 джыл) —
канадалы джырлаучу къыз, джырланы автору, дизайнер эм актрисады. Аны дебют
альбому Let Go 2002 джылда чыкъгъанды эм 16 млн копия тираж болуб сатылгъанды.
Аны ызындан чыгъаргъан Under My Skin (2004) эм The Best Damn Thing (2007)
альбомлары дуния чартланы (аланы ичинде — американ Billboard 200 дегенни да)
башында болгъандыла. Лавин беш джыры — «Complicated», «Sk8er Boi», «I’m With
You», «My Happy Ending» эм «Girlfriend» — дуния чартланы ал тизгинлерин алыб
тургъандыла. Бютёу дунияда аны альбомларыны 30 млн-дан артыкъ копиясы
сатылгъанды. 2011 джылны январь айында болумгъа кёре, Аврил Лавин АБШ-да эм
белгили джырлаучу къызладан бириди, кесини да 11,5 млн альбому сатылгъанды.
Billboard журнал, 2000-чи джылланы артистлерини рейтингинде Лавинни 10-чу
оруннга салгъанды, коммерциялы джетишимине кёре уа — 28-чи оруннга. Тёртюнчю
студиялы альбому — Goodbye Lullaby, 2011 джылны мартында чыкъгъанды.

Музыкалы карьерадан сора да Аврил Лавин дизайн бла эмда кинематография иш бла
кюрешеди. 2006 джылда «Over the Hedge» мультфильмни персонажын сёлешдиргенди эм
«Фастфудну миллети» фильмде ойнагъанды. 2008 джылда Лавин, Abbey Dawn атлы кийим
линияны кёргюзгенди, 2009—2011 джыллада уа «Black Star», «Forbidden Rose» эм
«Wild Rose» духланы чыгъаргъанды.

Аврил Лавин, бютёу дунияда 100-ден кёб премияны лауреаты эм номинанты болгъанды,
аланы ичинде — «Грэмми» премиягъа 8 номинация. Россияда джырлаучу къыз, MTV
Russia Music Awards 2007 премияны Эм иги тышкъраллы артист категорияда лауреаты
болгъанды.



https://krc.wikipedia.org/wiki/%D0%9A%D1%91%D0%B1%D0%BB%D0%B5%D0%BD%D0%B8%D1%83

Кёблениу - джанлы организм тёлюсюн андан ары бардырырмасыды. Ёсюб, айныб джетген
хар джанлы организм кёблениу инстинктге ие болады. Кёблениу инстинктге ие
болгъан джанлы организмле кеслерине ушагъан джанланы джаратадыла эмда аны бла
тёлюлерин андан ары бардырадыла. Клетка къурамлары болгъан организлени
кёблениуюню тамалында клетканы юлешиниую барды

Ырхызсыз кёблениу, ырхыз процессни заманында генетика информацияны бир джанлыдан
бирине бериу болмагъан кёблениу формады.

Ырхызсыз кёблениу эм эски формаланы бириди, эмда бирклеткалы организмледе
(бактериялада, кёк-джашил суу ёсюмлюкледе, хлореллалада, амёбалады,
инфузориялада) джайылгъанды. Бу амалны таб джерлери да барды: партнерну излерге
керек болмайды, джараулу осуй тюрлениуле уа хаманнга сакъланадыла. Алай а бу
амалда табигъат айырыуда керек болгъан тюрленюулюк анда мында болгъан
мутацияланы болушлугъу бла болады, ол себебден бек акъыртын барады.

Кёбклеткалы организмлени ичинде ырхызсыз кёблениу амал бютеу ёсюмлюкле бла
джууалада барды. Быланы кёблениулери вегетация амалны тамалында неда спорала бла
барады.

Джаныуарланы ичинде ырхызсыз кёблениу джангыз тёбен формалада тюбейди, аланы
ичинде ырхызсыз кёблениу къуру бир амал бла болады - вегетация бла.

Ырхызлы кёблениуде гаметала неда ырхыз клеткала къураладыла. Бу клеткаланы
гаплодли (бирли) хромосома алымлары барды. Джаныуарлада эсе уа, тюз (соматома)
клеткалада экили хоромосома алым болургъа ёчдю, ол себебден алада гамета
къуралыу мейозну эсебинде болады. Суу ёсюмлюклени кёбюсюнде эмда огъары
ёсюмлюкледе гаметала гаметофитде джетедиле, эмда бирли хромосома алымгъа ие
боладыла. Къуралгъанлары да тюз, митозлу амал бла къураладыла..

Эки гамета бирлешсе (оогамияны заманында башха типли гаметала бирлеширге
керекдиле) зигота къуралады, анда энди диплоидли (экили) хромосома алым барды.
Зиготадан организм джаратылады, джангы джаратылгъан организмде аны джаратыугъа
къатышхан эки организмни да ген информациясы болады.

Эркиши эмда тиширу гонадалагъа ие болгъан джанлагъа гермафродит дейдиле.
Гермафродитизм тёбен джаныуарланы араларында бек джайылыбды. Ёсюмлюкледе бу
ышаннга бир юйюлюлюк дейдиле.



https://krc.wikipedia.org/wiki/%D0%9A%D1%8A%D1%80%D1%8B%D0%BC_%D1%85%D0%B0%D0%BD%D0%BB%D1%8B%D0%BA%D1%8A

Кърым ханлыкъ (кърым. Qırım Hanlığı, قريم خانلغى‎) — кърымтатарлыланы 1441—1783
джыллада болгъан къралларыды. Къралны кесини аты — Кърым джурт (кърым. Qırım
Yurtu, قريم يورتى‎) болгъанды. Кърым джарымайрымкандан сора да Дунай бла Днепрни
арасында джерлени, Азау тенгизни тийресин эмда Россияда бусагъатдагъы Краснодар
край бла Ростов областны кесеклерин (Дон суу бла Къобаны сууну арасында тюзлени)
алгъанды. 1478 джылда Кърым ханлыкъ официал халда Османлы империягъа бойсуннган
кърал болгъанды эмда 1774 джылда Кючюк-Кайнарджа мамырлыкъ кесамат бегитилгинчи
дери ол статусда тургъанды. Ханлыкъ 1783 джылда Россия империя джанындан
аннексия этилгенди.

Джарымайрымканнга кирилген джерде баш къала — Ор Къапы болгъанды (оруслула
Перекоп деб таныгъандыла), бу Кърымны къабагъы болгъанды. Кърымны къоруулау
функцияны къала—шахарла — Арабат эм Керич джюрютгендиле. Дагъыда Балыкълауада,
Судакъда, Керичде, Кефеде аскер гарнизонла тургъандыла. Баш саудюгер портла —
Кезлеу бла Кефе болгъандыла.

Бахчасарай, 1532 джылдан башлаб, ханлыкъны ара шахары болгъанды. Акъмежгит —
къалгъа-солтанны тургъан джери болгъанды, Къарасуубазар а уа — Ширин бийлени
тургъан джери болгъанды. Кефе — осман солтанны келечисини резиденциясы
болгъанды.



https://krc.wikipedia.org/wiki/%D0%9A%D1%8A%D0%B0%D1%87%D1%85%D1%8B%D0%BD%D1%87%D1%8B%D0%BB%D0%B0

Къачхынчыла — къоркъуулу болумну себеби бла дайым джашагъан къралларындан кетген
адамладыла.

1951 джылгъы БМО-ну Къачхынчыланы статусуну юсюнден Женева Конвенциясыны
ачыкълаууна эмда энчи Протоколуна кёре къанчхынчыла кеслерини расаларыны,
динлерини, гражданлыгъыны, белгили социал къауумгъа кириулерини, сексуал
ориентацияларыны неда политика къарамларыны себеби бла къоркъуу алгъанлары ючюн,
кеслерини граждан болгъан къралларыны тышында болгъан, эмда ол къралларыны
джакъларын алалмагъан, неда ол къоркъуула ючюн алыргъа излемеген адамладыла;
неда, белгили гражданлыкълары болмагъан эмда таймаздан джашагъан къралларыны,
башында белгиленнген къоркъуула себебли къоюб кетерге керек болгъан адамладыла.

Къачхынчыланы статусларыны юсюнден баш хакъ документле — 1951 джылны Конвенция
бла 1967 джылны Протоколду. БМО-ну къачхынчыла бла кюрешген органы —
Къачхынчыланы ишлерини юсюнден БМО-ну Баш комиссарыны управлениеси. Сауутлу
конфликтлени эсебинде къачхынчы болгъанлагъа болушлукъ бла Къызыл Къач бла
Къызыл Айны Халкъла Арасы Комитети кюрешеди.

2001 джылдан башлаб дуния джамагъатда 20 июнда Къачхынчыланы дуния кюню
белгиленеди.

БМО-ну тинтиулерине кёре 2007 джылны ахырында кеслерини къралларыны тышында
11,4 млн къачхынчы болгъан, эмда 26 млн кеслерини къралларыны ичинде кёчерге
керек болгъан адам болгъанды.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%BC%D0%B0%D0%BB%D0%BA%D1%8A%D0%B0%D1%80_%D0%B0%D0%BB%D1%84%D0%B0%D0%B2%D0%B8%D1%82

Къарачай-малкъар джазма — къарачай-малкъар тилни джазыу системасыды. XX ёмюрде
къарачай-малкъар тил ючюн талай алфавит хайырланнганды.

Къарачай-малкъар тилге араб алфавитни тамалында алфавит 1920 джылда къуралгъанды
эмда къабыл этилгенди. Араб алфавитден башхалыгъы — ачыкъ тауушланы белгилеген
къошакъ харифле болгъандыла.

1926 джылда харифлени тизгинлери тюрлендирилгенди эмда S̷ s̷, H h, W w харифле
къошулуннгандыла.

Къарачай-малкъар тилге биринчи кириллицалы алфавит 1924 джыл къуралгъанды,
«Харифле» китаб чыгъарылгъанды, алай а официал халда хайырланмагъанды бу
алфавит: А а, Ä ä, Е е, О о, Ö ö, Ы ы, И и, У у, Ӱ ӱ, К к, Қ қ, Г г, Ӷ ӷ, Х х,
Х̆ х̆, Н н, Ң ң, П п, Л л, Т т, Д д, Ж ж, С с, З з, Ч ч, Ш ш, Б б, Р р, Ф ф, М
м, В в, Ц ц, Ю ю, Я я, ь, й.

Официал халда кириллицалы алфавит 1936 джыл къабыл этилгенди. Аны къурмына орус
алфавитни бютеу харифлери киргендиле, дагъыда диграфла: Гъ гъ, Къ къ, Нг нг.

1961—1964 джыллада башха алфавит хайырланнганды: диграфла джасакъланнгандыла,
алай а Ғ ғ, Ө ө, Җ җ, Қ қ, Ң ң, Ў ў, Ү ү, Һ һ харифле къошулгъандыла. Андан сора
алфавит, дагъыда бир реформаны ётюб, бусагъатдагъы халгъа келгенди:

Дж дж хариф Къарачай-Черкесияда хайырланады. Дагъыда Къарачай-Черкесияда 1970-чи
джыллагъа дери Ў ў бла Нъ нъ (Нг нг харифни орнуна) харифле хайырланнгандыла,
алай а тилни Къарачай-Черкесияда бла Къабарты-Малкъарда джюрюген вариантларын
унификация этер умутда, бу харифле къоратылгъандыла.



https://krc.wikipedia.org/wiki/%D0%9A%D0%BE%D1%81%D1%82%D1%8E%D1%88%D0%BA%D0%BE,_%D0%A2%D0%B0%D0%B4%D0%B5%D1%83%D1%88

А́нджей Таде́уш Бонавенту́ра Костю́шко (поляк. Andrzej Tadeusz Bonawentura
Kościuszko, белор. А́ндрэй Тадэ́вуш Банавенту́ра Касцю́шка, лит. Tadas
Kosciuška; 4-чю февраль 1746, Меречевщина элчикде (бусагъатда Брест областны
Иванцевич районуду, Беларусь), Речь Посполитада туугъанды — ёлгени 15-чи октябрь
1817, Золотурн, Швейцария) — Речь Посполита бла АБШ-ны аскер эмда политика
адамыды. АБШ-ны азатлыгъы ючюн къазауатха къатышханды, Речь Посполитада 1794
джыл къозгъалыугъа башчылыкъ этгенди, Польшаны, АБШ-ны, Литваны, Беларусну
миллет джигитиди, Францияны сыйлы гражданиниди.



https://krc.wikipedia.org/wiki/%D0%9A%D0%B0%D0%BF%D0%B8%D1%82%D0%B0%D0%BB

Капита́л (лат. capitalis — баш мюлк, баш ачха) — байлыкъ этер ючюн,хайырны алыр
ючюн хайырладырылгъан товарланы, мюлкню, активлени джыйылыууду. Къысха магъанада
чыгъарыуну мадарлары (физика капитал) шекилде хайыр алыныугъа айтылады. Физика
капиталны сатыб алыннган ачхагъа ачха капитал дейдиле. Экономикагъа, чыгъарыугъа
ачха эмда материал мардаланы джибериуге инвестицияла дейдиле. Энчи хайырланыугъа
джиберилген ресурсла капитал тюлдюле.

Экономикада, Капитал деб — товарланы чыгъарыуда эмда къуллукъла бериуде
хайырланыргъа болгъан къайнакълагъа айтадыла. Классика экономикада юч чыгъарыуну
факторундан бириди; Къалгъан экиси уа — джер бла урунууду.

Урунууну мадары бу къарам бла къаллайда болсун физика капиталлы. Алай а урунууну
мадарлары аланы иелери иш кючнюиелери бла экономика илишкилеге кирсе, джангыз ол
заманда капиталгъа саналаладыла. Сёз ючюн, агъач сюрмелеген станок кеси аллына
иесине хайыр келтирмейди. Иеси анда ишлеседа станок капитал болмайды, къуру
станокну иеси ишчи алса, неда станокну бегендге берсе, ол заманда станок капитал
болады.

"Чыгъарыу мадарла бла джашау мадарланы иеси саудада ишчи кючюн сатхан эркин
ишчини табса,ол заманда капитал джаратылады."

Капиталистни баш нюзюрю къошакъ багъаны алыуду (чыгъарылгъан товарны багъасыны,
чыгъарыуда джоюлгъан капиталдан артыгъы). Согласно марксистской теории, къошакъ
багъаны тюрлениу капитал къурайды. Хамандагъы капитал капиталистни къошакъ
багъагъа энчилик хакъын береди.

Ачха капитал (капиталны ачха формасы) — физика капиталны сатыб алыргъа деб
джораланнган ачхады. Кеси аллына ачха хайыр бермейди, ол демек ачха кеси аллына
капитал болмайды. Финанс капиталдан башхалыгъыда буду-финанс капитал ачха
формада депозитдеди.

Финанс капитал — финанс инструментле (акцияла, облигацияла эмда узун болджаллы
кредитле) бла иги ишлеуню эсебинде компанияны хайырларыны къайнагъыды. Энчи
капитал бла ( компанияны иелериники болгъан акцияла бла юлешинмеген хайыр)
борчлу капитал ( борч бергенлени облигациялары бла кредитлери).



https://krc.wikipedia.org/wiki/%D0%9A%D0%B0%D0%B2%D0%BA%D0%B0%D0%B7_%D1%82%D0%B0%D1%83%D0%BB%D0%B0

Кавказ таула (орус. Кавка́зские го́ры, гюрдж. კავკასიონი, лезг. Къавкъаз сувар,
хач. Кавказаа ашьхақәа, азер. Qafqaz dağları, эрм. Կովկաս, къаб.-черк. Къаукъаз
Iуащхьэ, чеч. Кавказан лаьмнаш) — Къара, Азау эм Каспий тенгизлени арасыда
орналгъан тау системады.

Эки тау системагъа бёлюнеди: Уллу Кавказ бла Гитче Кавказ. Кавказ регионну Шимал
Кавказ бла Тау Арты Кавказгъа бёлюучендиле, аланы чеклерин Уллу Кавказны Баш
(Сууайыргъан) аркъасы бла бардырадыла.

Уллу Кавказны шимал-кюнбатышдан къыбыла-кюнчыгъышха дери 1100 км узунлугъу
барды, кеси да, Анапа бла Тамань джарымайрымкандан башлаб, Каспийни
джагъасындагъы Апшерон джарымайрымканнга (Бакуну къатында) дери барады. Уллу
Кавказ эм уллу кенглигине Минги тауну меридианыны къатында джетеди (180 км-ге
дери). Адетге кёре Уллу Кавказ 3 кесекге бёлюнеди: Кюнбатыш Кавказ (Къара
тенгизден Минги таугъа дери), Ара Кавказ (Минги таудан Казбек таугъа дери) эм
Кюнчыгъыш Кавказ (Казбек таудан Каспий тенгизге дери).

Эм белгили тау башлары — ёмюрлюк къарла бла чыранла басыб тургъан Минги тау
(5642 м) бла Казбек тауду (5033 м). Уллу Кавказ — уллу бусагъат заман бузламалы
регионду. Чыранланы барысыны да саны 2050 чакълы бир барды, ала алгъан майдан 1
400 км² чакълы бирди. Уллу Кавказны бузламаларыны кёбюсю Ара Кавказда джыйылыбды
(чыранларыны санындан 50 % эмда майданларындан 70 %-и). Бузламаланы уллу
аралыкълары — Минги тау бла Бызынгы къабыргъады (Бызынгы чыран бла, 17 км²).

Уллу Кавказны шимал этеклеринден Гум-Маныч чунгургъа дери Кавказ Аллы (кенг
тюзлери бла эм сыртлыкълары бла) джайылады. Уллу Кавказдан къыбылада Колхида эм
Кура-Аракс алаша джерле, Ич Картли тюз эм Алазани-Авторан суу бойну орналадыла.
Кавказны къыбыла-кюнчыгъыш кесегинде Талыш таула бла Ленкорань алаша джер
орналадыла. Къыбыла Кавказны орта эм кюнчыгъыш кесеклеринде Гитче Кавказны
аркъалары бла Эрмен тауладан (Арагац тау, 4090 м) къуралгъан Тау Арты Кавказ тау
джер орналады.

Гитче Кавказны Уллу Кавказ бла Лих аркъа байлайды, кюнбатышда Колхида алаша джер
бла кюнчыгъышда Кура чунгур а уа бир-биринден айыргъан этедиле.

Сочини къатындагъы таулада (Ачишхо, Аибга, Чугуш, Псеашхо эм башхала — Красная
Поляна деген курорт джер) 2014 джылгъы Къыш Олимпиада оюнла ётгендиле.

Кавказда башланнган суула Къара, Азау эм Каспий тенгизлени бассейнлерине
киредиле.



https://krc.wikipedia.org/wiki/%D0%94%D0%B8%D0%BA%D1%82%D0%B0%D1%82%D1%83%D1%80%D0%B0

Диктатура (лат. dictatura) — кърал властны бютеулей бир адамны — диктаторну неда
бир классны (пролетариатны диктатурасы) къолунда болгъан кърал оноу формады.

Бусагъатда диктатура деб не законла бла, неда джамагъат институтла бла
чекленмеген энчи властны режимине айтадыла.

Диктатурада бир-бир демократ институтла болса да, аланы политикагъа эткилери бек
азды. Кёбюсюне диктатор режим энчи эркинликлени чеклеу, политика оппонетлерине
къаты репрессия мардала бардырыу бла аякъда турадыла.

Аллындан диктатура деб Рим республикадагъы баш экстраординар магистратурагъа
айтхандыла. Диктатура сенатны бегими бла салыннганды, аннга кёре республиканы
баш ординар магистратлары — консуллары диктаторну сайлагъандыла, эмда аны
къолуна оноуну бютеу толулугъун бергендиле. Диктатор кесине орунбасарны — атлы
аскерни тамадасыны алгъанды. Диктаторланы биргелерине 24 ликтор болургъа керек
болгъанды, консулланы уа джангыз 12-ер ликторлары болгъанды.

Алай а б. э. д. 82 джылда биринчи болджалсыз диктатор — Луций Корнелий Сулла
сайланнганды (сёзде — «законланы къурар ючюн эмда республиканы джарашдырыр
ючюн», лат. legibus faciendis et rei publicae constituendae causa). Б. э. д. 79
джылда Сулла, диктатор орундан кетеди. Ёлтюрюлюуюне ай къалыб, б. э. д. 44
джылда болджалсыз диктатор болуб Гай Юлий Цезарь сайланады, аннга дери граждан
къазауатны заманында тюз джорукъла бла диктатор сайланнганды. Диктаторлукъ
система Цезарны ёлюмюнден сора кёб турмай, б. э. д. 44 джылда къурутулады.

Сулла бла Цезарь джорукъ бла сайланнган ахыр диктаторла болгъандыла, эмда
бусагъатдагъы ангылам бла Римде биринчи диктаторла болгъандыла. Октавиан Август
эмда аны ызындан келген императорла диктатор оруннга сайланмагъандыла (Августха
бу орун теджелгенди, алай а ол унамагъанды), алай а кертиликде аланы къолларында
диктатор властлары болгъанды. Формал халда Рим кърал андан сорада кёб джылланы
республикагъа саналгъанды эмда властны республикан органлары болгъандыла,
кертиликде уа монархия болгъанды.

Буруннгу Греция бла аны колонияларында диктатура кенг джайылгъанды. Бу къраллада
диктатура тирания атны, диктаторда — тиран атны джюрютгендиле. Биринчи заман бу
сёзню негатив магъанасы болмагъанды. Тиранланы кёбюсю демосну (халкъны)
джакълаб, аристократиягъа къаршчы болгъанды. Тиранланы бир къаууму, артыкъсыз да
ал заманладагъыла, сууаблыкълары бла, адилликлери бла белгили болгъандыла:
юлгюге Коринфни тираны Периандрны неда Афинлени тираны Писистратны айтыргъа
боллукъду. Алай а зулмучу, къаты тиранланы юсюнден хапарла андан да кёб
болгъандыла. Сёз ючюн, Акрагантны тираны Фаларид адамланы джез бугъада
кюйдюрюрге бек сюйгенди. Грек полисни аллында тирания, аристократияны
зулмулугъуна къаршчы болуб, поизитив орун алса да, граждан джамагъатны бегиую,
айныугъа тыйыгъыч болгъанды.

Орта ёмюрледе кърал оноуну баш формасы монархия болгъанды. Власть кюч бла
ауушунса да, властха патчах неда башха сыйлы тукъумланы келечилери келгендиле,
ала да властны осуйлукъ бла берирге излегендиле. Алай а бютеу къралда монархия
болмагъанды. Коммуна-шахарла эмда саудюгер республикала кеслерин къоруулар ючюн
аскер башчыланы — кондотьерлени неда бийлени хакъгъа чакъыргъандыла. Къазауатдан
сора, аскерлерини болушлугъу бла бир-бир кондотьерле властны къолдан
иймегендиле, диктаторла болгъандыла. Быллай диктатурагъа синьория дегендиле.
Бир-бир синьорияла осуйлукъ монархия болгъандыла. Быллай юлгюлени эм белгилисине
Франческо Сфорцаны санаргъа боллукъду.

Эм джангы заманда Европада диктатор режимле бек джайылгъандыла. Кёбюсюне аланы
джайылыуларына тоталитар идеологияланы джайылыуу себеб болгъанды. Сёз ючюн 1922
джыл Италияда фашист диктатура, 1933 джыл Германияда нацист диктатура бегигенди.
Аланы тышында онгчу диктатура талай къралда бегигенди. Бу диктатор режимлени
асламысы Экинчи дуния къазауатдан сора къуругъандыла.

Азияда, Африкада эмда Латин Америкада диктатураланы бегиую деколонизация процесс
бла бирге баргъанды. Джангы азатлыкъ алгъан къраллада демократ адетлени, кърал
институтланы къарыусузлугъундан хайырланыб кёбюсюне аскерчи къауум властны
къолгъа алгъанды.



https://krc.wikipedia.org/wiki/%D0%93%D0%B0%D1%80%D0%B2%D0%B0%D1%80%D0%B4_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Координатла: 42°22′34″ N 71°06′59″ W﻿ / ﻿42.376111° N 71.116389°
W (G) (O)42.376111, -71.116389

Гарвард университет (ингил. Harvard University) — АБШ-да эмда дунияда эм белгили
университетледен бириди, Массачусетс штатны Кембридж шахарында орналады.
Гарвард — АБШ-ны университетлеринден эм эскиди, 8 сентябрь 1636 джылда
къуралгъанды. Ингилиз миссионер эм игилик этиучю Джон Гарвардны сыйы ючюн
аталгъанды. Бир заманда да официал халда клиса бла байламы болмагъанлыкъгъа,
колледжде эм алгъа унитар эм конгрегационалист дин къуллукъчулагъа юретгендиле.
XVIII ёмюрню барыуунда Гарвардны программалары лаикли (дин бла байламлы
болмагъан) бола баргъандыла эм XIX ёмюрню аягъында Бостонну акъсюек къаууму
колледжни культураны ара окъуу организациясы деб таныгъанды. АБШ-да граждан
къазауатдан сора, университетни къыркъ джыл (1869—1909) оноуда тургъан
президенти Чарльз Эллиот, колледж бла аннга бойсуннган профессионал окъуу
школланы бир къолгъа джыйылгъан тинтиу университет этгенди эмда Гарвард 1900
джылда Американ университетлени ассоциациясын къурагъанладан бири болгъанды.

Дрю Джилпин Фауст, Гарвардны 28-чы президенти болуб 2007 джылда сайланнганды
эмда университетге тамадалыкъ этген биринчи тиширыу болгъанды. Гарвардны дунияда
эм уллу эндаументни (баш мураты болгъан капиталы) барды, аны ёлчеси — 27,4 млрд
долларды (2010 джылны сентябрында болумгъа кёре).

Университетни къурамына 11 энчи академиялы бёлюм киреди — 10 факультет эм
Рэдклиффни Ышан Тинтиуле Институту. Кампуслары Бостонну джер-джеринде да
бардыла, университетни 85 гектарлы баш корпусу Бостондан 5,5 км узакълыкъда
болгъан Кембридж шахарны Harvard Yard паркында орналады. Бизнес-школла эм спорт
объектле, аланы ичинде — Гарвард стадион да, Оллстондагъы Чарльз сууда
орналадыла, медицина эм стоматология факультетлени объектлери уа Лонгвудда
орналадыла.

2010 джылда болумгъа кёре Гарвардда 2100-ге джууукъ устаз барды эм 6700-ге
джууукъ студент бла 14500-ге джууукъ аспирант окъуйду. Гарвард университетни
АБШ-ны 8 президенти тауусханды, Нобель премияны 75 лауреаты, студент, устаз неда
къуллукъчу болуб, университет бла байламлы болгъандыла. Бошаб чыкъгъан
адамларыны ичинде миллиардерлени саны бла Гарвард университет къралда биринчи
орунну алады.



https://krc.wikipedia.org/wiki/%D0%91%D1%8B%D0%B7%D1%8B%D0%BD%D0%B3%D1%8B_%D0%BA%D1%8A%D0%B0%D0%B1%D1%8B%D1%80%D0%B3%D1%8A%D0%B0

Бызынгы къабыргъа (орус. Безенги́йская стена) — 12 километрли тау массивди, Баш
Кавказ аркъаны эм мийик бёлгесиди. Бызынгы чыранны ёргесинде «къабыргъа» къураб
бу тёппеле сюеледиле: Дых тау (5204 м), Ляльвер тау (4350 м), Гестола тау (4860
м), Шота Руставелини пики (4960 м), Баш Джангы тау (5058 м), Кюнчыгъыш Джангы
тау (5038 м), Пушкинни пики (5033 м), Кюнбатыш Шхара тау (5057 м) эмда Баш Шхара
тау (5068 м). СССР-де альпинизмни бек белгили джери болгъанды.

2010 джылда «Россияны къар барсы» деген чын, Кавказны сегиз бешминглик тауларына
(Минги тау — 5642 м, Дых тау — 5204 м, Къоштан тау — 5152 м, Мижирги тау — 5025
м, Казбек тау — 5034 м эмда Бызынгы къабыргъада юч — Шхара тау — 5068 м,
Пушкинни пики — 5033 м, Джангы тау — 5058 м) эмда алагъа къошакъгъа Алтайдагъы
Белуха таугъа(4506 м) бла Камчаткадагъы Ключевская сопкагъа (4688 м) чыгъыу ючюн
берилиб башланса, Бызынгы къабыргъаны плюстраверси Кавказда тёппелени эм популяр
альпинист траверси боллукъду.

Районну топография картасы — К-38-27, башха билгилеге кёре Пушкинни пикини
мийиклиги 5100 метрди эмда Дых таудан бираз кюнчыгъышда Шимал массивде
орналыбды.



https://krc.wikipedia.org/wiki/%D0%91%D0%B8%D1%80%D0%B8%D0%BD%D1%87%D0%B8_%D0%91%D0%B0%D0%BB%D0%BA%D0%B0%D0%BD_%D0%BA%D1%8A%D0%B0%D0%B7%D0%B0%D1%83%D0%B0%D1%82

Биринчи Балкан къазауат (Болгарияда «Балка́нская война́» ат бла белгилиди) —
Балкан бирликни (Болгария, Греция, Сербия, Черногория) Осман империягъа къаршчы,
1912 джылны 25 сентябрындан (8 октябрь) 1913 джылны 17 (30) майына дери баргъан
къазауатыды. Къазауатны чуруму: Сербияны, Болгарияны, Черногорияны эмда Грецияны
территорияларын кенгертирге излгенлери болгъанды. Къазауат, Лондон мамырлыкъ
кесамат бла тамамланнганды.

Къазауатны биринчи кёзюую (1912, октябрь — декабрь) Балкан бирликни аскерлерини
масштаблы алгъа джюрюшлери бла белгиленнгенди. Болджаллы мамырлыкъны заманында
аскер операцияланы Тюрк, Сербия эмда Болгария тохтатхандыла, Греция бла
Черногория уа къазауатны бардырыб тургъандыла. Къазауатны экинчи кёзюую (1913,
февраль — май) позицион сермешиуле бла (Адрианополну (Одринни) штурмун санамай)
айырмалы болгъанды. Биринчи Балкан къазауат бошалгъанындан сора Балкан бирликге
кирген къралла Лондон мамырлыкъ кесаматха разы болмагъандыла эмда къысха заманны
ичинде Экинчи Балкан къазауат башланнганды.



https://krc.wikipedia.org/wiki/%D0%91%D0%B5%D1%80%D0%BC%D1%83%D0%B4_%D1%8E%D1%87%D0%BA%D1%8E%D0%BB

Бермуд ючкюл — Атлантика океанны районуду, бу районда тенгиз эмда хауа кемеле
тахсалы тас боладыла деген оюм барды. Район, Флоридадан Бермуд айрымканлагъа
дери, андан Пуэрто-Рикогъа дери эмда Багамаланы юсю бла ызына Флоридагъа дери
баргъан ызла бла чекленеди. Шош океандагъы аналог «ючкюлге» Ибилисники дейдиле.

Тас болууланы айгъакълагъан тюрлю-тюрлю гипотезала чыгъадыла, бу районда кюнню
халыны энчилигинден башлаб башха планеталыла урлайдыла дегеннге дери. Алай болса
да, скептикле айтханнга кёре бермуд ючкюлде кемелени тас болуулары дуния океанны
башха районларындан эсе кёб тюлдю эмда табигъат чурумла бла айгъакъланады.
АБШ-ны Джагъа къарауулуну оюму да алайды.



https://krc.wikipedia.org/wiki/%D0%91%D0%B0%D0%B9%D1%80%D0%B0%D0%BC

Кърал байрамланы баш нюзюрлери къралны тарихинде эмда джазыуунда ыз къойгъан
белгили бир датада гражданланы властны тёгерегине джыяр эмда джакъ бердириудю.
Кърал байрамла эки дараджалы боладыла:властла кеслери къураб, кеслери бардыргъан
эмда энчи байрамла. Экинчи дараджада къралгъа магъаналы болгъан байрам энчи,
юйдеги байрам бла бирлешеди. Адамла къуру орамда белгилеб къоймай,юйде да
байрамлайдыла, аллай байрамланы бирине 9-чу майда барамланнган Хорламны кюнюн
санаргъа боллукъду. Бизни къралда миллионла бла адамла бу байрамны юйдеги ичинде
да белгилейдиле.

Дин байрамла, айгъакълы динни тутхан адамланы бирлешиуюне себеб болады. Муслиман
динни тутхан халкълада эм бек байрамланнган дин байрамлагъа Ораза Байрам бла
Къурман Байрамны санаргъа боллукъду.

Байрамлашыуда хайырланыу бек уллу орун алады. Хайырланыу ашау-ичиуде, саугъа
бериуде, байрам ючюн сатыб алыннган омакъ кийимде кёрюнеди. Хайырланыуну
джамагъатыны къуралыуу бизнесни хар байрамны да чыгъарылмазлыкъ къошулуучусу
этеди. Байрам — маркетингни адырыды.



https://krc.wikipedia.org/wiki/%D0%90%D0%BD%D0%B0%D1%80%D1%85%D0%B8%D0%B7%D0%BC

Анархизм (бур.-грек. αναρχω — «властсыз») — адамны оноуун этген хар тюрлю
формагъа да къаршчы чыкъгъан теорияла бла къарамланы ичине джыйгъан политика
философияды.

Анархизм — джамагъатны къралсыз кесин джюрютеллигине таяннган идеяды. Алай
болгъанлыкъгъа, анархизмни ичнде кёб тюрлю агъым барды, аланы бир-бирлерини
араларында да кёб ангылашмазлыкълары барды. Аланы ичинде магъаналы соруула да
бардыла, сёз ючюн, энчи иелик, сауда, миллетчилик кибик соруулада.

Анархизм — эркинлик бла адам адамны хайырланыууну эмда экспулатацияны кърашчы
болууу баш нюзюрю болгъан политика философияды. Анархизм бир адамны, бир адамдан
баш этген, бир адам тамадалыгъы бла, джамагъатда орну бла хайырланыб, башхаланы
бойсундурургъа мадар берген къралны орнуна адамланы иш бирликлерин теджейди. Ол
демеклик — анархистлеге кёре джамагъат илишкиле эмда институтла адамланы
кеслерини разылыкълары бла, кеслерини излемлери бла, джууаблылыкълары бла
(инсанны энчи излеминде тамал алгъан) къуралыргъа керекдиле, властны хар тюрлюсю
уа (зорлау бла экспулатацияны) къурутулгъа керекди..

Анархизмде кёб тюрлю тип барды, аланы бир-бирлери бири-бирине къаршчы болса да,
бир къаууму алай тюлдю, сёз ючюн анархистлени асламысы анархизмни талай тюрлюсю
джанлы боладыла бир заманда огъунакъ, ол типле бири бирине къошакъ болады.:
мисалгъа: анархист бир заманда кърал тышында коммунист идеяла бла феминизмни
джакъларгъа боллукъду. Анархистлени асламысы солчулагъа саналадыла, ала къуру
къралгъа къаршчы болуб къалмай энчи иеликге да, капитализмге да, сауда
экономикагъа да каршчы чыгъадыла. Бу агъымгъа анархо-коммунистле,
анархо-коллективистле бла анархо-синдикалистлени кёбюсю киредиле. Алай а ол
заманда огъунакъ анархизм индивидуаллыкъгъа да уллу магъана береди.

1927 джылда огъунакъ, Петр Аршинов теджеб, Нестор Махно разылыгъын билдирген
«Платформагъа» джууаб бере, «къысталыуда болгъан орус анархистлени къаууму»
былай джазгъанды:

Бусагъатдагъы анархистлени бир къаууму уа капиталист илишкилени огъунакъ
джакълайдыла (сёз ючюн, сауда анархистле, агористле эмда башхала), бир къаууму
уа сауда илишкилеге огъай демейдила, алай а капитализмни унамайдыла
(мутуалистле). Аны бла бирге «онгчу» анархистле, анархист къымылдауну бютеулей
алыб къарасакъ, азчылыкъдыла, анархистлени кёбюсю солчу идеяланы джакълайдыла.
XXI ёмюрню белгили анархисти Синди Милштейн айтханына кёре, анархизм — «энчилик
бла джамагъатны ырджысында дайым тургъан политика тёреди».

Анархист философияны агъымлары идеяланы кенг спектрин аладыла — эм къыйыр
энчиликден башлаб, къралсыз коммунизмге дери. Анархистлени бир къауумлары
артыкълыкъны, зорлауну унамайды (сёз ючюн христиан анархистле), пацифист
къарамлары барды, башха къауум эсе уа тамам терсине кеслерини идеалларына джетер
ючюн артыкълыкъ бла зорлау керек болгъанына ийнанадыла.



https://krc.wikipedia.org/wiki/%D0%90%D0%BB%D0%B0%D0%BD

Алан (Алания) — орта ёмюрледе, Шимал Кавказны тау этеклеринде аланла деген
миллет къурагъан башланнгыч феодал кърал болгъанды.

Аланны бойсунмагъан кърал болгъаны 1238—1239 джыллада, монголланы басыб
кириулеринден сора, бошалгъанды. Ахыр алан патчах Багатар 1306 джылда ёлгенди.

Аланны ара шахары Магас (Ма'ас, Маас) болгъанды, бу шахарны къалайда орналгъаны
бусагъатха дери да толу белгили тюлдю. Бир-бир алимлени версияларына кёре (аланы
ичинде В.А. Кузнецов да), Магас — бусагъатдагъы Къарачай-Черкесде Тёбен Архыз
деген буруннгу шахар орунну территориясында (бусагъатда — Тёбен Архыз посёлок)
орналгъанды.

Орта ёмюрледе джашагъан белгили араб тарихчи эм географ Аль-Масуди (896—956)
джазгъанына кёре:

Аланланы юсюнден эм биринчи сагъынылгъанла бизни эраны I ёмюрюндендиле. Алгъы
бурун аланла, сармат кёчгюнчю халкъны ичинде тайпа бирлик болгъандыла. II
ёмюрде, алан бирлик къуралгъанлай, бирикген кеч-сармат (неда алан) археология
культура да чыгъады. Бу археология культура бютеу джайылгъан джерлеринде да
(Кавказда, Украинада, Итил бойнунда) бирчалыгъы бла белгилиди. II ёмюрден
башлаб, буруннгу авторланы чыгъармаларында джуртну орта аты чыгъады — Алан
(Алания). III ёмюрню ортасына аланла, башха кюнчыгъыш сармат тайпаланы ичинде
башчы орунну аладыла, аланлагъа дери да аллай уллу роль ойнагъан аорсла, тарих
сахнадан кетедиле.

372 джыл Итил сууну ётюб гуннла, Дондагъы, Къара тенгиз тийресиндеги эм Шимал
Кавказдагъы аланланы хорлайдыла. Халкъланы уллу кёчюулери деген тарих процессни
эсебинде аланланы уллу кесеги Кюнбатыш Европагъа кетеди, кёчгюнчю тайпаланы
къазауатлары эм чабыууллары аланланы Кюнчыгъыш Европада территориал бирликлерин
бузадыла. Алан къауумла кёб санда Кърымда, тёбен Днепрде, Донну бассейнинде
джашагъандыла.

Башланнгыч орта ёмюрлени авторлары, европалы аланланы Кавказдан чыкъгъанларын
чертгендиле. VI ёмюрден сора шимал алан тюзле Тюрк, ызындан Хазар
къагъанлыкъланы контролларына тюшгенден сора да Кавказ — аланланы метрополиялары
болгъанлай тургъанды. Белгиленнген кёзюуде, Кавказда эм Кавказ аллы тюзледе
джашагъан бирикмеген алан тайпаланы ичинде бир къолгъа джыйылыу эм кърал
къуралыу процесс башланнганды.

Тохтаусуз къазауатла бардыргъаны себебли IX ёмюрде Хазар къагъанлыкъ къарыусуз
болгъанды, Византия эсе аланлагъа эткисин кючлю этер ючюн Хазария бла кюрешни
бардыргъанды. Алан, 916 джылда Византиядан христианлыкъ динни алады.

X ёмюрде Хазар къагъанлыкъны оюлуууну эсеби бла алан патчахла джерлерин шималда
Гум суугъа дери, кюнчыгъышда Сарир патчахлыкъгъа (Дагъыстаннга) дери, кюнбатышда
черкеслилени джуртларына (Зихиягъа) дери кенгертедиле. Аланны шимал чеклеринде
кёчгюнчю халкъла джашагъадыла: болгарла бла хазарланы орнуна X ёмюрде печенегле
эм гузла келгендиле, аланы орнун а уа XI ёмюрде къыпчакъла алгъандыла.
Шимал-Кюнчыгъыш Кавказны тауларында аланланы хоншулары вайнахла болгъанлай
тургъандыла.

XII ёмюрню ортасында Аланны патчахы Худдан, кесини къызы Бурдуханны Гюрджюню
патчахы III Георгийге эрге бергенди. Бу юйдегиде Гюрджюню айтхылыкъ патчах
тиширыуу Тамара туугъанды, 1189 джылдан аны эри эмда биргесине патчахлыкъ этген
алан патчах улу Давид Сослан болгъанды.

1222 джылда монгол империяны башчысы Чингисхан ийген отузминглик аскер,
къыпчыкъла бла бирге чыкъгъан (эмда къыпчакъланы джанындан сатлыкъ ишни
сынагъан) алан аскерни къаушатханды. 1239 джылда монголла Магасны алгъандыла.
1278 джылда монголла орус бёлекле бла бирге, орус летописле айтханнга кёре,
«махтаулу алан шахар Дедяковну» (орус. «славный город ясьскый Дедяков»)
алгъандыла (Дедяков, умут этилгеннге кёре, Огъары Джулат — Татартюб шахар бла
бирди).

1292 джылда патчах улу Багатар башчылыкъ этген аланла (гюрджю къайнакълагъа кёре
— «овси») Гюрджюде Гори деген шахарны эмда къатындагъы джерлени, керменлени,
эллени алгъандыла. 1306 джылда Багатар ёлгенди. Гюрджю патчах Сейирлик V
Георгий, вассалларын бирикдириб, аланла бла кюрешни башлагъанды. 1326 джылда юч
джыл баргъан къуршалаудан сора Горини ызына алгъанды. Аланланы ызындан къууа V
Георгий таулагъа да джортууулла этгенди, Дарьялгъа, Арагви бла Ксани ёзенлеге
дери да джетгенди.

Тохтамышны хорлагъанындан сора 1395 джылда Темирланны аскери шималдан алан
ёзенлеге киргенди. Джау аскер, чегетлени кесиб, джолла салыб мийик тау
районлагъа дери чабыуулла этгенди. Аланны Минги тау бла Казбек тауну арасындагъы
тау бёлгелери аяусуз тоналгъандыла, оюлгъандыла. Темирланны тарихчилери,
аланланы зорчуладан джакълаб кюрешген бийлерини атларын сагъыннгандыла —
Бурикан, Буриберди, Кулу, Таус, Пулад. Кёб адам ёлтюрюлгенди, тонаб джыйылгъан
мюлк Темирланны Бештау тийресинде орналгъан стауатына келтирилгенди. Къалала бла
элле чачылгъандыла, кёб джерле адамсыз къалгъандыла. Аланнга ахыр чабыуулун
Темирлан 1400 джылда этгенди.



https://krc.wikipedia.org/wiki/%D0%90%D0%BB%D0%B0%D0%BC_%D0%B1%D1%83%D0%BA%D1%8A%D1%83

Алам букъу аламда къуралады. Аны уллулугъу бир талай молекуладан 2 µm жетерге
болады. Хар джыл сайын жерни юсюне 40 0000 тонна алам букъу къонады. Алам
букъуну былай айырыргъа боллукъду: мырытла аралы букъу, жулдузла аралы букъу,
жулдузла къатында букъу, жулдузла къатында эм арада букъу булутла, Койперни
бели, кюн башчылы низамдан етген жулдуз аралы букъу эм къурала башлагъан
къуйрукълу жулдузла. Мырытла аралы букъуну кекде акъсыл неда къаралдым булутлача
керюнюрге боллукъду (чаре). Кюн низамда алам букъу бирча чачылып тюйюлдю,
кебююнде къалынлыгъы бирча болмагъан букъу булутлада жыйылыпды.



https://krc.wikipedia.org/wiki/%D0%90%D0%B4%D0%B0%D0%BC%D0%BD%D1%8B_%D1%85%D0%B0%D0%BA%D1%8A%D0%BB%D0%B0%D1%80%D1%8B%D0%BD%D1%8B_%D1%82%D0%B0%D0%BC%D0%B0%D0%BB_%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F%D1%81%D1%8B

Адамны хакъларыны тамал декларациясы БМО-ну Генерал Ассамблеясыны ючюнчю
сессиясында 217 А (III) резолюциясы бла къабыл этилгенди (Адамны хакъларыны
юсюнден халкъла арасы пакт) (10-чу декабрь 1948 джыл). Декларация адамны тамал
хакъларын белгилейди.

Декларацияны чыгъарыуда ишлеген комитетни башчысы АБШ-дан Элеонора Рузвельт
болгъанды, аны орунбасары — Къытайдан Чжан Пэнчунь. Комитетге аны тышында Адам
Хакъладан Европа Сюдге артдан тамада болгъан Рене Кассен (Франция), совет посол
Александр Богомолов, БМО-ну адам хакъладан бёлюмю башчысы канадачы Джон Питер
Хампрей; бютеулей комитетде тогъуз адам ишлегенди.

Декларацияны къуру рекомендация статусу барды, алай а ны тамалында эки зорунлу
кесаматха къол салыннганды: Граждан эмда политика хакъланы юсюнден хаклкъла
арасы пакт бла Экономика, социал эмда культура хакъланы юсюнден халкъла арасы
пакт. Декларацияны айры бёлюмлери, сёз ючюн зулмулукъну эмда къул тутууну
джасакълау зорунлудула императив марда; бир-бир къраллада Декларация тамамы бла
къабыл этмей, айры бёлгелерин этедиле.

Элеонора Рузвельт Декларациягъа «Азатлыкъланы Уллу Хартиясы» атны бергенди, ол
себебден Декларациягъа бусагъатда бир-бирде Адам хакъланы хартиясыда дейдиле.

1950 джыл БМО Адамны хакъларыны кюню байрамны къурагъанды, ол Декларация
алыннган кюн байрамланады.

Декларация ючюн чёб атыу хар статьягъа айры болгъанды. 31-ден 23-ю ауаз бирлик
бла къабыл этилгендиле. Сюзюуден сора 3-чю статья 2-чи бла бирлешдирилгенди.
Сюзюуде эмда статья статья чёб атылыу заманда кюнбатыш къралла бла совет блокну
къралларыны арасында ангылашмазлыкъла ортагъа чыкъгъандыла.

Ахыры редакциясы бла Декларация , Пале де Шайода (Париж) 1948 джылны 10-чу
декабрында Бирлешген Миллетлени Организациясыны Генерал Ассамблеясыны 189-чю
олтурууунда 48 кърал джанындан къабыл этилгенди. Белорус ССР, Украин ССР, CССР,
Чехословакия, Польша, Югославия, КъАР эмда Сауд Арабия чёб атыудан бир джары
тургъандыла.



https://krc.wikipedia.org/wiki/%D0%90%D0%B1%D1%85%D0%B0%D0%B7%D0%B8%D1%8F

Координатла: 43°01′ N 41°03′ E﻿ / ﻿43.016667° N 41.05° E (G) (O)43.016667, 41.05

Хачыпсы (хач. Аҧсны [Апсны́], гюрдж. აფხაზეთი [Апхазе́ти]) — Тау Артыны кюнбатыш
кесегинде, Къара тенгизни къыбыла-кюнчыгъыш джагъасында орналгъан регионду.
Хачыпсы властланы юрисдикциясына кёре — Хачыпсы Республика (хач. Аҧсны
Аҳәынҭқарра), Гюрджюню юрисдикциясына кёре — Хачыпсы Автоном Республика (гюрдж.
აფხაზეთის ავტონომიური რესპუბლიკა). Алгъада — Хачыпсы Социалист Совет Республика
эм Хачыпсы Автоном Совет Социалист Республика (Гюрджю ССР-ге кирген) болгъанды.

Гюрджюню Конституциясына кёре Гюрджюню бир бёлюмюдю. Алай а 1992—1993 джыллада
баргъан къазауатдан сора Хачыпсыны Гюрджю властла контролда тутмайдыла.

Хачыпсыны бойсунмаулугъун Россия Федерация (26 август 2008), Никарагуа (5
сентябрь 2008), Венесуэла (10 сентябрь 2009), Науру, Къыбыла Тегей эмда
Преднестровье таныгъанды.

Хачыпсы, Тау Артыны шимал-кюнбатыш кесегинде, Псоу бла Ингури сууланы
орталарында орналыбды. Шималда Россия бла, кюнчыгъышда уа Гюрджю бла чеклери
барды, къыбыла-кюнбатышда Къара тенгизде джагъасы барды (узунлугъу — 210 км-ден
кёб).

Хачыпсыда 240,7 минг чакълы бир адам джашайды. Аладан кёбюсю (51,5 %) шахарлада.
Ара шахары эмда эм уллу шахары — Согъумду (43,7 минг адам).



https://krc.wikipedia.org/wiki/Time_(%D0%B6%D1%83%D1%80%D0%BD%D0%B0%D0%BB)

«Тайм» (ингил. Time — «Заман»; сатыу-алыу марка ингилизча уллу харифле бла
джазылады: TIME) — хар ыйыкъ сайын чыкъгъан американ журналды, штаб-фатары
Нью-Йоркда орналады. Адамланы кёзюуге кёре (джыл, джюз джыл) рейтинглерин
кёргюзтеди. 3,4 млн экземпляргъа джууукъ тиражы бла 2007 джылда АБШ-да эм
популяр журнал болгъанды.

Журналны биринчи чыгъармасы 3 март 1923 джылда сатаргъа салыннганды. Time
газетни къураргъа Генри Льюсни (Henry Luce) бла Брайтон Хэденни (Briton Haden)
Йель университетни «Баш сюек бла сюекле» деген таша студент джамагъатны
резиденциясында ётген джыйылыуда акъылларына келгенди.

Джангылыкъла чыгъаргъан дунияда биринчи хар ыйыкълыкъ газет болгъанды. Он
джылдан сора конкуренти — «Newsweek» чыкъгъанды. 1967 джылда Льюс ёлгюнчю журнал
аны орта консерватив къарамларын кёргюзгенди.

Бусагъатдагъы «Тайм» кёбчюлюк информацияны мадарларыны эмда шоу-бизнесни
средасында эм уллу болгъан Time Warner холдингни ёзегиди. Журналны американ
версиясындан сора да европалы (Лондон), азиялы (Гонконг) эмда австралий (Сидней)
версиялары чыгъадыла.

Атедге кёре Time журнал декабрдагъы ахыр номеринде «джылны адамын» айтады.
«Джылны адамы» номинация 1927 джылдан бери бериледи. Бу номинация биринчи
берилген, тарихде биринчи кере кеси джангыз Атлантиканы учуб ётген лётчик Чарльз
Линдберг болгъанды.

Персонаны толтуруучу редактор джангыз кеси сайлайды. Тюрлю-тюрлю джыллада Джылны
адамы болгъандыла: Адольф Гитлер, Иосиф Сталин, Джордж Буш, Михаил Горбачёв (эки
кере – 1987 эм 1989 джыллада), абстракциялы Американ аскерчи, эмда интернетни
хайырланыучу. 2007 джылда Джылны адамы Россияны Президенти Владимир Путин
болгъанды. 2010 джылда уа Facebook компанияны къурагъан эмда башчысы Марк
Цукерберг.

1999 джылдан башлаб журнал «Time 100» деген тизмени публикация этеди, бу —
джылны эм бек къолундан келген джюз адамыны тизмесиди. Тизмеге киргенлени
алимледен комиссия айырады.

1999 джылны июнюнда XX ёмюрню эм белгили адамларыны тизмеси публикация
этилгенди: «Time 100: 20-чы ёмюрню батырлары бла кумирлери». Кандидатланы
американ тарихчиледен, журналистледен эмда политикачыладан комиссия айыргъанды.
1999 джылны декабргъы чыгъармасында Time-ны версиясына кёре Джюз джылны адамы
айтылгъанды, ол — Альберт Эйнштейн болгъанды.



https://krc.wikipedia.org/wiki/%D0%AE%D1%87%D1%8E%D0%BD%D1%87%D1%8E_%D0%A0%D0%B5%D0%B9%D1%85%D0%BD%D0%B8_%D0%B1%D0%B0%D0%B9%D1%80%D0%B0%D0%B3%D1%8A%D1%8B

Кърал байракъ (нем. die Reichsflagge) — Германияны (1943 джылдан башлаб — Уллу
Германияны) (нем. Großdeutsches Reich) официал кърал белгилерини бири болгъанды,
1935—1945 джыллада ол арасында акъ тёгерекде джанбаш оннга бурулгъан свастикасы
бла къызыл къумач болгъанды, аны официал аты die Hakenkreuzflagge («свастикалы
байракъ», сёзюн сёзюча кёчюрюлсе — «ыргъакълы къачы болгъан байракъ») болгъанды.

1933 джылны 12-чи мартында байракъланы тагъылыуларыны ал низамгъа салыуню
юсюнден бегим бла, къара-акъ-къызыл байракъ бла свастикалы байракъ (нем. die
Hakenkreuzflagge) бирге тагъылыргъа керек болгъаны бегитилгенди, «бу байракъланы
герман къралны махтаулу ётген заманы бла немец миллетни тири джангыдан айныуун
бир бирлерине байлайдыла. Биргеала кърал власть бла немец халкъны ич байламын
келечилик этерге керекдиле». Аскер мекямла бла башха къурушлада къуру кърал
аскер байракъ тагъылыргъа керек болгъанды (нем. die Reichskriegsflagge).

1933 джылны 22-чи апрелинде «Байракъланы тагъылыуларыны ал низамгъа салыуню
юсюнден экинчи бегим» бла бегитилгенди:

Ич ишлени кърал министрини буйругъу бла 1933 джылны 29-чу апрелинде бютеу
саудюгерчи кемеледе 1933 джылны 1-чи майындан башлаб, кемени кормасында
къара-акъ-къызыл байрагъыны тышында, фок-мачтада неда гюйс-штокда свастикалы
байракъ тагъылыргъа керек болгъанды (нем. die Hakenkreuzflagge).

1933 джылны 16-чы июлундан «Байракъланы тагъылыуларыны ал низамгъа салыуню
юсюнден ючюнчю бегими» бла бегитилгенди: 1921 джылны 11-чи апрелини герман
байракъланы юсюнден бегимни тюрлендире, Темир Къачлы саудюгерчи байракъны джангы
аты алгъыннгы тенгиз абычарладан капитанлары болгъан саудюгерчи кемелени
байрагъы атны алгъанды (die Flagge für ehemalige Marineoffiziere als Führer von
Handelsschiffen) эмда юч тенг кёнделен ыздан къуралгъанды, башында — къара,
арасында — акъ, тюбюнде- къызыл, къара ызында Темир Къач, акъ санджох бла эки
кере къыйылыб салыннгады.

1935 джылны 11-чи апрелинде «Бачама бла кърал канцлерни штандартыны юсюнден
бегим» бла джангы байракъ бегитилгенди:

1935 джылны 15-чи сентябрында НСДАП-ны Нюрнбергде баргъан съездинде «Кърал
байракъны юсюнден закон» алыннганды (das Reichsflaggengesetz), аннга кёре:

1935 джылны 5-чи октябрында кърал аскер байракъны, аскер кемелени гюйслерини,
Темир Къачлы саудюгерчи байракъны, кърал аскер министрни эмда сауутлу кючлени
башчысыны байракъларыны юсюнден бегим алыннганды:

1949 джылда ГФР бла ГДР-де къара-къызыл-алтын байракъ бегитиледи, ол байракъ XIX
ёмюрде Герман Бирликде хайырландырылгъанды, эмда немец халкъны биригиуюню
белгиси болгъанды, 1919—1933 джыллада уа Германияны байрагъы болуб тургъанды
(ГДР 1959 джылда байрагъыны арасына гербин салгъанды).



https://krc.wikipedia.org/wiki/%D0%AD%D0%BB%D1%8C-%D0%9D%D0%B8%D0%BD%D1%8C%D0%BE

Эль-Ни́ньо (исп. El Niño — «джашчыкъ») неда Къыбыла осцилляция (ингил. El
Niño/La Niña — Southern Oscillation, ENSO) — Шош океанны экватор бёлгесинде
сууну юс къатыны температурасыны тюрлениуюдю, климатха эткиси барды. Къысхача
айтылса Эль-Ни́ньо — Къыбыла осцилляцияны фазасыды, анда юс тюбю джылынган
сууларны бёлгеси кюнчыгъышха барады. Аны бла бирге пассатла къарыусузланадыла,
неда ахыр тохтайдыла, Шош океанны кюнчыгъыш кесегинде, Перуну джагъаларында
апвеллинг акъырынлашады. Осцилляцияны мыннга къаршчы фазасына Ла-Нинья (исп. La
Niña — «къызчыкъ») дейдиле. Осцилляцияны заманы — 3 джылдан 8 джылгъа дери
барыргъа болады, алай аны кючю бла узунлугъу тюрлю-тюрлю болады. Сёз ючюн
1790—1793, 1828, 1876—1878, 1891, 1925—1926, 1982—1983 и 1997—1998 джыллада
Эль-Ниньону кючлю фазалары эсленедиле, 1991—1992, 1993, 1994 джыллада
къарыусузуракъ, алай кёб кере болгъанды. 1997—1998 джылладагъы Эль-Ниньо асыры
кючлю болгъандан, дуния джамагъатны эмда басымны эсин кесине бёлгенди. Ол
заманда Къыбыла осцилляция бла климатны глобал тюрлениуюню байламыны юсюнден
оюмла чыгъа башлайдыла.



https://krc.wikipedia.org/wiki/%D0%A8%D0%B5%D0%BD%D0%B3%D0%B5%D0%BD_%D0%BA%D0%B5%D0%BB%D0%B8%D1%88%D0%B8%D1%83

Шенге́н келишиу — Европа Бирликни талай къралыны арасында чекледе паспорт-виза
контролну къоратыуну юсюнден келишиудю. Аллында 1985 джылны 14-чю июнунда беш
европачы кърал бла къол салыннганды ((Бельгия, Нидерландла, Люксембург, Франция
эм Германия). Ол кючге 1995 джылны 1-чи майында киргенди.Кечирек аны орнуна
ЕБ-ны Шенген законла киргендиле.

Европа экономика биригиуню къуралгъан заманында аны баш нюзюрюнде ортакъ сауда
къурау болгъанды, ол Тёрт эркинликни болуу магъанагъа келеди:товарланы,
къуллукъланы, адамланы эмда капиталланы эркин джюрюую. Товарла бла къуллукъланы
эркин джюрютюр ючюн 1958 джыл Таможня бирлик къуралады, аны тышында кёб тюрлю
келишиуге къол салыннганды.

Чекде контролну къоратыууню юсюнден келишиу Соглашение о постепенном отказе от
пограничного контроля было подписано 1985 джылны 14-чю июнунда беш европачы
къралны келечиси бла Мозелни арасында, Люксембургну, Францияны эмда ГФР-ни
чеклерини бир-бирине тийген джерде, «Принцесса Мари-Астрид» кемеде къол
салыннганды ((Бельгия, Нидерландла, Люксембург, Франция эм Германия). Бу юч
къралны чеклерини бир-бирине тийген нохтаны сайлаууну чуруму уа Бенилюксну
къралларында паспорт контролну ол заманнга болмагъаны болгъанды.

1986 джылда Бирикген Европа акт къабыл этиледи, аны баш нюзюрю Европада 1992
джылны 31-чи декабрына дери Европада бирикген сауда къурау болгъанды. Кечирек
Маастрихтде къол салыннган Европа бирликни къуралыууню юсюнден кесаматны
джараштырыу башланады. Кесамат Европа бирликни гражданствосу деген ангыламны
къурагъады. ЕБ-ни гражданлары Бирликни ичинде эркин джолоучулукъ этерге хакъгъа
ие болгъадыла.

1990 джылда ол беш кърал Шенген келишиуню кючге кириуюню юсюнден конвенциягъа
къол саладыла. Бу конвенция бла паспорт контролну къоратылыуу, тюз паспортланы
иелерине виза политиканы унификация этиу, полицей эмда сюд иш бирликни къурау
айгъакъланнганды. Келишиу 1995 джыл 7 къралда ишлеб башлайды (Испания бла
Португалия къошулады).

1999 джылны 1-чи майында кючге Амстедрам кесамат киреди, ол Европа бирлик
кесаматха тюрлениуле къошады. Джангыртылгъан кесаматны V бёлгесине кёре Шенген
келишиуню кючге кириуюню юсюнден конвенция ЕБ-ни закон биригимине киреди. Европа
закон биригимни бу бёлгеси Шенген келишиуню орнуна кюч алады, эмда Шенген
законла деген атны алады.

Лихтенштейн Швейцария бла 1923 джылдан башлаб таможня эмда чек бирлик
джюрютгенди; Швейцария бла чеги сакъланмагъанды; Австрия бла чегин швейцар чек
къуллукъ сакълагъанды. Швейцарияны 2008 джылда Шенген зонагъа кириую, эмда ол
заманда Лихтенштейнни алкъын ол зонамда болмауу, эки къралны арасында чекни
сорууун чыгъаргъанды.

Лихтенштейнни Шенген законлагъа къошулуууну юсюнден кесаматха 2008 джыл къол
салыннганды, чек контролну да къоратылыуу 2009 джыл сакъланнганды, алай а
Германия бла Швецияны Лихтенштейн налог тёлеуден къачханла бла кюрешде аз кюч
салгъан оюмну тутуб, контролну къоратыуну талайгъа тыйгъандыла. Алай а кечирек
бу тыйгъычла къоратылгъадыла, эмда чек контроль 2011 джылны 19-чу декабрында
толу къоратылгъады.

Данияны 1997 джыл Амстердам кесаматха этилген Шенген протоколда бегитилген
статусуна кёре, Амстердам кесаматха къол салыннган заманда шенген иш бирликни
ёлчеминден аслам къошулмазгъа хакъы барды.

Аны тышында Шенген законланы толу Европа экономика зонагъа/Эркин сатыу-алыуну
европа ассоциациясына кирген, алай а ЕБ-ни членлери болмагъан къралла да
хайырланадыла :



https://krc.wikipedia.org/wiki/%D0%A7%D0%B5%D1%80%D0%BA%D0%B5%D1%81%D1%81%D0%BA

1804 джыл 4-чю Хопёр полкну къазакълары бла, Къобан чек сызда аскер бетджан
кибик къуралгъанды. Алайда 1790 джыл орус аскерле Германны башчылыгъы бла
Батал-Пашаны башчылыгъында 40 минглик тюрк аскерлени къаушатхандыла.

1825 джылны къачында редутдан узакъ болмай Ставрополь губерниядан къазакъла
стансеге тамал саладыла, атында да Баталпашинская атайдыла (къарачайча Пашинка
ат джюрюгенди), джерлешим хорлагъанны тюл. хорланнганны аты бла аталгъаны бек
сейирди.

1880 джылда Баталпашинская стансе уездни аралыгъы болады, 1886 джылдан башлаб а
уа бёлюмге аралыкъ этедиле. Станседе мюрзеу сатыу айныйды, агъаз санагъатла
къураладыла.

1918 джыл Баталпашинскаяны инарал Шкуро кючлейди. Станицаны къолгъа алгъандан
сора ол мобилизация баямлайды. 1919 джылны 5-чи январында Шкурону аскерлери
Нарсананы кючлейдиле, анда техника бла усталаны джыйыб, Шкуро Баталпашинскаяда
Акъ аскерге кереклени чыгъарыуну башлайды. Деникинчилени къолларында Къарачай
бла Черкес 1920 джылны джазына дери къаладыла. .

1922 джылдан башлаб стансе Къарачай-Черкес автоном областха аралыкъ болады.
Область эки юлешиннгенинден сора, 1926 джылдан башлаб  — центр Черкес миллет
округга, 1928 - 1957 джыллада уа — Черкес автоном областха аралыкъ этеди.

1934 джыл Баталпашинск Сули́мов атны алады, ол заманда РСФСР-ни Совнаркомуну
председатели Д. Е. Сулимовха аталыб. 1937 джылда Сулимовну тутадыла эмда
ёлтюредиле, андан сора шахаргъа ол заманда СССР-ни ич ишлерини наркомуну аты бла
Ежово-Черкесск ат бериледи, 1939 джыл Н. И. Ежов да туталыда, ол заманда шахарны
атындан аны тукъумун къоратыб, бусагъатдагъы атын къоядыла.

1957 джыл къарачайлыла кёчкюнчюлюкден къайтхандан сора, алгъыннгы Къарачай
автоном область бла Черкес автоном областны джерлеринде джангыдан
Къарачай-Черкес автоном область къуралады, Черкесск да аннга аралыкъ болады.
1991 джылдан бери уа Къарачай-Черкес Республика ара шахарыды.

2010 джылда баргъан бютеуроссия тергеуге кёре, Черкесскеде 121, 4 минг адам
джашайды .



https://krc.wikipedia.org/wiki/%D0%A4%D1%80%D0%B0%D0%BD%D0%BA%D1%84%D1%83%D1%80%D1%82_%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82

Франкфурт миллет джыйылыу (нем. Frankfurter Nationalversammlung) не да Франкфурт
парламент— биринчи бирлешген герман парламентди, 1848 джылны 18-чи майындан 1849
джылны 31-чи майына дери Майндагъы Франкфуртну — Сыйылы Павелни клисасында
олтургъанды. Аны джыйылыуу Герман бирликни къралларында Март революцияны эсеби
болгъанды.

Аны аллында франкфурт ал парлмент болгъанды (Форпарламент — нем. Vorparlament),
ол 511 келечиден къуралгъанды, ала гейдельберг съездни комитети бла
чакъырылгъандыла. Ары сайланнганла «миллетни ышаныуу бла айрылгъан» адамла
болгъандыла, асламысы бла алимле бла адабиятчыла, аланы къолларында власть
болмагъанды. аланы киши сайламагъаныд, алай а халкъны ол заманлада кёлю бла
келишген оноу этиб, халкъны ичинде абырайын кёлтюргенди. Ол ал парламентни
башчысна профессор Миттермайер сайланады.

Форпарламент 1848 джылны 31-чи мартында джыйылады, эмда анда бютеу Германиягъа
бирикген парламентни Франкфуртда джыяргъа оноу этеди, хар 50 000 адамдан бир
келечи сайланады, аланы баш нюзюрлери Германиягъа конституция къурау болгъанды.
Ал парламентни бегимлерин толтурур мурат бла 50-ни комитети къуралады (нем.
Fünfzigerausschuss), бирликни ишлемеген сеймини власты аннга тюшеди.

Узун дебатланы барыуунда Джыйылыу Паульскирхени конституциясын джарашдырады, ол
парламент демократияны шартларында къуралгъанды, бу джарашдырылгъан документ
1849 джылны 18-чи мартында мюкюл этиледи. Конституция ол заманда либерал эмда
миллетчи джамагъатланы излемлерин толтургъанды. Ол талай баш конституцион хакъла
бла эркинликлени бергенди, Германияны да кайзер башчылыкъ этген конституцион
монархия этгенди.

Франкфуртдагъы миллет джыйылыу эмда ала къабыл этген конституция, Пруссияны
королу IV Фридрих Вильгельмни кайзер титулну алыргъа унамауу бла джараусуз
боладыла. Революцияны джетишимсизлиги Франкфурт парламент бла аны ишлери
джараусуз этедиле, алай а ол халкъны эсинде кёблеге къалады.

Паульскирхени Конституциясыны эм баш салыуларын 1919 джылда Веймар республиканы
конституциясында эмда 1949 джылда ГФР-ни Баш Законуну къурауда юлгюге
алыннганды.



https://krc.wikipedia.org/wiki/%D0%A3%D1%82%D0%B8%D0%BB%D0%B8%D1%82%D0%B0%D1%80%D0%B8%D0%B7%D0%BC

Утилитари́зм (от лат. utilitas — файда, хайыр) неда файдачылыкъ — этикада бир
халиди (этикалыкъ теория), аннга кёре адамны халисини неда этген ишини адеб
къыйматы аны хайыры эмда файдалыгъы бла айгъакъланады.

Утилитаризмни тамырлары буруннгу урум философ Эпикурну ишлеринде да кёрюнеди.
Алай а бу билим кескин Иеремия Бентам бла къуралгъанды. Бентамны классика
формулировкасына кёре, «эм кёб адам сангъа насыб келтирген адеблиге саналады».
Утилитаризмни теориясында баш даулашыулары файда бла насыб ангыламланы
айгъакълауду. Бентам эмда кёб башха философланы оюмларына кёре файда деб
зауукълукъну азаб чегиуден максимум кёблюгю саналады.

Бир къауум филососфла, сёз ючюн, австралиячы Питер Сингер, «насыбны» адамны
излемлерин эм толу баджарыча кёреди, ол зауукълукъну максимализациясы бла
байламлы болмазгъа да боллукъду.



https://krc.wikipedia.org/wiki/%D0%A3%D1%80%D1%83%D0%BF_%D1%80%D0%B0%D0%B9%D0%BE%D0%BD

Уруп муниципал район (абаз. Уарп район, къаб.-черк. Уэрп район, орус. Уру́пский
муниципа́льный райо́н)  — Къарачай-Черкес Республиканы къурамына кирген
административ районду.

Уруп районну алгъыннгы аты Преградна район болгъанды. Ол, Къарачай автоном
областны къурамында 1938 джылны 7 сентябрында къуралгъанды. 1943 джылны 12
октябрында, къарачай миллетни депортациясыны эсебинде, Къарачай автоном область
да Преградна район да кетерилгендиле. 1957 джылны январында район джангыдан
къуралгъанды эмда 1963 джылны 1 февралында атына — Уруп индустриал район (орус.
Урупский промышленный район) аталгъанды. 1965 джылны 12 январында районнга Уруп
ат берилгенди.

Районда промышленность къурулушла ишлейдиле: «Урупский ГОК», «Бескесский Лесхоз»
эмда «Флора Кавказа» акционер джамагъат.

Эки уллу федерал финанс проект Уруп районнга тиедиле: Краснодар крайдан
Курджиново посёлокга дери темир джол сызны ызына ишлеу эмда «Черкесск—Адлер»
федерал трассаны ишлеу, бу трассаны маршруту Уруп районну Псемен посёлогу бла
ётерикди.



https://krc.wikipedia.org/wiki/%D0%A3%D0%BB%D0%BB%D1%83_%D0%A2%D0%B0%D1%88_%D1%82%D0%B5%D0%B0%D1%82%D1%80

Уллу театр (Таш театр) — 1784-1886 джыллада Петербургда болгъан театрды.
Санкт-Петербургда биринчи дайым, Эресейде эсе уа эм уллу театрланы бири
болгъанды. Театр майданда салыннганды. 1886 джыл Таш театрны мекямы чачылыб,
бусагъатдагъы Петербург консерваторияны мекямы къурулгъанды.

Архив документле шагъатлыкъ этгеннге кёре Уллу театрны биринчи болджаллы мекямын
1775 джыл Антонио Ринальдини проекти бла салыб башлагъандыла. Алай а Ринальди
басхычладан джыгъылгъанындан сора ол кеси къурулушха къараялмагъанды, Экинчи
Екатерина немец театр декоратор эмда архитектор Людвиг Филипп Тишбейннге театрны
джангы проектин салыргъа борч салады, бу проект бла кечирек архитекторла Ф. В.
фон Баур бла М. А. Деденев мекямны къурулушун бардырадыла Театрны ачылыуу 1783
джыл болады. Алай а бир-бир къайнакълагъа кёре театр бир джылгъа кеч ачылгъанды.
Бу уллу мекямны фасыды аз джасалгъанды. Георги Уллу театрны мекямын былай
суратлайды: «Тышындан бу мазаллы къарамлы мекямды. Баш киришни башында каррара
мермерден олтуруб тургъан Минерваны скульптурасы барды, къалкъанда : „Vigilando
quiesco“ (рахатланыб да сакълайма)». Мекямда 6 кириш, 16 чыгъыш болгъанды%;
Минерваны сюнгюсю шыбладан джакълагъанды." Театргъа 2 минг чакълы бир адам
сыйыннганды, 3 къатлы болгъанды. Декорацияларын уллу устала П.Гонзаго бла Скотти
этгендиле.

1802 джыл император Александр I Уллу театрны уллуракъ этерге эмда аны тыш
къарамын тюзетирге оноу этеди. Бу оноун баджарыу француз архитектор Тома де
Томоннга тюшеди. Бютеу ишле сегиз айгъа бошаладыла, бу болджал ол заманлагъа
кёре бек къысха болгъанды.

1811 джыл театргъа от тюшеди, алай а 1818 джыл джангыдан къурадыла.
1835—1836 джыллада архитектор А. Кавос реконструкция этгенинден сора къараучу
залгъа 3 минг адам сыйыннганды. Петербургдагъы Таш театр бютеу Европада театр
мекямны юлгюсю болгъанды.



https://krc.wikipedia.org/wiki/%D0%A2%D0%BE%D1%80%D0%B4%D0%B5%D1%81%D0%B8%D0%BB%D1%8C%D1%8F%D1%81_%D0%BA%D0%B5%D1%81%D0%B0%D0%BC%D0%B0%D1%82

Тордесильяс кесамат (исп. Tratado de Tordesillas, порт. Tratado de
Tordesilhas) — Испания бла Португалияны арасында дунияда къолда тутуу сфераланы
юлешиуню юсюнден келишиудю. Кесамат 7 июнь 1494 джыл Тордесильяс шахарда
(Кастилия) бегитилгенди. Испания 2 июлда, Португалия эсе — 5 сентябрда
ратификация этгенди. 1506 джылда папа II Юлийни булласы бла къабыл этилгенди.

Кесамат, бир джыл андан алгъа папа VI Александрны «Inter caetera» булласы бла
салыннган бёлюнюу ызны кесгин этгенди. Атлантика океанны эмда эки полюсну да
ётген демаркацион ыз, Португалияны къадалгъаны себебли, Кабо-Верде айрымканладан
кюнбатышха 100 лигден 370 лигге дери (1770 км, 1100 миль) кёчюрюлгенди —
бусагъатдагъы координатлада ол: 49°32’56" к-б. у. меридианды, неда «папа
меридиан». Бу ыздан кюнчыгъышда орналгъан тенгизле бла джерле Португалия
патчахлыкъгъа берилгендиле, кюнбатышдагъыла уа — Кастилия бла Арагонну
патчахлыгъына (Испаниягъа).



https://krc.wikipedia.org/wiki/%D0%A2%D0%B5%D1%80%D0%BA%D0%BB%D0%B5%D0%BD%D0%B8%D1%83

Терклениу (кёбюсюне a → {\displaystyle {\vec {a}}} белгиленеди, теоретика
механикада w → {\displaystyle {\vec {w}}} ), заманнга кёре теркликни
чыгъарыууду, неда теркликни заманнга кёре тюрлениу терклигиди — нохтаны
терклигини вектору джюрюшюнде заман биримни ичинде къаллай бирге тюрленнгени
кёргюзген вектор ёлчемди (ол демеклик, терклениу къуру теркликни ёлчемини
тюрлениуу бла къалмай аны векторунда эсебге алады).

Сез ючюн Джерни къатында Джерге тюшген зат, хауаны къаршчыланыуун санамасакъ,
кесини терклигин хар секунд сайын 9,8 м/с чакълы бирге ёсдюреди, ол демек аны
терклениую 9,8 м/с² болады.

Механиканы, ючёлчемли евклид аламда джюрюшню тинтген, аны джазгъан, тюрлю-тюрлю
санауланы системасында теркликле бла терклениулени джазгъан бёлюмюне кинематика
дейдиле.

Терклениуню бирмине секундну ичинде секундха метр (m/s2, м/с2), дагъыда
системаны тышында , графиметрияда хайырланнган Гал (Gal) барды ол мыннга
тенгди :1 см/с2.

Терклениуню заманнга кёре чыгъарыуу, неда терклениуню заманнга кёре
къызыулугъуну белгилеген ёлчемге силкиниу дейдиле.

Материал нохтаны терклениуюню вектору, кесекчикни (частица) векторуну терклигини
заманнга кёре дифференциация этилиу бла хар заманда табаргъа болады:

a → {\displaystyle {\vec {a}}} вектор заман бла тюрленмесе , бу джюрюш
тенгтерклениу атны джюрютеди. Тенгтерклениу джюрюшде бу формулала адилдиле:

a → {\displaystyle {\vec {a}}} векторну терклениую джёнгерлеген базисге кере { τ
→ , n → , b → } {\displaystyle \left\{{\vec {\tau }},{\vec {n}},{\vec
{b}}\right\}} :

a τ τ → {\displaystyle {a}_{\tau }{\vec {\tau }}} бла a n n → {\displaystyle
{a}_{n}{\vec {n}}} векторла тийиучю(тангенциал), нормаль эмда бинормаль
терклениу атланы джюрютедиле.

мында ω → {\displaystyle {\vec {\omega }}} — затны мюйюш терклигини вектору, эм
ε → {\displaystyle {\vec {\varepsilon }}} — затны мюйюш терклениуюню вектору.



https://krc.wikipedia.org/wiki/%D0%A2%D0%B0%D0%BD%D1%8B%D0%BB%D0%BC%D0%B0%D0%B3%D1%8A%D0%B0%D0%BD_%D0%BA%D1%8A%D1%80%D0%B0%D0%BB

Танылмагъан къралла — къраллыкъны бютеу ышанлары болгъан (халкъы,
территориясында контроль, хакъ бла оноу системасы, фактлы суверенитети) алай а
БМО-ну членлери болгъан къралланы джанындан дипломатия танымы болмагъан кърал
къуралышладыла.

Джарым танылгъан къралла — БМО-ну бир-бир къраллары таныгъан, алай а БМОгъа
кирмеген къралладыла; ол себебден аланы халкъла арасы илишкилери ала бла аланы
таныгъан БМО-гъа кирген эмда алача джарым танылгъан, танылмагъан къралланы арасы
бла чеклиди.

Джарым танылмагъан къралла — БМО-ну члени болгъанлыкъгъа, БМО-гъа кирген талай
кърал таныргъа унамагъан къраладыла.

Танылмагъан къралланы виртуал къралдан айырыргъа керекди. Алай а аланыда талайы
танылмагъан статусха келише кетедиле.

1990 джыллада СССР бла Югославияны чачылыуундан сора, аны бла байламлы
миллет-территория урушланы эсеби болуб талай танылмагъан къраллыкъ къурулгъанды
(Тау Карабах Республика, Приднестровье Молдаван Республика, Къыбыла Тегей,
Абхазия, Республика Сербска Краина, Республика Сербска, Косово). Бу джол дуния
бирлиги къаты позицияны алгъанды, эмда "къралланы бютёулюгю" принципни "миллетни
кеси джолун сайлау" принципден баш кёргенди. Джангы къраллыкъланы таныргъа
унамагъанды. Аны себеби болуб, постсовет "танылмагъан къралланы" феномени
чыкъшъанда-статуслары белигили болмаъан, танылмагъан, алай а къуралыб бошагъан
къралла къуралгъандыла. 1995 джылда Сербска Краинаны территорисында Хорватия
суверенитетин орнуна салгъанды, Сербска Краина джокъ болгъанды. 1999 джылда
Россия Ичкерияны къурутуб, территорияны кесини хакъ майданына къайтаргъады, 2009
джылда Шри Ланка Тамил-Илам тутхан территорияланы ариулаб къралны
бирлешдиргенди. 2008 джыл, Россия Гюрджюню Къыбыла Тегей кесиники санагъан
джерню башында юрисдикциясын орнуна салыргъа излегенин, аскер кюч бла
тохтатханды. 2001 джыл постсовет танылмагъан къралла кеслерини Танылмагъан
Къралланы Бирлиги атлы организацияларын къурагъандыла.

Виртуал къралла (ингил. «micronations» неда «virtual states») — адамла къуралыб,
кеслерини суверенитетлерини баямлагъан къуралышладыла. Асламысында ала
къраллыкъгъа керекли ышанланы джюрютмейдиле, алай а бир-бирледе, бир-бир
ышанлары бла танылмагъан къраллагъа саналадыла



https://krc.wikipedia.org/wiki/%D0%A1%D1%91%D0%B3%D1%83%D0%BD

Сё́гун (яп. 将軍 сё:гун?) — 1192 джылдан башлаб 1868 джыл башланнган Мэйдзи
кёзюуге дери япон тарихде Киотодагъы патчах арбазча болмай къралгъа кертиден
оноуун этген адамладыла. Сёгунну правительствосуна бакуфу дегендиле (幕府) (бакуфу
сёзню магъанасы «шатыр аскер стауат» дегеннге келеди). Сёгуннга оноу берилген
кърал къурулушну сёгунат сёз бла белгилейдиле (япон сёз тюлдю).

«Сёгун» сёз къытай тилден келген «цзянцзюнь» сёзден къуралгъанды (将军, jiāngjūn,
'инарал'). «Цзян» («сё») къытайча «къолда тутаргъа», «оноу этерге», «цзюнь» эсе
уа («гун») — «аскер» магъананы джюрютгенди. Алай бла, «сёгун» — «аскер башчы»
деген магъанагъа келеди. «Япон тарих энциклопедиягъа» кёре («Кокуси дайдзитэн»),
«сёгун» ангылам «Императорну буйругъу бла аскерни башына келиб къозгъалыуланы
тынчайтхан адам» кибик айгъакъланады.

Алай а кечирек «сёгун» деб къуру болджаллы аскерни башына салыныб къалгъан
башчыгъа тюл, сэйи-тайсёгун (征夷大将軍) титулну къысхартылыууна айтхандыла. Тайсёгун
(«аскер башчы») сёз аллындан да аскер башчы магъананы джюрютгенди- юч аскерни
башчысына, ол ючюсюнден хар бирини башында да тюз сёгун болгъанды.

Тарих джанындан япон клан джамагъатда баш оноу бир кланны (имераторлукъ)
къолунда болгъанды, алай а керти оноуну къолунда тутар ючюн, импраторлукъ клан
башха кючлю клан бла кючлерин бирикдирирге керек болгъанды. Алай бла,
императорлукъ кланны къатында дайым бир башха клан болгъанды. 456 джылгъа дери
аллай клан Кацураги, 498 джылгъа дери Хэгури, 539 джылгъа дери — Отомо, андан
сора Мононобэ, ёмюрню экинчи джарымында уа — Сога болгъанды. 645 джыл оноугъа
синтоист клан Фудзивара келеди.

XII ёмюрде императорлукъя власть (аны бла бирге Фудзивараны власты да)
къарыусузлашады, къралгъа оноугъа кёзюулеше тюрлю-тюрлю къауумла келедиле. Ол
джюзджыллыкъны ахырына къралда оноуну эки клан юлеширге кюрешедиле: Тайра бла
Минамото. 1156—1184 джыллада керти оноу Тайраны къолунда болады. Министрлени
асламысы бу тукъумдан болады.

1184 джылда Минамото клан дженгеди, ол заман ол къауумну келечиси Минамото
Ёсинака аскери блаЯпонияны ол замандагъы ара шахары Киотону алады, Тайра клан
къыбылагъа къачады. Ол заманда оноу саулай да Минамотоланы къолларына тюшеди.
Къралда оноуну де-факто алса да, де-юре император мюкюл этгинчи ол закон тышында
болады, ол джыл огъунакъ Минамото Ёсинака императоргъа сэйи-тайсёгун титулну
бердиртеди. Аны бла ол къралны бютеу аскер кючюн къолгъа джыяды. Энди аны
хорларыкъ кюч къалмайды къралда.

Алай болса да, аны экиде къарнашы Минамото Ёритомо кеси аскер джыйыб Ёсинаканы
къурутады. Андан сора Тайра кланны къыбылада къалгъанларын къурутады. Алай бла
Ёритомо къралда джангыз оноу тутхан адам болады, амма керти ие болур ючюн
императордан санкция керек эди, ол себебден Ёритомо сэйи-тайсёгун атны даулаб
1192 джыл алады. Ол замандан башлаб сэйи-тайсёгун (не да тюз сёгун) болждаллы
аскер атдан дайым ат болады, аны бла къалмай осуйлукъ титул болгъанды..

Сёгунатны 1192 джыл къурулгъанындан башла 1867 джылда тюшюуюне дери (джети джюз
джылны ичинде) сэйи-тайсёгун титул осуй бла келген титул болгъанды, формал халда
император бла берилгенди. Джети ёмюрню ичинде сэйи-тайсёгун титулгъа талай клан
ие болгъанды:



https://krc.wikipedia.org/wiki/%D0%9F%D0%B5%D1%80%D0%BC%D1%8C_%D0%BA%D1%80%D0%B0%D0%B9

Координатла: 59°14′ N 56°08′ E﻿ / ﻿59.233333° N 56.133333° E (G) (O)59.233333,
56.133333

Пермь край (орус. Пе́рмский край) — Россия Федерацияны субъектиди, Итил бойну
федерал бёлгени къурамына киреди. Административ аралыгъы — Пермь шахарды.
Шималда Коми республика бла чеги барды, шимал-кюнбатышда — Киров область бла,
кюнбатышда — Удмуртия бла, къыбылада — Башкортостан бла, кюнчыгъышда Свердловск
область бла.

Край, 7 декабрь 2003 джыл ётген референдумгъа кёре Пермь область бла Коми-Пермяк
автоном округ бирлешгенлерини эсебинде 1 декабрь 2005 джыл къуралгъанды.

Росстатны билгилерине кёре крайны халкъыны саны 2 637 032 адамды. (2015).
Халкъны басыннганы — 16,46 адам/км2 (2015). Шахарлада джашагъанла — 75,53 %
(2015). 2012 джылда халкъны табийгъат ёсгени 1 570 адам болгъанды.



https://krc.wikipedia.org/wiki/%D0%9F%D0%B0%D1%81%D1%82%D0%B5%D1%80%D0%B8%D0%B7%D0%B0%D1%86%D0%B8%D1%8F

Пастеризация — суусун азыкъланы бир керелик джылытыуну процессиди. 60 °C дери,
60 минутну ичинде, 70—80 °C дери 30 минутну ичинде джылытылады.. Технологияны
XIX ёмюрню арасында, француз микробиолог Луи Пастер ачханды. Асламысы бла
азыкъны микробсузлашдырыр эмда аны сакълау болджалын узунлашдырыр мурат бла
хайырланады.

Быллай джарашдырыудан сора азыкъда микроорганизмлени вегетация формалары ёледи,
алай а ырныклары джашауда къаладыла, эмда джараулу шартлада терк халда
айныйдыла. Ол себебден пастеризациялашхан азыкъ (сют, сыра э.б.) тюшген
температурада, чекленнген болджалда сакъланады. Пастеризациядан сора азыкъны
татыуу тюрленмегени, аны багъалы компонентлери (витаминле, ферменле)
сакъланнганы себебли, ашлыкъ багъасы тюрленмегеннге саналады..

Азыкъны тюрлюсюне эмда шартларына кёре пастеризацияны тюрлю-тюрлю режимлери
хайырланады. Юч тюрлю режим айырадыла: узун(30-40 минутну ичинде 63—65 °C ),
къысха (0,5-1 минутну ичинде 85—90 °C) эмда терк пастеризация (талай секундну
ичинде 98 °C ).

Пастеризация консервлешдириуде хайырландырылмайды, герметик джабылгъан сауут
анаэроб микрофлораны айныууна джараулу тёгерекди (ботулизмге къара). Азыкъланы
узун болждаллы консервация нюзюр бла (айртыкъсыз да аллындан джер бла
кирленнген, сёз ючюн джууакланы) эмда медицианылыкъ, фармациялыкъ нюзюр бла
юлюшлю пастеризацияны — тиндализацияны хайырланадыла.



https://krc.wikipedia.org/wiki/%D0%9C%D0%B8%D0%BA%D0%BA%D0%B8_%D0%9C%D0%B0%D1%83%D1%81

Ми́кки Ма́ус (ингил. Mickey Mouse «Микки чычханчыкъ») — мультипликациялы
персонажды, Уолт Диснейни компаниясыны эм бютеу американ поп-культураны
символларындан бириди.Антропоморфлу чычханчыкъча кёргюзюледи.

Микки Маус 1928 джылда, Уолт Дисней кесини биринчи персонажы Освальд
къоянчыкъгъа эркинликлерин тас этгенден сора, чыкъгъанды. Микки Маус бла биринчи
къысха анимациялы фильмлени Уолт Диснейни тамада компаньону Абом Айверксом
суратха салгъанды. Андан ары, популярлыгъы ёсе бара, Микки Маус — толуметражлы
мультфильмледе, телевидениеде, комикследе чыгъыб башлагъанды; сураты да
тюрлю-тюрлю затлада салыныб башлагъанды.



https://krc.wikipedia.org/wiki/%D0%9C%D0%B0%D1%80%D1%81%D0%B5%D0%BB%D1%8C%D0%B5%D0%B7%D0%B0

Марселье́за (фр. La Marseillaise — «марселчи») — Уллу француз революцияны эм
белгили джырыды, аллында революциячыланы гимни болгъанды, кечирек а уа бютеулей
къралныкъы болады. Биринчи Марсельеза «Рейнчи аскерни аскер маршы» атны
джюрютгенди. Маршны 1792 джылны 25-чи апрелини кечесинде, революцион Франция
«Богемия бла Маджарны королуна» къазауатны баямлагъандан сора талай кюн кетиб,
аскер инженер Клод Жозеф Руже де Лиль джазгъанды. Бу джырны джырлай ол джылны
30-чу июнунда Парижге Марселчи кёллю (волонтёр, добровольческий) батальон
киргенди. Ол кюнден башлаб джыр кесини бусагъатда атын алыб, дуниягъа джайылыуун
башлайды.

1793 джылны 24-чю ноябрында Миллет Конвент, Марсельезаны Франциягъа кърал гимн
этиб сайлайды. Марсельеза тарихинде статусуну тюрлениулерин кёб сынагъанды.

1848 джылдан сора революцияланы бютеу Европагъа джайылгъан заманында, Марсельеза
бютеу революциячыланы белгиси болады. Марсельеза ахыр кере Вишини режими бла
Экинчи дуния къазауатны заманында джасакъланнганды (1940—1944 джыллада Францияны
гимни «Маршал, биз былайдабыз!» деген джыр болгъанды), 1944 джылда биягъынлай
гимн статусуна ие болады.



https://krc.wikipedia.org/wiki/%D0%9B%D1%8C%D0%B2%D0%BE%D0%B2%D1%87%D1%83_%D0%BF%D1%80%D0%BE%D1%84%D0%B5%D1%81%D1%81%D0%BE%D1%80%D0%BB%D0%B0%D0%BD%D1%8B_%D1%91%D0%BB%D1%82%D1%8E%D1%80%D1%8E%D0%BB%D0%B3%D0%B5%D0%BD%D0%BB%D0%B5%D1%80%D0%B8

Львовчу профессорланы ёлтюрюлюую — поляк интеллигенцияны келечилерини Львов
шахарда кёб санда (45 чакълы бир алим бла устаз, асламысы бла Львов
университетде ишлегендиле, эмда аланы юйдегилери бла къонакъларын къырыуду. Бу
актны 1941 джылны июлунда немец оккупацион аскерле бардыргъадыла.

1941 джылны 30-чу июлунда, Уллу Ата Джурт къазауатны башланнганындан сора бир
ыйыкъ кетиб, немец аскерле Львов шахарны кючлейдиле. Ала аллындан хазырланнган
списокла бла чууут эмда поляк халкъны келечилерин асыб башлайдыла.
Списокладагъыланы асламымысы поляк политикачыла, спортчула, артистле, алимле
эмда бабасла болгъандыла. Ала поляк миллетни элитасы эдиле, бу акцияны баш
нюзюрю поляк джамагъат оюмну дуниягъа билдиреллик, протест этеллик къауумну
къоратыу болгъанды.

Быллай акцияла Чехославакия бла Генерал-губернаторствода 1939 джыл
бардырылгъандыла, анда краковчу профессорланы тутуб концлагерлеге ашыргъандыла.

Тутуула эмда мурдарлыкъла Львовну оккупациясындан сора эрлай башланадыла.
Халкъны ёлтюрюуню энчи немец аскер бёлекле бардыргъандыла (айнзатцкомандала),
ала Львовха къазауат этген аскерледен сора киргендиле. Бу акциялагъа башчылыкъ
львов гестапону бёлюмюню тамадасы, СС-ни гауптштурмфюрери Ганс Крюгер этгенди.
Тутулгъан чууутлуланы асламысы тутулгъан джерлеринде огъунакъ ёлтюрюлюб
баргъанды,полякла эмда башха миллетлени келечилерин а уа алгъы бурун
Замарстыновдагъы эски аскер тюрме болуб тургъан, энди гестапону тюрмесине
ашыргъандыла. 2-чи июлда талай кере поляк правительствогъа башчылыкъ этген
профессор Казимир Бартель (Kazimierz Bartel) тутулады. 3-чю июлдан 4-ге кечеде
22 бла 2 сагъатны арасында эсесчиледен, полициядан эмда жандармериядан
къуралгъан талай къауум онла бла баш окъуу заведениялада ишлеген онла бла
профессорну тутадыла. Профессорланы тышында аланы юйлеринде ол заманда болгъан,
джыллары 18 тамада болгъан бютеу эркишилени да къоратхандыла. Списокла къазауат
башланнгынчы хазырланнгандыла. Бир оюмгъа кёре немецлеге 1939 джыл Къызыл
Аскерни Кюнбатыш Украинагъа кириунден сора Краковха къачхан, львовчу украин
студентле списокланы къураргъа болушхандыла. Аны тышында бир белгили болмагъан
Петер Николаас Ментенни атлы голландлыны юсюнден да сёз барады, ол Львовну
къатында джер ие болгъанды, эмда бай юйле бла танышлыкъ джюрютгенди, эмда къайсы
юйде не тонаргъа болгъанындан хапары болгъанды. 4-чю июлну танг аласында
профессорладан биреулен эмда джумушчуланы асламысы башларына бош этилгенди,
къалгъанла уа шахар тышында Вулец дуппурлагъа чыгъарылыб ёлтюрюлгендиле.
Профессор Казимир Бартель, кечирек 1941 джылны 26-чы июлунда ёлтюрюлгенди. 1943
джылны октябрында ёлюкле къазылыб Кривич чегетге келтирилгендиле, анда нацист
аманлыкъланы джабар ючюн бардырылгъан мероприятиялада башха ёлюкле бла бирге
кюйдюрлгендиле.

Поляк тарихчи Зигмунт Альберт, кёргюзтгеннге кёре ёлтюрюлгенлени юйлери
гестапону эмда украин полицияны оноучуларына берилгеди.

Украин совет джазыучу эмда публицист Владимир Беляев бу сорууну кёб джылланы
тинтгенди, эмда быллай список береди:

Фашист мурдарлыкъны тинтиуню Львов комиссиясыны актына (1-6.11.1944)
къошулгъанла:



https://krc.wikipedia.org/wiki/%D0%9A%D1%8A%D1%83%D0%BB%D0%B8%D0%B9%D0%BB%D0%B0%D0%BD%D1%8B_%D0%9A%D1%8A%D0%B0%D0%B9%D1%81%D1%8B%D0%BD

Къулийланы Шууаны жашы Къайсын (орус. Кайсын Шуваевич Кули́ев) (1917—1985) —
малкъар совет назмучуду. 1967 жылдан башлап, Къайсын Къабарты-Малкъар АССР-ни
халкъ поэти эди. Ол 1966 М. Горький атлы къырал адабият саугъаны Россейде
биринчилени санында алгъанды, 1975 жылда СССР-ни Къырал саугъасыны, 1989 жылда
уа, кеси ёлгенден сора, Ленинчи саугъаны лауреаты болгъанды. 1944 жылдан башлап,
Къайсын ВКП(б)-ни члени болгъанды.

Къулийланы Къайсын 1917 жыл 19-чу октябрьде (эски стильге кёре — 1-чи ноябрьде)
Къабарты-Малкъарда Огъары Чегем деген тау элде малчы эм айтылгъан уучуну
юйюрюнде туугъанды эм ёсгенди. Атасы ёлгенде, Къайсын сабий эди. 1926 жылда ол
Тёбен Чегемде школгъа жюрюп башлайды. Аны бошагъандан сора Нальчикде
педтехникумгъа окъургъа киреди. Ол заманлада окъуна Къайсын кесини назмулары бла
сау дефтерлени толтура эди. Биринчи назмуларын Къулий улу школда окъугъанында
жазгъанды, басмаланып а 1933 жылда башлагъанды.

1935 жылдан 1939 жылгъа дери Къулийланы Къайсын Москвада Луначарский атлы Театр
институтда эм М.Горький атлы Адабият институтда окъугъанды. Луначарский атлы
Театр институт ёсерге, билим алыргъа кимге да бек насыплы юлюш эсе да, Къайсын
адабиятны сайлайды, аны кесини къадарына санайды. Москвада окъууну бошап,
Къабарты-Малкъар Къырал Пединститутда адабиятдан окъутады. Къайсын кесин
назмучугъа санайды, кёп жазады эм басмаланады, адабиятда жолун белгилейди.

1938 жылда Къулийланы Къайсын СССР-ны Жазыучуларыны Союзуну члени болады. 1940
жылда аны «Салам, эрттенлик!» деген биринчи назму китабы чыгъады. Бу жыйымдыкъда
биз уллу поэзияны жаратылгъанын кёребиз. 1939 жылда Къабарты-Малкъарны
Жазыучуларыны Союзуну конференциясында Къайсын малкъар адабиятны айныууну
жарсыуларыны юсюнден илму доклад этеди.

1940 жылны июнь айында Къулийланы Къайсын аскерге кетеди. Уллу Ата Журт уруш
башланнганда, ол Прибалтикада эди. 1942 жылны ортасындан Къайсынны назмулары ара
газетледе эм журналлада орус тилде басмаланып башлайдыла, Битеусоюз радио бла
эшитиледиле, окъуучуларыны саны да кёбее барады. 1942 жылда ноябрьде, жаралы
болгъандан сора, Къулийланы Къайсын А.А. Фадеевни тилеги бла Москвагъа келеди,
анда назмучуну творчестволу ингирин къурайдыла. Ол ингирге Б.Л. Пастернак, К.М.
Симонов, Н.Н. Асеев, В.К. Звягинцева, Д.Б. Кедрин эм башхала къатышадыла. 1943
жылда Къайсынны назму жыйымдыгъы Сталин атлы саугъагъа кёргюзтюлюнеди, алай 1944
жылда таулуланы кёчюргенлери бла байламлы бу саугъаны анга бермей къоядыла.

Уруш эте, Къулийланы Къайсын къыйын жолла ётгенди, жаралы болгъанны, нёгерлерин
тас этгенни ачылыгъын да толусунлай сынагъанды. Десантчы болгъанды, «Сын
Отечества» деген газетни корреспонденти болуп тургъанды. Ол газетде Къайсынны
кёп уруш назмулары эм корреспонденциялары басмаланнгандыла, ала анга халкъны
сюймеклигин да келтиргендиле. Къулийланы Къайсын Москваны, Орёлну, Ростовну,
Украинаны, Кърымны, Прибалтиканы эркин эте, къыйын сермешлеге къатышханды.

1944 жылны март айында Къайсын таулуланы Орта Азиягъа кёчюргенлерин эшитеди. Ол
жылны апрель айында, госпитальдан чыкъгъандан сора, Къайсын туугъан Чегем
ауузуна келеди, тёгерекни тансыкълайды. Сора, кеси ыразылыгъы бла, халкъыны
ызындан ол да мухажирлик сафарына чыгъады. Он жылдан артыкъ жашагъанды
Къулийланы Къайсын Киргизияда. Республиканы адабият жашаууна тири къатышханды,
алай кеси чыгъармаларын басмаларгъа эркинлиги болмагъанды.

1956 жылда Къулийланы Къайсын Къабарты-Малкъаргъа къайтады. Москвада Бийик
адабият курсланы да бошайды. Аны чыгъармалары битеудуния адабиятда кеслерини
тийишли жерлерин аладыла. Орус эм малкъар тилледе Къайсынны назму жыйымдыкълары
чыгъадыла эм кёп миллион окъуучуланы къууандырадыла: 1957 жылда «Таула», «Ётмек
бла гюл», 1959 жылда «Мен тауладан келдим» эм башхала.

1960—1970 жылла Къайсынны чыгъырмачылыгъыны бек ёсген заманы боладыла. Бу
кезиуде аны быллай назму жыйымдыкълары чыгъадыла эм аланы хар бири адабиятха
уллу саугъа боладыла: 1962 жылда «Тауда от», 1964 жылда «Жаралы таш», 1972 жылда
«Жер китабы», 1973 жылда «Жулдузла жанадыла», 1974 жылда «Ингир» эм башхала.

1970 жылда Къайсынны экитомлугъу чыгъады, 1976—1977 жыллада назмулары юч том
болуп чыгъадыла. Къайсын ёлгенден сора, 1987 жылда, энтта да бир ючтомлукъ
жыйымдыгъы чыкъгъанды.

1980-чы жылланы аллы, жашау Къайсыннга саугъагъа берген беш жыл, къыйын ауруууна
да къарамай, анга бек магъаналы боладыла. 1985 жылда «Адамлагъа айтама» деген
назму жыйымдыгъы чыгъады. Къайсын басмагъа «Адам. Къанатлы. Терек.», «Жашаргъа!»
деген назму жыйымдыкъларын, «Жорт, жорт, гылыуум!» повестин, «Къыш эди» деген
романын хазырларгъа жетишеди. Басмадан бу китапла бары да назмучу ёлгенден сора
чыкъгъандыла, Къайсынны унутулмазлыкъ, суратлау жаны бла бек магъаналы
чыгъармачылыгъыны шагъатлары болгъандыла.

Жашаууну ахыр жылларын, ахыр кюнюн да Къулийланы Къайсын Чегем шахарда юйюнде
ётдюргенди. Кесини осуятына кёре, асыралгъан да анда этгенди. Бусагъатда ол юй
Къайсынны Мемориал Юй – музейиди (1987 жыл). Мында назмучуну кийимлери,
китаплары, документлери, суратлары да сакъланадыла. Къабырында, скульптор М.
Тхакумашев ишлеп, сын таш салыннганды.

Къулийланы Къайсынны атын Нальчикде проспект эм Малкъар драма театр, Чегем
шахарда назмучуну музейи болгъан орам, музейде фонд, Тёбен Чегем элде школ,
Тырныаууз шахарда маданият юй, Ингушетияда Магас шахарда орам, Киргизияда Бишкек
шахарда орам эм библиотека, Индияда школ эм музей, Тюркде Анкара шахарда парк
жюрютедиле.

Къайсынны чыгъармалары орус, тегей, къазах эм дагъыда кёп миллетлени тиллерине
кёчюрюлгендиле.



https://krc.wikipedia.org/wiki/%D0%9A%D1%8A%D1%83%D0%B4%D0%B0%D1%80%D0%BB%D1%8B%D0%BB%D0%B0

Къударлыла (тег. Къуыдар, къуыдайрæгтæ; бир. сан. — къуыдайраг; гюрдж.
კუდარები) — тегейлилени этнографик къауумларындан бириди, эртдеден бери Къыбыла
Тегейни Дзау районуну Къудар ёзенинде джашайдыла.

Башха тегейлиледен тиллери бир кесек айрыды, бир къауум къудар-джава сёзлеуню
энчи диалектге санайдыла, бир къауумла тегей тилни ирон диалектини бир тюрлюсюне
санайдыла.

Къударлыла джашагъан джер Къударо деген тарих-этнография район бла чекленеди, ол
районну джерлери асламысы бла Джоджора, Кведрула (Козидон) эмда Квирила сууланы
ёзенлериндедиле.

Регионда орус администрация орналгъанына дери, бу территорияны халкъы Къудар
джамагъатны къурагъанды, ол джамагъатха эки къауум къошулгъандыла — Къудар
(Джоджора сууну бассейнинде) эмда Цон (Квирила сууну ауузунда).

Къудар джамагъатха бир-бирде Къудародан Рачин таула бла айырылгъан Пацагом бла
Чеселт сууланы ёзенлеринде джашагъан джамагъатла да киргендиле .

1920 эмда 1990 джыллада къазауатла бла миграцияланы эсебинде Шимал Тегейде да
къудар элле къуралгъандыла:

Къударлыла тегей тилни ирон диалектини къудар-джава сёзлеуюнде сёлешедиле, ала
сёлешген тил ирон диалектни эм эски формасына саналады.

Бютеу фонетикалыкъ, морфологиялыкъ эмда лексикалыкъ ышанларына кёре къудар-джава
сёзлеу ирон диалектге къошулуб, дюгер диалектден эсе уа бек узакъ турады.

Бир-бир авторла (Ю. А. Дзиццойты, Г. С. Ахвледиани, Б. А. Калоев, И. Гершевич)
къудар-джава сёзлеуню энчи диалектге санайдыла.



https://krc.wikipedia.org/wiki/%D0%9A%D1%8A%D0%B0%D1%80%D0%B0_%D0%B6%D1%8B%D0%BD%D0%B3%D1%8B%D0%BB

Бугъумуч ауурлукъ - (дагъыда айтадыла: къара жынгыл, къара зат) - болумда
шендюгю кёзюлдреумюкле бла кезге керюнмеген затланы бары саныны атлары, б.т.а.
шибладис, не да нейтринный чачыуларны кючю анга къарап тинтирге жетишимли
болмагъан зат. Алай анга жанындан ауетли магъанасы аламда затлагъа себеп
этгенине кере тинтедиле. Бугъумуч затны аламда саны керюннгенни санындан 5
кереге кепдю. Къара жынгылны тинтиуне эки тыйгъыч барды: АФстрофизика
келишмезлик б.а. тинтилген ауурлукъну ауетли байланнган затланы бла аланы
низамлары (мырытла бла мырыланы жоккулары, аланы ауетлик къатылгъан
сыфатларындан. Аламнар - керюннген алам сыфатларыны Болумну орталыкъ тыкълыгъы
бла келишмезлиги. Аламнар ахыр аылыулагъа бла тинтиулеге кере Болумну саны
быллай келишимликде тохташханды: 74 % къара кюч, 22 % къара жынгыл, 3.6 %
жулдузла аралы букъу, 0.4 % жулдузла жулдуз низамла э.а.у.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9_(%D0%B3%D0%B0%D0%B7%D0%B5%D1%82)

Къарачай — Къарачай–Черкесияда къарачай-малкъар тилде чыкъгъан
джамагъат-политика газетди. Газет республикада болгъан джамагъат–политика ишлени
ачыкълайды, дагъыда къарачайлыланы тарихлерини эмда культураларыны юсюнден
басмалайды.

Газетни къурагъанла Къарачай-Черкесияны парламенти бла правительствосудула.
Газетни бети тёрт полосаны алады, 8200 экземпляр болуб чыгъады.

Газет 1924 джылда чыгъыб башлагъанды. Биринчи аты аны «تاولو جاشاو/Tavlu Çašav»
(Таулу джашау) болгъанды, 1929 джылдан — «Tavlu Çarlьla» (Таулу джарлыла), 1932
джылдан — «Qьzьl Qaracaj» (Къызыл Къарачай), 1944 джылда, къарачайлыла
кёчюрюлгенлери себебли, газетни чыкъгъаны тохтагъанды. 1957 джылда
къарачайлыланы реабилитация этгенлеринден сора, газет джангыртылгъанды. 1965
джылдан газетни аты «Ленинни байрагъы» болгъанды.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9_%D1%80%D0%B0%D0%B9%D0%BE%D0%BD

Къарачай муниципал район (къаб.-черк. Къэрэшей район, орус. Карача́евский
муниципа́льный райо́н, абаз. Къарча район) — Къарачай-Черкес Республиканы
къурамына кирген административ районду.

Районну майданы — 3916 км². Район, республиканы тау бёлгесинде, Баш Кавказ бла
Къаялы аркъаланы ортасында орналыбды. Эм мийик джери — Минги тауну кюнчыгъыш
тёппесиди (5642 м), районну территориясында Кюнбатыш Кавказны эм мийик джери —
Доммай-Ёлген къая орналады.

1943 джыл Къарачай автоном областны кетерилиниуюню эсеби бла, алгъыннгы областны
бусагъатдагъы Къарачай районнга джууукъ келишген эки району (Микоян бла Учкулан
районла), Гюрджю ССР-ге берилгендиле, анда ала Клухор районну къурагъандыла.

СССР-ни Огъары Кенгешини Президиумуну 1955 джылны 14 мартындан Указы бла район,
РСФСР-ге къайтарылгъанды эмда Ставрополь крайны къурамына киргенди. 1957 джыл
Къарачай-Черкес автоном областны къуралгъанындан сора, Къарачай ат бла, район бу
автоном областны къурамына киргенди.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%BC%D0%B0%D0%BB%D0%BA%D1%8A%D0%B0%D1%80_%D0%B4%D0%B6%D0%B0%D0%B7%D0%BC%D0%B0

Къарачай-малкъар джазма — къарачай-малкъар тилни джазыу системасыды. XX ёмюрде
къарачай-малкъар тил ючюн талай алфавит хайырланнганды.

Къарачай-малкъар тилге араб алфавитни тамалында алфавит 1920 джылда къуралгъанды
эмда къабыл этилгенди. Араб алфавитден башхалыгъы — ачыкъ тауушланы белгилеген
къошакъ харифле болгъандыла.

1926 джылда харифлени тизгинлери тюрлендирилгенди эмда S̷ s̷, H h, W w харифле
къошулуннгандыла.

Къарачай-малкъар тилге биринчи кириллицалы алфавит 1924 джыл къуралгъанды,
«Харифле» китаб чыгъарылгъанды, алай а официал халда хайырланмагъанды бу
алфавит: А а, Ä ä, Е е, О о, Ö ö, Ы ы, И и, У у, Ӱ ӱ, К к, Қ қ, Г г, Ӷ ӷ, Х х,
Х̆ х̆, Н н, Ң ң, П п, Л л, Т т, Д д, Ж ж, С с, З з, Ч ч, Ш ш, Б б, Р р, Ф ф, М
м, В в, Ц ц, Ю ю, Я я, ь, й.

Официал халда кириллицалы алфавит 1936 джыл къабыл этилгенди. Аны къурмына орус
алфавитни бютеу харифлери киргендиле, дагъыда диграфла: Гъ гъ, Къ къ, Нг нг.

1961—1964 джыллада башха алфавит хайырланнганды: диграфла джасакъланнгандыла,
алай а Ғ ғ, Ө ө, Җ җ, Қ қ, Ң ң, Ў ў, Ү ү, Һ һ харифле къошулгъандыла. Андан сора
алфавит, дагъыда бир реформаны ётюб, бусагъатдагъы халгъа келгенди:

Дж дж хариф Къарачай-Черкесияда хайырланады. Дагъыда Къарачай-Черкесияда 1970-чи
джыллагъа дери Ў ў бла Нъ нъ (Нг нг харифни орнуна) харифле хайырланнгандыла,
алай а тилни Къарачай-Черкесияда бла Къабарты-Малкъарда джюрюген вариантларын
унификация этер умутда, бу харифле къоратылгъандыла.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%A7%D0%B5%D1%80%D0%BA%D0%B5%D1%81

Координатла: 43°46′23″ N 41°55′01″ E﻿ / ﻿43.773056° N 41.916944°
E (G) (O)43.773056, 41.916944

Къарачай-Черкес Республика (Къарачай-Черкесия; орус. Карача́ево-Черке́сская
Респу́блика, къаб.-черк. Къэрэшей-Шэрджэс Республикэ, абаз. Къарча-Черкес
Республика, ногъ. Карашай-Шеркеш Республикасы) — Россия Федерацияны къурамына
кирген республикады (къралды), Россия Федерацияны субъектиди, Шимал-Кавказ
федерал бёлгени къурамына киреди.

Къарачай-Черкесия, шимал-кюнбатыш Кавказны тауларында эмда таулагъа джууукъ
джерлеринде орналады.

Кюнбатышында Краснодар край бла чеклешеди, шималында — Ставрополь край бла,
кюнчыгъышында — Къабарты-Малкъар Республика бла, къыбыласында — Баш Кавказ
аркъаны узунуна Абхазия бла эмда Гюрджю бла. Республиканы къурамына киреди: 10
муниципал район — Абаза, Адыге-Хабль, Зеленчук, Къарачай, Гитче Къарачай,
Ногъай, Къобан, Уруп, Джёгетей Аягъы, Хабез эмда республикан бойсунууда тургъан
эки шахар — Къарачай шахар бла Черкесск.

Климаты орта джылыды, къышы къысхады, джайы джылыды, узакъ заманнга барады,
джетерлай мылылыды. Климатына чууакъ кюнле юлгюлюдюле. Январны орта
температурасы −3,2 градусду, июлнукъу +20,6 градусду, эм исси температура +39
градусду, эм сууукъ −29 градусду.

Къарачай-Черкес Республика кёбюсюне тау джерледе орналады. Республиканы ичинде 3
зона айырылады: таулагъа джууукъ тюзле, тау этекле эмда Кавказ таула. Шималда
Уллу Кавказны ал аркъалары барадыла, къыбылада — Суу айырма эмда Къабыргъа
аркъа, аланы мийиклиги 4000 м дери джетеди. Къара тенгизни джагъасына Морх бла
Кюлхара (Клухор) аууш элтеди. Кюлхара аууш бла баргъан Аскер-Сухум джол,
Къарачай-Черкесияны Абхазия бла байлайды. Къабарты-Малкъар бла чекде Кавказны эм
мийик тау башы болгъан Минги тау орналады.

Республикада суу байлыкъ мелхумду: 130 чакълы бир тау кёл, кёб тау чучхур барды.
172 суу саркъады, аладан эм уллула — Къобан, Уллу Инджик, Гитче Инджик, Уруп,
Лаба; Къобан суу джыйылгъан джер барды. Республикада ишлеген Уллу Ставрополь
илипинни системасы, Ставрополь крайны суу бла баджарылыууну къайнагъыды.

Джер ичи, джерден чыкъгъан магъаданла бла байды: ташкёмюр, сослан таш, мермер,
тюрлю-тюрлю рудала эмда саз топракъла. Бакъгъан гара суула бла термал суула
чыкъгъан джерле да кёбдюле.

Къарачай-Черкесия, тау къырланы эмда кенгчапракълы чегетлени зонасында орналады.
Чегетледе эмда тау мийикледе бай флора бла фауна сакъланнганды. Республиканы
территориясында Теберди заповедник бла Кавказ заповедникни кесеги орналады.

Къарачай-Черкесияны территориясы, бизни эраны биринчи мингджыллыгъыны ахырында
аланланы къралына киргенди, ол кёзюуден бир къауум архитектура эсгертмеле
сакъланнгандыла: Зеленчук, Сынты, Чууна клисала, буруннгу шахар орунла. XIX
ёмюрню биринчи джарымындан башлаб (1828 джылдан орус-тюрк Адрианополь
мамырлыкъгъа кёре) бусагъатдагъы Къарачай-Черкесияны территориясы Россияны
къурамына Къобан областны Баталпашинск бёлмеси кибик киргенди.

1918 джылдан совет власть бегигенди. 1918 джылны 1 апрелинден территория, Къобан
Совет Республиканы кесеги болгъанды, 1918 джылны 28 майындан —
Къобан-Къаратенгиз Совет Республиканы кесеги, 1918 джылны 5 июлюндан декабрына
дери — Шимал-Кавказ Совет Республиканы кесеги, 1921 джылны 20 январындан — Тау
Автоном Совет Социалист Республиканы кесеги.

1922 джылны 12 январында Къыбыла-Кюнчыгъыш (1924 джылдан — Шимал-Кавказ) крайны
къурамында Баталпашинск станседе (бусагъатдагъы Черкесск шахарда) аралыгъы бла
Къарачай-Черкес автоном область къуралгъанды

1926 джылны 26 апрелинден ВЦИК-ни (Бютеуроссия Ара Толтуруучу Комитетни) бегими
бла Къарачай-Черкес автоном область, Къарачай автоном областха, Черкес миллет
округга, Баталпашинск эмда Зеленчук районлагъа бёлюннгенди.

СССР-ни Баш Советини Президиумуну Указы бла 1943 джылны 12 октябрында Къарачай
автоном область къурутулгъанды, къарачайлыла уа — бютеу барысы да фашистлени
болушчулары баямланнгандыла эмда 1943 джылны 2 ноябрында Орта Азия бла
Къазахстаннга кёчюрюлгендиле. Къарачайны къыбыла кесеги Клухор (Кюлхара) район
деген ат бла Гюрджюге берилгенди, кёбюсю уа Ставрополь крайгъа къошулуннганды.

1957 джылны 9 январында, къарачайлыланы реабилитациясы бла эмда джуртларына
къайтыргъа эркинлик берилиу бла байламлы, Ставрополь крайны къурамында Къарачай
бла Черкес областланы 1943 джылдагъы чеклеринде Къарачай-Черкес автоном область
къуралгъанды.

1990 джылны 30 ноябрында Къарачай-Черкес автоном область, Ставрополь крайны
къурамындан чыкъгъанды эмда РСФСР-ни къурамында Къарачай-Черкес Совет Социалист
Республика (КъЧССР) баямланганды, бу болум, РСФСР-ни Баш Советини 1991 джылны 3
июлюндан бегими бла къабыл этилгенди.

1989—1991 джыллада Къарачай-Черкесияны халкъларыны миллет къозгъалыулары
чакъыргъан энчи джыйылыулары, РСФСР-ни башчыларына энчи миллет автономияланы
ызына салыуну неда къурауну юсюнден тилекле бла сёлешгендиле.

Кёб кюн баргъан, мингле бла адам джыйылгъан митингледен сора 1991 джылны 3
декабрында Къарачай-Черкесияны Баш Советини бегими бла энчи республикаланы
таныуну юсюнден федерал аралыкъгъа соруу къабыл этилгенди.

1992 джылны январында Россияны президенти Борис Ельцин Къарачай-Черкесияны
бёлюнюуюн таныргъа хазыр болгъанды эмда РСФСР-ни Баш Советине къараргъа «Россия
Федерацияны къурамында Къарачай автоном область бла Черкес автоном областны
ызына салыуну юсюнден» законну проектин бергенди. Юч автоном областны (Къарачай,
Черкес, Баталпашинск) къурауну юсюнден Баш Советни комиссиясы къуралгъанды

1992 джылны 28 мартында ётген референдумда Къарачай-Черкесияны халкъыны кёбюсю
бёлюнюуге къаршчы чёб атханды. Республиканы бёлюнюую законнга салынмагъанды эмда
Къарачай-Черкесия бирлешгенлей къалгъанды. 1992 джылны 9 декабрында
Къарачай-Черкес Республика болгъанды.

1995 джылны 11 февралында черкеслиле бла абазалыланы бирлешген джыйылыулары,
Ставрополь крайны къурамында Черкес автоном областны ызыны салыуну юсюнден
оноуну къабыл этгенди, алай а бу оноу да бегитилмегенди.

Къарачай-Черкесия, кёб миллетли республикады: аны территориясында 80-ден артыкъ
миллетни келечиси джашайды. Бютеу халкъыны саны 478,5 минг адамды (2010).
Халкъны басыннганы — 33,5 адам/км² (2005), шахарлада джашагъанланы юлюшю —
44,1 % (2005).

Республиканы къурамына 2 шахар бёлге бла 10 муниципал район киреди, аланы ичинде
144 джерлешим барды, аладан — 4 шахар: Черкесск, Къарачай шахар, Джёгетей Аягъы
эмда Теберди.

2005 эмда 2006 джылда ётген референдумланы эсебинде, абазалыла джашагъан 5
муниципал къуралыш Къобан, Джёгетей Аягъы эмда Хабез райондан чыгъыб Абаза
районну къурагъанды, ногъайлыла джашагъан 5 муниципал къуралыш Адыге-Хабль
райондан чыгъыб Ногъай районну къурагъанды.

Къарачай-Черкесия — промышленностлу эмда аграрлы республикады. Территориясын 2
бёлгеге юлеширге боллукъду: шималда — химия чыгъарыу, машинала ишлеу эмда
дженгил промышленность бегирек айныбдыла, къыбылада уа — къазгъан бла агъач
ишлеген промышленность эмда малчылыкъ.

Куршав ГЭС-де (780 млн кВт·с/джыл), Зеленчук ГЭС-де (501 млн кВт·с/джыл) эмда
талай гитче ГЭС-де гидроэнергия чыгъарылады.

Дагъыда регионнга туризм, альпинизм (къыбыласында) эмда курорт къуллукъ (Доммай,
Архыз, Теберди эмда башха курортла) уллу магъаналыды.

Къарачай-Черкесия, 2010 джылны 1 апрелинден башлаб «Дин культурала бла секуляр
этиканы башоюмлары» (ичинде: «Православ культураны башоюмлары», «Ислам
культураны башоюмлары», «Буддист культураны башоюмлары», «Иудей культураны
башоюмлары», «Дуния дин культураланы башоюмлары», «Секуляр этиканы башоюмлары»)
курсну окъутуу экспериментге къатышыбды.

Закон чыгъарыучу властны органы — тахсалы чёб атыуда барына да тенг сайлау
эркинликни тамалында айырылгъан Халкъ Джыйылыуду (Парламентди). Депутатланы саны
73 адамды, хар тёрт джылдан сайланадыла.

Толтуруучу властны органы — Правительстводу; Правительствону башчысындан,
Правительствону башчысыны орунбасарларындан, министрледен, Кърал комитетлени
эмда комитетлени башчыларындан къуралады. Правительствону башчысын, Халкъ
Джыйылыуну разылыгъы бла Республиканы Башчысы салады.

Толтуруучу властны бир инсанлы органы — РФ-ни Президентини джазыуу бла
Къарачай-Черкесияны Халкъ Джыйылыуу (Парламенти) салгъан Къарачай-Черкесияны
Башчысыды.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9

Къарачай — Уллу Кавказны шимал кесегинде орналгъан, къарачайлыланы миллет болуб
къуралгъан эмда джашагъан джерлериди. Бусагъат заманда Къарачай — Россия
Федерацияны субъекти болгъан Къарачай-Черкес Республиканы кесегиди.

Къарачайны территориясы, бизни эраны биринчи мингджыллыгъыны ахырында аланланы
къралына киргенди, ол кёзюуден бир къауум архитектура эсгертмеле
сакъланнгандыла: Зеленчук, Сынты, Чууна клисала, буруннгу шахар орунла. XIX
ёмюрню биринчи джарымындан башлаб (1828 джылдан орус-тюрк Адрианополь
мамырлыкъгъа кёре) бусагъатдагъы Къарачай-Черкесияны территориясы Россияны
къурамына Къобан областны Баталпашинск бёлгеси кибик киргенди.

1918 джылдан Къарачайда совет власть бегигенди. 1918 джылны 1-чи апрелинден
башлаб Къарачай, Къобан Совет Республиканы кесеги болгъанды, 1918 джылны 28-чи
майындан — Къобан-Черномор Совет Республиканы кесеги, 1918 джылны 5-чи июлундан
декабрына дери — Шимал-Кавказ Совет Республиканы кесеги, 1921 джылны 20-чы
январындан — Тау Автоном Совет Социалист Республиканы кесеги, 1922 джылны 12
январындан — Къыбыла-Кюнчыгъыш (1924 джылдан — Шимал-Кавказ) крайны къурмындагъы
Къарачай-Черкес автоном областны кесеги болгъанды.

1926 джылны 26-чы апрелинден ВЦИК-ни (Бютеуроссия Ара Толтуруучу Комитетни)
бегими бла Къарачай-Черкес автоном область бёлюнюб, Ставрополь крайны къурамында
Къарачай автоном область къуралгъанды, аны ара шахары этилиб Микоян-Шахарны
тамалы салыннганды.

СССР-ни Баш Советини Президиумуну Указы бла 1943 джылны 12-чи октябрында
Къарачай автоном область къурутулгъанды, къарачайлыла уа — бютеу барысы да
фашистлени болушчулары баямланнгандыла эмда 1943 джылны 2-чи ноябрында Орта Азия
бла Къазахстаннга кёчюрюлгендиле. Къарачайны къыбыла кесеги Клухор район деген
ат бла Гюрджюге берилгенди, кёбюсю уа Ставрополь крайгъа къошулуннганды.

Къарачайлыланы реабилитациясы бла эмда джуртларына къайтыргъа эркинлик берилиу
бла байламлы 1957 джылны 9-чу январында Ставрополь крайны къурамында Къарачай
бла Черкес областланы 1943 джылдагъы чеклеринде Къарачай-Черкес автоном область
къуралгъанды.

1990 джылны 30 ноябрында Къарачай-Черкес автоном область, Ставрополь крайны
къурамындан чыкъгъанды эмда РСФСР-ни къурамында Къарачай-Черкес Совет Социалист
Республика (КъЧССР) баямланганды, бу болум, РСФСР-ни Баш Советини 1991 джылны 3
июлундан бегими бла къабыл этилгенди.

1989 джылны октябрында бла 1990 джылны июнунда «Джамагъат» деген къарачай миллет
къозгъалыу джыйгъан Къарачайны халкъларыны джыйылыулары, Къарачайны энчи
автономиясын ызына къатарыуну юсюнден сорууну РСФСР-ни тамадаларына бергендиле.

1990 джылны 18-чи ноябрында ётген бютеу дараджалы къарачай депутатланы
джыйылыуунда РСФСР-ни къурамындагъы Къарачай Совет Социалист Республика
баямланнганды, алай бу РСФСР-ни тамадаларыны джанындан танылмагъанды.

1991 джылны 13-чю июлунда ётген къарачай депутатланы джыйылыуунда РСФСР-ни
къурамында энчи къраллыкъны — Къарачай Республиканы — къурар оноу джангыдан
бегитилгенди, бу РСФСР-ни тамадаларыны джанындан энтда танылмагъанды. Къарачай
Республика, Къарачайны бютеу дараджалы депутатларыны джыйылыуунда 17 октябрь
1991 джыл дагъыда баямланнганды.

1991 джылны 17-чи ноябрында «Джамагъат» миллет къозгъалыуну кёб кюн баргъан
митингинде эм Къарачай-Черкесияны Баш Советини 3-чю декабрындан бегиминде
федерал оноучуланы джангыдан Къарачай Республиканы таныргъа соргъандыла.

1992 джылны январында Эресейни Президенти Б. Н. Ельцин РСФСР-ни Баш Советине
къараргъа «Россия Федерацияны къурамында Къарачай автоном область бла Черкес
автоном областны орунларына салыуну юсюнден» законну проектин бергенди.



https://krc.wikipedia.org/wiki/%D0%98%D0%BC%D0%BF%D0%B8%D1%87%D0%BC%D0%B5%D0%BD%D1%82

Импичмент (ингил. impeachment — терслеу, лат. impedivi — «чырмадым, тыйдым»
деген сёзден келеди) — мийик дараджалы кърал къуллукъчуну (къралны башчысына
дери) къуллугъундан парламентни сюд этиуюню юсю бла тайдыргъан процедура.

Аллай ангылам XIV ёмюрде Ингилизде король фаворитлеге къаршчылыкъ этиу мадар
халда чыкъгъанды, ол заманда Джамагъатланы Палатасы кесине король министрлеге
Лордланы Палатасыны сюдюне берир хакъ алгъанды, аннга дери ол хакъ къуру
королнукъу болгъанды. Джамагъатла лордланы сюдлерине терслеу чыгъаргъан
процедурагъа «импичмента» аталгъанды. Британияны тарихинде импичмент ахыр кере
1806 дж. хайырланнганды. Британ законладан ол ангылам АБШ-ни конституциясына
кёчгенди, анда ол тёбен палата огъары палатагъа къараргъа къуллукъчулагъа
(сюдюле, губернаторла эм башхала президентге дери) къаршчы тарслеулени бергенни
магъаналагъанды. Огъары палата АБШ-де Ингилиздеча сюд инстанция халда болады,
президентни уа кечерге хакъы болмайды. Алай бла, импичментни тамам магъанасы —
къуллукъдан тайдыргъан процедураны биринчи этапы болады, алай а бусагъатда
(ингилиз-саксон къраллада огъуна) импичмент деб — саулай тайдыргъан процессге
атайдыла.



https://krc.wikipedia.org/wiki/%D0%95%D0%B2%D1%80%D0%BE%D0%BC%D0%B0%D0%B9%D0%B4%D0%B0%D0%BD

Евромайдан (дагъыда Еврореволюция, 2013 джылны революциясы, Сыйлылыкъны
революциясы) — миллет-патриот, Украинада коррупцияагъа, социал тенгсизликге,
хакъ сакълагъан органла бла энчи буюруулу кючлени зулмучулукъларына къаршчы эмда
Украинаны тыш политикасында европачы векторну джакълагъан протест акцияла.

Протестле 2013 джылны 21-чи ноябрында башланнгандыла, ала Украинаны
Министрлерини Кабинетини Украина бла Европа Бирликни арасында ассоцияцияны
юсюнден келишиуге къол салыргъа унамаууна джууаб реакция болгъандыла, алай а
джукълана келген протестле Киевде 30-чу ноябрны кечесинде кюч бла мамырлыкъ
демонстрацияны чачылыуу бла джангы кюч аладыла. 2013 джылны аягъында протестле
къуру митингле бла къалмай, демонстрацияла эмда студент страйкла да болгъандыла.

2013 джылны 21-чи ноябрында, Кюнчыгъыш партнёрлукъну Вильнюс саммитине талай кюн
къалыб, Украинаны Министрлерини Кабинети Украина бла Европа Бирликни арасында
ассоцияцияны юсюнден келишиуню къабыл этиуге хазырланыуну тохтыргъа оноу оноу
алады. Аны юсюнден официал бегимни алгъанларын Украинаны Премьер-министри
Николай Азаров билдиреди.

Россия Украинаны сатыу-алыу экспортуна джууабха, Министрлени Кабинети
министрликлеге эмда ведомстволагъа «БКъБ-ны къраллары бла сатыу-алыуну, чыгъарыу
кооперацияны эмда технологияланы алмашдырыуну айнытыугъа джоралаб амалла
алыргъа» буйрукъ береди. Николай Азаровну айтханына кёре, къысха болджалда
экономиканы модернизациясын бардырыр мадар болмагъаны себебли, эмда Европа
Бирлик бла келишиуге къол салынса европачы чыгъарыучула ба конкурецния
этелмезликлери себебли алыннганы билдиргенди.

Аны тышында, Украинаны Баш Радасы Украина бла Европа Бирликни арасында
ассоцияцияны шартлары болгъан, евроинтеграциячы законланы джакъламайды
(прокуратураны, сайлау законланы эмда чекле тышындагъы гражданларыны багъыуну
юсюнден).

2013 джылны 24-чю ноябрында Януковични президентлигини кёзюуюнде эм оппозицияны
эм уллу митинги бардырылгъанды, митингчилени колонналары бютеу Крещатикни
толтургъандыла (Шевченкону бульварындан башлаб Европа майданнга дери) —
оппозицияны тергеуюне кёре митиннге 150 минг чакълы бир адам джыйылгъанды,
милицияны санагъанына кёре — 50 минг адам. Бу митинг бир ауаздан «Евромайданны
излемлерин» къабыл этгенди: 1) Миллет интереслени сатханлары ючюн, Азаровну
правительствосуну отставкасы. 2) 27-чи ноябрда (Вильнюсда саммитге дери) Баш
Раданы кёзюусюз сессиясында бютеу керекли евроинтеграциячы законланы къабыл
этиу, аланы ичинде Юлия Тимошенкону да башына бошлау. Бу законла къабыл
этилмеселе, Евромайдан парламентни чачылыуун эмда джангы кёзюусюз сайлауланы
бардырыллыгъын дауларыкъды. 3) Майдан Януковичден Европа Бирлик бла
ассоцияциягъа хазырланыуланы тыйу бегимни артха алыуну, Тимошенкону башына бош
этиуню, Вильнюсдагъы саммитде «Украина бла Европа бирликни арасында ассоцияцияны
юсюнден келишиуню» даулагъанды. «Ассоцияцияны юсюнден келишиуге» къол салынмаса,
Майдан Януковични, миллет интереслени джакъламагъаны эмда сатханы ючюн
импичментин дауларыкъды. 4) Аны тышында Евромайдан :

2013 джылны 27-чи—28-чи ноябрларында «5 телеканал» «Кюнбатыш къралланы
Януковичге къаршчы энчи санкцияланы» джакълау мурат бла АБШ-ни правительствосуна
петициягъа халкъдан къол салыу джыйылады (АБШ-ны правительствосу къаллай да
болсун, петициягъа къарар ючюн, 30 кюннге 100 минг адам къол салыргъа керекди).
Акъ Юйню сайтында Украина бла байламлы 6 петиция регистрация этилгенди, аланы
ичинде эм кёб къол салыннган петицияла:

Къалгъан юч петиция (къуралгъанлары 29-30-чу ноябрь 2013) андан аз ауаз
алгъандыла.

Евромайданда протестлени кенг политикалыкъ спектрли политика партияла дагъан
болгъандыла («Регионланы партиясыны», тюнене оппозициягъа джау болгъан,
алгъыннгы членлеринден башлаб — «Регионланы партиясындан» Богословскаяны
чыкъгъаны кибик), алай бла ол къауумланы да излемлери айры да болгъанды. Аланы
тышында Майданда студентлени айырыргъа боллукъду, ала талай он минг адам
болгъандыла. Бу къаумны алчылары кеслерини протестлерин «политика тышында»
баямлаб, кеслерини дауларын къуру «Европа Бирлик бла ассоцияция» болгъанын
билдиргендиле, ала партия тышы лозунгла, партия символика болмау кёб адамны
бирикдирлигине умут этгендиле. Алай а Майданны 2013 джылны 30-чу ноябрыны
тангында (4:00) чачыуундан сора — лидерле политикачылагъа къошула башларгъа
заман келгенин, Украинаны Конституциясы бла гарантия этилген хакъла эмда
эркиликле ючюн кюреш башланнганын эмда джангыз кеслери бу кюрешде
хорлаялмазлыкъларын ангылагъандыла.Шаблон:Fact

2013 джылны 24-чю ноябрында, сагъат 16:00 20 000 львовчу Украинына
евроинтеграциячы курсун джакълагъанларыны, президент Виктор Януковични эмда
премьер Николай Азаровну, Львов Область Кърал Администрацияны бшачы, милицияны
генералы Олег Саланы отставкасын даулагъан чакъырыугъа къол салгъанды ).

Ровно бла Луцкну джамагъатлары Украинаны Баш Радасыны кёзюусюз сессиясын
чакъырыб, анда Николай Азаровну правительствосуна ышанмауну эмда джангы
евроинтеграцион правительствосун къурауун даулагъандыла.

25-чи ноябрда Евромайданда Ивано-Франковскдан студентле излемлерин тизимин
баямлагъандыла. Европа Бирлик бла Ассоцияцияны юсюнден келишиуню тышында,
студентле окъууну эмда илмуну министри Дмитрий Табачникни отставкасын, Баш Окъуу
Заведениялада бютеу тёлеулю къуллукъланы тохтатыуун даулагъандыла.

Евромайданланы интерактив картасы, ол Украинаны евроминтеграцияциясыны джакълаб
чыкъгъанланы кёргюзеди. Картаны Богдан Цап этиб, кесини Facebook-да профилине
салгъанды.[50] Картан кёргюзюлген фрагменти 2013 джылны 23-чю ноябрында
къозгъалыуну кёргюзеди

Джамагъатны ичинде протест халланы ёсюуюн, кёб социолог фиксация этген эди.
Специалистле белгилегеннге кёре: «2012 джылны октябры бла тенглешдириб къаралса,
орамлагъа чыгъаргъа разы болгъан адамланы санлары 5% кёб болгъанды, ишексиз да
протестни джакъламазлыкъланы саны да иги кесекге азайгъады, — 51-ден 36% дери».

«Къара орта кюн», Украинаны правительствосу Украина бла Европа Бирликни арасында
ассоцияцияны юсюнден келишиуге къол салмазгъа оноу этген кюн, адамланы актив
къымылдаулагъа тебергенди. Протестчиле Евромайданны къурау чакъырыугъа терк
огъуна къошулгъандыла. Протестлени толкъуну Украинаны эмда башха къралланы юсю
бла ётгенди. 21-чи ноябрдан 23-чюсюне дери акцияла политика символиканы
хайырланмай ётгендиле.

Deutsche Welle-ни украин къуллугъуну тергеулерине кёре 28-чи ноябргъа
бютеуукраин страйкга онла бла минг украин студент чыкъгъанды.

BBC-ни билдиргенине кёре, «Евромайдан» сёз биринчи кере 21-чи ноябрда социал
аулада хайырланнганды. Андан #Євромайдан хэштег Твиттерни тренди болг ъанды.
Акцияла Донецкде, Ивано-Франковскда, Луцкда, Ужгородда эмда Львовда башланнганы
бла, 22-чи ноябргъа бу сёзню интернетде 21 000 кере хайырланнгандыла.

Къызылсман-сары революцияны заманында, протестчилени къуралышыуларында эмда
координацияларында уллу магъананы мобил телефонла ойнагъандыла. Власть
информацион майданны кючлегени себебли, смс-ни болушлугъу бла кёб адамны джыяр
мадар табхандыла. 2013 джылдагъы протестлеге адамланы аякъландырыргъа социал
аула болушхандыла.

Правительство, Европа бирлик бла ассоцияцияны юсюнден келишиуню къол салыргъа
хазырланыуну тохтатханы белгили болгъанында, протестге биринчи болуб Азатлыкъны
Майданына «5-чи каналны» журналисти Инна Неродик бла аны тенги Ольга Ижик
болгъандыла, аны юсюнден кесини Фейсбугунда билдиргенди журналист.Бир къауум
басым келечилени чакъырыуларындан сора адамла кёбчюлюк санда джууабха майданнга
чыгъа башлагъандыла, аланы ичинде журналист Мустафа Найемни Фейсбукда чакъырыуун
айры чертирге керекди. Чакъырыу Найемни энчи бетинде 21-чи ноябрда
басмаланнганды.

Андан сора, Евромайданчыланы социал аулада акцияларына АБШ-ны Президенти Барак
Обамагъа Янукович бла украин правительствону членлерине къаршчы санцкияла этерин
излеб петициягъа къол салыргъа чакъырыу болгаънды. 26-чы ноябрдан 6-чы декабргъа
дери бу петициягъа 135 минг адам къол салгъанды. 29-чу ноябрда Акъ юйню сайтында
дагъыда бир петицияны тексти чыгъады, анда АБШ-ны правительствосун Украинаны
правительствосуну кетериуде мамырлыкъ амалла бла болушурун чакъырадыла. Бир
сутканы ичинде 30 000 адам къол салгъандыла.

4-чю декабрда "Экономикалыкъ къаршчыланыу" джамагъат къуралыш социал аулада
Регионланы Партиясыны членлерини иелигинде болгъан бизнесни бойкот компанияны
башлайдыла. Акцияны нюзюрю «"Беркут" бла титушкалагъа финанс баджарыу этиуню
азайтыу эмда Регионланы Партиясыны членлерини бу аманлыкъчы партиядан
чыгъыулары» болгъанды. Мероприятияларыны ичинде, къуралышчыла: 1) власть эмда
Регионланы Партиясыны членлери бла ортакълыкъны тохтатыргъа. 2) налогланы
тёлемеуге. 3) Януковични юйдегисини эмда Регионланы Партиясыны членлерини
иелигинде болгъан банкладан депозитлени чыгъарырргъа эмда хыйсабланы джабаргъа.
4) регионалланы иелигинде болгъан предприятияла чыгъаргъан товарланы сатыб
алмазгъа чакъыргъандыла.

Ол кюн огъунакъ Донецкде, Ивано-Франковскда, Луцкда, Харьковда, Хмельницкийде
эмда Ужгородда джюреклерин аурутхан адамла акциялагъа чыкъгъанлары белгили
болгъанды. Шаблон:External media

22-чи ноябрда адамланы юйлерине чачылыргъа, Евромайдан бошалгъаныны юсюнден
джалгъан билдириуле джайылгъаны белгили болгъанды. Аллай билдириуле УДАР
партияны аты бла джайылгъандыла.

Ол кюнде «евромайданла» Винницада, Донецкде , Кривой Рогда, Сумыда, Харьковда,
эмда Черновцыда болгъадыла.

22-чи ноябрдан 23-чю ноябргъа кече Николаев шахардагъы «Евромайданда»,
демонстрантланы джатмаларын чачаргъа излеген милиция бла къаугъа чыкъгънады.

23-чю ноябрда интернетде Регионланы Партиясы бла Украин сайлау къаршчы
митинглеге эмда провокациялагъа деб ачха тёлеб адамла джыйгъаныны юсюнден
информация чыгъады. Басымны информациясына кёре, Регионланы Партиясы саубитген
санлы джаш адамланы Киевге элтир ючюн Полтава бла Луганскда излеб башлагъанды,
кюнюне 200 гривна тёлегенди, ала Евромайдандагъылагъа къаршчы провокацияла
этерге керек болгъандыла. Маеевкадан Киевге дери автобусла бла студентлени
джибергендиле, алагъа кюн сайын 200 гривна тёлерге сёз бергендиле, ала 24-чю
ноябрда Янукович джанды митингге къошуллукъ болгъандыла. Башха шахарладан да
автобусла бла ачхагъа митингчиле Киевге ашырылгъанлары белгили болады.

Львовда евроинтеграция джанлы болуб 20 минг чакълы бир адам чыкъгъанды, аланы
асламысы - студентле болгъандыла. Днепропетровскдагъы Европа майданда мингден
аслам адам Европа Бирлик бла ассоцияцияны юсюнден келишиуге къол салмаугъа
къаршчы чыкъгъандыла.

Ол кюн Луганскны ортасында, Тарас Шевченкогъа эсгертмени къатында евроинтеграция
джанлыла бла ЕБ бла Украинаны джууукълашыуларына къаршчы болгъан. Беркут
къазакъланы джакълаб, евроинтеграциячылагъа къаршчы чыкъгъанды. Ол кюн Харьковда
да минг чакълы бир евроинтеграциячы Тарас Шевценкону эсгертмесини къатында
джыйылгъандыла. Донецкде да адамла Шевченкону эсгертмесини къатында
джыйылгъандыла.

Ол заманда Регионланы Партиясы бла Украин сайлау Киевдеги антимайданларына
адамланы келтириб башлайдыла, пообіцявши їм грошову винагороду. аллында Украин
сайлау Европа Майданда митинг къурайдыла, анда ала ачха тёле джыйгъан адамла
«Евро=гомо» джазыулары бла плакатла бла чыгъадыла. Кечирек ала тактикаларын
тюрлендириб, ачха бери алыннган адамланы Беркут бла евроинтеграциячыланы арасына
салыб, сора Беркут алгъа теберген заманда, ала чабхан кибик этиб, митингчилени
ичинде паника джаяргъа джоралагъандыла. За свідченнями очевидців, найнятих людей
організовують у шеренги і наказують бігти на колони євроінтеграторів, щоб
посіяти паніку. Шагъатланы билдиргенлерине кёре, Регионланы Партиясы бла Украин
сайлауну 3 сагъатха тёлеб алыннган адамлары, заман кетгенден сора юйлерине
чачылышхандыла.

Сагъат 15:00 бола Михаил Грушевскийни орамында правительствону мекямыны аллында
милиция бла митингчилени арасында къаугъа чыкъгъанды. Ич Ишлени Министрилигини
Киев управлениясыны билдиргенине кёре, "Свободадан" митингчиле низам
сакълагъанлагъа темир араматур кесеклени, ташланы атхандыла.Милиция застосували
резин ылыхтынла (дубинкала), джылатыучу газ эмда джарыкъ-тауушлу гранатланы
хайырланы адамланы чачаргъа излегендиле. Шагъатланы сёзлерине кёре, атылыучу
пакетлени низам сакълаучулагъа «титушкала» атыб, аланы митингчилеге
юсдюргендиле, кеслерин а уа артдан милиция правительствону мекямына ючюнчю кириш
эшик бла киргизиб букъдургъандыла. Ол кюн кб киевчи эмда къонакъ джылатыучу
газдан чарпыгъандыла. Киевчилени социал аулада билдиргенлерине кёре, адамла
юйлеринде газны себеблеринден кеслерине келирге кюрешедиле, (джылатыучу газ
химия сауутха саналады).

2014 джылны 7-чи январына дери Киевни арасында джыйылыуланы джасакълагъан Киев
округ административ сюдню бегимине къарамай, бирлешген оппозицияны келечилери
Киевни арасында 15 аскер чадыр эмда 20 тент къургъандынла. Лагерь шахарчыкъны
комендантына Андрей Парубий салыннганды. Информацион-пропаганда ишге Вячеслав
Кириленко башчылыкъ этгенди. Украин диаспора Евромайдан джанлы митинглени
23-24-чю ноябрлада Италияны, Францияны, Уллу Британияны, Германияны, Польшаны,
Чехияны, Канаданы эмда АБШ-ны шахарларында митинглени планлагъандыла. Прагада
джюз чакълы бир украинли эмда джерли адам джыйылыб митинг этгендиле. Ол кюн
евромайданла дунияна кёб джеринде болгъанды: Германия — Мюнхенде, Берлинде;
Швейцария — Женевада; Франция — Парижде (Эйфель къаланы къатында); Уллу
Британия — Лондонда (талай джюз адам «Украинаны Европагъа» деб къычыргъандыла);
Норвегия — Ослода; Швеция — Стокгольмда, Мальмьода; Маджар — Будапештде; Литва —
Вильнюсда; Гюрджю — Тбилисиде д. б. Торонтода Украинаны Баш консуллугъуну
къатында, ноябрны 24-де Евромайдан джанлы демонстрация ётгенди, анда Канаданы
украин организацияларыны тышында, Канада парламентни депутаты Тед Опиц да
сёлешгенди, ол кечирек Канаданы парламентини олтурууунда Украинаны
евроинтеграциясыны джакъларгъа чакъыргъанды.

Львов область раданы башчысы Пётр Колодий Львовда 24-чю ноябрда баргъан
Евромайданда Львов областны джамагъатыны бир сагъатлыкъ страйкгъа чакъыргъанды:
«Мен тамбла, ноябрны 25-де, сагъат 14:00 бир сагъатха ишигизни тохтатыб,
былайгъа — Евромайданнга келирге чакъырама. Евромайданда акциягъа къошулалмагъан
да кесини ишлеген джеринде орамгъа чыкъысын, алай бла Бютеу украин протест
акциягъа къошулуб, Украинаны Европада кёрюрге излегенин билдирсин», — дегенди
ол. Ол кюн огъунакъ 5000 львовчу студент сагъат 20:00 болуб Львов Миллет
Университетни аллында Евромайдан джанлы болгъанларын билдириб джыйылгъандыла
эмда 25-чи ноябрда страйк баямлагъандыла.

Джамагъат телевидение Киевдеги Евромайданны телемарафонда кёргюзгенлей тургъанды
. Украин телевизион каналланы асламысы Евромайданны трансляция этмегендиле,
джамагъат информацияны асламысы бла интернетден алыр мадар табханды. . Россияны
телевидениясыны «Биринчи каналы» Россия Федерацияны властларыны сапариши бла
эфирге Европа Бирликге къошулгъан къралланы экономика джанындан къалай инджиулю
болумда тургъанларыны юсюнден джалгъан, адамланы тамалсыз къоркъутхан
алдауукъланы чыгъаргъанлай тургъанды..

Сагъат 23:20 бола Беркутну энчи бёлеклери 1000 адам болуб Европа майдандагъы
Евромайданны штурмун башлайдыла. Ала джылатыучу газны хайырланыб башлайдыла.
Милиция бла ачы къагъышыула болгъандыла, онла бла адам тутулгъанды. З лідерів
опозиції серед мітингувальників знаходиться лише Юрій Луценко. «Беркут» Европа
майданнга чабхан заманда, Хрещатикде чыракъла джукълатылгъандыла. Аннга да
къарамай, евроинтеграция джанлыла милицияны эки атакасын уруб къайтаргъандыла.

Оппозиция баш кюн сагъат сегизде Украинаны Министрлерини Кабинетини мекямын,
Азаровну правительствосун отставкагъа кетерин даулаб пикет этерин билдиргенди. .

Тернополдагъы Евромайданчыла 25-чи ноябрны 12 сагъатында Театр майданда
бютеушахар страйкны баямлагъандыла.

Танг аласында, Одессада Евромайданда милиция чадырланы къоратыб, протестчилени
тутханды.

Азатлыкъны Майданында, Европа Бирлик бла ассоцияцияны юсюнден келишиулени
джакълаб чыкъгъан студентлени аллында Польшадан Европа парламентде депутат Павел
Коваль сёлешгенди. «Сиз былайда джуртугъуз ючюн сюелигиз, биз а уа сизни
унутмазбыз», — деб сёлешгенди ол. Ол кюн бирлешген оппозицияны алчыларыны
бегимлери бла эки майдан бирлешгенди. Европа майданда чадырланы эмда сахнаны
чачыб, Азатлыкъ майданнга кёчюргендиле, ары митингчиле да кёчгендиле. Сагъат
23:00 бола эки евромайданны бирлешиуу битгенди. Ол кюн огъунакъ, протестчилени
аллында аланы джакълаб Литва Республиканы Сеймини башчысы Лорета Граужинене
сёлешгенди.

Ол кюн агитатор студентлеге Киев миллет экономика университетни къатында
«титушкала» чабхандыла, артдан ала окъуу заведенияны сакълауулары болуб
чыкъгъандыла.

Ю. Тимошенкону чакъырыуундан сора, ингирде, Европа майдандагъы партиячылары,
партия символикларын къоратыб, Азатлыкъ Майдандагъылагъа къошулгъандыла, анда
«Политикачысыз» акциягъа къошулгъандыла.

Киев Шахар Кърал Администрацияны башчысы Александр Поповну буйругъу бла Майданда
митингчилени джылытыр ючюн, уллу аскер чадыр салынады. Анда кече къалыргъа
къоймайдыла, къуру ичинде джылыныргъа эмда джылы ашарыкъ ашаргъа болады.
Къатында терк болушлукъну каретасы да ишлегенди.

12 университетден 15 000 чакълы бир студент Азатлыкъ Майдандан Президентни
Администрациясына дери баргъандыла, эмда Европа Бирлик бла Ассоцияцияны юсюнден
келишиуге къол салыуну даулагъанлырын джазыулу халда бергендиле, андан сора
колонна Евромайданда къайтханды

Шаблон:External media 30-чу ноябрны кечесинде Киев милицияны башчысы Валерий
Коряк Киевдеги Евромайданны кюч бла чачаргъа буйрукъ беренди. Танг аласында,
сагъат 4 бола, Азатлыкъ Майданда 400 чакълы бир митингчи къалгъан заманда),
майданны сауутлу «Беркутчула» къуршалагъандыла. Эмда кюч бла адамланы майдандан
ыхтыргъандыла. Майдандан митингчилени чачхан заманда, «Беркутчула» атылыуыу
пакетлени хайырланнгандыла, адамланы таякъла бла тюйгендиле, джерге джыгъылтыб
аякълары бла теблегендиле. Митингчилени арасында кёб джаралы болгъанды. Reuters
билдиргеннге кёре, джаралыланы ичинде бу агенствону оператору бла фотографы да
болгъанды.

Сагъат 4:27 бола «Беркут» майданны тамамы бла кючлегенди эмда коммунал ишчилени
Джангы джыл Нызы терекни салыргъа джол ачханды. Танг аласында, сагъат 5 бола
«Беркут» Хрещатик майдандагъыланы тюйюб, алайын да кючлегенди. Социал аулада бу
нызы терекге Къанлы нызычыкъ атны бергендиле, эмда аны къатында байрамлашмазгъа,
эмда «митингчилени къанларында» этиле тургъан буз учууукъда учмазгъа
чакъыргъандыла.

Регионланы Партиясыдан Украинаны Баш Радасында депутат, Инна Богословская,
Евромайданны чачылгъанына протестге, партиядан эмда бу партияны фракциясындан
чыгъаргъа оноу этгенин билдиреди. Аны тышында ол былай айтханды:

Шаблон:External media 30-чу ноябрны кечесинде болгъанла джамагъатны
ачыуландыргъандыла. Оппозицияны алчылары Михайловский майданда андан ары къаллай
джюрюш этериклерин баямлагъандыла, активистле эсе уа Киевни арасында митингле
этерге эркинлик алыргъа баям къагъытланы джарашдыргъандыла. Регионал Попов А.
башчылыкъ этген Киев шахар кърал администрация Киевни бёлге административ сюдюне
Азатлыкъ Майданда, Европа майданда, Банкова, Грушевский, Богомолецни орамларында
протест акцияланы бардыргъа джасакълауну излеб тилек къагъыт джибергенди, ол
тилек къагъыт къыбыл этилгенди.

Сагъат 12-30 бола адамла Бютеукраин кенгешге джыйылгъандыла. Адам къалабалыкъ
Тарас Шевченко атлы паркдан Азатлыкъ Майданнга дери созулгъады.

Ал кюнледе Азатлыкъ Майданнга киришлени джабхан милиция артха ыхтырылгъанды.
ВВС-ни билгилерине кёре акциягъа миллион джарым протестчи къошулгъанды.
Джыйлгъанлагъа европачы дипломатла да келгендиле: Европарламентни
вице-президенти Яцек Протасевич, Европарламентни алгъыннгы башчысы Ежи Бузек
эмда Польшаны алгъыннгы премьер-министри, «Закон бла адиллик» партияны башчысы
Ярослав Качинский.

Сагъат 13-00 бола 50-60 маскалы эмда башларында каскалары болгъан адам, Киев
Шахар Кърал Администрацияны мекямына киргендиле, къауумгъа башчылыкъ этген
Татьяна Черновол болгъанды, ол мекямгъа от салыныугъа къоркъуу болгъаны себебли
кючлегенлерин билдиргенди. Милиция протестчилеге къаршчылыкъ бермегенди, алай а
митингчиле кеслери мекямгъа чабханланы къыстагъандыла, а приміщення зайняли
мирні мітингувальники. Талай замандан «Свободадан» депутатла: «Биз былайгъа
кесибизни коммунал энчилигибизни къайтарыргъа эмда революцияны штабын тюзетирге
келгенбиз».

Ол кюн огъунакъ 20-30 джаш адам Ленинни эсгертмесин аудурургъа излегендиле, алай
а милиция бла тохтатылгъандыла. Ол заманнга алайгъа Свободаны депутатлары эмда
«Громадське. ТВ» каналны журналистлери келгендиле. Инцидентни баргъанында
депутатла бла бир милициясы джаралы болгъандыла. Андан сора эсгертме «Беркутну»
кючленнген бёлеги бла къуршаланыб сакъланнганды

Ол кюн огъунакъ оппозицияны кючлери Миллет къоруулауну штабын - Евромайданны
координацион аралыгъын къурайдыла, ол Профсоюзланы Юйюнде орналгъанды. Штабны
баш излеулери министрлени кабинетини отставкасы эмда президенти кёзюусюз
сайлаулары болгъанды. Ол нюзюрлерини толтурур ючюн бютеумиллет страйкга
чакъыргъанды. Кечирек, О. Тягнибок штабны Президентни Администрациясыны мекямына
кёчюрюрге муратларын ачыкълагъанды, алай а ол муратлары толалмагъанды.

Шаблон:External media Сагъат 12:00 бола Банкова орамда №6 бла №8 юйлени арасында
ич арбазгъа 50-60 санында «титушкала» киргизиргендиле. Сагъат 14:20 бола
Президентини администрациясыны мекямыны штурму башланнганды - джаш адамладан бир
къауум милициягъа ташла бла фаерлени атханды, милициячыланы сынджырларын
экскаватор бла юзюб кирирге талай кере сынагъандыла. Оппозицияны келечилери,
аланы ичлеринде Пётр Порошенко да адамланы провокациялагъа алданмазгъа
чакъыргъандыла, алай а штурм этерге излегенлени ичинден орус тилде аман сёзле
бла джууаб бергендиле..

Беркут контрурууну аллыб бла Сагъат 16-30 бола «Беркут» алгъа уруб башлагъанды
Джамагъат телевиденияны (Громадське ТВ) билдиргенине кёре ол болуулада талай
журналист джаралы болгъанды. Беркут туталгъанларын Президентни Администрациясыны
арбазына келтиргенди, анда алагъа артыкълыкъ эмда зулмулукъ этилген7ди. «Беркут»
дагъыда, Украинаны джазыучуларыны юйюне киргенди, анда бугъаргъа кюрешген талай
протестчини да кючлю тюйгенди.

Администрацияны къатында болгъанла властны планланнган провокациясы болгъаны
ачыкъланнганды :

Джамагъат телевидение украин эмда тыш къраллы журналистлени Киевде «Беркутну»
бёлеклери 22 кере тюйгенлерин билдиргенди. Кечирек тюйюлген журналистлени
тизимлери чыкъгъанды. . Тюйюлгенлени барысы да медицина къуллукълагъа бармагъаны
себебли тюйюлгенлени официал халда белгиленмегенди. Журналистлени тюйген боз
формалы «Беркутчула» тюйгендиле (Банкова орамда ич аскерлени аскерчиле
болгъанлыкъгъа). Журналистле «Беркутну» сары жилетлери болгъанын, журналист
шагъатлыкъларын кёргюзюб тыяргъа кюрешселе да тюйюлгендиле. Джерге джыгъылгъан
журналистлеге «Беркутчула» чабыб келиб аякълары бла къаннга дери тюйгендиле.

Украинаны Баш Радасында Николай Азаровну правительствосуну отставкасыны юсюнден
чёб атыуда, бу оноу ючюн къуру 186 халкъ келечи чёб атханды, эмда халкъ
къозгъалыугъа чурум болгъан правительство ишлерге къалгъанды. Отставка ючюн
Регионланы Партиясында къуру бир депутат чёб атханды, коммунистлени фракциясы
бютеу къурамы бла чёб атыугъа къошулмагъанды. Аны тышында Украинаны халкъ
депутати Жвания Давидден Украинаны Баш Радасыны башчысына ауазымы отставка ючюн
санагъыз деб официал къагъыт джиберилгенди.

Законнга кёре 2013 джылда Азаровну правительствосуну отсавкасын энтда бир кере
дауларгъа болмайды.

2013 джылны 4-чю декабрыны эртдени бла Президенти Администрациясыны штурмуна
джууаблыкъны кесине Социал-Миллет ассамблея алгъанды, эмда штурм планланмагъан
акция болгъанын билдиргенди, ала «адамланы джакъларгъа келгенлерин, Майданны
чачханларындан сора адамлада властха къаршчы кёрюб болмау джыйылгъаны» чурум
кёргюзюлгенди.

Ингир ала Украинаны юч президенти — Леонид Кравчук, Леонид Кучма эмда Виктор
Ющенко джюзле бла минг украинлини акциялары джанлы болгъанларын чертгендиле.

Петр Порошенко Генерал Прокуратурагъа Администрацияны штурмун провокация
болгъанын кёргюзген шагъатлыкъланы джибергенди, аланы ичинде Администрацияны
арбазына «титушкала» бла автобусланы киргенин.

Демократ Альянсдан митингчиле Генпрокуратураны аллында джатхан протестни
башлагъандыла. Ала 3-чю декабрда Шевченко район сюдню 9 джашны Киевде 1-чи
декабрда къозгъалыула къурар муратлары болгъанды деген ишек бла 60 кюннге
тутулгъанланы башларына бош этилиунию даулагъандыла.



