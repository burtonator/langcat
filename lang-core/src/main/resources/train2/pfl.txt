https://pfl.wikipedia.org/wiki/Deutschland

Daitschlond (amtlisch: Bundesrepublik Deutschland) is e Bundesschdaad in Europa
un e Mitglied vun de Europäische Union. Es laihd in Middleuropa un hod Grenze
mit Däänemark, Pole, Tschechie, Eestraisch, de Schwaiz, Frongraisch,
Lugsebursch, Belgje un de Niedalande. Die Haubdschdad is Balin, Rhoilond-Palz,
Hesse un Bade-Wäddeberg sin drai vunde Bunneslänna; in Rhoilond-Palz laihd die
Palz un in Bade-Wäddeberg un Hesse die Kurpalz. Mid 82 Millione Lait is
Daitschland es bevelkerungsraichschde Land vun de Europäische Union.

Im Norde vun Daitschlond liechd des Norddaitsche Tieflond, des, wie de Nååme
schun sechd, ä geringi Heh iwwerm Meeresschbiechl hot unn ziemlisch flach isch.
Des ziehd sisch vun de Adlandiggkischd vunde Niedalande im Weschde biss
Middlpole im Oschde. Im Siede werd es vun de Middlgebirsche begrenzd.
Endschdonne ischs in de ledschd Aiszaid. Die Middlgebirsche beginne edwa im
siedwesdlische Nordrhoiweschdfaale, im siedlische Niedasaggse, im wesdlische
Saggse-Õõhald unn im nerdlische Saggse. Die raische biss zur Donau im Siede unn
beginne ab ner Heh vun 200 Meder. De hechsd Bersch im Middlgebirschsgebied iss
de Feldberch im Schwazwald mid iwwer 1400 Meder Heh. Im Middlgebirschsgebied
lieche aa die Hiechllänner unn Tieflänner vun de Fliss, wie z.B. die Rhoiewene.
Siedlisch vun de Donau beginnd des Voralbelond mid ener geringerer Heh wies
Middlgebirschsgebied unn raischd bis zu de Albe im siedlische Baian. Die Albe
sinn ä Hochgebirch unn erraische midd de Zugschbidz ä Heh vun mehr wie 2900
Meder.

Die Óófäng lieje im Dunkle: "Daitsch" kimmd vum alde germanische "Thiusk" un
häßd "Volk". Schun unnär Hainrisch I un äm Gruße Oddo hod mär vunde "thiutsche"
un aach "diutsche lande" gebabbld, schbäda hod sich des uff alles ausgedehnd,
was unnär daitschi Schbrooche orrä Härrschafd waa. Des waa die Zaid, wu die Laid
s ärschd Móó gmärgd hän, doß do iwwäm aischne Schdamm nuch äbbes waa, wu doßse
aach dezu ghead hen. Do hods doan midem daitsche Nazionalgfiel óógfange. Schbäda
hod mär donn aach es Sacrum Romanum Imperium Nationis Germanicæ als Nachfolgä
vum Sacrum Romanum Imperium iwwasezd als Hailisch Reemisch Raisch vun de Daitsch
Nazion.

Awwee des ging vun Schleswisch-Holschoi im Norde bis waid unnä Rom im Siede un
vun Valenciennes, Lyon un Marsaille im Wescde bis nóó Krakau im Oschde un im
Nordoschde hod de Daitschriddäorde äs gonz schbäda Oschdpraiße inde Händ ghäd.
Do waan die Daitsche Lande nadierlisch när ä Dääl devun, won aach d greeschde.

Immahie waan die Kaisa aach all "Daitscha Keenisch" un als solsche hän se aach
ijan Noofolscha wähle geloßd (si!). Die Kuafärschde hän gewähld, die Kreenung
waa in Aache. Donn ärschd gings nõõ Room fär die Kaisagrohn zu grieje - es
mindschd oofangs, eeja daß sisch die Inschdellung zum Raisch gännad hod.

Äm Kaisaraiš is noom eršde Weltkriesch 1919 die Waimarer Republik gfolšd, de
eršde demokradiše daitše Nadsionalšdaad. Noom kuldurelle unn wärdšafdliše
Uffšwung 1918-1923 hots ä šdargi Infladsion gewwe, des Geld is noo ä paar Monad
sogar zum Haize vawend worre. Geleesd worre is des Problem dorš die Aifiirung
vun de Rendemarg. 1923 hot aa de Hitler zamme mim Ludedorff vasuchd zu pudše,
des is awwa šiefgånge. Die Nadsionalsoziališde henn - ned als äänzische - de
Versailla Vadraach nedd vadraache könne unn henn vasuchd, midd legale Wege die
Lait midd ihra Propaganda middzeraiße. Die NSDAP war in de Waimara Republik im
Balamend vadrede, awwa ner, wails noch kee Hürd gewwe hot, war also nuch ä
šwachi Baddai. 1929 war de šwaddse Fraidaach, die Börs in Niu Yorg is
zammekrachd unn des hot ä Wärdšafdskriis uff de gonze Weld midd sisch gebrochd.
In Daitšlond hots viele Arwaidslose gewwe unn mer hot sisch eena gewinšd, wu des
gonze Problem beheewe konn, des hot aa dezu gfiird, dass die NSDAP šdärga worre
is.

Aus de Šwäddse (šwadds) vun de Knešdšaft dorš bludiche (rod) Schlachde ons
goldene (gold) Lišd vun de Fraihaid. - orra, wie mär inde Palz säähd: "Aus
schwaadza Knäschdschafd dorsch roodes Blud zua goldne Fraihaid!"

Daitschlond is middem BIP vun 2,4 Billione Euro die greeschd Wärdschafdsmachd in
Oiropa unn die verdgreeschd uff de Weld. In Daitschlond werd 2,4% vun de
Wärdschafdslaischdung in de Londwerdschafd, 24,4% in de Induschdrie unn 73,5% im
Dienschdlaisdungseggdor abrachd. Daitschlond is en rohschdoffarmes Lond,
verfiechd awwa iwwer en paar, wie Silwa, Aise, Zinn, Induschdrieminerale,
Edelsalze unn Bauschdoffe. Kohle werd hait in grooße Menge noch im Ruhrgebied,
in Saksä unn im Saarlond abgebaud. In monsche Induschdriegebiede is Daitschlond
führend, wie z.B. Audomobil-, Nudzfahrzaisch, elekdronische, Maschinebau unn
Schemieinduschdrie. Schdarge Konkurrenz kummt awwa vun Schina: Dorschs
Expordiere vun Induschdriegiida hot Daitschlond 1957 es Verainischde
Keenichraisch als Ekspordweldmaischda iwwerhold, inzwische werd devuu ausgonge,
dass die VR Schina Daitschlond iwwerhold hot. Daitschlond hot awwa noch en
grooßes Wärdschafdswaggsdum, es hot 2006 bai 2,8% glesche. Monsche
Wärdschafdswissenschafdla määne, Daitschlond wär aa weeche soim grooße
Ekspordõõdail bessa aus de Wärdschafdskriis 2008 kumme als onnere Schdaade.



https://pfl.wikipedia.org/wiki/Frankreich

Frongraisch [fʁɔ̃ŋgʁaɪ̯ʃ] (amdlisch République française, Kurzform franz. France
[fʁɑ̃s]) is än demokradische Schdaad in Europa. Es is im Siede un noom Saarlond
im Weschde än Nachbaa vun de Palz. Haid vaschdeje sisch Pälza un Fronzoose guud
middenonna, frija waas ä dierisch Gräuel.

Frongraisch liehd in Weschdoiropa, siedlisch vun de Palz bis enunnee ans
Middlmea un im Weschde vun de Palz hinnam Saaland bis an de Adlandig. Im
Siedweschde grenzds an Schbanije unn Andorra, hinnärm Saaland un Lugsebursch
gehd die Grenz noo WNW an Belschije long zum Ämmlkanaal, weller Frongraisch vun
Großbridannje drenne dudd. Siedlisch vunde Palz mächdie fronzeesisch Osdgrenz de
Rhoi long bis Basel, donn die Schwaiz un Idalje long bis ans Meer.

Oofangs hot's Kelde in große Dääle vun Europa ghed. Vum Adlandig bis noom
haidsche Pole. Die Reema hen se "Galli" genannd. In de Velgerwanderungszait sinn
donn vum Niederrhoi her di germanische Frangge kumme un hen sisch de Rhoi un de
Main ufwärts bis ins haidische bayrische Frangge ausgebraidt. Die hen don ärschd
alles bis zum Adlandig unnäworfe un donn aach nuch alles bis zum haidsche Pole
und Idalje bis siedlisch vun Ruum. Des waas beriemde Raisch vum Scharlemanje,
wassa donn fer soi Seehn gedääld hod ins Middlraisch, wu ner en schmale
Schdraife waa vun Holland noo Siede und donn ärschd in Idalie in die Brääd gonge
is - uf de Londkaad hods ausgsiehn als wiien Dolsch mid bräädm Handschudz. Im
Oschde devun hod sisch Daitschlond edablijad un im Weschde Frongraisch.

Oofangs waa des Weschdraisch ja nuch gonz schee schdaak, anno 875 is de Lui I
sogaa zum reemsche Kaisa ggreend worn, awee schun zwää Joa schbääda hod sisch
Burgund selbschdännisch gmachd, anno 888 hen die Maure - Muslim aus NW-Afriga -
bei Freijus zwische Marsäji un Monaggo feschdgsedzd, die Bredone waan en aischn
Heazochduum, un de gonze Siede un Siedweschde is soi aischn Weesch gonge. 987 is
don middm Hucho vun Kabee de ärschde Kabedinga on die Machd kumme. Die
Kaabedinga hens Lon schdabilisiad un mäschdisch gmachd, hen sich awwee aachn
gaaschdisch Laus in'n Belz ghogd: Ean Heeazoch Willm hod zwaa Englond ärr'owäd,
awwee die Englisch Keenisch hen donn alsfod Zores gmeeschd.

De Lui VI hodonn mid soinere Scheidung vun soim Eleonoa es halwe Raisch wieda
valoan ans "Angewinische Raisch" vun de Plåndaschenee, wu de Oschde vun Ialand
ghed hod un vun Englond noo Siede bis ans Middlmeea gong is. Soi Suun de Phillip
II Auguschd hod donn mid Hilfe vun de deitsche Schdaufa die Englänna zum Dääl
widda enausgebrischld, awweeä gruuß Schdigglsche im Siede hen se sogaa nuch
bhalde, noadäm dos de Lui IX ihne 1259 nuchemol dischdisch Säng väbaßd hod.

Anno 1328 schdäbd middm Kall VI de ledschde Kabedinga und die vun Waloia (aach
vum Hucho vun Kabee hea) kumme ons Ruuda un halde sisch bis 1498.

Wail awwee aach die Plåndaschenees Keenischs soi wolle, gäbs äschdemol hunnäd
Joa Griesch. Äschd 1429 hod die hailisch Schanndaak die Wändung gebrung undde
Dofää in Rääns greene geloßd. Awwee wies alle wäglisch Gude allweil geehd, isse
verrade un vä'kaafd worn: väraade an die Buagunne, wuse bei de Uugliggsschdadt
Kombiäe ("Compiègne") griehd hen, un vä'kaafd fer 10.000 Fronge on die Englänna,
die wuse noarem Sikophande-Brozeß (bewussd un gezield Ooglach vun Uuschuldschä)
in Rue uffm Maagdblads vabrennd hen.

1435 hods Friede gäwwe midde Burgunda un bis 1453 hen die Franzose Paris un die
Normandie zrigg'ärr'owäd, awwee burgund waa jezad gonz auße voa un uuabängisch.
Maria vun Burgund haiäd Maximilijan, Suuhn vum Habsbuascha Kaisa Friedrisch III.
Un dodemid is de gruuße Grach zwische de Habsbuascha un de Frongraisch do.

Unnerm Lije-Lui XIV, em "Sunnekeenisch" isses donn fer uns gonz schlimm worn:
dem soi Grieschsminischder Luvoa hod uns mid „brûlez le Palatinat!“, dt.:
„Brennt die Pfalz nieder!“, "Duud die Palz abfaggle!" dän Mordbränna Mellag
("Mélac") gschigd. Dea hod 1688 midde Rhoiamee Baade un uns uhne
Grieschsärglärung iwwafalle un unsa eh schun kabudnes Lond bis 1697 nuch mecha
väwieschd - des is aach dea Vabräscha, däwus Heidelberscha Schloß hod schbrenge
geloßd. Un des alles fär zum "Ruhme" vun dä "Gróó Nasion".

Die Nadsionalhmne vun Frongraisch is die Marseillaise, en Lied, welles während
de Revoludsionskriesch vun Claude Joseph Rouget de Lisle in Schdraßbursch
Vafassd worre iss. Korz zuvor hot sisch es revoludsionäre Frongraisch ä
Krieschsaklärung vun Eestraisch oighondeld, es Lied war als en Marschlied fer
die fronzesische Rhoisoldade gedengd, deswege hots aa en milidärische Klong. Am
14. Juli 1795 is des Lied zur Nadsionalhymne vum revoludsionäre Frongraisch
aklärd worre.

Die Schdraidkräfd vun Frongraisch (frz.: Les forces armées françaises) sinn midd
347.000 Soldade noch de russische die zweddgreeschd Schdraimåchd in Oiropa. De
Owwerbefehlshawwer is de fronzesische Schdaadspräsidend, zurzaid de François
Hollande. Die Soldade mache en Õõdääl vun 0,57 an de Gsamdbevelgarung aus,
jährlisch werre 45.69 Mrd. € fers Milidär ausgewwe, en Õõdääl vun 2,3% am BSP.
Es fronzesische Milidär is ä Berufsarmee, oidrede konn mer ab em 18.
Leewensjohr, mer konn sisch awwa schun midd Zuschdimmung vun de Eldan ab en Alda
vun 17 vaplischde. Do Frongraisch in de NATO is, bedailischd es sisch aa en
derre ihr Milidäroisädz. De Fraaeõõdääl liechd bai 15,5%. Frongraisch hot vier
Däälschdraidkräfd: Es Heer (Armée de Terre) midd 112.000 Soldade, die Lufdwaff
(Armée de l'air) midd 60.649 Soldade, die Marin (Marine nationale) midd 43.596
Soldade unn die gendarmie Nationale, en Bollizaivabond, weller em
Vadaidischungsminischderium unnaschdelld is. Frongraisch is midd 350
Adomschbrengkebb noch Russlond unn de USA die driddgreeschd Adommåchd uff de
Weld. Es Milidär verfiechd unner annerem aa iwwer Inderkondinendalrakede.
Daitschlond is õõgeblisch õõgeboode worre, en Dääl vun
Oisadz-Endschaidungsgewald vun de Nuklearwaffe zu iwwernemme, awwa die
Reschierung hädd abgelehnd. Zamme midd Daitschlond bild Frongraisch awwa ä
Daitsch-Fronzesischi Brigad, wo fronzesische, als aa daitsche Soldade drin sinn.

Frongraisch is die finfdgreeschd Wärdschafdsmåchd uff de Weld unn noch
Daitschlond die zweddgreeschd in Oiropa. Es Bruddoinlondsproduggd hot 2010 2,5
Billione US-Dollar bedraache, pro Kobb sinn des 40.600 US-Dollar. Es
Wärdschafdswaggsdum hot uffgrund vun de Kris 2009 -2,55% bedraache. Die
Arwaidslose-Kwod liechd midd 10,1% im airopäische Vaglaisch ziemlisch hoch
(Daitschlond:7,3%). De fronzesische schdaad nemmd jeds Johr 48,1% vum BIP oi,
gebbd awwa 55,6% devuu aus, die Schdaadsvaschuldung liechd bai 77,6% vum BIP. Am
1. Januar 2002 is die vorrherrische Währung Franc in de Oiro oigedauschd worre.
2,5% vun de Bevelgarung schaffe in de Londwerdschafd (zum Vaglääsch Daitschlond:
0,9%), in de Induschdrie 20% unn im Dienschdlaischdungsseggdor 77,5%. Die
engschde Hondelsbeziehunge beschdehe zu Daitschlond, sowohl im Ekspord, als aa
im Impord werd do am maischd umgsedzd. Es greeschde Wärdschafdszendrum is die
reschion Paris,

Frongraisch hot zurzaid 64 Millione Oiwuhner, devuu 62 Millione in Oiropa.
Dodemid hot es Lond die driddheggschd Bevelgarung in Oiropa unn noch Daitschlond
die zweddheggschd in de OU. Es Bevelgarungswaggsdum in Frongraisch hot in de
ledschde Johr 0,5% bedraache, en ziemlisch hohe Werd fer airopäische
Vahäldnisse. Des liechd wahrschains dodrõõ, ass Frongraisch midd eena
Bevelgarungsdischd vun 115 Oiwuhner/km² fer middlairopäische Vahäldnisse dinn
bsiedeld is. Die Bevelgarungsdischd is awwauuglaischmäßisch vadääld: dischd
bsiedeld is de Großraum Paris, die Bretagne, die Provence, es Elsass unn de
Norde. 78% vun de Fronzose leewe in Schdädt (zum Vaaglääsch Daitschlond:
85-90%). Fraae henn ä Leewenserwaddung vun 83,8 Johr, Männa vun 76,7.



https://pfl.wikipedia.org/wiki/Wikipedia

Wikipedia iss ä fraii Innerned-Enzyklopädie unn iss am 15. Januar 2001 gegrinded
worre. Des Word Wikipedia iss en Koffaword aus "Wiki" (hawaiianisch fer
"schnell") unn "pedia" ausm englische Word "Encyclopedia", was eefach
Enzyklopädie heeßt. Die Wikipedia iss in zahlraische Schbroochversione vorhande,
unner annerem aa uff daitsche Dialegde wie em Pälzische. Die
englischschbrachische Wikipedia hot iwwer 4,8 Millione, die Daitsch Wikipedia
iwwer 1,8 Millione unn die Rheifränggisch Wikipedia 2000 Ardiggl (Schdond 15.
Mätz 2015). Bai de Wikipedia konn jeder, uuõõgemeld odda nedd, schraiwe, wobai
õõgemeld mehr Fungdsione zur Verfichung schdehe, z.B. Ardiggl verschiewe. Des
Ziel vun Wikipedia iss es, Wisse so viel Lait wie meglisch zur Verfiechung zu
schdelle. Desweche iss die Wikipedia aa nedd kommerziell unn finanzierd sisch
dorsch Schbende.

Die Wikipedianer, so nennd mer aggdive Midarwaider bai de Wikipedia, könne sisch
in Poschde naiwähle losse. Verdrauenswirdiche Persone könne z.B. zum
Adminischdrador gewähld werre, der guggd, ob uff de Wikipedia alls soi
Rischdischkaid hot unn niemond vandalisierd. Dodefer schdehe ihm zusädzlische
Fungdsione zur Verfiechung, z.B. Lesche vun Ardiggl odda Schberre vun Benudza.
Es gebbd a Poschde, die uff de Metawiki, des heeßt uff alle Wikimedia-Projekde
(Ufflischdung), bezooche sinn. Stewards z.B. könne uff all Projeggde Poschde
ernenne.

Der Vorlaifer vun de Wikipedia iss die 2000 gegrindede Nupedia, die awwa nur 24
Ardiggl bis zur Uffleesung im Sebbdember 2003 erraischd hot. Awwa schun im Johr
2001 hawwe Jimmy Wales unn Larry Sanger die Wikipedia geschdarded, bai der im
Gegesadz zur Nupedia jedermonn midschraiwe konn. Larry Sanger iss schbäda ausm
Projeggd ausgedrede.

Unn seit em Novemba 2010 tuts die Pälzisch Wikipedia gewwe. 2013 iss se, noch
ere Abschdimmung, um di Dialegde Hessisch, Lothringisch un Sidfränggisch zur
Rheifränggische Wikipedia erwaiderd worre.



https://pfl.wikipedia.org/wiki/Vereinigte_Staaten_von_Amerika

Die Verainischden Schdaaden vun Ameriga (engl.: United States of America, korz
USA), odda korz Verainischde Schdaade , monschmol aa eefach nur Ameriga (obwohl
des aigendlisch de gonze Kondinend bezaischned, uff dem die USA liesche) sinn en
Schdaad in Nordameriga. Die greeschd Schdadt vun de USA iss New York, die
Haubdschdadt is Washington, D.C.. Midd ner Fläsch vun 9.826.675 km² sinn die USA
des driddgreeschde Lond uff de Weld. Zamme midd ner Bevelkerungsozahl vun
317.238.626 henn se ä Bevelkerungsdischd vun 33 Oiwuhner/km² (2013) unn sinn
domid des vierdgreeschde Lond. Der jetzische US-Präsident is Barack Obama vun de
Demokrade, de eerschd Farbiche ("Afro-Amerigana") in däm Amd.

Die USA beschdehe aus 50 Bunnesschdaade, vun der Fläsch her greeschde davunn iss
Alasga midd ner Fläsch vun 1.717.854 km², vun der Oiwuhnerozahl her iss es
Kalifornie midd 37.253.956 Oiwuhner.

Die Verainischden Schdaaden sinn aus de 13 Kolonie in Ameriga hervorgange, die
sisch am 4.Juli 1776 vum Verainischde Keenigraisch unabhängisch erglärd henn. De
4.Juli iss hait aa de Nadsionalfaierdaag vun de Verainischde Schdaade.

Die USA henn koi Amdsschbrooch, awwa Englisch iss vorherrschend, Schboonisch iss
vor allem im Siedweschde verbraided. Danewwe gibds Schbrooche vun de Indioner
unn Oiwanderer. In de Verainischde Schdaade werd vor allem in de Bunnesschdaade
Pennsylvania, Ohio unn Indiana Pennsilfaanisch Deitsch gebabbeld, en daitsche
Dialeggd, der haubdsäschlisch uffs Pälzische uffbaud.

Die Verainischde Schdaade grenze im Norde an Kanada unn im Siede an Mexiko,
wobai die grenzzu Kanada die greeschd Grenz zwische zwee Schdaade iss. Die Grenz
zwische zu Mexiko iss schdreng bewachd, damid do kee illegale Oiwanderer
naikumme. Im Oschde vun de USA lieche die Atlanzikschdaade, die, außa
Pennsylvania unn Vermont, am Atlantik lieche. Pennsylvania unn Vermont werre
deswege zu de Atlantikschdaade gezähld, wail es gschischdlisch unn kulturell mid
de onnere verbunne isch.

Die Verainischde Schdaade henn en Zwee-Bardaie-Sischdem, des heeßd, dass nur
zwee Bardaie in die Regierung gewähld werre kenne unn aa nur eeni devu jewails
regierd. In de USA sinn des die Demokrade, welle ä lings-liberali Bolidig
verfolge unn die Rebubliganer, welle ä rechds-konservadivi Bolidig verfolge.
Kleenere Bardaie sinn unbedaidend.

Als federaler Schdaad beschdehe die USA aus 50 Bunnesschdaade, die all ihr
aischene Regierung unn Barlamend hawwe. Die unnergliedere sisch maischdens
wiedarum in Counties, welle mid daitsche Krääs zu vaglaische sinn. Die
unnerdaile sisch wiedarum in Gemainde. Neewe de Bunnesschdaade gebbds noch die
Außegebiede wie z.B. Puerto Rico unn de Bunnesdischdriggd District of Columbia
mid de Haubdschdadt Washington.

Die Schdraidkräffd vun de Verainischde Schdaade (United States Armed Forces)
diene zum Schudz vum Häämatlond unn zum Ahald vun de globale Hegemonie. Midd 1,5
Millione Soldade henn die USA noch de VR Schina die zweddgreeschd Schdraidmachd
uff de Weld. Die Soldade mache en Õõdail vun 0,46% an de Gsamdbevelgarung (zum
Vaglääsch: in Daitschlond sinn ner 0,25 % vun de Bevelkerung Soldade). Die
Schdraidkräfd dääle sisch in drai Däälschdraidkräffd uff: Die Army (Heer), die
Air Force (Lufdwaff) unn die Navy (Marin). Im Rahme vun de Kriechsphilosophie
hot es Milidär viele Kriechsvabresche begånge un des is aach de Grund, warum
daßse de Innanadzionale Grichdshof ned ååärkänne wolle: wail se gonz genau
wisse, daßse doo ned uugschore devun kääme.

Es US Milidär verfiechd iwwer Base uff de gonze Weld unn besidzd viele Schiff
unn Flugzaisch, konn desweege schnell ausrigge. Des is needisch um die
imperialisdische Kriechsphilosophie dorschzusedze. Die Guantanamo Bay Naval Base
vun de Marin befind sisch uff Kuba in de Schwäänebuchd, do werre viele Lait als
"Terrorischde" gfonge ghalde unn gfoldad. Die Ramstein Air Base vun de Lufdwaff
befind sisch uff de Gemargung vun Ramschdää-Miesebach, midde nin de Palz. Hait
schdarde unn lande do Hercules-Maschiene, welle die Soldade im Nahe Oschde
vasorge. Do in de Näh isses Londschdula Landstuhl Regional Medical Center vum
Heer, nen Krongehaus, welles noch Ramschdää oigflochene Soldade behondeld. Uff
daitschem Gebied befinne sisch aa noch viele amerikanische Kaserne aus de
Besadzungszaid, die werre awwa zurzaid abgebaud. Zurzaid sinn noch 96.000
Soldade in Airopa schdadsionierd 64.300 devuu in Daitschlond.



https://pfl.wikipedia.org/wiki/Pole

Pole (polnisch: Polska) amdlisch Rzeczpospolita Polska (Republik Pole) iss en
Schdaad im esdlische Middleuropa. Midd enere Fläsch vun 312.679 km² unn midd 38
486 000 Oiwuhner iss Pole sowohl fläschemäßisch als aa vun de Oiwuhnerzahl her
de sibbdgreeschd Schdaad in Europa. Saidem erschde Mai 2004 iss Pole in de EU,
außadem is es in de NATO, in de OECD, in de OSZE unn als uuabhängischa õõakannda
Schdaad in de UNO.

Pole grenzd im Norde an die Oschdsee unn Russlond, im Oschde an Lidaue,
Waißrusslond unn die Ukraine, im Siede an die Slowakai unn Tschechie unn im
Weschde an Daitschlond. Pole hot 3.583 km Schdaadsgrenz, 524 devuu valaafe in de
Oschdsee unn 1.221 dorsch Fliss. Die Nord-Sied-Aschdreggung vum Kap Rozewie im
Norde bis zum Opołonek im Siede dudd 649 Kilomeder bedraachde. Die
Weschd-Oschd-Aschdreggung vun Cedynia im Weschde bis zum Knie vum Bug bai
Horodło im Oschde dudd 689 Kilomeder bedraache. De Middlpungd vun Pole, gemesse
am Grådnedz, is Ozorków.

Im 10.Johrhunnerd hot de Herzoch Mieszko I. ausgehend vum haidische Weschdpole
mehrere slawische Schdämm unnerworfe unn in de Johr 966/967 es kadolisch
Chrischdedum in saim Raisch aigfiehrd. Im waidere Verlaaf war Pole en
wischdische chrisdlische Verbindede vum HRR gege haidnische slawische Schdämm.
Bolesław I. Chrobry hot donn zwische 992 unn 1025 es Raisch schdarg vagreßerd,
dezukumme is Klääpole, Pommere, Schlesie, Mähre, die Weschdslowakai unn die
Lausidz. De selwe Bolesław hot aa midd päpsdlischa Erlauwnis 1025 die
Käänischswird endgegenemme derfe. Em Bolesław I. sai Nachfolga henn die
Käänischswird widda valore unn sie konnd erschd 1076 vum Bolesław II. Śmiały
wirra zerickg'hold werre. Aa die schnell erworwene Gebiede wie Pommere unn
Schlesie sinn im schbäda valoore gonge unn es polnische Raisch hot vasuchd in de
Oschde zu ekspandiere.



https://pfl.wikipedia.org/wiki/Mannheim

Monnem (Mannem) is e Universidädsschdadt mit ca. 300.000 Oiwohner , unn is
dodemit die zweddgreeschd Schdadt in Bade-Werddebääg. Fria waas äne vun de
kuapälzische Residenzschdädt. Zomme mid Ludwichshafe un Haidlbääg is Monnem des
Zentrum vun de airopäisch Medropolregion Rhoi-Negger.

Monnem lieggd on de Mindung vum Negger in de Rhoi, där wos vun de Nachbarschdadt
Ludwichshafe un vun Rhoilond-Palz drenne duht. Es liggd so zuglaisch uff de
diregd Linie vun Derkem nó Haidlbääg unn uff de Noad-Sied-Haubdvabindung om
Rhoi.

Inneschdadt/Jungbusch, Gaddeschdadt, Lindehof, Neggaschdadt-Oschd/Wohlgelege,
Neggaschdadt-Weschd, Naioste/Naihermse, Schwetzingaschdadt/Ostschdadt, Feidene,
Friedrischsfeld, Keffadal, Neckara, Rhoinau, Sondhofe, Seggene, Tschahof,
Tschänau, Vogglschdong, Strassenhäm, Waldhof unn Wallschdadt. Die Schdadtbezirke
sinn weida unnagliedad. → Lischd vun de Schdadtbezirge unn Schdadtdaile vun
Mannem

Lombade unn Vänne (beide Grais Bergschdroß in Hesse), Heddese, Ilvese,
Edinge-Neggarhause, Haidlbääg, Plonkschdadt, Schwetzinge, Brihl (all mid Ausnahm
vun de graisfraie Schdadt Haidlbääg im Rhoi-Negga-Grais) in Bade-Werddebääg
sowie Altrip, Ludwichshafe, Frongedahl und Bowerum-Roxem (alle mid Ausnahm vun
de greisfraie Schdädt Ludwichshafe und Fronkedahl im Rhoi-Palz-Grais) in de
Palz.

Wege saina Lach im Owwarhoigrabe herrschd in Monnem ä sehr mildes Klima. Der
wärmschde Monad is de Juli mit durschschniddlisch 19,9 °C, der käldeschde is de
Jonuar mid 1,8 °C. Uffällisch is die gring Niedaschlachsmeng vun
durschschniddlisch 668 mm. Wege Rhoi unn Negger konns im Herbschd zu Newwelbänk
kumme. Beide Fliss sorge ach fier e iwwadurschschniddlischi Lufdfoischdischkaid,
welli bsunnersch im Hochsumma zu driggenda Schwüle führe konn.

Im Lorscha Kodex im Johr 766 is Monnem erschdmolisch urkundlisch erwäänt worre,
im Johr 1607 hot Mannem donn Schdadtreschde kriegt, nachdem de Kurfürschd vun de
Kurpalz (Friedrisch de IV.) die Friedrischsburch hot baue gelossd. Des
giddaförmische Schdrosenedz is bis haid erhalde gebliwwe, deswege heest Monnem a
Quadradeschdadt.

Ainische wischdische Erfinnunge sin in Monnem gemachd worn. De Karl Drais hot
1817 des erschde Zweerad unn de Carl Benz im Johr 1886 des erschde Audo erfunne.
De Heinrich Lanz hodd 1921 de erschde Bulldog gebaud. Unn de Fondanella hot des
erschte Schpaggeddi-Eis erfunne, des wo's gewwe hot.

Monnem is aach en große Vekehrsknodepunkt zwische Fronkfurt und Stuttgard. Do is
aach de zwetgreeschde Rangierbahnhof in Deitschlond. Da Monnemer Hauptbahnhof
iss e wischdiche Knode für de Fernvakeea.



https://pfl.wikipedia.org/wiki/Europa

Europa is e eurasischer Subkondinend, wo im abendländische Denke trotzdem als mo
als Kondinend bezeichnet werd. Des is im Weschde kuldurell un hisdorisch
verankert. Europa hat e Fläch vun 10,18 Mio. km² un is domit no Auschdralie de
zwettklenscht Kondinend. Mit ugfähr 740 Mio. Leit (2011), wo do leebe, hats aber
mehr Inwohner wie Auschdralie, Nord- oder Südameriga.

Europa grenzt im Siede ans Middelmeer, welles de Kondinend vun Afriga drenne
dudd. Im Weschde is de Atlandig, weller an die Iberische Halbinsel, Frongraisch,
die bridische Inseln unn Island grenze dudd. Im Norde grenzd an de Arktische
Ozeån. Die Grenz Im Oschde is des Gebärg unn de Fluss Ural, Im Siedoschde is mer
sisch nedd ainisch, ob de Fluss Manytsch als Grenz diene soll odda es
Kaukasus-Gebärg. Vum Asiadische Dääl vun de Tirgai werd Airopa dorsch de
Bosporus gedrennd, die Schdadtt Istanbul do is die eenzisch, wu uff zwee
Kondinende lieche dudd.

Europa werd außa vum Middlmeea im Siede, welles midd de Schdrooß vun Gibraldar ä
Vabinnung zum Adlåndigg hot, aa vun de Nordsee zwische Großbridannie im Weschde
unn Dänemark im Oschde, Daitschlond unn Niedalonde im Siede unn die Norwegisch
See im Norde dorschflosse. De Ärmelkanal zwische Frongraisch unn Großbridannie
schdelld ä nadierlischi Vabinnung zwischem Adlåndigg unn de Nordsee dar. Zwische
Dänemark unn Norwege befind sisch de Skagerrak, zwische Dänemark unn Schwede de
Kattegat. Die baide Meerenge vabinne die Nord- unn Oschdsee midenonner. Die
Oschdsee ziehd sisch donn waida noch Norde unn laifd donn Rischdung Russlond im
Finnische Meerbuse aus, noch Norde im Boddnische Meerbuse. Die Oschdsee drennd
zudem Skandinavie vun Oschdeuropa. Siedlisch vun Oschdoiropa unn ösdlisch vun de
Balkånhalbinsel liechds Schwaddse Meer, welles dorsch de Bosporus ä Vabinnung
zum Middlmeer hot.

In Europa herrschd im Grooße unn Gonze en gemäßischdes Klima. Dorsch de
Golfschdroom werd warmes Wassa vun de Karibik noch Europa dronspordierd,
wudorsch die Dorschschniddstemberadur heher als in vaglaischbare Braidegrade is.
Dorsch de vorherrschende Weschdwind is bis noch Pole en Maritimes Klima
vabrääded, noch Oschde gehds longsom in en kondinendales iwwer, charaggdisierd
dorsch hohe Temberadurschwangunge unn en geringe Niedaschlaach. En mediterranes
Klima is an de siedlische Länner, bsunnersch die Middlmeerlänner unn aa an en
paar wesdlische Länner, wu de Golfschdrom uffdriffd, nochwääsbar.
Warmgemäßischdes Klima find mer noch in de middlere Braide vun Oiropa, im
Nordoiropa herrschd en kihlgemäßischdes Klima. Gonz im Norde hots polares Klima.

Europa hot mit uhgfehr 680 Millione Oiwohner noch Asie unn Affriga die
drittgrehschd B'velgerungszahl vun alle Kondinende unn ghert zu dichte Bsiedelte
Teile vun de Erd. Die durchschnittlich Bvelkerungsdischd is 65 Aiwuhna/km². Am
högschde is se in West-, Mittel- unn Sideuropa, in Rischdung Norde unn Oschde
werd se nihdrischer.

Mähner wie 90 Prozent vun de Oiwohner vun Europa schbresche indogermanische
Schbrooche. Om waideschde verbräät sinn slawische Schbrooche in Midd-, Oschd unn
Siedoschoiropa, germanische Schbrooche in Nord-, Weschd-, unn Middloiropa,
romanische Schbrooche in Sied-, Weschd-, unn Siedoschoiropa. Ach Grieschisch,
Albanisch, die baldische unn keldische Sprooche unn Romani sinn in Oiropa
vabräädede indogermanische Schbroochgrubbe. Ä grooßi Schbroochgrubb isses
Finno-Ugrische, zu dem g'here die Nadsionalschbrooche Finnisch, Esdnisch unn
Ungarisch. Des zu de Turgschbrooche g'herende Tirgisch werd im Siedoschde vun de
Balkånhalbinsel gebabbeld. Des uff Malta geschwädzde Maltesisch, g'herd, wie
Arabisch aa, zu de semidische Schbrooche. Im Siedweschde vun Frongraisch unn
Norde vun Schbanje werd baskisch gebabbeld, ä Schbrooch, wu mid kee onnere
vawondt is.

Die maischde Lait hänge de chrisdlische Religion õõ. Des liechd dodrõõ, dasses
reemisch Raisch im 4. Johrhunnerd es Chrischdedum als Schdaadsreligion õõgenumme
hot, brdische unn irische Missionare die Germane unn Slawe chrischdianisierd
henn unn die Fronge de unnerworfene Velga ihre Religion uffgezwunge henn. Um des
Johr 1000 hot en Schisma schdaddgfunne, die Kärsch hot sisch in die Kadolisch
unn Orthodox gedääld. Es byzantinische Raisch hot de Orthodoxe Glaawe õõgenumme,
wella aa die Kiewer Rus iwwernumme henn unn somid sinn haid viele
oschdairopäische Länner orthodox. Im 15. unn 16. Johrhunnerd henn mehrere
Reformadsione schdaddgfunne, dodraus sinn haubdsäschlisch die Reformiade (v.a.
Schwaiz unn Niedalande) unn Luddaranan (v.a. Daitschlond unn Nordische Länner).
Dorsch kaukasische Velger unn die Tatare is frieh de Islåm noch Oiropa kumme,
dorsch die Osmanisch Erowwerung henn die Albaner unn Bosnier de muslimische
Glaawe õõgenumme, welle zamme midd de Balkån-Tirge uffm Balkån en grooße Õõdääl
am oiropäische Islam aus. Oigewannerde Araber, Tirge unn Pakistani hawwe in de
ledschde Johrzehnde immer mehr en grooße Õõdail iwwernumme. Es Juddedum is
dorsch die Diaspora saidem 1. Johrhunnerd in Oiropa vadrede unn hot zamme mim
Chrischdedum die airopäisch Kuldur gebrägd. Dorsch Oiwannerung is de Hinduismus
aa vabrääded, genauso wie de Buddhismus, wobai ledschdara aa ä hohi Õõzahl an
Konverdidde hot.

Die maischde oiropäische Schdaade henn en konschdutsionelles Syschdem,
Waißrusslond gild als ledschd Diggdadur uffm Kondinend. balamendarischi
Demokradie gebbds vor allem in Nord- unn Weschdoiropäische Länner. 28 Schdaade
sinn Midglied in de Oiropäische Union (OU), unn viele devuu henn de Oiro als
Währung, es gebbd awwa aa nedd-OU-Länner, welle de Oiro hewwe.



https://pfl.wikipedia.org/wiki/Zweiter_Weltkrieg

De Zwädde Wäldgriech ischde ledschd große Griech fer Oiropa, Deitschland un
schlußendlisch aa fa die Palz gwest. In dem Griech sinn vum 20. Joahunnad alli
wischdische Lenda betailischd gwesd. Weil der ned bloos mid Geweere un Kanone
gfierd worre is, wiede Erschde Weltkriech, sinn viel Laid an de Front un inde
Schdedt umkumme, wuma mid Bombe in Schutt un Asche geleschd kabd hod. Außerdem
hawwen die Amis in Japon zwää Atombombe gezind, je äni uff Hiroshima un uff
Nagasaki, wu donn viel Laid gschdorwe sinn.

Oogfange hods mitm Ogriff vunde Deitsche unnerm Hitler uff Pole. Die ham ohne
vorher was ze saache odder zu schreiwe am 1. September 1939 ogriffe. Unn die
Japona hawen die Amis in Pearl Harbor am 7. Dezember 1941 ogriffe un do hod dann
die USA aach mit oigegriffe. Desweschee isses dann än Weldgriech worre un net
bloos än oiropäische Griech.

Sieger ware äm End dann die Aliierde, verlore hewwe die sogenennte Achsemächt un
am 8. Mai 1945 hamse die bedingungslose Kapitulation unnerzeichent.



https://pfl.wikipedia.org/wiki/Ladain

Ladain (daitsch: Latein, ladäänisch: lingua latina), is ä Indogermanisch
Schbrooch, wu urschpringlisch vun de Ladiiner, de Bewuhner vun Latium mit Rom in
de Midd, gebabbeld worre is.

Ladain waa die Omdsschbrooch vum Reemische Raisch unn is so die domminierende
Vakehrsschbrooch im wesdlische Middelmeerraam gworre. Wäährnd sisch vun de
ladäänische Umgangsschbrooch, em sogenannde Vulgärladain, die romanische
Schbrooche endwiggelt hänn, iss es Ladain vun de reemische Schriffdschdeller
achnoch als doodi Schbrooch bis in die Noizääd als fiehrindi Schbrooch vun
Lidderadur, Wisseschafd, Polidigg un Kersch erhalde gebliwwe. Gelehrdi wie de
Thomas vun Aquin, Francesco Petrarca, Erasmus vun Rotterdam, Martin Luther,
Nikolaus Kopernikus, René Descartes unn Isaac Newton hänn Wäärge uff Ladain
gschriwwe. Bis ins 19. Jahrhunnerd wurde die Vorlesunge an de Universidääde in
ganz Oiropa in Ladain abgeholde, in Pole unn Ungarn war es Ladainische bis dohin
Omdsschbrooch. In unzählische Lehnwärder (bspw. „Zischel“ vun „tegulum“),
Fremdwärder (bspw. „Interesse“, was hääsd: „dozwische sai“) unn Reedewennunge
(bspw. „in vino veritas“, uff pälzisch: „Im Woi laid die Waahaid“) is Ladain bis
heit ach in netromanische Schbrooche vohanne. Bei de Bildung vun naie
Fachbegriffe werd immerwerre uffs Ladäänische zrickgegriffe, bspw. bam
„Aadoomobil“(wobai es "Audo" aischendlisch aldgrieschisch is), awwer ach in de
Medizin, bei biologische Gaddungsbezeischnunge un aa bai onnere Wissenschafde.
Die (Pharma-)Induschdrie greifd bai de Bildung vun de Name fer Medikamende un
Drogerie-Addiggel aa immer widder uf ladainische (un aldgrieschische) Wordstämm
serick: Herdsmiddel hänn oft die Silwe "cor" odder "kard" (grieschisch) fer
Herds im Name, die Wordstämm "dent" odder "odont" (grieschisch) fer Zaa kummen
in Zaapflescheprodugde vor. Sogar in de Schbrooch vun de Beheerde had mer
frieher semindescht ladainische Brogge gebraucht. Zum Baischbiel had mer in de
eschderraischisch Bürogradie im noinzehnde Johrhunnerd e genormder Vordruck
erfunn, fer gleiche Vorgäng se beawwaide. Der hat "Simile" ("gleich, "ähnlich")
gehääs. Un wonn e Beomder so engschdirnisch war, dasser nor no däm Vordruck hat
känne schaffe, un näd rechts, un näd links, donn had mer denne "Simile-Raider"
genennt. Mit de Zeit is aus em "Simile" donn e "Schimmel" worr, uff däm mer hat
känne raide. Un färdisch war de "Amtsschimmel". Allerdings gäbds noch onnere
Daidunge fer de Amtsschimmel, die beriddene Bürobote in de Schweiz zum
Baischbiel odder der Schimmel (pälzisch: Grooz) uff de alde Akdedeggel. Wer's
wääs, werd's wisse.

Ach werre manschemo die Schieler gezwunge, selwert uff ladainisch zu schraiwe,
damid se die Schbrooch ned blos lese, sonnern ach babble kinne. Un annan duuns
sogaa gean un fraiwillisch: so han Schieler vum Schbayara Gymnasium om Kaisadum
en Schdadtfierer uff ladainisch geschriwwe un ach vadoond. Die hänn dodefier ach
en Prais griehd.



https://pfl.wikipedia.org/wiki/Kartoffel

Grumbeere (Palz) (zum Wort), Grumbiere (Kurpalz, Siedweschtpalz) (Solanum
tuberosum) sin e Kulturplanz aus Sidamerika un aa zu iare unner der Erd
wachsende Knolle sescht ma so. Die gehert zu de Nachtschaddegewegse, wie zum
Beischbiel a die Tomade orre die Babriga orre de Duwack . Die Grumbeerknolle sin
essbar un werre vielseidisch verwendt. Wie bei annere Nachtsschaddegewegse is in
de griene Dääle, wo iwwerm Borm wachse, des gifdiche Alkaloid Solanin drin, wo a
em Mensch gefehrlich werre kann.

Newa de weit verbreide Nåme Grumbeere un Grumbiere gibts aa regionale Variande:
Grumbere (mid korzem e, Vordapalz), Grombeere (Saaland), Grambeere (um Kusl rum,
Siedweschtpalz), Grambiere (siedweschdlische Palz). De Nåme „Grumbeer“ is
vergleichbar mit em selde verwendte Lokalhochdeitschausdruck „Grundbirne“. Vun
de im nainzehnde Johrhunnerd ausgewanderde Pälzer is da Nome Grumbier aa in di
Siedslawische Schbrooche iwwernumme worre un heeßt dort Krumpir.

Die Grummbeer schdammt aus de Ande in Siedameriga. Schäzungsweis waggst se dort
schun seit uugefehr 13.000 Johr. Iwwer die Kanarische Insle is die Knoll dann um
1560 rum no Eiroba komm. Ausgebreit hat se sich do am Oofang als Blumm, also als
scheenes Plänzel fär de Gaade. In Deitschland is die Grummbeer seerschd 1589 vum
Dogder un Bodaniger Carolus Clusius aageplanzt wor.

Die Wildform vun de Grumbeer is die sidperuanisch Art Solanum bukasovii, die
Serte in Chile sin awwer wahrscheinlich mit de Art Solanum tarijense vermischt,
bei alle annere is die reine Abstammung vun de Solanum bukasovii nogewiss wor.
Obwohl die Grumbeer vun Peru is, lien die meischtproduzierende Länder heit ganz
wo annerschd.

Grumbeere sin ajg vielseidisch verwendbaa. Mer kann aus Grumbeere Gequellde orre
Gebrädelde machen, mer kann awwer a Grumbeerbrei nemme orre den vielleicht e
bissje uffbereidn unn baggn, wie e Pannekuche, dann gebts Bagges (aa
Grumbeerpanneküchelcher genannt). Weiders kann mer en Grumbeersalad zubereide
orre Grumbeersupp (mit orre ohne Quetschekuche), orre Schupfnudle, un do gebts
noch viel mehr Beischbiele. Es gebt a Ferdichsache wie Pommes orre Chips.



https://pfl.wikipedia.org/wiki/Schweiz

Die Schwaiz (daitsch: Schweiz, fronzeesisch Suisse, ital. Svizzera und rät.
Svizra), amdlisch Schweizerische Eidgenossenschaft is än Schdaad in
Middelairopa. Ugfähr 7,8 Millione Lait wohne in de Schwaiz unn sie hot e Fläch
vun 41.285 km². Die vier offizielle Amtsschbrooche vun de Schwaiz sin Daitsch,
Fronzeesisch, Idaljeenisch und Räddoromanisch. Dem Gsetz nach hot sie kee
Haubdschdadt, awwa in Werklischkaid iss es die Bunnässchdadd Bern. Aingedaild
iss sie in 26 Kantone, davun sinn 6 Halbkantone. Die Schwaiz hot kenn
Regierungsscheff, es Schdaadsowwahaubd werd vum Bunnäsrad gebild. Bezahld werd
in de Schwaiz mit Fronke unn Rappe, wobai en Fronke hunnad Rappe sinn.

Die Schwaiz werd manchmol als "Wasserschloss von Oiropa" bezaichned, weil viele
grosse europäische Flüss hier ååfange, zum Baischpiel de Rhoi und d Rhône und
wail die grosse oiropäische Wasserschaide in de Schaiz liege. So fliesst zum
Boischpiel de Rhoi in die Nordsee, die Rhône ins Middelmeer und de Inn
entwässert iwwer die Donau ins Schwarze Meer.

De hechschte Punkt von der Schwaiz isch mit 4634 Meder iwwerm Meer auf de
Dufourspitz, de tiefschde Punkt isch am Ufer vom Lago Maggiore mit 193 Meder
iwwerm Meer.

Die Schwaiz werd in drai grosse Nadurräum oigedaild, in d Alpe (mit de Voralpe),
s Middelland und de Jura. 48% der Schwaiz kehre zu de Alpe 12% zu de Voralpe unn
30% zum Middlland. Di reschdliche 10% gheere zum Jura.

23,9 Prozent von de Fläche von de Schweiz werre landwerdschafdlich gnutzt,
13 Prozent sind alpwirtschaftliche Fläche. Siedlungsfläche sind 6,8 Prozent und
25,5 Prozent sind unproduktive Naturfläche, de greeschde Tail davon in de Alpe
und im Jura. Ugfähr 30,8 Prozent sind Wald und Gehölz.

Nachbarschdaade vun de Schwaiz sinn im Uhrzaigersinn im Norde beginnend:
Daitschlond, Eestraisch, Lischdeschdain, Idalje unn Frongraisch.

Als es Klima in Oiropa noo de Aiszaid um 10.000 vor Chrischdus widda wärmer
worre is, hot aa in de Schwaiz die Jungschdääzaid begonne unn die Lait hawwe õõ.
In Weschdoiropa is die Megalith-Kuldur uffkumme: Die Lait hawwe grooße Schdää
uffgeschdelld, die sogenånnde Megalithe, tischfärmische Grabkåmmern (sogenånnde
Dolme), als Baischbiel Petit Chasseur im Wallis, unn Kuldschdädde, als
Baischbiel Menhire von Yverdon gebaud. Die Megalithe werre in die Zaid 4500 bis
4000 v. Chr. dadierd. Aigewannderd in die Schwaiz sinn die Mensche vun de
Megalith-Kuldur vum Genfersee her unn aus Sieddaitschlond in die Oschdschwaiz.
3900 v. Chr. is die Pahlbauer-Kuldur uffkumme, welle bis 3300 v. Chr. åågedauad
hot. Die Pahlbaude sinn im ufanahe Wassa odda am Ufa gebaud worre. Die Haiser
hot midd Schilf gedeggd, die Beede midd Lehm unn Rinde geje die Faischdischkaid
isolierd.

Um 1800 v. Chr. hot sisch die Brõõzezaid in Middloiropa vabraided, mer hot
õõgfonge, Brõõze herzuschdelle unn zwar maischdens als Legierung aus zwää Dääl
Kubba unn ääm Dääl Zinn. In de Schwaiz hot mer im Wallis unn im Bindnerlond
Kubber abgebaud. In de Schbäädbrõõzezaid ums Johr 1100 v. Chr. ware die maischde
Middllondseeje schun bewohnd, in iwwer 70 Siedlunge hot mer Gfäße, Gewåndnaadle,
Messa unn onnere brõõzezadlische Geejeschdänd gfunne, welle reeje
Hondlsbeziehunge um die Zaid in Oiropa bezoige. Aa uff Õõheehe is gsiedeld worre
unn Funne vun Knoche hawwe bewiese, dass de Õõdääl vun Gejagde Diere geejeiwwer
de gezischdede nur noch rund 10% ausgemachd hot.



https://pfl.wikipedia.org/wiki/Asie

Asie is der greeschd Kondinend uff de Erd. Er is ugfähr 45 Millione
Quatratkilomeda groß unn ugfähr 4 Milliarde Lait lewe do, was 60% der
Weltbevelkerung is. Daraus dud sich ä Bevelkerungsdicht vun 90 Leit/km² ergewee.
Zu Asie kehre 47 Schdaade. Des Word Asie(n) kummt ausm Assierische unn heeßt uff
pälzisch "Sunneuffgong".

Asie liegt uff der Nordhalbkugel, außa en paar Inseln, die a noch zu Asie kehre,
awwa nimmi uff de Nordhalbkugel sinn, sunnern uff de Siedhalbkugel. Weschdlisch
vunn Asie liegt Oiropa, wu die Pälzer wuhne, siedweschdlisch liegt Afriga, im
Siede liegt de Indische Ozean, im Oschde de Pazifigg, im siedoschde is Australie
nimmi weid, im Norde donn des Nordpolarmeer.

Brunei, Indonesie, Kambodscha, Laos, Malaisia, Myanmar, Philippine, Singapur,
Thailond, Oschdtimor, Vietnam

Armenie, Aserbaidschan, Bahrain, Georgie, Irak, Iran, Israel, Jeme, Jordanie,
Katar, Kuwait, Libanon, Oman, Saudi-Arabie, Sürie, Tierkai, Veaainischde
Arawische Emirade, Zypern

Afganischdan, Kasachsdan, Kirgisisdan, Tadschikischdan, Turkmenisdan, Usbekisdan

Die drei greeschde Relischione sinn de Buddhismus, vor allem im Oschde unn
Siedoschde; de Hinduismus, vor allem im Siedä; unn de Islam, vor allem im
Weschde unn Siedweschde verbreided. Danewwe gibt es vor allem in China ä großi
Ozohl on Atheiste, im dinn besiedelde Sibierie lewwe viele Lait, die
Nadurrelischione praktiziere.

Die Grenz zwische Asie un Oiropa is uuklaa definierd: vum Aismea iwwa de Ural un
vunde Ägäis (oiropäisch) iwwa die Dardanelle, s'Marmaramea, de Bosborus unäs
Schwatze Mea. Was doo dezwische laihd, is selle Eck, wu said Menschegedenge die
Hannlsweesch zwische Oiropa un Aasie long gange sin. Do hen sisch aach die
Kuldure s'mehrschde vamischd. - Iwwelischwaise wärd de Kaukasus zu Oiropa
geduun, friha hod mär sogaa "kaukasisch" als Synonym genumm fär "waißhoidisch
Rasse", "oiropäischs Ausseje".

Ä onnan Grenz is awwe völlisch klaa: de Himalaya zwische Zentral- unn Siedasie.
Daß des aach ä Kulduagrenz is, is eh klaa.

Asie hod die hegschd Bärsch (Maund Äwereschd mid 8848 Meda), die diefschd
Diefsee (11034 Meda inde Mariane), es diefschd gelejene Lond (Ufa vum Doode Mea
-422 Meda), dä diefschde Binnesee (Baikal, 1637 Meda), de See midde greeschd
Fläsch (Kasbisch Mea, 371.001 km²) un - mid Oiropa zamme - die greeschd
Landmass.



https://pfl.wikipedia.org/wiki/W%C3%BCtend_w%C3%A4lzt_sich_einst_im_Bette

Wütend wälzt sich einst im Bette is ä tybisch pälza Schdudendelied un ghead zum
Pälza Liedguud.

"Bin ich fol gewesen", hodde Kuafärschd Friedrisch IV. om 9. Juni 1598 in soi
Dachebuch gschriwwe. Kää Wunna, des waa än Suffkopp un wails nuch kää Therabie
gäwwe hod, iss aach änna gbliwwe – obwohl doßa dodegeje oogonge is. Middachs än
Saumaache un oowns Wärschd un Flääsch, frisch vum Grill, doo braachschde hald
aach ebbes zum enunnaschbiele. Bsunnaschd, womma aach nuch unna sainesglaische
is, also die allahochwirdigschde Eminenz, de Kurfärschdbischuf vun Määnz,
Erzkonzla vum Raisch, zu Gaschd hod. Doo hän die zwää wichdichschde Männa noom
Kaisa zammegehoggd un hochi Bolidig gemachd, nochdezu än Ärzkadholig un än
Ärzreformiade, un donn zur Ärholung un fär de Ärscha runnazuschbiele ä
Schligglsche gedrunge un noch ääns, un oowns hänse vum Schloß iwwa de Negga un
die Schdadt gschaud un noch soepaa glääne Schöbbscha gepedzd. Bis mär se donn
ins Neschd gebrung hod...

Gsunge wärd mid vadäälde Rolle: Kurfärschd Baß, Kammamoa: Tenoa im Diskand,
Reschd Baridon, die vädd Schdrooph gehd uf Salve Regina orra Hohe Tanne, de
Refrää wärd imma vun alle gsung.



https://pfl.wikipedia.org/wiki/Pf%C3%A4lzisch

Pälzisch isch die Schbrooch, wu unna onnrem in de Palz geredd werd. Es
(Vorda)Pälzische unnerschaid sisch nua e bissl vum Pennsilfaanische.

Des Pälzische läßd sisch in zwee Dialegdgrubbe oideele: es Wesdpälzische /
Hinnerpälzische un inns Vordapälsische. Dazwische gibds kää scharfi Grenz, es
geht im Pälzerwald allmählisch innenanner iwwer. Es Siedpälzische un es reschts
vum Rhoi gschbrochene Kurpälzische ka ma als Variande vum Vorderpälzische
aasehe.

Wail zu verschiedene benachbarde Regione e Dialektkontinuum beschdeht, des heeßt
in ganz allmählischer, fließender Iwwergang, werre die Grenze vun verschiedene
Schbrochforscher net oihaitlisch gezoore.

Wesdpälzisch schwedzd ma außa in da Palz aa in da Hälfd vum Saarlond bis uugfähr
Vëlklinge un St. Wennel. Des Siedpälzische raischd noch bis zum Ord Selz ins
Elsass noi (Elsässisch-Pälzisch). Kurpälzisch redt ma außer in der haidisch
Kurpalz aa an da hessisch Bergschdrooß un im siedweschdlische Odewald bis geje
Berfelde. Es Odewälderische närdlisch devuu wärd vun viele Schbroochforscher aa
noch als e Variand vum Kurpälzische betracht. Des sin Gebiede, wu zu da
hischdorische Kurpalz ghert hawwe. Im Ëschdlische Odewald un siedlisch vum
Odewald im Kraischgau geht des Kurpälzische ins Siedrhoifränggische iwwer. E
schaafi Grenz läßd sisch net ziehe, awwer ma kann die Orde Mossbach, Sinse un
Brusel noch zum Kurpälzische Schbroochraum dezureschne.

Am Niederrhoi gibts siedeschdlisch vun Kleve e Schbroochinsel, wu ma „pälzersch“
babbeld, des is e hunsrickisches Pälzisch mit niederrhoinische Oifliss. E onneri
pälzische Schbroochinsel exischdierd in Braunschwaisch-Veldehof. Pälzisch werd
uf der Welt schunsch noch in de USA (Mid eijener Wikipedia: „Deitsch“) un Kanada
(Pennsilfaanisch) un in Rußland, Kasachschdan un Kirgisischdan geredt. Aa in e
paa Orde in Ungarn un Rumänie gibts noch Lait, wu pälzisch schwetze.

Im Pälzische is die Hochdaitsch Lautverschiewung dailwais ned vorhanne;
charakteristisch sin die erhaldene p-Lautunge, wie im bekannde Schbruch: „In de
Palz geht de Parre mid de Paif in die Kääsch.“



https://pfl.wikipedia.org/wiki/Berlin

Balin is die Hauptschdadt vun de Bundesrepublik Deitschland unn glaischzaidisch
en aischenes Bunnäslond. Balin hat mit u'gfär 3.500.000 Lait die greescht
Inwohnerzahl und mit 891,85 km² die greescht Fläch vun alle Schdädt in
Deitschland und is no London die zwettgreescht Schdadt vun de Europäische Union.
Balin is e wichtiches polidisches Zentrum vun de EU un weesche de kulturelle
Sache enni vun de Schdädt in Europa, wo am meischde Turischde hifahre.

Die Schdadt is e wichdicher Verkehrsknodepunkt un enns vun Deitschlands
wichtischde Zentre fer Wertschaft, Kuldur un Bildung. Viele Inrichdunge wie die
Universidäd, Theader, Musee, oder aa Feschdivels, es Nachtleebe und die
Arschidektur sin bekannt uff de ganz Welt un hän e guder Ruf.

Die Schdadt hot ihrn Naame vum slawische Word berl, was uff Pälzisch Sumbf
heeßt. De regierende Birgamaischda vun Balin iss Michael Müller vun de SPD.

Die genaue geografisch Laach vumm Berliner Rohthaus: 52°31'6' ' nördlischieh
Brääd unn 13°24'30' ' öschdlischieh Läng. Die grehschd Ausdehnung in
Oschd-Weschd-Rischdung is uhgfehr 45 km unn in Nord-Sihd-Rischdung uhgfehr 38
km. Berlin is gonz vum Bundeslond Brondebursch umgewwe unn lischd im Oschde vun
Deitschlond, ca. 70 km weschdlisch zu de Grenz vun Pole. Die Stadt is ännie vun
de Verdischdungsreim in Deitschlond.

's hisdorische Zentrum vun Berlin lischd in de schmaalschde unn dodemomit on de
verkehrsgünschdigschde Stell vum Urstromtal, des vun de Spree in
Oschd-Weschd-Rischdung durschflosse werd. Im weschdlische Bezirk Spandau mündet
d' Spree in d' Havel, wo de Weschde vun Berlin in Nord-Weschd-Rischdung. De
Flusslaaf vun de Havel, eigntlich e Glaziali Rinn, ähnelt dodebei oft ennre
Seelondschaft, die Greeschde Ausbuchtunge sinn de Tegeler See unn de Große
Wannsee.

D' Stadt bfinnt sich inn ennre gemäßichte Klimazoon. Die durschnittlich
Johrestempratur in Berlin-Dahlem is 8,9 °C unn die mittler jährlich
Niederschlaachsmeng is 581 mm. Die wärmschde Monade sinn Juli unn Auguschd mit
durchschnittlich 18,5 bzw. 17,7 °C unn die käldschde sinn Januar unn Februar mit
-0,6 bzw. -0,3 °C. De meischde Niederschlaach fallt im Juli: 70 mm unn de
wennigschde im März: 31 mm.



https://pfl.wikipedia.org/wiki/Deutsche_Sprache

Die Daitsch Sprooch (kerz: Daitsch) is e germanische Sprooch. Sie geheert zum
weschtliche Zwaig vun de germanische Schbrooche. Die hochdaitsch
Standardschbrooch (Standarddaitsch) is e Weltsprooch.

Die werrd meeschdens in Noaddaitschlond g'red, wu sie defier ihr Pladddaitsch
uffgäwwe häwwe. D' Laid saache, daßs beschd Hochdaitsch in Hannover g'red werrd,
wu sie sogar denke, dass des ihr'n Dialegd is. Des schdimmt awwer net, wall
denne ihr'n Dialegd aa Pladddaitsch gwest is un se den eefach uffgäwwe häwwe.
Immer meh (junge) Laid härrn uff, ihrn Dialegd zu redde und schdaische uffs
Hochdaitsche um. Dodebai kummt no meeschdens a Mischung aus Umgongsschbrooch un
Hochdaitsch raus.

'S Hochdaitsche is a Mischung aus verschiedene Owwer- oder Hochdaitsche Dialekte
aus'm Middelalda. "Hoch" haast, dass se im hohe Beraisch von Daitschlond gredd
werre, z. B. Schwäbisch, Bairisch, Pälzisch, Hessisch oda Fränkisch. D'
Gschischt vum Hochdaitsche werrd in vier Zaide aigedailt: Aldhochdaitsch
(750–1050), Middelhochdaitsch (1050–1350), Friehnaihochdaitsch (1350–1650) un
Naihochdaitsch (ab 1650).

S'"Institut für Deutsche Sprache" (IDS) in Monnem unnasuchd un doggumendiad said
1964 die daidsch Schbrooch un ia Dialegde, alla wiema wu uff daidsch babble dud.



https://pfl.wikipedia.org/wiki/Belgien

Belgje (dt. Belgien, frz. Belgique, ndl. België), amdlisch: Royaume de Belgique
is än Schdaad in Weschdairopa. Ugfär 11,1 Millione Lait wohne in Belgje unn es
hot e Fläch vun 30.528 km² (2013). Die Haubdschdadt vun Belgje is Brissl.
Aingedaild isses in drai Regjone mit 10 Prowinze unn 43 Arondismons.

Die drai offizielle Amtsschbrooche vun Belgje sin Daitsch, Franzeesisch, und
Niidalännisch. Unnernanner sinn sisch die Laid in Belgje net so äänisch, weil
die zwee greeschde Volksgrubbe, die Flame, die wu Niidalännisch unn die Wallone,
wu Franzeesisch babble, sich oft schdraide due.

Wegger dem Schdraid henn se in Belgje sait di letschde Wahle nur ä
kommissarischi Regierung. Regierungsscheff dodevun is de Elio Di Rupo, des
Schdaadsowwahaubd is de Keenisch vun Belgje, Albert II.

Nachbarschdaade vun Belgje sinn im Uhrzaigersinn im Norde beginnend: die
Niidalonde, Daitschlond, Lugsebursch unn Frongraisch.

Än aischndschdännische Schdaad is Belgje sait de belgisch Revolizjon im Johr
1830. Dodevor sinn se ä Deel vun de Niidalonde gewesse. Belgje is donn ä
parlamendarischi Monaschie geworre unn hot de Leopold I. zu saim erschde
Keenisch ernonnd.

In de Kolonjalzaid hot de Sohn vum Leopold I., Leopold II. de Kongo als
Privadbsitz "gekaaft". Nochdem do brudale Exzess bai de wertschaftlisch
Ausbaidung vun dem Lond rauskumme sinn, hot der des ganze Gebied 1908 als
Kolonie an den belgische Schdaad abgetrede. Awwe aa de Schdaad hot sich mit dem
Belgisch-Kongo net mit Ruhm bekleggat. 1960 is de Kongo donn u'abhängisch
geworre.

1957 hot Belgje zamme mid Frongraisch, Idalje, Daitschlond, Lugsebursch unn de
Niidalonde die EWG gegrind, aus dere donn 1993 die EG unn schbääder die EU
hervorgange is.



https://pfl.wikipedia.org/wiki/Russland

Russlond (r. Россия), amdlisch: Russischi Federadsion, is än Schdaad in
Oschdeuropa unn Nordasie. Ugfähr 143.030.106 Lait wohne in Russland unn es hot e
Fläch vun mehr als 17.098.242 km², iss dodemid es fläschegreeschde Lond uff de
Erd. Weege de grooße Vahäldnis vun de Fläsch zur Oiwuhnerzahl wohne in Russlond
ner dorschschniddlisch 8 Lait uff eem km².

Russlond is midd 17.098.242 km² es greeschde Lond uff de Erd unn aaschdreggd
sisch sowohl iwwer Oiropa, als aa iwwer Asie. Desweege unnerdääld sischs aa in
viele grooße Regione. De greeschde Dääl dudd Sibirje ainemme , welles midd 75%
(faschd) de gonze asiadische Dääl vun Russlond bedegge dudd.Im Siede vun
Russlond gebbds ä Reschion zwischem Fluss Manytsch unn em Kaukasus-Gebärsch, wu
zwische Oiropa unn Asie umschdridde is (siehe Europa#Geographie). Grenze dudd
Russlond im airopäische Siedweschde beginnend im Uhrzaigasinn: Es schwaddse
Meer, Ukraine, Waißrusslond, Leddlond, Esdlond, Oschdsee, Finnlond, Norwege,
airopäische Nordmeer, es Waiße Meer, es Nordpolarmeer, die Beringsee, de
Pazifische Ozean, Nordkorea, Schina, Mongolai, widda Schina, Kasåchsdan,
Asabaidschan, Georgie unn es Schwaddse Meer.



https://pfl.wikipedia.org/wiki/Luxemburg

Lugsebursch (dt. Luxemburg, frz. Luxembourg, lux. Lëtzebuerg), amdlisch
Groussherzogtum Lëtzebuerg is än klääne Schdaad in Weschdairopa. Ä bissel mehr
wie ä halwi Million Lait wohne in Lugsebursch unn es hot e Fläch vun 2.586 km².
Die drai offizielle Amtsschbrooche vun Lugsebursch sin Daitsch, Franzeesisch,
und Lugseburgisch, was die offizjell Nazjonalschbrooch is. Die Haubdschdadt dud
so heeße wie des Lond, alao aa Lugsebursch. Ingedäält isses in drai Dischdrigde
mit 12 Kantone.

Regierungsscheff vun Lugsebursch is de Xavier Bettel, des Schdaadsowwahaubd is
de Grossherzog Henri.

Nachbarschdaade vun Lugsebursch sinn im Uhrzaigersinn im Norde beginnend: Belgje
midd 148 Kilomeder Grenz, Daitschlond midd 138 Kilomeder Grenz unn Frongraisch
midd 73 Kilomeder Grenz. Insgsamd hot Lugsebursch demid ä Grenzläng vun 359
Kilomeder. Die greegschd Schdadt in Lond is mid faschd 100.000 Oiwohna die
Haubdschdadt Lugsebursch.

Die greeschde Fliss in Lugsebursch sinn Mosel, Sûre, Our and Alzette. Dorsch die
Schdadt Lugsebursch fließd die Pétrusse.

Lugsebursch liehd im Iwwergongsgebied vum maridime unnem kondinendale Klima. De
maridime Oifluss kummt vum Adlåndig unn de Weschdwinde unn bringd geringe
Temberadurschwangunge unn en faischde Winder, sowie viel Niedaschlaach. De
kondinandale Oifluss bringd monschmol schdrenge Winder. Dodorsch konns im Januar
unn Februar rischdisch kald werre, bis zu -16°C. Im Summer konns rischdisch haiß
werre im Juli unn Auguschd kledderds Thermomeder donn monschmol iwwer 30°C. De
Norde tendierd zu ä bissl faischderes Klima unn niedrischere Temberadure. De
Temberadurunnerschied zwisch Sied unn Nord dudd 2 Kelvin bedraache. Die
Dorschschniddstemberadure schwange zwische 0°C im Januar unn 17°C im Juli.

De Nååme Lucilinburhuc ("Klääni Bursch") dudds erschde Mol ums Johr 963 in
ennere Schengungsurkund uffdauche. Noch derre Urkund hot de Graf Siegfried die
Abdai Sångd Maximin erworbe, welle iwwerm Tal vun de Alzette geleje is .
Lugsebursch als territorials Ferschdedum is ä Schebbung vum Siegfried saine
Noofahre. So hot de Conrad I. als erschda de Diddl comes de Luccelemburc
õõgenumme. Die Bursch Kucilinburhuc is de Angelpungd vun territoriale
Erwaidarunge im 11., 12. unn 13. Johrhunnerd worre, die Expansion is dorsch
Hairad, Londkaaf, lehe unn vor alle Krieg dorschgfiehrd worre. Uugeachded vun de
schwerwiegende Niederlaache ware die Grafe vun Lugsebursch im Große unn Gonze
erfolgreich im Kriesch. Lugsebursch hot sisch dodemid am End vum 13. Johrhunnerd
uff en Gebied zwische de Meuse unn de Mosel aschdreggd.



https://pfl.wikipedia.org/wiki/Hessische_Dialegde

Unner Hessische Dialegde (Hessisch) verschdeht ma di meischde innerhalb vun da
hessische Landesgrenz gschbrochene Dialegde. Die ghere zum Middeldeitsche un zu
de Fränggische Mundaade. Nerdlisch un wesdlisch vun Kassl werd schun
Niederdeitsch geredt.

Zur Zuordnung innerhalb vun de Fränggische Dialegde gibts zwee verschiedene
Uffassunge. Vun mansche Dialegdologe werre alle hessische Dialegde zum
Rhoifränggische gereschend, zu demm noch des Pälzische un des estlische
Lothringische ghere. Annare Schbroochforscher zähle bloß des Sidhessische dezu.
Di drei hessische Mundaade im engare Sinn, Middel-, Ost- un Niederhessisch,
bilde dann innerhalb vum Fränggische e eigene Region, agrenzend ans Middel-
beziehungsweis Mosel-, s Rhoi- un s Ostfränggische.

Dodemit is allerdings bloß e grobe, schemadische Abgrenzung meglich. Fä e
genauare Begrenzung muß ma mehr Merkmole betrachde.

Als Unnerscheidung zum Pälzische hot ma frieher di Linje zwische fest (hessisch)
un fescht (pälzisch) genumme. Demm folge heit nimmi alle Schbroochforscher. Vum
Sidhessische iwwers Kurpälzische zum Sidfränggische werd des „p“ allmählisch
immer weider durschs „pf“ ersedzt, je noch da Schdellung im Wort un noch de
benochbade Laude.

Di Iwwergäng vum Hessische ins Pälzische, ins Thiringische un ins Ostfränggische
sin fließend.



https://pfl.wikipedia.org/wiki/Bojam%C3%A4%C3%A4schda

De Bojamääschda (aa Birschameeschda, Birgamaischda Boijemeeschter,
Borjemeeschder, Boiamääschda) isch de erschde Moo im Ord un schdehd on de
Schbidz vun de Verwaldung. Der werd je noch Stoot derekt vun de Birger odder vum
Gmeinderot gwählt. In gräßere Stätt in Daitschlond sin mehrere Boiamääschda wu
äm Owwerboiamääschda unnergeordnet sin. De si meisch va besonnere Ufgawe
zustännisch.

Vum 13. Jahrhunnerd o sin Boiamääschda an de Spidz vum Stattrot schdanne.
Meischt ware zwee Boiamääschda do un manschmol a mehr. Oner hot de Vorsitz im
Stattrot kat un de annere hän nur dem sei Beschlüss gmacht. Langsom isch de
Ufgob vun de gsamde Verwaldung vum ord dezu kumme. De hän die gsamde Polizei- un
Richdergwald kriegt. De hän ball mit om Vogt odder Schultheiß zamme gschafft.
Mansche sin vum Stattherr eigsetzt wore annere vum Stattrot gwählt wore. Im 17.
un 18. Jahrhunnert ware die eher vum Stattherr ghesene Beamde. De Reichsstätt
ware domols Ausnahme. Im 19. Jahrhunnert sin die gwählt wore.

In de meischte greßere Stätt gibts in Daitschlond en Owwerboiamääschda un ä paar
Beigeordnede, de a manschmol Boiamääschda häße. Bsunnerheide sin Stattstaade un
Hansestätt, wu de Boiamääschda a gleizeidisch Minischderpräsidend isch.



https://pfl.wikipedia.org/wiki/Los_Angeles

Los Angeles odda korz L.A. is ä Schdadt an de US-åmerikånische Weschdkischd im
Siede vum Bunnesschdaad Kalifornje. Midd uugfär 3,8 Millione Oiwuhner isse die
die greeschd Schdadt in Kalifornje unn noo New York City die zwäddgreeschd in de
Verainischde Schdaade. De Großraum Losa Angeles hot 17,8 Millione Oiwuhner unn
is dodemid ääna vun de greeschde Medropolregione uff de Weld.

Los Angeles dudd im Siede vum Bunnesschdaad Kalifornje in ennere hiecheliche
Ewene lieje. Im Weschde unn Siede hot Los Angeles Õõdääl on de åmerikånische
Pazifigkischd. Die Schdadt is nedd ner vun de Oiwuhner her riesisch, sunnern aa
vun de Fläsch her, es Schdadtgebied dudd ä Fläsch 1,202 km² oinemme. Die Schdadt
dudd bis in de Norde zu de Fieß vun de Santa Monica Mountains raische unn werd
im Oschde dorsch die San Gabriel Mountains begrenzd. 560 km nordweschdlisch vun
Los Angeles geleje is San Fransisco unn 160 km siedesdlisch nah bai de
åmerikånisch-mexikånisch Grenz die neggschdgreeßere Schdadt San Diego.



https://pfl.wikipedia.org/wiki/Haus

En Haus is en Gebäude, wu feschd an ennrer Stell stehd. Maischdens is des uffm
Land, awwer es kann ach monschemol uffm Wasser gebaut werre.

Normalerwais hot en Haus mindeschdens vier Ausewänd un is quadradisch, es kann
awer ach mehrner oder wenischer Wänd hawwe. Die vier Wänd stehn uff'rem
Fundament, damit se nid umfalln. En Haus ohne Fundament is e Hütt. Haiser im
Wasser stehn net uff em Fundament, die stehn uff Stelze. Uff de Wänd is en Dach.
Des schützt des Innere vum Haus vum Reesche. Im Haus drin is dann en Raam.
Maischdens ham Haiser awer ach im Innern Wänd. Dann is es unnerdäält in Raime.
Im Fundament kann ma ach en Raum nai grawe. Des nennt mer Keller. Wenn mer
mehrere Räum üwwerainander durch enre Decke trennd, dann hot ma mehrere Etasche.

Frieher wurden Haiser maischdens aus Holz, Schdää unn Mörtel gebaat. Des gibds
Hait ach noch, awer dodezu kimmen haitzudaach noch Haiser aus Bedong un Schdahl.
Haiser, wu aus em Holzgerischd bestehe, wu mer zwischedrin Merdel naigeklatscht
hot, sin in de Palz besunnerschd beliebd, die haisen Fachwerkhaus. Domit mer in
en Haus noilaafe kann, hat's e Dier. Des is en Loch in de Außewand, wu en Mensch
durchbast. Dodezu gibt's ach noch Fenschder. En Fenschder is ned zum durchlaafe,
sonnern zum durchgugge un domit Lischd ins Innre vum Haus kimmt.

Haiser ham die vaschiedensde Funkzione. Die maischde Haiser sin zum wohne un
leewe da. Do schlofd ma drin, machd Esse un dud sai Soche drin uffbewahre. In
Haisern konn ma awwer ach zum Baisbiel

Es gibd ach Haiser, die sin durch ihr Aussehe vun enrem normale Haus verschiede.
Hütte sin maischdens klääne Haiser ohne en Fundament. Burge sin Haiser mid
besonnerschd dicki Wänd, domit die kenner zerschießd. Schlesser sin Haiser die
besonnerschd groß un schää sin, domit der, wu drin wohnd, schä protze kann.
Halle sin Haiser mit nur enrem Raam, der is dadefier awwer besonnerschd groß.
Hochhaiser sin wie de Nome schun saad besonners hooi Haiser, wu sisch mehrere
Etasche üwwerenanner staple. En Turm is ä bissle so wie en Hochhaus, awwer
maischdens sacht ma des zu äldere Baude.



https://pfl.wikipedia.org/wiki/Brasilje

Brasilje, offiziell: Federadivi Republik Brasilje (pordugiesisch:República
Federativa do Brasil) is en Schdaad im esdlische Siedameriga. Midd 194 Millione
Oiwuhner unn ennere Fläsch vun 8,5 Millione km² is Brasilje sowohl vun de
Oiwuhner her als aa vun de Fläsch de greeschde Schdaad in Siedameriga unn nemmd
in baide Kadegorie faschd die Hälfd vum Kondinend oi.

Brasilje is in de weschdlische Midd vun Siedameriga geleje unn nemmd 47% vun de
Siedameriganische Fläsch oi. Grenze dudd Brasilje an zää Nochbarschdaade, also
alle siedameriganische Schdaade außa Chile unn Ecuador. Im Oschde hot Brasilje ä
longi Kischdelinie zum Adlåndig. Im Norde dudd Brasilje on Fronzeesisch-Guayana
(730 km), Suriname (593 km), Guyana (1.298 km), Venezuela (1.819 km) unn
Kolumbje (1.645 km). Im Weschde grenz Brasilje on Peru (2.995 km) unn Bolivje
(3.400 km), unn im Siede on Paraguay (1.290), Argentinje (1.132 km) unn Uruguay
(985 km). Midd ennere Grenzläng vun insgsåmd 15.887 km hot Brasilje noch Schina
unn Russlond die längschd Grenz.

Edhnisch gsehe is Brasilje gud dorschmischd. In Brasilje werre die Mensche noch
in Rasse aigedääld. De greeschde Dääl schdelle die airopäisch-schdämmische
Waiße, welle iwwer die Johrhunnerde vor allem aus Pordugal, Schbanje, Idalje unn
Daitschlond aigwannderd sinn. Denno folge die Pardo, also die wo aus Mischunge
vun alle meglische Rasse endschdonne sinn, maischdens waiß unnd schwadss. awwa
aus Urääwohner unn Asiadde. Schwaddse schdelle die driddgreeschd Grubb unn
schdamme vor allem vun aigschlebbde Sklave ab. Kläänere Grubbe sinn die Asiade,
wo vor allem vun japanische Immigrande abschdamme unn die Uraiwohner.

De Bvelgarung in Brasilje is uuglaischmäßisch iwwers Lond vadääld. De Siedoschde
unn Nordoschde sinn nedd ner die hischdorisch äldschde Dääl vun Brasilje,
sonnern aa die Oiwuhnerschdärgschde unn hawwe aa die hegschd Bevelgarungsdischd.
Die zwää Regione mache ner 30% vun de brasiljånische Fläsch aus, do leewe awwa
70% vun de Brasiljåner. De Siede, Middlweschde unn Nordew sinn erschd daitlisch
schbäda erschlosse worre, do leewe viel wennischa Lait. Im Norde unn
Middlweschde, also uff 2/3 vun de brasiljånisch Fläsch leewe dodemid ner 14% vun
de Brasiljåner.

Tabellarisch dargschdelld is die Endwigglung vun de Bvelagrung in Brasilje, M
dudd fer Millione schdehe:



https://pfl.wikipedia.org/wiki/Odenwald

Da Odewald, Oddewald, Orrewald, Ourewald, Oulewald is e Middelgebirg, wu zu
große Deile in de hischdoarische Länner Kurpalz un Kurmoinz liggt, heit in
Siedhesse, da badische Kurpalz un im bayarische Frångge.

Je nochdemm wu ma is, is ma im Odewald (Siede), Oddewald (middedrin), Oudewald
(regional; in Ofderse: Ouwdewald), Orrewald (Weschde), Ourewald (grouße Deile
vum hessische Ourewald bis an di badisch Bergschdrooß), Ourewold (Hesse),
Oulewald (Orde mit Lambdazismus im Siedweschde wie Schriese).

An soiner Weschdgrenz erhebt sisch da Odewald in Form vun are oidruggsvolle
Bäjgkett iwwer die Rhoiewene. In-are grade Linje vun ugfähr 65 Kilomeder Läng
vum Norde noch Siede, zwische Dammschdadt un Wissloch, gehts vum Nivoo vun da
ugfähr hunnert Meder hoche Ewene bis zu de Gipfl in bis zu rund 550 Meder Heh
nuff. Da Odewald nimmt e Fläsch vun 2.500 Quadratkilomeder oi. Da weschdlische
Abhång zur Rhoiewene hot soin eijene Karagder un wärd Bergschdrooß genånnt. Drei
Hiegelländer schließe sisch an de Odewald åå, im Norde des Rhoiheimer
Hiegellånd, im Siedoschde des Baulånd un im Siede da Kraischgau. Im Nordoschde
drennt des Maintal de Odewald vum ähnlische Schbessad. Im Siede dageje fließt da
Negger duasch de Odewald duasch. De Deil siedlisch devu heeßt ma de Kläne
Odewald.

Während frieher di Kurpalz un Kurmoinz sisch de Odewald unnernonner ufgedaild
hawwe, newer weidere klänere Herrschafde, wu in regelreschder Fliggedebbisch uf
da Landkadd gschaffe hawwe, is heit da gräschde Deil hessisch, da Siede badisch
(Bade-Wärddeberg) un e kläni Egg im Oschde ghert zum bayarische Unnerfrångge.

Da Vordere Odewald im Weschde un Nordweschde bschdeht im Unnergrund aus Granit
un metamorphe Gschdeine un heeßt doher aa da Krischdalline Odewald. Tibisch sin
hubbelische Hochfläsche, wie se bei da Verwidderung vun krischdalline Gschdeine
endschdehe. Wälder wechsle sisch mit Wisse un Ägger ab. Im Norde gibts mähner
Ägger, im Siede mähner Wisse. Do sin viel Obschdwisse debei (aa
Schdraiobschdwisse genannd), wu in de meischde annare Låndschafde vun
Middlåiroba als schdaag gfährdedes Biotob gelde. Di ähnder klänare Schdrugduare
mit Hegge dazwische mache di Låndschafd ekologisch werdvoll.

Da Hinnere Odewald bschdeht im Unnergrund aus Bundsandschdåå un heeßt doher aa
da Bundsandschdåå-Odewald. Do sin im widderschdandsfähische Gschdein
långgezorene Heherigge schdehegebliwwe, wu uf långe Schdregge uff-are Heh vun
ugfähr 500 Meder bleiwe. Di meischde ziehe in nord-siedlischer Rischdung.
Dazwische ligge eweso långgezoorene Däler, in welle di Därfer, Wisse un Ägger
ligge, während di Rigge meischdns discht bewaldet sin. Im Siedoschde hot-s
Hochfläsche, ugfähr aa uf are Heh vun 500 Meder. Do gebts newer Wälder aa viel
offene Fläsche mid Wisse un Ägger. Wie im Vordere sin aa im Hinnere Odewald noch
viel werdvolle Obschdwisse erhalde.

De Deil siedlisch vum Neggerdal heeßt ma de Kläne Odewald. Der ghert zum Gebiet
mit Hochfläsche im Bundsandschdåå-Odewald.

Di folgende Nadurraim im Odewald losse sisch unnerscheide (noch da
nadurraimlische Gliederung vun Deitschlond):

Außerm Negger un em Main hawwe wohl aa annere Flißle ihrn Nåme schun vun de
Kelde. Minnischns bei da Idder, da Weschnitz un da Mimling siehts so aus. Di
Besch sin im Odewald iwwarischens all weiblisch. Erschd in de ledschde Jazehnde
schleischd sischs ausem Schdandaddeitsche immer mähner oi, daß ma nimmi di Bach,
sundan da Bach sescht. Di Gewässer heeße Bach (Mehrzahl Besch), awwer in
Ordsnåme heeßts in viele Gejende vum Odewald -boch.

Des Grundgebirge guggt im Weschde un Nordweschde vum Odewald raus. Schunsch
isses mid-dem Buntsandschdåå zugedeggt. Des Grundgebirge vum Odewald bschdeht
aus verschiedene magmadische Diefegschdeine wie Granit, Granodiorit, Gabbro,
Gabbrodiorit un Hornblendediorit un aus verschiedene metamorphe Gschdeine wie
Gneise un Schiefer. Grad im Odewald hawwe sisch viele Schbalde mit Gånggschdeine
ausgfillt. Des sin Aplite, Pegmatite, Pegmaplite und Lamprophyre. Granite sin
weit verbreit. Der „Heidelberjer Granit“ im Siede is en porphyrischer
Biotitgranit. E porphyrischi Schdrugdur heeßt, daß bsundas große Krischdalle
enthalde sin, in demm Fall Feldschbät. E dunggls Diefegschdein, wus bloß im
Odewald, in da Gejend vun Schriese gibt, is da Schriesemit.

Schuld dråå, daß in großer Deil vun de Sedimende widder abgedraare worre is, is
e Hewung vun da Erdowwerfläsch, wu im Terziär, vor ugfähr 45 Milliune Johr
ågfange hot. Duajsch di dodemit verbunnene Dähnung vun da Owwerfläsch is da
Rhoigrawe oigebroche, während sisch di Gebirge außerum, da Odewald, Pälzer Wald,
Schwazwald un di Vogese, weider ågelupft hawwe. Duajsch di Bewegunge hawwe sisch
im Odewald kraiz un quer Riss gebildt. Dodemit hängt da Vulkanismus im Terziär
zamme, weil an mansche Schdelle Magma audgedrede is. Aa heit noch verschiewe
sisch mansche Riss in da Neh vum Rhoigrawe gejenånner un an selle Verwerfunge
sinn selde als emol leischde Erdbewe zu schbiare.

Tibisch fä de Odewald sin an verschiedene Schdelle Felsemmeere. Des sin
Åsammlunge vun gräßere Felse, wu duajsch Verwidderung endschdanne sin, un wu
kaum Plånze wachse. Die gibts im Bundsandschdåå un im Granid. Im Granid hawwe di
Felse abgerunde Forme, ähnlisch wie mid Woll gfillde Sägg. Desweje nennd ma des
boim Granid Wollsaggverwidderung. S bekandschde un gräschde Felsemeer is des bei
Reischebach aus mid-em Granid verwandtem Quaazdiorid.

Zwische Wald-Mischlbach, Hetzbach, Kärschzell, Neggergeerisch un Härschhorn
gibt-s im Odewald noch Rodhäsch. Seit 2006 sin im Odewald widder änzle Schbuare
vun Dabbe vum Luchs gemeldt worre. Seid 2012 sin aa widder Wildkatze im Odewald
nochgewiese. Alde Sandschdääbrisch, vor allem im Neggerdal, biede de Wanderfalge
gude Lewensbedingunge zum Briede. Eisveggl sin in änzelne Nadurschutzgebiede
åzudreffe. Änzle Besch eigne sisch als Lewensraum fä di Wasseråmsle.
Schwazschbeschd finne gnungg abgschdorwene Bääm, wu se ihr Hehle noibaue kenne.
Aa Uhus gibts im Odewald. Im Neggerdal un soine Seidedäler zwische Ewwerbach un
Heidelberg lewe di bis zu 1,80 m långe Äskulapnaddare. Schunsch kumme se in
Deitschlånd bloß noch im Daunus un bei Passau vor. Da in Deitschlånd schdaag
gfährdte Häschkewwer (Lucanus cervus) un da middem vawåndte, als gfährdet
oigschdufde Kopphornschräder (Sinodendron cylindricum), wu beide uf
Aldholzbschdänd mid abgschdorwene Bääm ågewiese sin, sin im Odewald noch
åzudreffe.. E weideri vorkummende schitzenswerde FFH-Aad is da dagagdive
Nachdfalder Russischer Bär (Euplagia quadripunctaria).

Di Rämer hawwe ums Johr 100 n. Chr. rum ihr Grenz midde duajsch de Odewald
gelegt un befesdischt. Da Odewaldlimes verläft uf weide Schdregge uf eme Hehezug
uf ugfähr 500 m Heh un verbind de Main bei Werth iwwer Åilbach, Schlossau un
Neggerburge mid-em Negger. Zum Limes gheare etlische Wachtiam un Kaschdelle.
Schun ugfähr 159 n. Chr. hot ma di Grenz widder verlegt, 30 km noch Oschde, an
de Rånd vum Odewald zwische Mildeberg un Walldirn. E bedeidendes ajschologisches
Denkmol is da remische Gutshof Hasslburg bei Hummedrod (Gemeinde Heigscht), wu
um 130 n. Chr. erbaut worre isch un ugfähr hunnad Johr lång bewuhnt waa.

Im Hochmiddelalder hawwe vor allem di Kleeschder Amorbach, Lorsch, Fulda un des
Bischdum Worms de Odewald bsiedelt. Viele Siedlunge sin in da Form vun-eme
Waldhufedorf ågelegt worre. Di Haiser sin do meischdens uf beide Seide vun-are
Schdrooß, un oft aa ån-are Bach endlång, uffgereiht. Zu jedem Haus ghert e Huf,
des is en långer Schdreife Lånd, vum Haus ausgehend, mid Weide un Ägger, zu demm
am End noch e Schdigg Wald ghert. Zotzebach is schun vor 877 (Erschderwähnung)
als Waldhufedorf gegrindt worre un gild dodemit als des äldschde vum Odewald, ja
waaschoints sogaa vun gånz Deischlånd. In Wärzbejg (bei Ewwerbach) is di
Fluroideilung in Waldhufe bis heit noch hervorragend erhalde.

Im Odewald schwetzt ma en siedhessisch-kurpälzische Dialegd, uhne daß ma e Grenz
dazwische ziehe kennt. Des gilt fä de hessische, badische un bayarische Odewald.
Bloß am siedeschdliche Rånd ännert sisch bissl was, do gehts ins eng mid-em
Kurpälzische verwåndte Siedrhoifränggische iwwer.

Wie im gånze pälzische Schbroochraum feierd aa im Odewald jeder Ord ämol im Johr
soi groußes Feschd. Im greschde Deil vum Odewald, vun Siede bis Hepprum,
Rimboch, Grasellebach, Mischlschdadt un umiddelbaa siedlisch vun Amorbach feied
ma Kerwe, närdlisch devu Kerb un lokal in da Gejend vun Bromisch Kirb.

Im Odewald verzehlt ma sisch viel Saare. Månsche kennt ma im gånze Odewald,
awwer viele Därfer hawwe aa ihr eijene Saare, ofd sogaa mehrere. Di bekånndschd
Äzehlung isch-s Niwelungelied, wu da Dracheteder Siggfried bei-eme Jagdausflug
im Odewald vum Haage an-eme Brunne ermorded worre isch. Vun de „rischdische“
Saare is die vum Wilde Heer un soim Åfiehrer, m Rooreschdååner (Ridder vun da
Burg Rooreschdåå), am weidschde verbreid. Wånn en Krieg bevorschdeht, zieht s
Wilde Heer mid-eme brausende Lärm am Himml endlång.



https://pfl.wikipedia.org/wiki/YouTube

YouTube [ˈjuːtjuːb] is än am 14. Februar 2005 vun Chad Hurley, Steve Chen un
Jawed Karim gegrindedes Internet-Videoportal wu ma koschdelos Videos añgugge un
naiñschdelle kann. Des Unnernehme is am 9. Okdober 2006 vun Google ufkaaft
worre, awwa fiirt soi Gschäfde selbschdschdändisch waida. Verfiigbar is Youtube
in 34 Schbrochwersione, darunna a in doidsch, awwa laida nedd in Pälzisch.
Finanziire duds sisch Youtube dorsch Werbung. Youtube iss des greeschde
Internet-Videoportal iwwahaubd. Uff YouTube konn mer sisch en Account ooleche
unn hot donn aa en Kanal, dem mer en Nååme gewwe konn. Uff dem Kanal konn mer
donn sai Videos hochlade unn ausschdelle. Mer konn aa Kanäl vun onnere, welle
aim gfalle, abonniere unn kriechd naie Videos vun dem uff de Schdardsaid
õõgezaigd. Mer konn aa Videos vun onnere kommendiere unn bewerde, awwa nur wann
mer õõgemeld isch. Do YouTube zu Google kehrd, konn mer sisch mid saim
Google-Account aa bai YouTube unn onnerschdrum õõmelde.

Es gebbd kee Pälzisch Schbroochwersion vun YouTube, desweege nudze die maischde
Pälzisch-Babbler die Daitsch Version. Videos midd Pälzischer Schbrooch
naizuschdelle is drodzdem meglisch. So find mer uff YouTube Musigg vun de
Anonyme Giddarischde odda es Telekollech Pälzisch vum Christian Habekost.
Bsunnere Uffmerksamkaid hot de Benudza Leffl, wella Persone in bekonnde Film uff
luschdische Wais nai synchronisierd. Uff de Ärml genumme worre is schun Darth
Vader unn de Dschabba vun "Star Wars", de Obdimmus Praim vun "Dronsformers" unn
de Kurgan vun "Hailänner".



https://pfl.wikipedia.org/wiki/Die_anonyme_Giddarischde

Die anonyme Giddarischde sin e musigalischie Selbschthilfegrupp un schdamme
urschbrünlich aus Frongedahl. Denne ihr Mussig heert mer mittlerwaile ach
außerhalb vum Draistromland. S Draistromland lait zwischem Fuchsbach, em Eckbach
un de Isenach.

Ganz am Ofang waren se zu Dritt: de Edsel (am Gebabbl, am Singe un manchmol am
schlecht rieche), de Michl (an de Hawai-Gidda) un de Roman (am Loggekopp).
Saidem Konzert bai de Därgemer Faierwehr 2007 sin se zu Fünft, do sin de Kaule
(an de Annerschtrum-Gidda) un de Stebbes (an de Drumml) dezukumme. De (Schorle)
Mischer an de Kneppscher is de Grosse aus Eppstä.

Baim Werner Rohr an de Grundschul im Kläkallbach lernen die Kinner im
Mussigunnerricht s Palzlied, dodriwwer hot die Judith Kaufmann vum SWR-Fernseh
neulich ach en Bericht gemacht.

Sait e paar Johr sinn se als baim Literarische Friehschobbe uffem Därgemer
Worschtmarkt debai, ansunschde hänn se e paar Lokalitäte, wu se ach reglmäßisch
jedes Johr debai sin: bai Schraier un Kohn in Großkallbach odder baim
Langewalder in Weisrem am Sand.

Legendär is de "Wannerdaach", der im Johr 2009 schun zum zwedde mol schdadtfinne
dud. Baim erschde Wannerdaach in Därgem hot mer sich an de Drai Ääche getroffe.
Die erscht Grupp is uff die Limburg geloffe, die zwett Grupp uff die
Schneggenudl un die dritt Grupp hot vergeblich de Hammelsdahlbrunne gsucht...
gedroffe hot mer sich dann widder im Ebbedahl, wus dann e schänes Waldkonzert
gewwe hot.

Im Indernett gebts bai wkw mehrere Anonyme-Giddarischde-Grubbe, bai my-video,
YouTube u.s.w. find mer e paar Videos.



https://pfl.wikipedia.org/wiki/Mexiko

Mexiko (sp. México), offiziell Verainische Mexikånische Schdaade (Sp.: Estados
Unidos Mexicanos) is än Schdaad in Middelameriga und Nordameriga. Ugfähr 112
Millione Lait wohne in de Mexiko unn sie hot e Fläch vun 1.972.550 km². Mexiko
isch s fünftgreeschte Land uf em Ameriganische Kondinend. Offiziell hot Mexiko
kai Amtsschbrooch, awwa Schbanisch und e paar Schbrooche vun de Ureiwohner sin
nach em Schbroochegsetz anerkannt. Aingedaild iss es in 31 Bundesschdaade unn
ään Bundesdischdriggd. Mexiko-Schdadt is die Haubdschdadt vun Mexiko unn is aa
de ääne Bunnesdischdriggd.

Mexiko lied im siedlische Nordåmeriga, werd awwa bai ä onneri Äädailung
monschmol aa zu Middelåmeriga gzähld, wobai mer do mehr noo kuldurelle Faggdore
gehd. Im Norde dudd Mexiko on die USA grenze, 3.141 km is die Grenz long. Im
Siede dääld Mexiko ä Grenz midd Belize (250 km) unn Guademala (963 km). Im
Oschde liehd de Golf vun Mexiko unn im Siedoschde die Karibik. Baids sinnse
Neewemeer vum Adlåndig. Im Weschde liehd de Pazifig.

Ethnisch gsehe is Mexiko sehr hederogen. Bis zu 80% vun de Bvelgarung sinn
Meschdize, des heeßt Mischling zwische Oiropäer unn Uraiwuhner. 60 vaschiedene
indigene Velger gebbds in Mexiko, welle zåmme 10-15% vun de Bvelarung schdelle.



https://pfl.wikipedia.org/wiki/Ketsch

Ketsch iss e Gemeind im Rhoi-Negger-Krais in Bade-Wirddebärsch unn liegd domid
in de Kurpalz. De Ord hot nohzu 12.800 Oiwuhner unn zur Gemeind keert außa
Ketsch keen annere Ord meer. De jetzische Birgamaischda iss de bardeilose Jürgen
Kappenstein. Ketsch hot ä Pardnaschafd middäm fronzäsischä Ord Trélazé.

Ketsch liechd im nordesdlische Bade-Wirddebärsch, siedlisch vun Brihl, nerdlisch
vunn Hoggene un weschdlisch vunn Schwedsingä. Weschdlisch vunn Ketsch liegd der
Aldrhoi unn die Ketscha Rhoiinsel, die aa zu Ketsch kehrd. Die näkschte
Großschdädt sinn Monnem, ugfähr 18 km weg unn Haidlberg, ugfähr 14 km weg vun
Ketsch.

Ketsch liechd esdlisch vum Rhoi in de Rhoiewene. Die Rända vun de Rhoiinsel
wesdlisch is midd Flussaue bewaggse, die Rhoiinsel selwa im Große unn Gonze
bewalded, viele Wildwutze leewe do. Die Rhoiinsel selwa is dorsch em Tulla soi
Rhoibegradischung endschdonne, bai de Vabinnung vun de ehemolische Halbinsel
fließd hait de Rhoi, vum Badena Feschdlond werd se dorsch de Aldrhoi gedrennd,
en erhalde gebliwwene Wassaarm. Hait schdehd die Insel unner Nadurschudz
Esdlisch vun Ketsch liechd de Ketscha Wald, nerdlisch unn siedlisch
haabdsäschlisch Ägga unnn Felda vun de Baure.

1896 is Ketsch die Fläsch vum ehemolisch Kall-Luddwisch-See zugschlaache unn
1990 unner Nadurschudz gschdelld worre, do sie en Biotop fer vum Ausschderwe
bedrohde Tier- unn Plonzearde darschdelle dudd. Vum resdlische Gemoindegebied
werd des Gebied dorsch di Kraischbach gedrennd, welli vum Kraischgau kummend es
Ketscha Gebied dorschfließd unn do aa in de Rhoi minded.

Erwähnd worde iss Ketsch des erschdemol inna Urkund im Joah 1150 unn hot dem
Bischuf vunn Schbaya köhrt. Beriemt gworde iss der Ketscha Birgamaischda
Enderle, dea sich gege de Kurfärschd Ottheinrich gwehrt hot, weller mid sene
Perde die Ketscha Felda zerdrombeld hot. Im 17. Joarhunnad iss Ketsch im
Dreßischjährische Kriech unn im Pälzische Erbfolgekriech zerschtert worde. Im
Johr 1803 iss Ketsch, wege dea Säkularisierung, su Bade kumme. Vunn 1910 biss
1938 hots inn Ketsch ä Schtroßeboon gäwwä. 1915 iss Ketsch ons Schtrom- unn
Dringwassanedds ogschlosse worde. Die KPD iss die schtärkscht Pardei inn de
Woimarer Rebublig inn Ketsch gwesst, biss die Nazis nochm Kampf midde
Kommunischdä die Mocht iwwernumme hewwe. 1973 iss Ketsch vum Låndgrais Mannem,
wu uffgeleest worre iss, summ Rhoi-Negga-Grais kumme.

Said 1999 hot Ketsch ä Paddnaschafd mim säksische Vielau, welles hait zu
Rainsdorf gherd. Im haidische Leewe schbield die Paddnaschafd kaum ä Roll,
Ketsch zaischd baim aindreffe in de Ord nedddemol õõ, dass es ä Paddnaschafd
midd dem Ord hot. Aagezaischd werd die Paddnaschafd midd dem Ord Trélazé (Dépt.
Maine-et-Loire) in Frongraisch, die said 2010 beschdehe dudd.

In Ketsch werd ä grooßi Meng on Schbargl õõgebaud unn hot Schwedzinge de Nååme
"Schbarglschdadt" oigebrachd, wail Ketscha Schbargl uuvaschämdawais als
"Schwedzinga Schbargl" verkaaft werd. Frieher war de Duwakõõbau in Ketsch waid
vabraid unn es hot ä duwakvaarwaidende Fabrigg gewwe. Ä Regionalgsellschafd, ä
Kaffeeröschderai unn en Lager vun ALDI Süd hawwe in Ketsch ihr Häämat. In Ketsch
befind sisch zudem aa en BorgWarner-Werk.

Ketsch hot Oschliss an die A 6 im Oschde unn die A 61 im Siede. Vun 1912 bis
1968 hots ä Aisebahnschdreck vun Ketsch iwwer Brihl noch Mannem gewwe, die hot
sisch awwa weegem schdarg õõschdaigende Audovakea nimmi gelohnd. De ÖPNV dudd
hait de BRN midde Linie Brihl-Mannem, Schwetzinge-Haidlberg unn Hoggene-Schbaya.
Ketsch kehrd zum Tarifgebied vum VRN.

Die Schwetzinger Zaidung, ä Tochterzaidung vum Mannemer Morge, bericht iwwers
lokale Gschehe. Des Amdsblatt Ketscher Nachrichten erschaind weschendlisch bai
Nussbaum Medien. Regionales kummt aa im Rhoi-Neggar-Fernsehe, welles iwwer die
gonz Medropolregion Rhoi-Negga berischd.

Ihrn Unåme faiare di Ketscher mid em Hewwlfeschd am Pingschtwocheend. Di Kerwe
is immer am dridde Sunndag im Okdower.



https://pfl.wikipedia.org/wiki/Kerwe

Kerwe is e Feschd un werd ämol im Johr in jedre Gemää gfeiert. Des Word Kerwe
(Westpälzisch un in de sidhessische Kurpalz = Kerb) kummt von Hochdaitsch
Kirchweihe unn werd aus Õõlass vun ener Waih vunner Kärsch gfaierd - haid hots
ned mehr viel religiöses õõ sisch.

Uaschbringlisch is de Jahresdaach vunde Waih vun änäre Kärsch gradsu wie haid
minäräm Feschdgoddesdienschd gfaiad worrn un es waa fär all Bedailischde ä grußi
Ehr, doo midmache zu därfe: Die Fahnedräscha vun alle Vaoine, vun alle Gilde un
vun alle Nachbaerda hen newwam Aldar schdeje gedärfd, Die Kärsch waa zum
Bärschde voll un drauße hod mär die Ohre gschbidzd, um aach nuch äbbes
midzugrieje - do waa mea los als wie on onnan Hochfeschde wie Oschdere odda
Pingschde, wail des jo all zude selwe Zaid bai sich dehäm gfaiad hän. Uf die
Kärschwaih sinse awwa aach aus de gonz Umgewung zammekumme, um midzufaire. Do
hod don aach die Schenk nimmi gelongd, fär all die hungrisch Mäula saddzegrieje
- uff de Gaß hodmer die Schbies ufschdelle gemißd mid all däm Viehzaisch, wu doo
gegrilld worrn is, de Härr Ambdmonn unde Härr Ridda waan doo un die Padres vum
Gloschda un die Härrn vum Schdifd hänm Härrn Parra am Aldar gholfe, wann ned gaa
de Dekan kumme is. Odda de Bischof allahegschd selwad.



https://pfl.wikipedia.org/wiki/Israel

Israel is en Schdaad im Nahe Oschde on de Oschdkischd vum Middlmeer geleje.
Israel hot ca. 8,2 Millione Oiwuhner unn ä Fläsch vun 20.770 km². Dodraus
ergebbd sisch ä Bevelgarungsdischd vun 381,22 Oiwuhner pro km² ergewwe.
Haubdschdadt is Israel, viele Schdaade erkenne awwa nur Tel Aviv als
Haubdschdadt õõ. De Schdaad Israel is als en jiidische Nadsionalschdaad
gegrinded worre, haid gebbds awwa aa viele Arawer midd de israelische
Schdaadsbirgerschafd. Israel hot viele Konfligd midd soine Nachbarschdaade unn
paläsdinensische Arawer dorschgschdanne, aa haid noch werd de Schdaad Israel vun
viele Schdaade gsedzlisch ned õõakannd. Aa die Bsedzung vun de mehrheaidlisch
arawisch bsiedelde Paläsdinensisch Audonomiegebiede schdehd unner Kridig.

Israel liehd on de Oschdkischd vum Middlmeer in de Levande-Region vum Nahe
Oschde. Grenz dudd Israel on Ägypte im Siedweschde, ons Rode Meer im Siede,
Jordanie im Oschde, Syrie im Nordoschde unn Libanon im Norde. Im Gebied vun
Israel lieje noch die vun Israel bsedzde paläsdinensische Audonomiegebiede: Es
Weschdjordanland (odda Westbank) im Oschde vun Israel umschlosse, de
Gazaschdraife im Weschde on de Middlmeerkischd. Außadem hot Israel en Gebied vun
Syrie bsedzd, die Golanhehe im Nordoschde.



https://pfl.wikipedia.org/wiki/Frongraisch

Frongraisch [fʁɔ̃ŋgʁaɪ̯ʃ] (amdlisch République française, Kurzform franz. France
[fʁɑ̃s]) is än demokradische Schdaad in Europa. Es is im Siede un noom Saarlond
im Weschde än Nachbaa vun de Palz. Haid vaschdeje sisch Pälza un Fronzoose guud
middenonna, frija waas ä dierisch Gräuel.

Frongraisch liehd in Weschdoiropa, siedlisch vun de Palz bis enunnee ans
Middlmea un im Weschde vun de Palz hinnam Saaland bis an de Adlandig. Im
Siedweschde grenzds an Schbanije unn Andorra, hinnärm Saaland un Lugsebursch
gehd die Grenz noo WNW an Belschije long zum Ämmlkanaal, weller Frongraisch vun
Großbridannje drenne dudd. Siedlisch vunde Palz mächdie fronzeesisch Osdgrenz de
Rhoi long bis Basel, donn die Schwaiz un Idalje long bis ans Meer.

Oofangs hot's Kelde in große Dääle vun Europa ghed. Vum Adlandig bis noom
haidsche Pole. Die Reema hen se "Galli" genannd. In de Velgerwanderungszait sinn
donn vum Niederrhoi her di germanische Frangge kumme un hen sisch de Rhoi un de
Main ufwärts bis ins haidische bayrische Frangge ausgebraidt. Die hen don ärschd
alles bis zum Adlandig unnäworfe un donn aach nuch alles bis zum haidsche Pole
und Idalje bis siedlisch vun Ruum. Des waas beriemde Raisch vum Scharlemanje,
wassa donn fer soi Seehn gedääld hod ins Middlraisch, wu ner en schmale
Schdraife waa vun Holland noo Siede und donn ärschd in Idalie in die Brääd gonge
is - uf de Londkaad hods ausgsiehn als wiien Dolsch mid bräädm Handschudz. Im
Oschde devun hod sisch Daitschlond edablijad un im Weschde Frongraisch.

Oofangs waa des Weschdraisch ja nuch gonz schee schdaak, anno 875 is de Lui I
sogaa zum reemsche Kaisa ggreend worn, awee schun zwää Joa schbääda hod sisch
Burgund selbschdännisch gmachd, anno 888 hen die Maure - Muslim aus NW-Afriga -
bei Freijus zwische Marsäji un Monaggo feschdgsedzd, die Bredone waan en aischn
Heazochduum, un de gonze Siede un Siedweschde is soi aischn Weesch gonge. 987 is
don middm Hucho vun Kabee de ärschde Kabedinga on die Machd kumme. Die
Kaabedinga hens Lon schdabilisiad un mäschdisch gmachd, hen sich awwee aachn
gaaschdisch Laus in'n Belz ghogd: Ean Heeazoch Willm hod zwaa Englond ärr'owäd,
awwee die Englisch Keenisch hen donn alsfod Zores gmeeschd.

De Lui VI hodonn mid soinere Scheidung vun soim Eleonoa es halwe Raisch wieda
valoan ans "Angewinische Raisch" vun de Plåndaschenee, wu de Oschde vun Ialand
ghed hod un vun Englond noo Siede bis ans Middlmeea gong is. Soi Suun de Phillip
II Auguschd hod donn mid Hilfe vun de deitsche Schdaufa die Englänna zum Dääl
widda enausgebrischld, awweeä gruuß Schdigglsche im Siede hen se sogaa nuch
bhalde, noadäm dos de Lui IX ihne 1259 nuchemol dischdisch Säng väbaßd hod.

Anno 1328 schdäbd middm Kall VI de ledschde Kabedinga und die vun Waloia (aach
vum Hucho vun Kabee hea) kumme ons Ruuda un halde sisch bis 1498.

Wail awwee aach die Plåndaschenees Keenischs soi wolle, gäbs äschdemol hunnäd
Joa Griesch. Äschd 1429 hod die hailisch Schanndaak die Wändung gebrung undde
Dofää in Rääns greene geloßd. Awwee wies alle wäglisch Gude allweil geehd, isse
verrade un vä'kaafd worn: väraade an die Buagunne, wuse bei de Uugliggsschdadt
Kombiäe ("Compiègne") griehd hen, un vä'kaafd fer 10.000 Fronge on die Englänna,
die wuse noarem Sikophande-Brozeß (bewussd un gezield Ooglach vun Uuschuldschä)
in Rue uffm Maagdblads vabrennd hen.

1435 hods Friede gäwwe midde Burgunda un bis 1453 hen die Franzose Paris un die
Normandie zrigg'ärr'owäd, awwee burgund waa jezad gonz auße voa un uuabängisch.
Maria vun Burgund haiäd Maximilijan, Suuhn vum Habsbuascha Kaisa Friedrisch III.
Un dodemid is de gruuße Grach zwische de Habsbuascha un de Frongraisch do.

Unnerm Lije-Lui XIV, em "Sunnekeenisch" isses donn fer uns gonz schlimm worn:
dem soi Grieschsminischder Luvoa hod uns mid „brûlez le Palatinat!“, dt.:
„Brennt die Pfalz nieder!“, "Duud die Palz abfaggle!" dän Mordbränna Mellag
("Mélac") gschigd. Dea hod 1688 midde Rhoiamee Baade un uns uhne
Grieschsärglärung iwwafalle un unsa eh schun kabudnes Lond bis 1697 nuch mecha
väwieschd - des is aach dea Vabräscha, däwus Heidelberscha Schloß hod schbrenge
geloßd. Un des alles fär zum "Ruhme" vun dä "Gróó Nasion".

Die Nadsionalhmne vun Frongraisch is die Marseillaise, en Lied, welles während
de Revoludsionskriesch vun Claude Joseph Rouget de Lisle in Schdraßbursch
Vafassd worre iss. Korz zuvor hot sisch es revoludsionäre Frongraisch ä
Krieschsaklärung vun Eestraisch oighondeld, es Lied war als en Marschlied fer
die fronzesische Rhoisoldade gedengd, deswege hots aa en milidärische Klong. Am
14. Juli 1795 is des Lied zur Nadsionalhymne vum revoludsionäre Frongraisch
aklärd worre.

Die Schdraidkräfd vun Frongraisch (frz.: Les forces armées françaises) sinn midd
347.000 Soldade noch de russische die zweddgreeschd Schdraimåchd in Oiropa. De
Owwerbefehlshawwer is de fronzesische Schdaadspräsidend, zurzaid de François
Hollande. Die Soldade mache en Õõdääl vun 0,57 an de Gsamdbevelgarung aus,
jährlisch werre 45.69 Mrd. € fers Milidär ausgewwe, en Õõdääl vun 2,3% am BSP.
Es fronzesische Milidär is ä Berufsarmee, oidrede konn mer ab em 18.
Leewensjohr, mer konn sisch awwa schun midd Zuschdimmung vun de Eldan ab en Alda
vun 17 vaplischde. Do Frongraisch in de NATO is, bedailischd es sisch aa en
derre ihr Milidäroisädz. De Fraaeõõdääl liechd bai 15,5%. Frongraisch hot vier
Däälschdraidkräfd: Es Heer (Armée de Terre) midd 112.000 Soldade, die Lufdwaff
(Armée de l'air) midd 60.649 Soldade, die Marin (Marine nationale) midd 43.596
Soldade unn die gendarmie Nationale, en Bollizaivabond, weller em
Vadaidischungsminischderium unnaschdelld is. Frongraisch is midd 350
Adomschbrengkebb noch Russlond unn de USA die driddgreeschd Adommåchd uff de
Weld. Es Milidär verfiechd unner annerem aa iwwer Inderkondinendalrakede.
Daitschlond is õõgeblisch õõgeboode worre, en Dääl vun
Oisadz-Endschaidungsgewald vun de Nuklearwaffe zu iwwernemme, awwa die
Reschierung hädd abgelehnd. Zamme midd Daitschlond bild Frongraisch awwa ä
Daitsch-Fronzesischi Brigad, wo fronzesische, als aa daitsche Soldade drin sinn.

Frongraisch is die finfdgreeschd Wärdschafdsmåchd uff de Weld unn noch
Daitschlond die zweddgreeschd in Oiropa. Es Bruddoinlondsproduggd hot 2010 2,5
Billione US-Dollar bedraache, pro Kobb sinn des 40.600 US-Dollar. Es
Wärdschafdswaggsdum hot uffgrund vun de Kris 2009 -2,55% bedraache. Die
Arwaidslose-Kwod liechd midd 10,1% im airopäische Vaglaisch ziemlisch hoch
(Daitschlond:7,3%). De fronzesische schdaad nemmd jeds Johr 48,1% vum BIP oi,
gebbd awwa 55,6% devuu aus, die Schdaadsvaschuldung liechd bai 77,6% vum BIP. Am
1. Januar 2002 is die vorrherrische Währung Franc in de Oiro oigedauschd worre.
2,5% vun de Bevelgarung schaffe in de Londwerdschafd (zum Vaglääsch Daitschlond:
0,9%), in de Induschdrie 20% unn im Dienschdlaischdungsseggdor 77,5%. Die
engschde Hondelsbeziehunge beschdehe zu Daitschlond, sowohl im Ekspord, als aa
im Impord werd do am maischd umgsedzd. Es greeschde Wärdschafdszendrum is die
reschion Paris,

Frongraisch hot zurzaid 64 Millione Oiwuhner, devuu 62 Millione in Oiropa.
Dodemid hot es Lond die driddheggschd Bevelgarung in Oiropa unn noch Daitschlond
die zweddheggschd in de OU. Es Bevelgarungswaggsdum in Frongraisch hot in de
ledschde Johr 0,5% bedraache, en ziemlisch hohe Werd fer airopäische
Vahäldnisse. Des liechd wahrschains dodrõõ, ass Frongraisch midd eena
Bevelgarungsdischd vun 115 Oiwuhner/km² fer middlairopäische Vahäldnisse dinn
bsiedeld is. Die Bevelgarungsdischd is awwauuglaischmäßisch vadääld: dischd
bsiedeld is de Großraum Paris, die Bretagne, die Provence, es Elsass unn de
Norde. 78% vun de Fronzose leewe in Schdädt (zum Vaaglääsch Daitschlond:
85-90%). Fraae henn ä Leewenserwaddung vun 83,8 Johr, Männa vun 76,7.



https://pfl.wikipedia.org/wiki/Deutsches_Reich_von_1933_bis_1945

Daitsches Raisch vun 1933 bis 1945 - In de Zaait vunn 1933 bis 1945 war de Adolf
Hitler an de Macht un hat de Zwedde Weltkriesch begonne.

"Gäbbd mär när zwelf Joa un Iia wärrn die Weld nimmi wirraärkänne!" hodda gsaad
- un es hod geschdimmd: noo zwelf Joa waa alles in Drimma! Daitschlond waa
ausradiad, zärfedzd un värbrannd unna Milliarde Tonne vun Bombe, niedärgemachd
vunde zwää schdärgsde Armee vun däm Globus: vunde maderiälle Iwwalejehaid vun de
USA un vunde pärsonelle Iwwamachd Russlonds. Wail än gonzes Volk äm
greesewahnsinnische Fiera gfolschd is vun ääm Verbräsche ins negschde un wail
känna mea uf die ghead hod, die gewaand hän - sulong, bis daßse nimmi hän waane
känne, waildaßse im KZ waare orra hiegerischd worre sin. Wail än gonzes Volk
sisch än Dreck um soi birgalisch Fraihaidsräschde gscheerd hod, wail känna mea
de Muud khabd hod, dänne als schdärgere Reschdrigdzione endgejezudrede un än
griminälles Reschiem doohie zu drehde, wos hieghead häd: in graad die KZs, die
wuus fär soi Geeschnär ingerischd hod.

 Commons: Deutsches Reich von 1933 bis 1945 — Waitere Mulitimediadataie zum
Artikel



https://pfl.wikipedia.org/wiki/Wadigaan

De Wadigaan (dt. Vatikanstaat, auch Vatikanstadt, lat. Status Civitatis
Vaticanæ, ital. Stato della Città del Vaticano), is de klänschde Schdaad vun de
Welt. Net ämol 1000 Lait wohne im Wadigaan unn er hot e Fläch vun knabb em halwe
km². Die zwee offizielle Amtsschbrooche sin Ladain unn Iddalienisch, die vunde
Schwaizagard idalienisch un Daitsch. Bezahld werd im Wadigaan mim Euro, de
Wadikaan hod än aischnes Minzkondingend un gäbd aach aischn Briefmarge eraus -
baides sin gsuuchde Sammlobjekde un draache än Guuddääl zu de wadigansche
Oinoome bai.

De Wadigaan liegt ufm Vadikanhieschl, fria außahalb, jezad in de Inneschdadt vun
Rom, is vunännäre Maua oigfrieded, ä pargardisch Londschafd mid oigschbränglde
Baude, komplett vun Idalje umschlosse un hod desdewesche aach Währungs- un
Schbrooch-Oihaid. Zum Wadikan gheere außam Pedasdum un -pladz unm Bahnhof aach
die Sixdienisch Kabell, die Gärde un Musee un die Paläschd.

Zu Õõfang vum 4. Joahunnad is es Grischdedum Schdaadsrelischion vum alde
Reemische Raisch (Imperium Romanum, SPQR) worn un hod dodemid aach wäldlisch
Machd griehd, also grad des,woes noo soinere aichn Lehr gaaned hawwe solld Joh
18,36 Sla. Dorch Schenkunge hod donn die Kärsch als mea Lond griehd un noom
Zärfall vum Reemische Raisch hän donn die Päbschde aach wäldlisch Machd iwwa Rom
un iane Gebiede beooschbruchd un midde Pipinsche Schängung aach griehd.

Doodraus is donn schließlisch äm gruße un mächdische Kärcheschdaad worn, där wu
sisch iwwa halb Idalie un Sizilie ausgedehnd hod. Residenz waa die ärschde rund
sexhunnad Joa de Laderaanpalasd, donn ärschd sin Kurie un Pabschd inde Vadikan
umgzooche. — Äm Bischuf vun Rom - wasde Pabschd jo is - soi Kadhedral is awwa
die Laderanbasiliga gbliwwe.

De Wiena Kongreß hoddon de Kärcheschdaad wirraheagschdelld, awwa 1870 issa bis
uf de Wadikan im Keenischraisch Idalie ufgonge. Un so iss donn aach im Konkordad
zwische Mussolini un äm Hailsche Schduhl ausghannld worn. Saiddäm is de
Kärscheschdaad när nuch de Wadikan als souwarääne aischnschdännischa Schdaad,
där wu dorsch de Hailisch Schduhl innandzional vadreede wärd.

Doo wärds ä glää bißsche problemadisch: De Vadikan is als än souveräne Schdaad
audomadisch aach än aischnes Välgaräschdsubjegd. De Pabschd is - un des is
absolud äänzischaardisch - als Person än aischn Välgaräschdssubjegd - waila es
Owwahaabd vunde (kadolisch) Kärsch is. Äs gäbd Laid, diewu die Oisedzung vum
Pedrus Mt 16,18 EU (vgl. Mt 16,18 vul) fär ä Fälschung halde (uhne doßs bewaise
känne...) un es gäbd viel, die wu - wie de Madin Luda un die odrodoxe - die
Schdäll onnaschda indabrediere als wie die kadolisch Kärsch. Awwa es schdehd
hald ämold doo un de Pabschd konn als äänzscha beõõschbruche, äm Pedrus soi
Noofolschä zu soi - ob zu Räschd odda ned, des konn kään Schdaad waache zu
beandworde. Un dodemid waas donn aach kää Problem mea, fär de Pabschd die
Inschdiduzion vunärem pärsonalisiade Välgaräschdsubjegd zu äraische. Dodemid
schdelld sich awwa die Frooch, ob äbbes wie die Kunsdschädz vunde Wadigaansche
Musèe äm Pabschd - also de Kärsch - gheere odda äm Wadigaanschaad.

"Wieviel Diwisionen hodde Pabschd?" hod Schdalin gfrood un gmäänd, de Wadikaan
wär machdlos. Tom Clancy siehd des in soim Roman Im Zaische vum Drache gonz
onnaschda: inde figdiwe Hondlung wärn än Babdischdeparra un de kadolisch
Nundzius vunde schinesisch Polizai ärmord - voa laufnde Kameras vun CNN. Aus
Prodäsd wärn inde USA un Oiropa kää schinesisch Waare mea gkaafd -
Schdaadsbagrodd drohd.

Ähnlisch ises middm sexuelle Mißbraach: inde Kärsch issa vabode un im Wadikan
schdehda unna Schdroof, awwa im Indrässe vunde Opfa - wu sellemols vunde
Gsellschafd selwad ä grußi Midschuld ufgeloohd griehd hädde - hodmär viel im
Schdille abgeduun. Dodezuu is kumme, doßs ärschdas när un ausschließlich selle
Parra waan, vun dänne mär gwißd hod, die wu sisch selwad õõgklaachd un um Hilf
gebeede hän, um dodeevun fodzekumme - raaïsch Sinda, wu ändsaach un ufheere
wollde. Un käm waa klaa, doß es Bekämpfe vun Driewe ned su ääfach is kääm außa
äm Wadikaan, där wu des Probleem jo schun long mim Zelibaad ghad hod un doo uf
die sälwe Wais reagiad hod, wie bai Vafehlunge geeschns Zelibaad. was de
haidisch Gsellschfd weda raischdm nuch weenschns vaschdonne wärd.

Die einzelnen Kompetenzen sind im Bürgerlichen Gesetzbuch und im
Strafgesetzbuch, die im Vatikanstaat gelten, festgelegt. Die Gsädze sin dorsch
die Bang wech flexibla un vaninfdischa formuliad als wie in onnan Schdaade.



https://pfl.wikipedia.org/wiki/Osmanisches_Reich

Des Osmanische Reich wor e islamisches Großreich, des vumm Enn vumm 13.
Johrhunnert bis 1923 existiert hodd. In soine greeste Ausdehnung (1683) hotts
vunn Wien im Norde bis nach Zayla (Äthiopie) unn vunn Täbris im haidische Iran
bis noch Algier im Weste gereicht.

Spätestens ab de Unabhängischkeitserklärunge vunn de Balkanstade wor es
Osmanische Reich des was enn russische Zar schunn Johrzehnte devor gemoont hodd:
de kranke Mann am Bosporus. Bis 1913 zum Enn vum letzte Balkankrieg verliere die
Osmane ess gonze Gebiet in Europa bis uffn schmale Gertel um Istanbul. Die
Endzeit sollt äwwer mim Johr 1914 unn Schiss in re Provinz oofange, die aach
emol osmanisch wor. Im österreischisch verwaltete Bosnie wern Erzherzog Franz
Ferdinand unn sa Fraa erschosse. In de erste Monate neutral, schließe sich die
Osmane im September 1914 de Mittelmächt em daitsch-österreischische Bindniss oa.
Groad in de hohe Politik, groad in de Grupp um Ministerpräsident Enver Pascha
gibt's dodegäie grosse Protest. Im Kriegsverlaaf verliern die Osmane weite
Gebiete: komplett Arabie unn Sirie unn en Grossdaal vunn Mesopotamie. Etwa
zeitgleich mit de annern Mittelmächt willige die Osmane in en Waffestillstand
unn Friedensverhandlunge oi. De folgend Friedensvertrag von Sevres stellt
zahlreischische Gebiete unner Fremdeherrschaft unn unnerstellt die osmanisch
Herrschaft emm Völkerbund. Bis 1924/1925 existiert de Staat offiziell noch- do
schon vorher wird enn Mann, der als Grinder vunn de Türkei bekonnt wen sollt-
Tatsache schaffe, die den Vertrag von Sevres null unn nichtig mache sollt. Uff
de Trimmer vumm Osmanische Reich ensteht die erst muslimisch Republik vunn de
Welt- die Türkei.



https://pfl.wikipedia.org/wiki/Niederl%C3%A4ndisch

Niedalännisch is e Schbrooch, wu zum westliche Zwaig vun de germanische
Schbrooche geheert. Sie is eng mid-der Daitsche Schbrooch verwandt. Di Schbrooch
werd zum Niedafrenggische Schbroochraum gezählt. Des Niedalännisch werd vun mehr
wie 20 Milliune Mensche geredd. Niedalännisch redd ma in de Schdaade Niedalande,
Flämisch-Belgje un in alde Koloniee vun de Niedalande wie Suriname, wie aach uf
de Antille im Karibische Meer. Di Schbrooch basiert haubdsäschlisch uf de
Hollännische (westlische) Dialegde. Im Oste vun de Niedalande werd Pladdaitsch
geredd, was eng mid-em Pladdaitsche in Norddaitschland verwandt is.

Schbroochgschichtlisch werd di Niedalännische Schbrooch aigedailt in:
Altniedalännisch (500-1150), Middelniedalännisch (1200-1500) unn
Neiniedalännisch (seit 1500). Di Schdaadebiwel vun 1620 (uf Niedalännisch:
statenbijbel), waa di erschde Schrift in de Niedalännische Schdandardschbooch.
In de ledschde hunnert Johr hot des Niedalännische viel Endwigglunge
durschgemachd, vor allem in de Buschtawierung, zum Beischbiel: Des
Niedalännische Wort mens, is vor 1947 mensch gschriwwe worre.



https://pfl.wikipedia.org/wiki/Mainz

Määnz odder Meenz (je nochdemm, aus wellem Deil vun de Stadt me kummt) is die åm
Rhoi gelehne Haubdschdadd un mid ehre ugefähr 202.000 Inwohna aa die greeschd
Schdadd vun Rhoilånd-Palz. Sie is de Sidz vun de Johannes Gutenberg-Uniwersidäd,
vum reemisch-kaddolische Bischdum Määnz un vun mährere Färnseh- un
Radjoõschdallde, wie vum SiedWeschdRundfung un em Zwädde Daidsche Färnseh. Määnz
dud sisch as e Hochbuasch vun de Fassenachd vestehe un is Zendrum vunde
polidisch-liderarisch Fassenachd. Die greeschd Nochberschdadd is die hessisch
Lånneshaupdschdadd Wissbade. E bissje waida weg sinn de Großschdaddraim mid
Frånkfuad åm Main, Daamschdadd, Ludwichshafe åm Rhoi unn Månnem.

Die Schadd Määnz laid ån de Mindung vum Main wu a in de Rhoi enoimechd. Sie is
änz vun de finf Owwazendre vum Lånd Rhoilånd-Palz un dud mid de hessisch
Låndeshaubdschdadd Wissbade e lännaiwwagraifendes Dobblzendrum bilde. Die
Inwohnazahl vun de Schadd is im erschde Joorzehnd vum 20. Joorhunnad greeßa wie
100.000 wor, was Määnz zu na Großschdadd gemach hot.



https://pfl.wikipedia.org/wiki/Josephskirche_(Speyer)

Die Josefskeäasch in Schbaija isch ä kadolischi Keäasch uns Zendrum vun
vaschiedene Haisa vunde Parrai St. Josef. Die Keäasch isch domols gonz schä
bräschdisch un groß g'baud worre, wesche de Riwalided vun den Konfesione unde
evongelischi G'deschdniskeäasch, wu glaisch wisawi lische dud. Awa haid gibds
guude ökumenischi B'ziehunge vunde Pahg'moinde St. Joseph unde
G'deschdniskeäasch. Als die Josefskeäasch renowiad worre isch, hawn die Kadolige
inde G'deschdniskeäasch faiare diafe.

Als im Joa 1887 die Brodeschdonde og'fonge hawen fa ia Keäasch zu sommle, hawen
a glaisch die Kadolige än Varoi fas Keäaschebaue g'grind. Domols hod doan de
g'grind Varoi fas Baue vunde G'deschdniskeäasch n'Baublads kaafd, wu domols noch
om Schbaijmara Schdadrond g'lesche isch. Dodruff hawen die Kadolige doan a
glaisch n'Baublads visawi kaafd, wu se awa doan fa'n onere Blads oig'dauschd
hawen. N'große Deel vum Blads hods Gloschda St. Magdalena gewe.

Im Joa 1914 hodma die Keäasch don a'm Patron vunde Kuapals unem Schudspatron,
m'Hailische Joseph, vunde Awaida g'waihd.

Die Parrai St. Joseph hod newe de Josefskeäasch a sog'nonde Ägidienhaus, wuen
große Pasaal, ä Bischarai un onare Zimma hod. Don hods noch newe de Keäasch
s'Biro un s'Pahaus, wu de Parra, im Momend is des de Hubert Ehrmantraut, wohne
dud. Onde Gilscheschdrooß lischdn Kinagaade unshod Juchendzimma. Doan hods
weschdlisch vunde Keäasch waidere Zimma, än Paagbladz unen kleene Pagaade midner
Gnaibolach vum Schbaijmara Gnaibvaroi un doan noch s'Alde- un Bfleschehoim St.
Martha.

Weschem Mongl on Parra hod ma kai neie Parrer fier die Parraie St. Hedwisch un
St. Oddo g'funne hod, hen die seit 2008 a Parreiegemäänschaft mid St. Joseph.
Jede vun dene drä Kersche had noch wie vor ihrn eischene Basdoralreferent. Awer
de Hubert Ehrmantraut is Parrer vun alle drei Parreie.

Die Josefskeäasch hod de Mänza Dumbaumeschda Ludwig Becker g'bloand. Dod'bai
hoda Juchndschdiel, Schbedgodig, Barogg un Renesõs vamischd, domid se sisch vum
Dum unde unaschaide G'deschdniskeäasch dud.

S'Tuampaa isch 90 Meda hoch un dod'mid blos 2,5 Meda glena als die
Kaisaslaudenea Mariekeasch un 10 Meda glena als die G'deschdniskeäasch, wu
newedro lische dud. Die glenere Tiam im Oschde sin ugfea 40 Meda hoch un de
Dachfirschd hod 34 Meda. Z'omme midde zwee oanere große schbaijmara Keäasche,
die G'deschdniskeasch unem Kaisadumm dudses Schbaijamara Schdadbild bräsche.

Im Oschde vum Haubdoigong isch die Oaschl mid iwa 4.000 Paife. Doad schdejn a
Figure vum Adolph Kolping unem Hondweagsg'sell, wu die Koblings vun Schbaija
g'schdifd hawen.

Die Glogge vunde Josefskeäasch sin viaschdimisch un sin 1960 vum Friedrich
Wilhelm Schilling gosse worre. Die gregschd wieschd 3.890 kg.



https://pfl.wikipedia.org/wiki/M%C3%BCnchen

Minche (a Minsche) (uff bairisch: Minga, amtlisch: München) iss die
Lonneshaubdschdadt vum Fraischdaad Baian unn hot ugfähr 1,38 Millione Oiwuhner,
is dodemid die driddgreeschd Schdadt in Daitschlond. Die Schdadt hot ne Fläsch
vun 310,71 km² unn iss mid ner B'velgerungsdischd vun 4.468 Oiwuhner uff em km²
die dischdesd bsiedelde Schdadt in Daitschlond. De jetzische Owwerbirgamaischda
iss Christian Ude vun de SPD.

Minche liechd im Voralbelond zwische de Kalkalbe unn de Donau uff ener Heh vun
519 m. i. M. Die Schdadt werd vun Siedweschd noch Nordoschd vun de Isar
dorschflosse. In de Isar liechd aa die Museumsinsel, mim Daitsche Museum unn die
Praterinsel.

Gegrinded worre isch Minche im Johr 1158 vum Hainrisch dem Leeb, nochdem er die
Brigg vum Bischuf vun Fraising abgefaggeld hot, um Selbschd vum Salzhåndel zu
profidiere. 1506 iss Minche Haubdschdadt vun Baian worre Im 30-jährische Kriech
iss Minche vun de Schwede besedzd worre. Nochdem de Naboleon des Hailisch
Reemisch Raisch vun de Daitsch Nadzion uffgeleesd hot, hot Baian Gebiedszuschläg
gekriegd (unner annerem die lingsrhainisch Palz), iss Keenigraisch worre unn
Minche iss die Haubdschdadt vun dem Keenigraisch worre. Nochm Erschde Weltkriech
unn de Revoludsion hot zwar de Keenisch abgedongd, awwa Minche iss Haubdschadt
gebliwwe. Am 24.Februar 1920 iss im Minschner Hofbräuhaus die NSDAP gegrinded
worre unn die Schdadt iss long de Haubdsidz vun derre Bardai gewessd. 1923 hot
in Minche aa de missgliggde Hitlerputsch schdaddgefunne. Im Zwädde Weldgriech
iss Minche schdarg zerschderd worre. Im Johr 1972 iss Minche Gaschdgewwer vun de
XX. Olympische Schbiele gewessd, bai denne Palästinenser Gaiseln genomme hawwe.



https://pfl.wikipedia.org/wiki/Holunder

Holunder, ach Holler oder Hollerbusch genannt, mehnt in die Palz Sambucus nigra,
also hochdeitsch Schwarzer Holunder, en weit verbraidede Schdrauch, der bis 7
Meder hoch wachst. Holunder ghert zur Gattung Holunder, e Grupp von sumergriene
Schdraicher, selten kleene Beem.

Die aromadische, kaliumraische Bliede und die Vitamin B2- und Vitamin C-raische
runde, schwarze, glänzende Beere wern zum Koche, zum Genieße un fer Hailzwecke
oigsedzt. Mehrere gsunde Inhaltsstoffe und einische positive Wirkunge bai
Kronkhaide sinn nochgewiese. De Holunder war bzw. is traditionell e wischdischi
Hailplanz und ist mit allerhond Mythe, Volksbreich und ach Awwerglauwe verbunne.

Die Zweische sin jung griie, schpäder braun bis hellgrau un zaischen
ufffäälische Rindepoore (Lenticellen). Die Lenticellen diene dem Gasaustausch.
Alädere dicke Äscht zaischen e dicki, zerklüfdi Bork. Typisch der Holunder is in
junge Zwaische des weiße Mark.

In Deitschland sin folschende weidere Name fer Holunder je noch Geschend
volksdimlisch: Allhorn, Dolder, Ellhorn, Eller, Flieder, Holer, Holder,
Hollerbaum, Hitschel, Quebeke, Schibike

Der biologische Name Sambucus laid sisch vom griechische Wort Sambuke ab, des
Word meent Fleed. In de Antike hott mer nemlisch aus de hohle Äschdle vum Holler
Fleede gschnidzd.

Geographisch fin er sisch außer im hohe Norde in ganz Europa und in weite Deele
Asiens.

Die Bliedeknospe kennen im April un Mai geerndt, abgekochdt und sauer oder
salzisch oigeleschd werre.

Holunderbliede enthalde ätherische Öle, en hohe Andeel freie Fettsäure,
besonders bemerkenswert 4-9 Prozent Kaliumsalze un bis 3,5 Prozent Flavonoide
(vor allem Rutin).

Medizinisch werd de Tee oigsedzt. Die Bliede enthalde schweißtreibende
Glykoside. Dem ätherische Eel wern schweißtreibende, harn- und milchtreibende
Wirkung zugerechnet.

Holunderbeere enthalde Ätherische Öle, Flavonoide, Atnhocyane, ca. 7,5 Prozent
Zucker un Fruchdsäure. In 100 Gramm Beere sin 65 mg Vitamin B2, 18 mg Vitamin C
und 17 mg Folsäure. Da die Beere des uverträgliche Sambunigrin enthalde, des
Macheprobleme verursacht, sollten greßere Menge gekocht werre, wodurch des
Sambunigrin abgebaud werd.

Typischerweis schneid ma bei de Ernd die gsamte Fruchtdolde ab, sobald sisch
alle Frischd blauschwarz verferbt hen, un entfernt onnschließend enzelne
verdorwene odder noch unrefe Beere. Dann zoppeld ma die Beere ab odder lest se
mit ennere Gawwel als „Kamm“ ab. E Aldernadvie is die Berre samt Dolde
einzufriere und im gfrorene Zuschdand dann enfach abzuschittle.

Jacob Grimm berischd in soim Buch Deutsche Mythologie, dass Holunder
(althochdeitsch holantar) ausgezaichnede Verehrung genoss. Vun Niedersachse, wu
de Holunder Ellorn odder Ellhorn heßt, zitiert er: "Arnkiel erzählt 1, 179
unverdächtig: 'also haben unsere vorfahren den ellhorn auch heilig gehalten, wo
sie aber denselben unterhauen (die äste stutzen) musten, haben sie vorher
pflegen dis gebet zu thun: "frau Ellhorn, gib mir was von deinem holz, dann will
ich dir von meinem auch was geben, wann es wächst im walde".



https://pfl.wikipedia.org/wiki/D%C3%A4mogradie

Dämogradie issä Regierungsfóm, inde Schul länd mär - immee brav uf daitsch - es
dääd haiße: "Alle Macht geht vom Volk aus", awwee des is graui Theorie - mia
Pälza wisse gonz genau, doß dó in de prakdisch Ausfiehrung voa däm "aus" nuchä
dick fädd Komma fehld. Un unsän Schraibwais is aach rischdischa, wail daßse
bessa uff dän dämonische Aspegd hiewaise duud.

Mim Houes of Commons hän die Englänna es erschde Volksparlamend gschaffe, des
awwee nuch wenisch Räschde ghad hod. Bessa isses ärschd dorsch die Bill of
Rights vun 1689 geworn.

In Daitschlond waas easchde Parlamänd däs inde Paulskärsch in Fronkfód. Däs hod
awwee kään gruße Ärfolsch ghad. Dä Kampf um Fraihaid, Dämogradie, Borjaräschde
un nadzionale Oihaid in Daitschlond is äng vabunne midm Hambacha Feschd.

Dämogradie hääßd Willnsbildung vun unne nóó owwe - bai uns is's umgekead: die
Medie gherä dä Konzärne un grieje vun dänne voagäwwe, wus long gehd. Wea sisch
ned dodenóch rischd, wäd gfaiad, rausg'eeschld orra onärschdär kaldgschdälld.
Die Medie mache die Mainung: Fehlinformazion - hia eja seldn - un
Desinformazion, vorallm dorsch Vaschwaische, Ainsaidischkaid, falsche
Prioridäde, all des schaffd falsche Oidrigg, dazu Ablenkung dorsch Sensadzione,
dorch Hexejagde wie derzaid uff "Kinnaschänna" un "Sexmonschda", dorsch
Iwwabetonung vun Newesäschlischkaide wie Schbord, "Laifschdail" (Óólaidung zum
Massemänsch, obwohl änjeda soi Lewä selbad gschdalde solld!) un onnan Schmonzes,
all des lengd vum wägglisch Wischdige ab un hinnad die Borja am Nóódänge un
lóßdse ija Mainung nom Wille unde Voagab vunde Konzäne bilde. Un die dunn
unnadesse aach glai schun fäddische Gesädzendwirf on die Minischderie geje.



https://pfl.wikipedia.org/wiki/Smartphone

Ä Smartphone (ausm Englische werdlisch iwwersetzt: schlaues Telefon) is e
mobiles Telefon wu zusädslisch iwwer e Paked von charakterischdische
Zusatzfunkzione verfischd, insbesonnere iwwer en Terminkallener, Noddizbuch,
Adressbuch, Daschereschner sowie die Meschlischkait Faxe und E-Meils zu sende un
zu empfange.

Schun des ersche Smartphone, des Simon vun de amerikonische Compjuterfirma IBM,
des 1992 uff des Compjutermess COMDEX in Las Vegas, USA, vorgschdeldt worre is,
un ab 1993 iwwer die US-Tefonfirma Bellsouth vertriwwe worre is, hodd iwwer
diese Funktione verfischd. Ach kleene Compjuterschpiele konnt mer mit dem Simon
schun schpiele.

Inzwische (2009) sinn aus Smartphones Kleecompjuter worre, uf die ma e Vielzahl
vun Progromme uffspiele konn. Hardwaremässisch verfieschen alle ach iwwer
winzische Kameras fer Fotos und Filme. Naiere Smartphones erlauwe ach des Surfe
im Internet.

Viele verfiesche ach iwwer des Sadeliddenavigationssystem GPS, so dass ma in
Kombinatsion mit elektronische Karde ach soin geographische Standpunkt
feschtstelle un sisch soin Wesch waise losse kann.

Die Oigawe kann de Nutzer tippischerwaise iwwer e winzische Zahle- un
Buchstawwetastadur, zum Deel ausklappbar, odder iwwer en berihrungsempindlische
Bildschirm, uff Englisch en Touchscreen, mache.

Die Lick zwische Smartphones als de akduelle mobile Klenschdcompjuder und de
Notebooks, mobile uffklappbare Personal Compjuder mit vollwertiger
QWERTZ-Tastatur und großem Bildschirm, hodd die Firma ASUS mit de sogenannde
Netbooks gschlosse. Da die Oigab lengerer Texde iwwer en Touchscreen odder e
Kleenschtasdadur uf Dauer ach fuzzelisch is, Bildschirme vun Smartphones fer
lengere Lesestunde odder zum Betraachde vun Bilder im Internet doch ach klee
sinn, Notebooks awwer arg schwer, gabs en Bedarf fa e Zwischeding. Des sinn die
Netbooks mit Bildschirmgreße vun 8 Zoll oder 9 Zoll (22,9 cm) bis maischd 10
Zoll (25,4 cm) Bilschirmdiagonale. Notebooks fange degesche bai 14 Zoll (35,6
cm) a . Besonders haifisch sind 15 Zoll (38 cm), 17 Zoll (43,2 cm) und die Greße
raischen bis 18,4 Zoll (46,7 cm). Während Handys maischd zwische 80 und 160
Gramm wiesche, lischen Netbboks zwische 600 und 1600 Gramm.

Da Smardphones haid ach kleene Compjuder sinn, verfische se ach iwwer e
Betriebssystem. Ma konn also newwe de e zum Lifferumfang geherende Programme nur
solsche Programme nutze, wu fer des Betriebssystem gschriwwe odder angepassd
sinn.



https://pfl.wikipedia.org/wiki/Pferd

De Gaul (Equus ferus caballus) is e domestizierdes Viech aus de Ordnung vun de
Unpaarhufer. Er is außerm Przewalskiviech (Equus ferus przewalski), mit demer
barrierefrei kreizbar is, die äänsiche üwwerlewende Unnerart vum Wildgaul (Equus
ferus). De Gaul stammt awwer nit nur vun dem ab, awwer nach ennere Theorie is de
Gaul de Nachfahr vun vier Urtype, in die Tarpane un Przewalskis ingefloss sin.
Das sin es Nordpony (näggschder Verwander:Exmoorpony), es Tundrepony (n.
V.:Przwalskigaul), de Ramskoppgaul (n. V. Sorraia) un de Steppegaul (n. V.
Kaspisches Pony). Weiße Abzeiche wie Blässe unsoweider sin
Domestikationsmerkmale, wo uff Inzucht basieren.

In de Palz hämmer nadierlisch ä eicheni Rass: De Palz-Adenner. Der schwere
Ackergaul (Kaldbluud) is noch in de Neunzehhunnertfuchzicher Johre im Wald, im
Transportgewerwe un im Wingert die wichdigschd Aweidskrafd gewese. In de
nainzischer Johr war-er vum Aussterwe bedrohd. Awwer dursch angaschierde
Zischder hotter wohl widder e Zukunfd.



https://pfl.wikipedia.org/wiki/Heidelberg

Heidlberg isch e Großschdadt in da (heidische) Kurpalz, am Ausgång vum Neggerdal
aus m Odewald in di Rhåiewene. Mit gut 150.000 Oiwuhner isch s di fimftgreescht
Schdadt vun Bade-Wirddeberg. Bis 1720 isch Heidlberg di Haubd- un
Residenzschdadt vun da (hischdorische) Kurpalz gwest. Di im Johr 1386 gegrindete
Uniwersided isch di eltscht im heidische Deitschlånd. Weltbekånnd isch di Ruin
vum Heidlberjer Schloss. Bekånnd is aa des Liedsche „Isch hab moi Häzz in
Heidlberg valoore“.

Heidlberg beschdeht aus fuchzeh Schdadtdeile. Zur Inneschdadt ghere di
Altschdadt, Bergheum, di Weschtschdadt un di Siedschdadt. Außerdemm ghere di
folgende umliegende Orde zum Schdadtgebiet: Boxberg, Emmertsgrund, Hendese,
Kärsche, Neiene, Paffegrund, Rohrbach, Schlierbach, Wieblinge un Zigglhause (mit
Pedersdal). An Bergheum un di Weschtschdadt ååschließend wärd uf em Gelände vum
ehemolische Ranschier- un Giederbååhof da neie Schdadtdeil „Båånschdadt“ gebaud.

Da Schdaufa Kaisa Friedrisch I. Barbarossa hot soim Halbbruda Konrad 1155 uffm
Raischsdaach in Woms die Palzgrafewird valiehe. Wie a donn 1195 gschdorwe is,
hot mer ihn im Kloscher Schääna beigsedzd unn ää Johr schbäda isch Heidlberg es
erschdemol erwähnd worre. Urschbringlisch is des Gebied, wo die Schdadt
Heidlberg endschdonne isch, im B'sidz vum Bischdum Woms gwest. 1225 is awwa de
Palzgraf bai Rhåi vum Womsa Bischuf mi da Burg un em Burgflegge Heidlberg
belehnd worre. In Heidlberg isch aach schun ä womsarischi Feschdungsålach
beschdanne, die hot awwa niks mim schbädare Heidlberjer Schloss zu du g'hatt. Do
dabei isch aach die Peterskärsch mid are Siedlung geleje unn die isch dodemid
älda wie die Schdadt selwa. Heidlberg hot sisch zum Zendrum vum pälzische
Herrschafdsbereisch endwiggeld unn isch dånn aa Haubdschdadt vun da Palz worre.
Obwohl des Gebied jedzad zur Kurpalz gherd hot, henn en paar Besidzunge noch zu
Woms gherd, desweje hot mer de Womser Hof errischd, um des zu vawalde.



https://pfl.wikipedia.org/wiki/Woihnachde

Woihnachde is es grisdlisch Feschd vun de Geburd vun Jesus Grisdus, un doodemid
– noom grisdliche Glauwe – vunde Menschwäadung vun Godd. Haabdfaijadaach is de
25. 12., därwu om Voaoowend mim hailische Oowend unde Grisdnachd beginne duud.

S'friehschde Vorkumme vum Word „Weihnachten“ schdommd ausde Bredischdsommlung
Speculum ecclesiae vun 1170.

Haid wärd allwail gsaad, es wahre Geburdsdadum wißd mär ned, die Kärch häd im
Middlalda es Julfeschd, die Midwindawend ausgeguggd fär ausänäm haidnische Fesd
än grisdliches zu mache. Alla guud, warum aach ned. När – so gonz baßd des ned.
So is die Windasonnewend ned am 25. sunnan om 21. 'Awwa mär häd eh frieja kään
Gebordsdaach gfaijad.' Jo, sicha, sicha. Awwa irschnd äbbes muß mär wohl ghad
hä, sunschd häd mär ned noo 12 Joa die Baa-Mißwah faian gekännd, die Uffnohm in
die Gmää. Mär wääß, daß es Maria noch long gelebd hod, viellaichd bis korz voa
die Joahunnadwend. Was liehd doo neja, als daß mol wea gfrood hod: „Saa mol, wan
hoschde dän donn aischndlich geboore?“ un es Maria hod viellaichd gsaad: „Ach,
des waa laichd zu märge: inde dridd Nachd noo de Windasunnewend.“ Meechlich.
Sicha is när ääns: Schun voa em Joa 221 hodde Julius Africanus de 25. 3. sowohl
als als Õõfang vunde Passion wie aach als Daach vun de Maria iara Empängnis
oogäwwe – un des hääßd Geburd om 25. 12. ...

Schun long hän die Kinna zu Sangd Nigglas äbbes gschängd griehd. De Ludda hod
don 1535 die Idee ghad, mär solld ned on Sangd Nigglas die Kinna bschenke,
sunnan on Woihnachde – un so geschiehds saiddäm. Niß hods gäwwe un ä bißje
Backwärg, Äppl un Orõõsche. Äbbes Sießes un äbbes Seldenes. Wonns Geld dezu doo
waa. Faschd imma Kläädung: Was die Äldere ausgedraae ghad hän, is uf die Jingere
kumme un ausm Vadda soim alde Rogg, där wu aach schun zwää mol gewänd worn waa,
hod mär als noch ä Mändlsche fär de Buu mache gekännd – wonns när waam waa.
Schbielzaich hän die Kinna griehd, aus klääne Holzschdigglchä gschnidzd, wommas
Geld ghad hod fär Faawe. Wichdicha als wie es was is als es daß geweßd – es
Gscheng is als när es Symbol gewäßd mid däm wo daß mär gezaichd hod, wieviel
Liewe mär äm onnan schenge will.

När baide Raiche, do gings aach drum, zu zaiche, was mär schänge konn – un do
schdand ned es Gschäng im Voadagrund, sunnan soin Weerd.



https://pfl.wikipedia.org/wiki/Sidfr%C3%A4nkisch

Sidfränkisch isch e Schprooch, die im Norde von Bade-Wirddeberg gschwätzt wird
und zwar sidlich und öschtlich vom Pälzische. Die Schprooch liegt am Iwwergang
zwischem Owwer- und em Mitteldaitsche und wird in de Schproochwisseschaft
meischt zu de owwerdaitsche, in jingarer Zeit aa zu de middeldaitsche Sprooche
gezählt.

Sidfränkisch schwätzt ma im nerdliche Elsass, iwwer Karlsruh bis Mossbach. Au
Hailbronn gheert urspringlich zu dere Schproochgruppe, awwer dort wird de
Oifluss vom Schwäbische immer schtärker.

S Sidfränkische werde eh schtark von de Nachbarschprooche beioiflusst. Des sind
die mitteldaitsche Sprooche Pälzisch im Norweschte, Sidhessisch im Norde und
Oschtfränkisch im Oschte und die owwerdaitsche Sprooche Schwäbisch und
Niederalemannisch.

2. Nach m und n: fehle, wie im Rheifränkische, die Plosivlaut Hemm schtatt Hemd
Kinner schtatt Kinder

3. Artikel: da Mann schtatt der Mann d’ Fraa schtatt die Frau ’s Kinn schtatt
das Kind

4. Charakteristischer ei-Laut Alle im Alemannische als ei gschprochene Laut
werre als ai bis oi ausgschproche. Die Lautfärbunge sinn so charakteristisch,
dass gübte Oiheimische zimlich genau sage kenne, woher jemand isch, der Zwoi
woiche Oier in oinera Roih oder Zwai waiche Aier in ainera Raih sagt.



https://pfl.wikipedia.org/wiki/Libye

Libye (arabisch: ‏ليبيا‎ Lībiyā, amdlisch: Große Sozialisdische
Libysch-Arabische Volks-Dschamahirija) is en Schdaad im Norde vun Afrika.
Uugfähr 6,4 Millione Lait wohne in dem Schdaad midd enerer Fläsch vun 1,7
Millione km², dodraus ergebbd sisch ä Bevelkerungsdischd vun 3,3 Oiwuhner pro
km². Des Lond befind sisch Oofang Sebdemba 2011 als noch im
Birscherkriechszuschdond, des heeßt, en Dääl werd vun de legale Regierung
kondrollierd, en onnere vum Iwwergongsrad. Mid em HDI vun 0,755 is Libye de
hechschdendwiggelsde Schdaad vun Afrika, des hot es dem viele Erdeel zu vadonge,
awwa aach den Reforme in de Bildung unn im Sozialsyschdem. Die libysche
Haubdschdadt is Tripolis.

Libye hot raische Erdeelvorkomme an de middlere Kischd unn im Innelond, außadem
sinn noch riesische Wassavorkomme aus de ledschde Aiszaid vorhande, die werre
mid riesische Wassa-Paiplains im gonze Lond vatailt (Great Man Made River
Project).

Ab 2000 v Chr. konn mer die Bsiedlung dorsch Berberschdämm nochwaise. Vun denne
kummt aach de Nååme Libye, wail die Ägybda denne die Bzaischnung Lebu gewwe
henn. Ab 1000 v Chr. henn die Phenizia die Schdädt Sabratha, Leptis Magna unn
Oia gegrinded, ausm ledschdare is schbäda aach die Haubdschdadt Tripolis
hervorgånge. 870 v. Chr. henn se Karthago gegrinded, des hot sisch schnell zer
schdärgschde Handelsmachd im wesdlische Middlmeerraum endwiggeld. Edwas schbäda
grinde aach die Grieche ihre Kolonie in Libye, um 630 v. Chr. die Schdadt
Cyrene, vun dem sisch de Nååme Cyrenaika fers gonze esdlische Libye ablaide
dudd. 146 v. Chr. henn die Reemer es Karthago zerschderd unn demit des
zug'herische Raisch endgildisch zerschlaaache. Dodemid henn sie die Iwwermachd
im wesdlische Middlmeerraum iwwernumme unn die Kischderegione vun Libye sinn in
derre ihr Raisch oigegliederd worre. Im Johr 395 hot die Tailung vum reemische
Raisch schdaddg'funne unn dodemid is aach Libye gedääld worre: die Weschdhälfd
ons ladainische Weschdrom, die Oschdhälfd ans griechische Oschdrom. Im Johr 430
erowwere die Vandale es haidische Libye unn schdarde ihre Invasion Rischdung
Rom. De Osdreemische Kaisa hots zerickerowwere könne, awwa aach net des gonze
Gebied.

1951 is Libye uuabhängisch unn en Keenigraisch worre, hot awwa Militärbase on
Großbridannje unn die USA abdrede müsse. De Keenisch hot aach proamerikanisch
regiert, awwa des hot 1969 geended, als de Gaddafi geputscht hot. Des hot aach
dedrõõ gelege, dass Erdeel g'funne worre is unn des zu soziale Probleme g'fiehrd
hot. De Gaddafi hot donn die direggde Volgshärrschafd oig'fiehrd (war awwa
faggdisch selbschd an de Machd) unn die Eelg'sellschafde vaschdaadlischd. 1975
hot Libye an Abkomme midd de UdSSR, welles wärdschafdllisch-teschnischi unn
milidärischi Zammearwaid beinhalded hot, Libye hot unner annerem aach Waffe vun
de SU gelieferd g'ried. Libye is mehrmols vadäschdischd worre, islamisdische
Terrorischde in Palästina unn die IRA zu unnerschdüdze. Õõfong vum Johr 2011 hot
im Rahme vum Arabische Friehling in Libye en Birgerkriesch begonne, wail die
Lait mehr Birgerreschde fer sisch oigeforderd henn. Die Rebelle hawwe bis zum
End vum Oggdoba alle Schdädt oigenumme unn de Gaddafi umgebrochd. Noch aischene
Õõgaawe will die Iwwergongregierung en demogradisches Syschdem uffbaue.



https://pfl.wikipedia.org/wiki/Ilse_Rohnacher

Di Ilse Rohnacher (am 12. Juli 1926 in Heidelberg uf di Welt kumme, am 22. Mai
2016 in Zigglhause/Heidelberg gschdorwe) waa e pälzischi Mundaaddischderin, wo
aa uf Hochdeitsch gschriwwe hot. Ihr Bereische ware Liirik, Proosa, Hëërszeene,
Kinnergschischde unn Essejs.

Ihr Kindheid hot di Ilse Rohnacher, geborene Moos, deils in Kaiserslaudere
verbrocht un deils in Zigglhause, wo se di ledschde Jazehnde vun ihrm Lewe
gewuhnt hot. Zunegschd hot se in Heidelberg e Ausbildung zur Ïwwersedserin
gemachd, dann in Moinz Kunschd schdudierd un schbäder in Månnem
Soziaalpedagogik.

Dort, in Månnem hot se dånn aa als Soziaalpedagogin geaaweit. Bis 1992 waa se
Kuldurreferendin vum Schdaddeil-Veroi Zigglhause. Vun 1996 bis 2009 hot se in da
Akademie fä Äldere in Heidelberg Kurse iwwer di Endwigglung vum Dialekt un iwwer
Pälzische Mundaadlideradur abghalde. Im Germanischdische Seminaa vun da Uni
Heidelberg waa se immer widder als Gaschd im Haubdseminaa iwwer de Heidelberjer
Dialekt. Ihr Gedischde ware kinschdlarisch-kreadiv un deils aa zeitgridisch. E
Gedischt geje Auslännerfeindlischkeit hot ihr en Breis gebrocht, awwer aa
Hetzadiggl in da reschtsexdreme Presse ausgeleeßt.

Di Ilse Rohnacher hot zur Kinschlderveroinischung Freie Grupp („Freie Gruppe“)
geghert, wu di Moler Joachim Lutz un Will Sohl 1945 gegrindt hawwe un die-s bis
1949 gewwe hot. Zur Freie Grupp hawwe außerdemm aa di Dischder Ernst Glaeser un
Rudolf Hagelstange, da Geiger Bernhard Klein un di Goldschmiedin Käthe
Ruckenbrod geghert. Da Dischder Alexander von Bernus, wu uffem Schdift Neiburg
in Zigglhause gewuhnt hot, hot sisch zamme mit ihm verbundene Kinschdler, de
Schrifdschdeller Ernst Jünger, Wilhelm Lotz, Alfons Paquet, Jürgen Rausch un
Friedrich Schnack un em Dischder Martin Lang, ewefalls der Grupp ågschlosse. Di
Freie Grupp wollt nochem Krieg des kuldurelle Lewe in Heidelberg widder mit
Ausschdellunge (vun im Dridde Reisch benochteilischde Kinschdler),
Dischderlesunge un Mussigowende bereischern.

Zåmme mit da Marlise Echner-Klingmann hot se folgende Gedischdbänd
verëffendlischd:

E Brezel wie e Scheiredoor, Neujahrssitten, Neujahrsbräuche, Neujahrswünsche,
1988



https://pfl.wikipedia.org/wiki/Elsa%C3%9F

Des Elsaß odda Elsass (fronzeesisch: Alsace) iss ä Reschion im nordesdlische
Frongraisch. Es hot 1.852.325 Oiwuhner unn ä Fläsch vun 8.280 km² (2011), was
1,3% vun de fronzesische Fläsch ausmachd. Midd ner Bevelkerungsdischd vun 223,7
Oiwuhner/km² kehrd des Elsaß zu de am dischdesde bsiedelde Regione in
Frongraisch.

Im Oschde hots Elsaß Õtail an de Rhoiewne, im Weschde an de Vogese. Es
erschdreggd sisch vun Nord noch Sied iwwer 190 km, vun Weschd noch Oschd iwwer
50 km. Die Reschion grenzd an die baide Schdaade Daitschlond (Bade unn Palz) un
Schwaiz, unn die fronzesische Regione Lothringe unn Franche-Comte. Die Reschion
unnertailt sisch in die baide Departements Bas-Rhin unn Haut-Rhin.

Bis zum Johr 1681 hot Frongraisch des Elsaß Schdigg fir Schdigg vum Hailisch
Reemisch Raisch erowwerd. 1789 sinn die baide Departements Bas-Rhin unn
Haut-Rhin gegrinded worre. Im Daitsch-Fronzesische Kriech hot des daitsche
Raisch des Elsaß zamme midd Lothringe erowwerd unn die baide zum Raischslond
Elsaß-Lothringe zammegschlosse. Die wenischen verbliwwenen
fronzesischschbrachischen Orde sinn Germanisierungsversuche ausgsedzd worre.
Aufgrund des Versailler Verdrags nochm Erschde Weltkriech sinn Elsaß-Lothringe
widda noch Frongraisch kumme. Im Zwedde Weltkriech sinnse donn baide
korzzaidisch widda ins daitsche Raisch oigegliederd worre, dånåch widda zirigg
noch Frongraisch kumme.

Im Elsaß werd vorwiegend fronzesisch gebabbeld. Die im Elsaß geschwätzen
alemannische unn frängische Dialegde werre als Elsässisch zammegfassd. Zu den im
Elsaß geschbrochene Schbrooche zähld aa des Pälzische. Die Õzahl der Babbler vun
germanische Dialegde hot vun 1945 uff hait schdarg abgenumme, vun 90% uff 35%.
Nedd ubedailischd dodebai iss die fronzesische Schbroochbolidig in de vergångene
Johr gwessd.



https://pfl.wikipedia.org/wiki/Irlond

Irlond (engl. Ireland, ir. Éire) is ä Insel im Nordweschde vunn Europa. De
greeschde Dääl g'hehrd zur Republik Irlond nordesdlische Deel vunn de Insel
g'heert als Nordirlond zum Verainischde Keenigraisch. Knabb 6 Millione Lait
wohne in Irlond unn es hot e Fläch vun 84.421 km². Aingedaild iss die Rebublik
Irlond in via Prowinze: Connacht, Leinster unn Munster. Die viert Prowinz,
Ulster, g'heert als "Nordirlond" zu Großbridannje.

Besiedeld worre is Irlond des erschdemol um 10.000 v. Chr. vunde "Tuatha de
Danaan" und "Firbolgs". Ab 300 v.Chr. sinn keldischschbrachische Schdämm
oigewanderd, vun derre ihre Schbrach des haidische Irische abschdammd. Dorsch
die Zaid henn sisch viele klääne Ferschdedümer unn Keenigraische gebilded.
Schbäda sinn donn aa die Reemer kumme, die henn do ainische Kasdelle uffgebaud,
awwa sinn nedd dauahafd gebliwwe unn Irlond iss aa nedd ins reemische Raisch
oigegliedad worre. Im 5.Jh. henn bridische Sklave nach unn nach des Chrischdedum
noch Irlond gebrachd, Irlond war dodorsch eens vun de erschde Länner, wo des
Chrischdedum großfläschig vabraided worre is. Irische Missionare henn schbäda aa
ainische Germaneschdämm unn die Slawe chrischdianisierd.

In Irlond henn 1727-29 unn 1740/41 Hungersnöt gewied (an denne die Bridde nedd
gonz uuschuldisch ware), ä Abhängischkaid de Päschda vun de Londbesidza unn
religiese Konfliggde. Des hot 1796 im Rahme vun de amerikanische unn
fronzesische Revoludsion zu em Uffschdond gfiehrd. Des Balamend is uffgeleesd
worre unn die baide Schdaadskärsche sinn verainischd worre. Vun 1845 - 1848
hots, versuchd vun de Kardofflfail unn aach mid Hilf vun de Bride, ä Hungersnod
gewwe. Hunnerddausende sinn dodrõõ geschdorwe unn iwwer ää Million ausgewannerd,
haubdsäschlisch noch Amerika. Ersch im 21. Jh. hot Irlond widda die Bvelkerung
vor de Hungasnod erraischd. 1848 hots donn en Uffschdond gewwe, den die Englänna
bludisch unnerdriggd hewwe. Des hot sich hochgschaugeld, zumal de bridische
Premier mid soina Fodderung fer die Audonomie vun Irlond am Owwerhaus gschaidad
is. Die liberale Badai vun Englond hot 1914 die Uuabhängischaid dorschsedze
könne, doch die Unionischde in Ulster henn dagege prodeschdierd. Mim Ausbruch
vum erschde Weltkriech is die Uuabhängischkaid oigschloofe.

Donn awwa im Johr 1916 henn die Ire en Uffschdond gemachd, welle die Englänna
awwa wieda bludisch niedagschlaache hawwe. De Uuabhängischlkaidskriesch hot am
6. 12. 1921 geended, als de irische Fraischdaad gegrinded worre is. De
prodesdandische Dääl im Nordoschde (Nordirlond) is baim Verainischde
Keenigraisch bliwwe. 1949 is offiziell die Republig Irlond ausgeruf gen. Ohne
Ulschda. Die IRA hod ohne Unnaschdidzung vunde Republik iane Ooschläch gmachd,
die prodesdandische Unionisten hän die kadholisch Zivilbvelgarung terrorisiad un
de Presbyderiana-Parrer Ian Paisley hod soin Hass uf alles Kadholisch
gepredichd... - un woma graa gmäänd hod, ändlisch dääds Friede gäwwe, donnhän
die Unionisde so long wirra terrorisiad, bis ä Bomb hochgonge is. Ärschd 1998
hods än Friednsvadooch gäwwe.

Die Haubdschdadt unn greeschde Schdadt vun de Republik Irlond is Dablin.
Amtsschbrooche in ganz Irlond sinn Englisch unn Irisch. De jetzische
Minischderradspräsident is Enda Kenny unn die Präsidendin is Mary McAleese.

De irische Vakea is eea ruhisch, es Schdrooßenedz ziemlisch klää, awwa
ausraichnd. De effndlisch Nohvakea werd als lausich bschriwwe. Doodefär loßd
sichs Wannere faschd wie inde Palz.



https://pfl.wikipedia.org/wiki/Elsass

Des Elsaß odda Elsass (fronzeesisch: Alsace) iss ä Reschion im nordesdlische
Frongraisch. Es hot 1.852.325 Oiwuhner unn ä Fläsch vun 8.280 km² (2011), was
1,3% vun de fronzesische Fläsch ausmachd. Midd ner Bevelkerungsdischd vun 223,7
Oiwuhner/km² kehrd des Elsaß zu de am dischdesde bsiedelde Regione in
Frongraisch.

Im Oschde hots Elsaß Õtail an de Rhoiewne, im Weschde an de Vogese. Es
erschdreggd sisch vun Nord noch Sied iwwer 190 km, vun Weschd noch Oschd iwwer
50 km. Die Reschion grenzd an die baide Schdaade Daitschlond (Bade unn Palz) un
Schwaiz, unn die fronzesische Regione Lothringe unn Franche-Comte. Die Reschion
unnertailt sisch in die baide Departements Bas-Rhin unn Haut-Rhin.

Bis zum Johr 1681 hot Frongraisch des Elsaß Schdigg fir Schdigg vum Hailisch
Reemisch Raisch erowwerd. 1789 sinn die baide Departements Bas-Rhin unn
Haut-Rhin gegrinded worre. Im Daitsch-Fronzesische Kriech hot des daitsche
Raisch des Elsaß zamme midd Lothringe erowwerd unn die baide zum Raischslond
Elsaß-Lothringe zammegschlosse. Die wenischen verbliwwenen
fronzesischschbrachischen Orde sinn Germanisierungsversuche ausgsedzd worre.
Aufgrund des Versailler Verdrags nochm Erschde Weltkriech sinn Elsaß-Lothringe
widda noch Frongraisch kumme. Im Zwedde Weltkriech sinnse donn baide
korzzaidisch widda ins daitsche Raisch oigegliederd worre, dånåch widda zirigg
noch Frongraisch kumme.

Im Elsaß werd vorwiegend fronzesisch gebabbeld. Die im Elsaß geschwätzen
alemannische unn frängische Dialegde werre als Elsässisch zammegfassd. Zu den im
Elsaß geschbrochene Schbrooche zähld aa des Pälzische. Die Õzahl der Babbler vun
germanische Dialegde hot vun 1945 uff hait schdarg abgenumme, vun 90% uff 35%.
Nedd ubedailischd dodebai iss die fronzesische Schbroochbolidig in de vergångene
Johr gwessd.



https://pfl.wikipedia.org/wiki/Weldall

Es Weldall, des ach efach als All, als (lat.) Universum oder als (gr.) Kosmos
bezaichnet werd, ment die gesamt Weld aus Raum und Zaid.

Oigführt worre ist des Word Weltall von Philipp von Zesen, als Oideutschung von
ladainisch Universum.

Soi Enschdehung, Gschischd un Beschaffenhaid hod die Mensche sait Jahrdausende
interessiert. Erschde Erklärunge zu denne Froche hen die Mensche sisch in Mythe
und schbäda in religiese Erzählunge und Texde zu gewwe versucht.

Donn hän sich die Mensche gedengd, es wär ä glää Kuchl, die wu inde Mid die Erd
als Schaib hod un owwedriwwa de Himmel un unnedrunna die Unnawäld fär die Doode.
Ärsch in de Naizaid hänse erausgriehd, doß die Erd selwad ä Kuchl is, wu sisch
um die Sunn drehe duud innärem Abschdond vun achd Lischdminudde un doß die Sunn
nix onnaschdes is als wie än glääne Schdärn.

Haidzutach beschäfdischen sisch vor allem Wissenschafdler der Fachrischdunge
Physik und Aschdronomie mid de Beschrwaiwung un Erklärung vum Universum.
Grundleschend fer die theoretisch Erklärung vum Zusammenhang vun Raum und Zait
un vun Materie und Enerschie is immer noch die Relativitätstheorie vun Albert
Einstein, die vielväldisch experimendelle Beschtädischunge gefunne hot, was
meent, dass ihre vielfäldische dääls iwwerraschende Aussache sisch dursch
Experimende und Beobachdunge beschtädischd hen.

Die wissenschafdlische Aussache iwwers Universum gehen immer vun de Annahm aus,
dass des Lischd wu uns aus de Waide vum Universum erraischd, sisch genausso
Verhalde dud, wie Lischd uff de Erd, also im All waid weg die glaische
Nadurgesedze gelde wie die, die ma uffgrund vun Beobachdunge und Experimende uf
de Erd herausgfunne hod. Außadäm geje faschd all vun änere lineare Zaid aus - un
die onnan saache, solong mär kään onnan Måßschdab hän, losse märs dodebai -
obwohl des monsche Forschungsärgebnisse uf de Kopp schdelle känd.

Uf Grund vun de kosmische Mikrowelle-Hinnergrundschdrahlung, de Unnersuchung vun
de Verdelung vun de Galaxie und de Datierung vun de älschde Objekde geht die
Wissenschafd vun em Alder vum Weldall vun 13,7 Milliarde Johr aus, mit ennere
gschädzde Abwaischung vun 0,2 Milliarde Johr.

Uf Grund de Muldiplikation vun Alder mol Lischdjohr gehd mer fers sischdbare
Universum vun ennere Greß vun 13,7 Millarde Lischdjohr aus, mit ennere gschädzde
Abwaischung vun 0,2 Millarde Lischdjohr. Es Lischdjohr is die Endfernung wu es
Lischd in em Johr zurichleschd, des sinn 9 460 730 472 580,8 km, also ca. 9,5
Billione Kilomeder. Iwwer evenduell unsischdbare Tele vum Universum, sin ke
wissenschafdlische Aussache meschlisch, wail vun allem was waider weg is als wu
Mensche odder ihr Werkzaisch, wie Saddelidde, hiekumme, die Mensche nur iwwer
Lischd beschaid wisse. Außern sischdbare Lischd meent Lischd in dem Zusammehang
alle messbare elekdromagnedische Welle.

Uffgrund vun de Rodverschiebung des Lischds vun Galaxie gehd ma devu aus, dass
sisch des Universum pro Sekund mit 72 Kilomeder pro Megaparsec ausdehnt. Pro
Megaparsec (e Million Parsec), edwa 3,261 Millione Lischdjohr werds All also pro
Sekund un 72 km greßer durch Ausdehnung. Die Ussischerhaid beträcht ugfär 5 km
pro Sekund un Megaparsec. Die vun unsere Milschschtroße aus gsehe
nächstgeleschene Radiogalaxie (NGC 5128 oder Centaurus A) isch von uns ungfär 3
Mpc entfernt. De Abschdand zu unsere Milschstroß nimmd also pro Sekund um ca.
216 km zu.

Uf Grund vun Messunge vun de Hellischkait vun Supernovaexplosione, de
Beschdimmung vun de Auswirkunge vun de Schwerkraft uf die Materie, wu die
kosmisch Hinnergrundstrahlung emmitiert hott, geht ma devu aus, dass 70% des
Universums aus dunkler Enerschie (3% Ungenauischkait), 25,6 aus dunkler Materie
(1% Ungenauischkait) un 4,4% aus gewehnlischer Materie, bestehd. Die
Beschaffenhaid vun de dunkle Materie is bisher nur durch astrophysikalische
Beobachdunge graifbar. Des Zaisch verschluckd zum Baischbiel en Deel vum Lischd
un soi Existenz is deshalb unner Wissenschafdler net mer umschdridde. Wail mer
des Zaisch awwer ned sehe kann, is soi Schdrukdur ubekannd. Die gewehnlisch
Materie beschdeht aus 73,4% Wasserschdoff, 24,9% Helium und nur zu 0,3% aus alle
annere schwerere Elemende zusamme. Fer die Abschädzung Wasserschdoff un Helium
gilt 3% gschädzdie Abwaischung fer die schwere Elemende 0,3%.

Die Urknallforschung basierd voa allem ufde Dailscheforschung im CERN un hod uns
bis uf winzisch Sekundebruchdääl onde Urknall erangebrung.

Õõfangs - un iwwa Joahunnade wech - hod die Kärsch ä eewnso dummi wie
klääglaiwischi Õngsch ghed vor de Forschungsärgebnisse, wailse gedengd hän,
dodemid kännd die Biiwl widalechd wärrn. Awwa die biiblisch Gschichd is ned
wärdlisch zu nämme, sunnan när sinnbildlisch un die Forschung wärd nie irschänd
äbbes iwwas Gehaimnis vunde Schöbfung saache känne: was voam Urknall waa un wonn
un wie 's End kimmd, des wärd kään Forscha je saache känne, wail all unsa
Forschung uf de Physik beruhd un uf derre iane Gsädze un wail die när in unsam
Universum Geldung hawwe misse - onnschdwo konns onnan gäwwe.

Fer Alder, Greß, Temperadur, Ausdehnung un Zusammesedzung: Jerry T. Bonell,
Robert J. Nemiroff: Das Weltall. Tag für Tag, Knesebeck Verlag, München 2006,
Saide 4-5, ISBN 978-3-89660-374-6



https://pfl.wikipedia.org/wiki/Rhoilond-Palz

Rhoilond-Palz (korz RLP) is ä Bunnäslond in Daitschlond unn wie am Nóóme
ärsischdlisch, iss die Palz än Dääl devun. In Rhoilond-Palz leewe 3.995.000 Lait
uff näre Fläch vun 19.853,36 km², deshalb due uff ääm km² im Dorschschnid 201
Lait leewe (Nov. 2013). Die Haubdschdadt vun Rhoilond-Palz is Määnz.

Rhoilond-Palz liechd im Siedweschde vun Daitschlond unn grenzd an die
Bunneslänner Bade-Wirddebärsch, Hesse, Nordrhoi-Weschdfaale unn Saarlond, sowie
die Schdaade Frongraisch, Luxebursch unn Belgïe. Die Lauda bild in de Vorderpalz
ä nadierlisch grenz zu Frongraisch, de Rhoi zu Bade-Wirddebärsch unn bai
Rhoihesse aa zu Hesse. Im Oschde werd Rhoilond-palz vun de Owwerrhoiewene
dorschzooche, wu aa Ludwichshafe unn Määnz, wu sie end, lieche. Im Siede, in de
Reschion Palz erschdreggd sisch de Pälzer Wald, der vum Haardt flongierd werd,
vun Sied noch Norde unn schließd do ans Nordpälzer Berglond, midd dem hechsde
Bersch vun de Palz, de Dunnersbersch. Weschdlisch dodevu erschdreggd sisch vun
Siedweschde noch Nordoschde es Hunsrigg, en Gebirsche, des die Palz unn des
Rhoilond vunenõnner drennd. De Erbeskopp im Hunsrigg iss de hechsd Bersch in
Rhoilond-Palz. Nordesdlisch werd des Hunsrigg vun de Mosel flongierd, die bai
Koblenz in de Rhoi minded. An de Mosel lieche greeßere Schdädt wie die
Reemerschdadt Trier odda Cochem. Im Nordweschde vun Rhoilond-Palz lieche die
Aifel unn die Vulganaifel.

Nochm zwedde Weltkriech sinn die Palz, die praißische Regierungsbezirge Koblenz
unn Trier, Rhoihesse, Dääl vun de Provinz Hesse-Nassau unn Birgefeld erschd
amerikanisch besedzd worre, donn de fronzesische Besadzungszon zugeschlaache
worre unn die Fronzose des Gebied erschdmol in Owwerpräsidie
Rhoiland-Hesse-Nassau unn Hesse-Palz oigedaild. Die Fronzose henn sisch
offegelasse, ob se Gebiede annekdiere odda nedd, hewwe awwa donn am 30. Auguschd
Rhoilond-Palz als ledschs Lond in de wesdlische Besadsungszone gschaffe.
Nadierlisch sinn dodebai friehere Grenze uffgerisse unn Gebiede gedrennd worre,
desweege könne sisch die Rhoilond-Pälzer bis hait noch net so rischdisch mit
ihrm Lond identifiziere, dieidentifiziere sisch in erschda linie als
"Rhoilänna", "Pälza" unn "Rhoihessena". Fer des naie Lond is Määnz als
Haubdschdadt beschdimmd worre, hot des awwa net ausiewe gekonnd, wail se vum
Kriech so arg zerschderd worre war unn dodemit konnde aa kee Vawaldungsgebaide
zur Verfiechung gschdelld werre. Schdaddesse hot Koblenz die Uffgab vun de
Haubdschdadt iwwernumme. Am 22. November 1946 is donn in de selwe Schdadt im
Theada die erschd Rhoilond-Pälzische Vafassung ausgearwaided worre.
Verabschieded worre is die donn am 25. April 1947, pro-Schdimme kame vun de CDU,
contra-Schdimme vun de SPD un KPD. Aa im regionale Beraisch während de
Volgsabschdimmung henn sisch die Gaischda geschiede: Im kadolische Norde unn
Weschde ware die Lait mehrhaidlisch fer die Vafassung, im
gemischd-konfessionelle Rhoihesse unn de Palz ware die Lait eher dagege. Die
Vafassungsorgane henn sisch erschd in Koblenz oigerischded, sinn donn awwa am
16. Mai 1950 noch Määnz umgezoge, wail vor allem die Palz ner Määnz als
Haubdschdadt akzebdierd hot. Viele Lannesbeherde unn Gerischde sinn awwa
waidahin in Koblenz vabliwwe.



https://pfl.wikipedia.org/wiki/Monnem

Monnem (Mannem) is e Universidädsschdadt mit ca. 300.000 Oiwohner , unn is
dodemit die zweddgreeschd Schdadt in Bade-Werddebääg. Fria waas äne vun de
kuapälzische Residenzschdädt. Zomme mid Ludwichshafe un Haidlbääg is Monnem des
Zentrum vun de airopäisch Medropolregion Rhoi-Negger.

Monnem lieggd on de Mindung vum Negger in de Rhoi, där wos vun de Nachbarschdadt
Ludwichshafe un vun Rhoilond-Palz drenne duht. Es liggd so zuglaisch uff de
diregd Linie vun Derkem nó Haidlbääg unn uff de Noad-Sied-Haubdvabindung om
Rhoi.

Inneschdadt/Jungbusch, Gaddeschdadt, Lindehof, Neggaschdadt-Oschd/Wohlgelege,
Neggaschdadt-Weschd, Naioste/Naihermse, Schwetzingaschdadt/Ostschdadt, Feidene,
Friedrischsfeld, Keffadal, Neckara, Rhoinau, Sondhofe, Seggene, Tschahof,
Tschänau, Vogglschdong, Strassenhäm, Waldhof unn Wallschdadt. Die Schdadtbezirke
sinn weida unnagliedad. → Lischd vun de Schdadtbezirge unn Schdadtdaile vun
Mannem

Lombade unn Vänne (beide Grais Bergschdroß in Hesse), Heddese, Ilvese,
Edinge-Neggarhause, Haidlbääg, Plonkschdadt, Schwetzinge, Brihl (all mid Ausnahm
vun de graisfraie Schdadt Haidlbääg im Rhoi-Negga-Grais) in Bade-Werddebääg
sowie Altrip, Ludwichshafe, Frongedahl und Bowerum-Roxem (alle mid Ausnahm vun
de greisfraie Schdädt Ludwichshafe und Fronkedahl im Rhoi-Palz-Grais) in de
Palz.

Wege saina Lach im Owwarhoigrabe herrschd in Monnem ä sehr mildes Klima. Der
wärmschde Monad is de Juli mit durschschniddlisch 19,9 °C, der käldeschde is de
Jonuar mid 1,8 °C. Uffällisch is die gring Niedaschlachsmeng vun
durschschniddlisch 668 mm. Wege Rhoi unn Negger konns im Herbschd zu Newwelbänk
kumme. Beide Fliss sorge ach fier e iwwadurschschniddlischi Lufdfoischdischkaid,
welli bsunnersch im Hochsumma zu driggenda Schwüle führe konn.

Im Lorscha Kodex im Johr 766 is Monnem erschdmolisch urkundlisch erwäänt worre,
im Johr 1607 hot Mannem donn Schdadtreschde kriegt, nachdem de Kurfürschd vun de
Kurpalz (Friedrisch de IV.) die Friedrischsburch hot baue gelossd. Des
giddaförmische Schdrosenedz is bis haid erhalde gebliwwe, deswege heest Monnem a
Quadradeschdadt.

Ainische wischdische Erfinnunge sin in Monnem gemachd worn. De Karl Drais hot
1817 des erschde Zweerad unn de Carl Benz im Johr 1886 des erschde Audo erfunne.
De Heinrich Lanz hodd 1921 de erschde Bulldog gebaud. Unn de Fondanella hot des
erschte Schpaggeddi-Eis erfunne, des wo's gewwe hot.

Monnem is aach en große Vekehrsknodepunkt zwische Fronkfurt und Stuttgard. Do is
aach de zwetgreeschde Rangierbahnhof in Deitschlond. Da Monnemer Hauptbahnhof
iss e wischdiche Knode für de Fernvakeea.



https://pfl.wikipedia.org/wiki/Mark_Forster

Mark Forster (*1984 in Winnweiler) isch än deitsche Sänger und Songwriter aus de
Palz, der in Berlin lebt. Er schrieb un komponierte die Lieder vun soine 2
erfolgraische Albe Karton (2010) und Bauch und Kopf (2014) selbscht.

Marc Forster beschrieb soi Hoimatdorf als behaglisch, ländlisch mit sehr schenem
Charakder. Awwer da mer dort ke Karriere als Sänger mache kennt, wer er hald
noch Berlin gonge. Soi Mudder schdammt aus Warschau. Berlin meent er, wer ach
grad uffm halwe Wesch zwische Winnweiler und Warschau.

Mitte Zwanzisch hot er e Plischerreis uf em Jakobswesch gemacht. Dodezu hot er
erklärt: "Man fängt an, über Dinge nachzudenken, von denen man nicht weiß, dass
sie in einem stecken. Ich bin zu der Erkenntnis gekommen, dass es wichtig ist,
auch mal das Tempo rauszunehmen. Und nicht nur stur aufs Ziel zulaufen." (uff
Pälzisch: Ma fongt on, iwwer Dinge nochzudenke, vun denne ma net weeß, dass se
in ehm stecke. Isch bin zu de Erkenntnis kumme, dass es wischdisch is, mols
Tempo rauszunemme. Un ned nur schdur uffs Ziel loszulaafe.)

Forster hot sisch Klavierschpiele selbschd beigebrocht. Fers dischde vun soine
Songs braucht er, so verzähld ers, viel Zait. Im Onschluss ans Dischde schpield
er uffm Klavier e Melodie, die ihm zum Song oifallt un die er dann uffm
Compjuder abgspaischerd. Mit geschriewene Note schaffd er nämlisch ned. Im
Schdudio veroint er dann Melodie un Text. Fer aischene Songs braischd er efach
viel Zait, deswesche het es vier Johr gedauert, bis es zwetee Album rauskumme
isch.

Baim Schraiwe on soim Lied Au Revoir wünschde Mark Forster sisch, dass die zwett
Zail in dem Song en Rapper iwwernemme kennt. Zufällisch war er Gaschd in ennere
Sendung, die vun Charlotte Engelhardt moderiert worre isch. Die isch die Ehefraa
vum Sido und hot ihm verzehlt, dass der de Song "Auf dem Weg" vum Forster oft im
Audo here tet und gern e Lied mit ihm uffnemme dät. Forster hott des als
Ritterschlach empfunne und mit Telefonnummer, wu ihm die Charlotte gewwe hot,
soford ongerufe. Am End hot dann Sido bai zwee Lieder zusamme midm Mark Forster
gesunge, nämlisch Au Revoir un Einer dieser Steine. Seither ded se e tiefi
Freundschaft verbinne.

Harald Stein: Live Interview: Mit Sido befreundet - Musiker Mark Forster ist ein
echter Pfälzer. Auch ohne Castingshow zum Erfolg. in Durchblick vom 13. Juni
2014, Seite 8



https://pfl.wikipedia.org/wiki/Lothringen

Lothringe (fronzeesisch: Lorraine) is ä Reschion im Nordoschde vun Frongraisch.
Lothringe dudd aus de Départements Vosges, Meuse, Meurthe-et-Moselle unn Moselle
bschdehe. Lothringe hot 2.349.816 Oiwuhner unn ä Fläsch vun 23.547 km² (2012).
Midd de dodraus resyuldierende Bvelgarungsdisch vun 99,8 Oiwuhner pro km² liechd
Lothringe unnerm kondinandalfronzesische Dorschschnidd (also ohne die
Außegebiede). Haubdschdadt vun Lothringe is Meds unn de Präsidend vum Regional
is de Jean-Pierre Massere vun de PS. De Nååme werd uffs hisdorische Herzochdum
Lothringe zerickgfiehrd.

Lothringe dudd im Weschde on die Reschion Champagne-Ardenne, im Siede on die
Reschion Franch-Comté unn im Oschde ans Elsaß grenze. Im Norde dudd Lothringe on
die Schdaade Belgje unn Lugsebursch, ons daitsche Bunnäslond Saarlond unn de
pälzische Dääl vum Bunneslond Rhoilond-Palz grenze.

Dorsch Lothringe ziehe sisch die Fliss Maas, Mosel unn Saar (vun Sied noo Nord),
Saône (vun Nord noo Sied) unn aa viele Kanäl sinn do zu finne. Im Weschde sinn
die erschde Auslaifa vum Parisa Begge, im Oschde baim Elsaß die Vogese. En
Driddl vun Lothringe dudd aus Wäldan bschdehe.

Wies Elsaß is aa Lothringe en Schdraidgebied zwische Frongraisch unn em Hailisch
Reemisch Raisch vun de Daitsch Nadzion bzw. Daitschlond gewessd. Ab 1766 hot
gonz Lothringe Frongraisch gherd. Noom Daitsch-Fronzeesische Kriesch hot
Frongraisch de nordesdlische Dääl (es haidische Département Moselle) zåmme mim
Elsaß als Raischslond Elsaß-Lothringe ons Daitsche Kaisaraisch abdrede misse.
Noom Erschde Weltkriech is Lothringe widda on Frongraisch gfalle, 1940-44 im
Zwädde Weltkriesch widda daitsch bsedzd worre unn 1945 widda on Frongraisch
zerickgewwe worre.

Tradidsionell werre im Weschde, Siede unn de Midd vun Lothringe fronzesische
Dialeggde gebabbeld im Norde (Département Moselle) es Lothringische, welles zum
Rhoifrängische gherd. Wie onnere Regionalschbrooche aa werre die regionale
Dialeggde immer mehr dorschs Fronzzesische vadrängd , haabdsäschlisch midd de
Schulbolidigg.

Insgsomd schaffe vun de 2.350.657 Oiwuhner 984.000 Lait. Zwää Driddl devuu
schaffe im Dienschdlaischdungsseggdor, ca. 30% in de Induschdrie unn wennischa
als 3% in de Londwerdschafd. De Siede is mehr uff Londwerdschafd bedachd unn
ländlischa, de flache Norde is dorsch die Induschdrie geprägd. Frieher hots in
de Region ä Kris in de Aise- unn Schdahlinduschdrie unn im Bergbau gewwe,
desweeje sinn naie Induschdrie-Zwaig õõgsiedeld worre.

Die Hälfd vun de Beschäfdischde in de Nahrungsmiddlinduschdrie schaffe bai de
Mineralwassaproduzende Vittel unn Contrex. Ae die Käseherschdellung is bai de
Nahrungsmiddlinduschdrie hervorzuheewe, de Géromé kummt aus Lothringe unn 65%
vun de Brie-Produggdsion.



https://pfl.wikipedia.org/wiki/Bohnekraut

Unner Bohnekraut verschded de Pälzer zwe Arde vun Werzkreider, Satureja
hortensis, des ejärische Bohnekraut, ach Gardebohnekraut, bzw. Summerbohnekraut
genannt, un Satureja montana des mehrjärische Berschbohnekraut, ach
Winderbohnekraut, genannt. Urspringlisch war Bohnekraut im estlische
Middelmeerraum behoimat.

Beide Arde ghere zur Gattung der Bohnekreider ladeinsch Satureja aus de
Planzefamile de Lippeblieher, ladeinisch Lamiaceae. Zur Gaddung der Bohnekreider
gheren 38 Arde vun denne 12 in Europa vorkumme.

Die Franzose setzen es ach zum Werze vun Zieschekäs und Essisch oi. Bohnekraut
gilt als gut passend zu Hilsefrischd, Sauce, Salade, Suppe, Oitepf, Marinade,
Flesch un Wild, Fillunge, Paschdede, Gemies un Saladdressings.

Die Remer hen mit Bohnekraut Sauce un Essich gewerzt und geglabt es wer en
Aphrodisiakum. Daher de ladeinische Name Satueira der ment "Satyrs"planz.
Ablehnend hot Ovid des Kraut in soim Werk "Ars amatoria (Liebeskunst)" III, 413
f gsehe:

Bohnekraut war eni vun de Planze die Karl de Große in soiner Landgüterverordnung
Capitulare de villis vel curtis imperii in deren 70. Abschnitt zum Anbaue in
soine Landgüter (Palze) vorgschriwwe hot. Da die Landgüterverordnung
höchschwahrscheinlisch vun 812 datiert, is mit Sischerhaid devu auszugehe, dass
Bohnekraut (wanns net schun die Remer mitgebrocht hen) seit dere Zait in de Palz
ogebaud un genutzd werd.

Jacobus Theodurus Tabernaemontanus hot im Middelelalder des Folgende iwwer des
Bohnenkraut un soi Wirkung gschriwwe: „Es schreibet Tragus, dass die Satureyen
gar nutzlich und wol von dem gemeinen Maß / zu und mit anderer Speiß gekochet
werden / sonderlich bey jungem Fleisch und bei den Fischen / und bey der armen
Leuth ... Gewürtz ... und reitzen zu ehelichen Werken.“

Zur Verwendung in de Kisch schraibt er: Etliche Leut hacken sie unter die Wurst
/ [die dürre Saterey werden also anmuthiger und gesünder zu essen] man kocht sie
auch mit Erbsen (Bonen / Linsen / ) welche nicht übel daran thun / dann sie
nehmen die Blähung.

Gemäß dem Quarks-Script hat Bohnekraut ach nachgewiesenermaße e
verdauungsförderndi Wirkung. Danewe wirkt Bohnekraut beruhischend ufs
Nervesystem un hot e keimabtötendi Wirkung. Wesche letzderem werd es als
Wundmittel bei Verletzunge un Geschwüre sowie bei Halsentzündunge oigsetzt.

Der Andeel vun ätherische Ölen schwankt zwische 0,3 und 4,0%; die Heh is
abhängisch vun de Erndezait; zu Beginn vun de Bliede is er am högschde. Vorhande
sin: Carvacrol, Camphen, Cymol, Dipenten, Pinen, Phenol sowie Gerbstoffe.

Gemäß Gernot Katzer enthalt Bohnekraut ätherisches El in wech­selnde Men­ge; e
gudi Qualität sollte zwische 1 und 2% lische. Annersch als de ähnlisch
rieschende Thymian enthalt Bohnekraut nur geringe Menge an Thymol, sondern als
Haupt­komponent des stellungs­isomere Carvacrol (30 bis 45%). Weiters sinn
p-Cymen (max. 30%), γ-Terpinen, α-Pinen (8%), Dipenten, Borneol, 1-Linalool,
Terpineol und 1-Carvon identifiziert worre.

Satureja hortensis is e ehjährisches Kraud mit kleene, schmale Bleddle und
wächst 20-40 cm hoch.

Vermehrt werd durch Aussaat im Friehjohr. Ausgsäd werd er in de Palz im März bis
Mai. De Saame isch sehr foi. E Gramm enthald 3.000 Kerner. Bei sorgsamer Aussaat
keimt de Saame noch 15 bis 20 Daach. Empfohle werd en Reiheabschdand vun 20 cm.

Vermehrt werd durch Aussaat im Friehjohr oder im Schpädsummer dursch Steckling
oder halbreife Saideschprosse. Ausgsäd werd er in de Palz im März odder April in
Planzkäschde odder -tepf. Uffgehe tun die Same nach 14-18 Dach. Die Sämling
wern, wenn se kräfdisch sinn, an en sunnische Platz mit humosem Bode
ausgeplanzt. Im Winder kamm ma en Steckling in em Topf im Haus in em temperierde
Zimmer halde, wann des iwwer es sunnisches Fenschder verfischt.

Die Gattung Satureja werd innerhalb vun de Familie Lippebliedler in die
Unnerfamilie Nepetoideae, Tribus Mentheae un Subtribus Menthinae gschdelld. Die
Gattung besteht aus rund 38 Arde, vun denne 12 in Europa vorkumme. In
Mitteleuropa ist keni heimisch.

 Commons: ejährisches Bohnekraut, Gardebohnekraut, Summerbohnekraut — Waitere
Mulitimediadataie zum Artikel

 Commons: mehrjährisches Bohnekraut, Berschbohnekraut, Winterbohnekraut —
Waitere Mulitimediadataie zum Artikel



https://pfl.wikipedia.org/wiki/Wasserstoff

Error in template * unknown parameter name (Vorlage:Infobox Chemisches Element):
'Dialekt'

Wassaschdoff is en schemischs Element mi'm Symbol H (fä ladainisch hydrogenium
„Wassamacha“; fun griischisch ὕδωρ hydōr „Wassa“ und γίγνομαι gignomai „werre“)
un dä Odnungszål 1. Im Periodesyschdem funn'd Elemende hods dä easchde Blads.

Wassaschdoff ischs hoifischd' schemischs Elemend im Universum, awwa ned uff'd
Ead. Ea isch im Wassa un in faschd alle organische Fäbinnunge dri, un kummd
dodomid in alli Lebewesen foa.

Wassaschdoff isch s Elemend mid'd g'ringschd Atommass. Im hoifischde Isotop, wu
å Protium heeßt, hods gå kee Neutron, blous en Proton un'n Elektron.

Als Easchda hådden dä Chemiker un Fisyker Henry Cavendish 1766 g'funne, alsa
ebbes mid Metalle un Säure ausbrowiad håd. Weil's Gas brennd håd, håddas
Inflammable Air g'nånnd. 1778 håd dä Antoine Laurent de Lavoisier Wassaschdoff å
g'funne, ohne dä Cavendish 'kennd z'hawwe. Lavoisier håd dånn å meijna
nausbråchd, alsa Wassadåmpf iwwa gliinde Eisebrogge g'laid håd, waila zaische
wolld, dass baiere chemischi Reaktion kää Mass fälore geijd. Wail des Wassa dånn
doch wennischa worre isch, hådda g'sehn, dass e Gas enschdanne, un Eise oxidiert
isch. Di Mass isch di glaisch bliwwe, also hådda doch Reschd g'hadd. Lavoisier
håd dånn å nausbråchd, dassna außem Wassaschdoff å widda Wassa mache kå, un
håddem sein Nåm 'gewwe.



https://pfl.wikipedia.org/wiki/Speyer

Schbaija (gschriwwe Speyer un bis 1825 a Speier) ischä Pelsa Schdadd om Rhoi, wu
inde Owwarhoinischi Tiefewene liesche dud, do wude Schbayabach inde Rhoi noi
kummd. In Schbaija dun im Aachebligg on die 50.000 Laid leewe.

Schbaija isch frija mol vum remische Raisch g'grind worre un deswesche a äni
vunde eldschde Schdäd in Daidschlond iwwahaubd. Unnade Rema hoddse Noviomagus
oda schbeda a Civitas Nemetum keese. Im Middelalda hodd Schbaija, zunegschd
mol'm Bischof unnawoafe un schließlisch de Schdadus vunare fraije Raichsschdadd
vum Hailische Remische Raisch Daidscha Nadzion krischd.

Weldb'kond isch Schbaija haid weschm Schbaimara Dumm. Des isch äns vunde
bdaidnschde romonische Bauweagg iwwahaubd un said 1981 isch die Keasch a ä
UNESCO-Weldkulduaeawe.

Vun Schbaija ä Schdiggl außahalb lieschn de Binshof, de Daidschhof, de
Ludwischhof, de Ringschebeaschahof, de Schbidserhoihof, de Thomashof, de
Waijahof uns Reffedaal.

Um Schbaija rum sinn die Nachbaoad Remabeasch im Siede, wu die drai Deafa
Beaschhause, Helscheschdää un Medasche sinn, donn Duddehofe im Weschde,
Schiffaschdadd im Nordweschde, Waldsee un Oddaschdadd im Noade. Iwwam Rhoi
lieschn Kedsch im Noadoschde, Hoggene im Oschde, Aldlusse im Siedoschde un
Rhoihause im Siede. De Rhoi isch die eschdlischi Grens vunde Schdadd un a
glaischzaidisch die Grenz vun Rhoilond-Pals zu Baade-Wirdebeasch. Dea kumd baim
Stromkilomeeda 393,8 in die Gmaagung vun Schbaija roi un valossdse 9,2 km
schbeeda widda baim Stromkilomeeda 403. Die Flussschlaif im Siede, wu weschede
Rhoibgradischung vum Tulla mol abgschnidde worre un haid Alddrhoiäam sin,
schdejn midem Schbaimara Auwald unde Wassafläsch noch de
Fauna-Flora-Habidaad-Rischdlinje unnam oiropäische Schudz.

Noadweschdlisch vum Schdaddgbied sinn oinische Baggaseeje gbuddeld worre, umde
Sond- un Kies zu krische. Dorunna isch a's Binsfeld mit 7 Seeje neadlisch vunde
A 61. Gonz owwe im Noade hodd Schbaija a nochä Schdigg om Anglhofa Aldrhoi.

S'Schbaimara Gbied lischd uffde Rhoiniedarung (uugfea 93 m iwa Null), de
Niedaterrass (uugfea 103 m iwa Null) un uffde Hochterrass (bis 113 m iwa Null).
S'Gbied bschdeed aus Oschwemmunge un Ablacharunge ausm Holozen. Die Niedaterrass
hodd sisch inde leschd Aiszaid gbild, wu iwana Kiesablacharung ä uugfea halwe
Meda diggi Lehmschischd im Blaischdozen enschdonne isch. Die Hochterrass isch im
Siedweschde gesche Duddehofe un ischde nerdlisch Deel vunde Schweschema Pladd ä
aiszaidlischi Ohaifung vun Leeß un im Noadwesche bschdedse aus Sondflesche un
Sonddiene, wu haidde Drubbeiwungsbladz unde Schbaimara Schdaddwald weschdlisch
vunde B 9 isch. Die Iwageng vundene Ewene komma in Schbaija guud seje un hawen
zum Deel a aischini Schbaimara Nome. De Iwagong vunde Niedaterrass zum Roi
ischde „Museumsbuggl“ unde Oschdiesch uff die Hochterrass isch inde Owware
Longgass de „Brauwaraibuggl“ unde „Schidzebuggl“ inde Schidzeschdrooß. Onnare
Iwwageng hodds im Dummgaade un wus zum Fischmaagd nunnageje dud. Uffde
Niedaterrass kummd s'Hochwassa vum Rhoi nedd ruff umma konn deswesche do a noh
om Fluss bauwe.

S'Hochgschdaad komma guud seje un bild ä Folsch vun Halbgrais, dowude Rhoi frija
mol gflosse isch. Siedweschdlisch vun Schbaija lischd Beaschhause onde Owakond
vum Hochgschdad un laafd noch Noadoschde umde Schbaimara Vochlgsong rum, bisses
eschdlisch onde Rhoi om Dummhischl kumme dud. Vun doad folschds noch Noadweschde
de Johannesschdrooß, de Woamsa Londschdrooß noch Noade, m'easchde Deel vunde
Waldseja Schdrooß, donn waida iwade Buche- un Ealeweesch noadeschdlisch iwwas
Feld bis zum Schbidserhoihof un vun doad bis waida neadlisch onde Binsfeldseje
voabai noch Oddaschdadd.

Wail Schbaija ginschdisch onde Flussterrasse lische dud un wischdisch gwesd
isch, hodd die bairisch Londvamessung nochde napoljonische Griesch ä
Vamessungsneds og'leschd. Des isch donn a Grundlaach fas said 1805 g'bloonde
naije Rhoibedd un fadie Vamessung vum naije Rhoigrais gwesd. Unnam
großheazochlisch-badische Owainschnijea Johann Gottfried Tulla homda 1819 ä
Grundlinije zwische Schbaija un Oggasche gmesse.

Schbaija hodd so gesche 1000 ha foaschdlischi Flesche, alla uugfea 29 % vunde
Gmaagungsflesch. De Schbaimara Schdaddwald deeld sisch in zwee unnaschiedlischi
Gbied, de Rhoiauwald unde Foalewald.

Im Noadweschde vunde Schdadd hodds de Foalewald (uugfea 102–110 m iwa Null) uff
Sonddiene, Schwemmsond un G'rell, wu vieli Kiefere awwa a Buche, Aische,
Rubinije, Biage, Rodaische un onare Beem un Gschdribs wagse dud. De gschizde
Schbaimara Auwald lischd zwischm Remabeasch im Siede om Rhoidomm endlong bis zum
Naije Schbaimara Haafe. Im Auwald hodds voa'allm Esche, Pabble, Aische, Ahoan,
Nussbeem, Buche un Waide un a do noch onare Beem un Gschdribs.

Duasch soi Laach im Owwarhoigraawe kead Schbaija zude wermschde un
niedaschlachermschde Gbied vun Daidschlond. Die Middltembaradur im Joa bdrääschd
9,8 °C un 16,9 °C inde Wegedazionszaid. Im Schnidd kummn 596 mm (1931–1960
Schdazion Schbaija) Resche runna un dod'vu 314 mm inde Wegedazionszaid. Die
Daach im Summa, wus iwwa 25° hawe dud, sinn gesche 40 Schdigg im Joa. Gwidda
gibds on 20–25 Daach, Schneefall on 20 Daach un ä g'schlosseni Schneedegg a on
20 Daach. De Wind kummd maischdens ausm Siedweschde un Noadoschde. Die Schdund,
wu die Sunn schoine dud, isch im Summahalbjoa daidlisch iwwam Duaschschnidd, im
Winda weesche de haifischi Weddalaach unnam Schnidd. Wesche dere Weddalaach unde
Schwiel im Summa gilds Schbaimara Wedda als bioglimaadisch b'laschdend.

Weesche de Funde ausde Jungschdoinzaid, de Brosezaid, de Hallschdaddzaid unde
Ladenezaid weesma, dass frija schun die Laid bsondas inde Neeh vum Rhoi gsiedld
kabd hawen. Die Laach om Rhoi, wu schun frieh en wischdische Veakehrsweesch
gwesd isch un glaichzaidisch awwa a sischa voa Hochwassa uffde Terasse noh om
Fluss, sind Grind gwesd do schun frieh zu siedle. Enna vunde bkonnschde Fund vun
domols ischde Goldne Huud vun Schiffaschdadd vun 1500 v. Chr., wuma uffm Feld 10
km noadweschdlisch vun Schbaija gfunne kabd hodd. Inde Johannesschdrooß hoddma a
ä fadie Pals seldenes keldischs Grawb ausde Zaid 50 - 20 v. Chr. gfunne kabd.

Die Reema hawwen 50 v. Chr. Gallije unnaworfe kabd, wuduasch de Rhoi ä
nadirlischi Grens vun iam Raisch gwesd isch. Um 10 v. Chr. hoddma donn ä
Milidealaacha faän Drubb uffgschdeld, was donn de Ofong vunde Schdadd gwesd
isch. De remisch Kaisa Augustus hodd donn zugschdimmd, dassma Laid vum
geamonisch Schdomm vunde Nemeda oasiedle dud. Schbeda, nochde Schlachd vum
Teudebuascha Wald isch's Laacha duaschä naijes easezd worre. Iwwareschd dodvu
hoddma im jiddische Vieadl funne. Ausde easche Schaddveadl, de Vici uff Ladoin,
wu sisch ums Laacha gbild kabd hawwen, hoddsisch donn die Schdadd endwiggld.
Donn isch nochä driddi Feschdung uffgschdelld worre, wuma donn awwa uffgewwe
hodd, wail Schbaija a kän Grensposchde un a nemme miliderisch wischdisch gwesd
isch. Die Siedlung, wu gbliwwe isch, isch donn Haubdschdadd „Civitas Nemetum“
vunde Geschnd vunde Nemeda worre.

Um 150 noch Chr. isch die Schdadd donn unam keldische Nome Noviomagus, was
„Neufeld “ oda „Neumarkt“ heeße dud, uffde Weldkaad vum Griesche Ptolemäus un
schbeeda a im Itinerarium Antonini, em Raisehondbuch vum Antonius vunde Zaid vum
Caracallas (211–217) un uffde Schrooßekaad Tabula Peutingeriana ausm 3.
Jaahunad. Noch 260 hoddma die Oagriff vunde Alamonne inde Velgawondarung baim
Limes nemme abwehre kenne unde Rhoi isch reemischi Grens und Schbaija ischä
Grensschdadd worre. Im 4. Jaahunad hoddsde easchde Bischof in Schbaija gewwe. Im
Joa 406 sinn doan die Siewe, Vondaale und samadischi Alonne weeschede Hunne iwwa
de Rhoi a noch Schbaija kumme. In Aldlusse hodds a ä „Fiaschdegrawb“ vunde
Alano-Saamade, Hunne odda Osdchdgeamone.

Inna Schlachd bai Zilpisch im Joa 496/497 unna waidari Schlachd im Joa 505 hodde
freng'gisch Keenisch Glodwisch die Alamonne bsieschd. Schbaija isch donnen Deel
vum freng'gische Keenischraisch worre. Die Frong'ge hawwen donn de naij
Schbaijagau oig'rischd un B'omde un Bischheef sinn vun Gallije kumme. De Nome
Spira, wu vunde Alamonne oigfiad worre isch, isch gbliwwe.

Abm 7. Jaahunad isch donn Schbaija widdan Bischofssids gwesd. Im Joa 969 hodde
Kaisa Oddo de Große de Bischofskeasch s'Immunidesbriwilesch, ä aischini
G'rischdbaakaid un Kondroll iwwa Minze un Zoll gewwe. Abm Joa 1030 hodde Kaisa
Konrad II. midm Bau vum Dumm oafonge losse. Die easchd jiddischi Gmoind vun
Schbaija hoddsisch weschm Bischof Rüdiger Huzmann im 11. Jaahunad ogsiedld. Newe
de onnare SCHUM-Schdedd Woams un Meens hoddsisch a in Schbaija die
aschkenasischi Kuldua endwiggld. Im Joa 1111 hodde Heinrich V. soin Vadda im
Schbaimara Dumm baigsedzd un on dem Daach hodda a de Schdadd waidraischndi
Briwilesche gewwe. Die Birscha vun Schbaija hawen peasenlischi Fraihaide grischd
unde Inhald vum Brief hoddma om Boadaal vum Dumm ogbrochd, awwa s'isch donn
schbeda valore gonge. Im 13. Jaahunad hodds in Schbaija donn Schdraidaraije
zwische de Schdadd unnem Bischof unde Schdifde iwwa die "stadtherrlichen Rechte"
gewwe. Do hodd sisch donn s'Dummkabidl als Geschna zude Birschaschafd endwiggld.
Inde Midd vum Jaahunad isch a beleschd, dasses in Schbaija „effendliscches
Aischedum“, also schdeddische Grundbsids gewwe hodd. Im 14. Jaahunad hoddsisch
donn im Konfligd um die Raadsbsedzung zwische de Minza-Hausgnosse unde Zinfd in
Schbija donnä roini Zunfdvafassung duaschgsedzd. Donoch sinn die Hausgnosse
bloss noch äni vun 14 Zinfd gwesd un hawwen 1349 uff ledschdi Voareschd
vazischde misse.

Inde zwedde Helfd vum 14. Jaahunad isch glaa worre, dass die Schbaijmarische
Bischheef ian schdaddherrlische Oschbruch nie uffgewwe kabd hawwen. Die
Bischheef hawwen sisch Unaschdidzung vum Kaisa Karl IV. un vunde Palsgrafe kold
un die Schdadd hoddsisch nemme uffn Kaisa valosse kenne.

Im Joa 1434 hodds donn'en Schudzvadraach uff 10 Joa midm Kuafirschd Ludwig III.
vunde Pals gewwe. Die Geschnd isch donn ab 1439 vunde marodierende Aamagnagge
bdrohd gwesd, wu ejemolischi Seldna vunde fronsesische Aamee gwesd sinn.
Schbaija, Meenz, Woams un Schdrooßbuasch hawwen ä Bindnis gschlosse unnä Heea
vun 100 Glewe uffgschdeld, dod'vu 30 vun Meenz un Schdrooßbuasch un 20 vun
Schbaija un Woams. Inde Joa 1459 bis 1462 hoddsisch Schbija schun widda om
Griesch, m'Pälsa Griesch a b'kond als „Badisch-Pälsischa Griesch“ oda „Meenza
Eazschdifdsfehd“, vunde Kuapals gesche Kuameens bdailische misse.

Im Joa 1464 ischde Matthias von Rammung Bischof worre un hodd vasuchd frijari
Reschd vunde Keasch widda un a mea Bfuuchnis fa die Keasch zu res. Deswesche
hodd donn 1465 die Schdadd Broblem midde Keasch grischd, wailsem Birscha weschm
kaisalische Hofg'rischd zu soim Reschd geschede Bischof hodd vahelfe misse. Die
Schdadd, wu in dem Konfligd neudral hodd blaiwe wolle, isch donn inde Joa 1470
un 1471 widda noigzoche worre. De Kuafiaschd Friedrisch I. hoddsisch Kondroll
iwwas Gloschda Waißebuasch un die Schdadd gnumme, wu de Kaisa awwa a hodd hawwe
wolle un im Griesch dorum hawwen donn baide miliderisch Hilf vun Schbaija
valongd.

S'Hochschdifd Schbaija isch om 20. Abril 1525 vunnem Bauwauffschdond inde
Rhoigeschend bdroffe worre. Die Bauware hawwende Zeende, die Zinse un Abgaawe
nemme hawwe wolle un sinn gesche die Keasche gonge. Zee Daach schbeeda hawwense
donn voakabd „gen Speyer zu ziehen und daselbst der Pfaffheit Nester, die viel
Jar mit Nachtheil und großen Schaden der Armen erhalten weren worden, zu
zerstören“ un „die Stadt Speier zu belegern und die Geistlichen irs Gefallens
darin zu reformieren“. Inde Folsch hodds u. a. ä paa Raischsdaach in Schbaija
gewe.

Inde easch Helfd vum 16. Jaahunad isch Schbaija donn'n'Middlpungd vunde daidsch
Gschischd gwesd. Iwwa 50 Hofdaach un vunde Raichsdaach in dem Jaahunad hawwen
finf in Schbaija schdaddgfunne. Ä Rai vun Raischdebudazionsdaach (z. B. 1558,
1560, 1583, 1595, 1599/60), Kuafeaschdedaach (z. B. 1588) un
Raischsmodarazionsdaach (z. B. 1595) sinn a noch in Schbaija gwesd.

Zwische 1530 un 1620 ischs in Schbaija friedlisch gwesd, awwa inde Joa 1539,
1542, 1555 un 1574 isch Schbaija vunde Peschd heemgsuchd worre. De
Schmalkaldischi Griesch im Joa 1546 hodd uff Schbaija ken diregde Oifluss kabd.
1612 isch noch zee Joa Erwed die ’’Chronica der freien Reichsstadt Speier’’ vum
Christoph Lehmann rauskumme un hodd im Lauf vunde Zaid via Ufflaache kabd. Im
Draißischjehrische Griesch inde Joa 1618–1648 isch Schbaija imma widda vun
Drubbe bsedzd worre un ischä Drubbelaacha, Vasorschungs- un Flischdlingsoad un
Lazaredd gwesd bis 1650 die ledschde fremde Soldaade ausde Schdadd gonge sinn.

Im Joa 1689 isch die Schdadd donn weschede Schlaifung vunde Pals unnam Genaral
Melac im Pelsische Eawfolschegriesch vellisch vunde fronsesische Drubbe
zaschdead worre. De General Joseph de Montclar hodd om 30. Januar 1689 die
Befeschdischung vunde Schdadd og'guggd un zwee Daach schbeeda hoddma midm
Abbruch bgunne. Die Birscha hawwen do midmache misse un gdeng'gd, das die
Schdadd a noch abgbrend wead. Om 23. Mai hoddma donn m'Birschameeschda unde
Radsherre gsachd, dass alle Laid die Schdadd valosse missn unnem Dummdekoan
unnem bischeflische Schdaddhalda Heinrich Hartard von Rollingen hodde Montclar
om 27. Mai gsachd, dass „die Stadt samt allen darin befindlichen Kirchen und
Klöstern, einzig die hohe Domkirche ausgenommen“ in Brond gschdeggd werren.

Donn sinn im Joa 1792 die fronsesische Rewoluzionsdrubbe noch Schbaija kumme
un's isch als Sidz vunna Unnabrefegdua im Département du Mont-Tonnerre
(Dunnasbeasch) bis 1814 unna fronsesischa Heaschafd bliwwe. Easchd midde
Bfraijungsgriesch geschede Napoleon unde Naiordnung vun Oiroba uffm Wiena
Kongress vun 1815 hoddsischs widda g'änad. Im Joa 1816 isch Schbaija donn
Graishaubdschdadd vum Rhoigrais worre, wu zum Kenischraisch Baijan kead hodd. Om
1. Janua 1838 hodd donn de Regierungsbziag (Grais) Pals de Rhograis abglesd.

De Rhoihaafe isch 1837 feadisch worre un 10 Joa schbeda isch Schbaija ons
daidsche Aisebohnnedz ogschlosse worre. Inde Zaid sinn donn a soziali un
karitadivi Oirischdunge wie z. B. Hoschbideela odda Wohldedischkaidsvaroi
enschdone un Schbaija hodds beschde Schulsischdem inde Pals kabd. Newede
Schidzegsellschafd, wus schun said 1529 gewwe hodd, sinn onnare dzukumme unna
onnarem än Tuanvaroi unnän Musiggvaroi. S'zwedde Pioniabadallijo vunde bairische
Aamee isch bis 1918 in Schbaija gwesd. S'Pals-Fluuchzaischweag hodds schun said
1913 in Schbaija gewwe, wu im Easchde Weldgriesch zuem bdaidnde daidsche
Rischdungsbdriewb worre isch.

Nochm easchde Weldgriesch isch Schbaija zsomme midm ling'ge Rhoiufa vunde
fronsesische Aamee bsedzd worre. Om End vum Joa 1918 hodds fronsesische Milidea
unnam Genaral Gérard s'„Freie-Pfalz“-Beweschung vum Eberhard Haaß un onnare
Sebaradischdegrubbe im Rhoilond gfeadad. Schun 1919 hodd donn die „Freie-Pfalz“
n'Pudschvasuch fa ä audonomi Pals unnanumme, wu awwa voa'allm weschm
Regierungsbräsidend Friedrich von Chlingensperg auf Berg (1860–1944) gschaidad
isch. 1930 isch donn die fronsesisch Bsadzungsmachd widda abg'riggd.

Duasch die Machdeagraifung vunde NSDAP isch 1933 Schbaija easchmol zum Gau
Rhoilond kumme, wu donn 1935 midm Saalond zsommeg'leschd worre isch. Inde
Grischdallnachd isch a die Schbaimara Sinagog om 9. Novemba abgbrend un d'noch
abgrisse worre. Uugfea 100 Judde sinn inde Schbaimara Umgewung duasch die
Vafolschung umgbrochd worre. Widdaschdond gesche die Nadzionalsozialischde hodds
a in Schbaija duasch die Grubb „Speyerer Kameradschaft“ vum Schbaimara
Sozialdemograd Jakob Schultheis un soina Ejefraa Emma gewwe. Im Zwedde
Weldgriesch isch in Schbaija duaschn Lufdogriff de Bohhof zaschdead worre. Die
omerikonisch Aamee isch donn 1945 in Schbaija oimaschiad, nochdem die daidsche
Drubbe midm Abzuuch die Rhoibrigg gschbrengd kabd hawwen.

Nochm zwedde Weldgriesch isch Schbaija donn inde fronsesisch Bsadzungszon gwesd,
bis 1949 die Bundesrebubligg Daidschlond g'grind worre isch. Said 1945 hodds
donn a ä fronsesischi Bsatsunggaanison in Schbaija kabd. S'Bsadzungsreschiem
hodd om 6. Mai 1955 uffkead un inde Nainzischa Joa isch die fronsesisch Aamee
donn widda abgzoche. Als Zaische fa die Vasehnung un Fraindschafd isch in de
Joare 1953/54 mid daidsche un fronsssische Middl die Beanaduskeasch inde Woamsa
Schdrooß uffm Alde Friedhof gbaud worre.

Im Joa 1990 hodds viel Faijalischkaide weschm zweedausndjerische Bschdeje vunde
Schdadd gewwe. Im Nowemba 2011 hoddma donn die naij Sinagog Beith-Schalom
oigwaid.

Schbaijmarisch kerd zum Voadapelsische, hodd awwa soi Aischehaide. Zum
Baischbiel saachn die Speyerer sisch selwa neewe "Speyerer" (gschbroche:
Schbaijara) a "Speyrer" (gschbroche: Schbaijra), a schunmol "Spei'rer"
(gschbroche: Schbaij'ra) gschriwwe un gebabbld odda awwa "Speyemer" odda
"Speyermer" (gschbroche: Schbaijama) odda "Spey'mer" (gschbroche: Schbaij'ma)
odda glai efach "Speymer" (gschbroche: Schbaijma) awwa a noch "Speyermerer"
(gschbroche: Schbaijamara) odda onaschda. Ä waidari Aischehaid ischs in monsche
Weada s'zsommezieje vunde Silwe "geh" zu "k" wie zum Baischbiel "gehead" zu
"kead" odda "gehabd zu "kabd") un "beh" zu "p" wie zum Baischbiel "behalde" zu
"palde". Un ofd babbldma im Subaladiv, alla onschdadd weesche unnaschiedlische
Grind saachdma ofd 'weschede unnaschiedlischgschde Grind.

Wie iwwarall in Daidschlond, valiead awwa de Dialegd a in Schbaija oan B'daidung
unn vaschwind imma mea. Die jingschd Genarazion iwwanimmd de Dialegd nemme unn
babbld Hochdaidsch.

Saidm 13. Jaahunad hodd Schbaija uffm Schdaddsieschl de Dumm druff. Do komma die
Oasischd vum Noade seje, wailse de Raichsherold als „embfehlensweada un
eawirsischa“ ongseje kabd hodd.

Im Schbaimara Schdaddraad hodds 44 eareomdlischi Raadsmidglieda, wu oam 7. Juni
2009 baide Kommunalwahle in Rhoilond-Pals gwehld worre sinn unem haubdomdlische
Owabirschameeschda, wude Voasids hawe dud.

Mid Spalding (Vaoinischds Kenischraisch) hoddma 1956 die allaeaschd Pardnaschafd
gschlosse. Doan 1959 a midm froanzeesische Chartres, 1989 mid Ravenna (Idalje)
un Kursk (Russlond) un 1992 mid Gniezno (Gnesen) in Pole. Said 1998 isch Yavne
in Israel die ingschd Pardnaschdadd. Dodriwwanaus hodd die Schdadd 1982 e
Paadeschafd fa Karengera in Ruanda iwanumme, des heßd noch änare Kommunaalreform
2001 fa de B'ziag Ruzisi (frija Impala).

S'b'daidnschd Bauweag in Schbaija ischde Dumm, wu 1981 als zweddes daidsches
Kulduadeng'gmol ins UNESCO-Weldkulduaeawe uffgnumme worre isch un wu
als's'gregschde romonische Bauweag vunde Weld gelde dud. Unam Kaisa Konrad II.
hodd 1030 s'Bauwe oagfonge. Wisawie isch die 1041 gwaidi Gribda, wus
Grabg'leesch vunde Salija isch.

Om onare End vunde Maximiljoanschdrooß, wu baide Birscha a efach „Haubdschdrooß“
heeße dud, wisawie vum Dumm, lieschds 55 m große Aldbeadl, wu im Middlalda
s'weschdlische Haubddoa vunde Schdadd gwesd isch. De unare Deel vum Doa hoddma
um 1230 un 1250 gbaud un die owari Gschoss midm 20 m hoche Walmdach isch um 1512
un 1514 dzu kumme.

Nochm vahernde Schdaddbrond hoddma 1708 uffs Aldbeadl s'Schiefadach druffgsedsd.
Haid hodds im erschde Schdogg ä Dauwaausschdellung iwa die Gschischd vunde
Schbajmara Schdaddbfeschdischung.

Schbaija hodd im „Judehof“ die eldschd vollschdendischi daidsch Mikwe, ä
riduells, jidischs Bad ausm 12. Jaahunad.

In Schbaija hodds bis zua Zaschderung im Pelsische Eabfolschegriesch n'Haufe
Keasche, Gleschda un Kabelle gewe, wu awwa bis uffä paa wenische Reschd
vaschwunne sin. Nochm Pelsische Eabfolschegriesch hoddma midm Widdauffbau im 18.
Jaahunad die Draifaldischkaidskeasch als luddarischi Schdaddkeasch un die
Hailischgaischdkeasch fa die refoamierdi Gmoind gbaud. Om End vum 19. un Ofongs
vum 20. Jaahunad hoddma die Gdeschdniskeasch gbaud, wu on die Schbaimara
Brodeschdazion vun 1529 eainnere dud. Visawi vun de Keasch isch donn die
kadolisch Josefskeasch, wuma als Reagzion uffde Bau vunde Gdeschdniskeasch bauwe
un 1914 oiwaje gmissd hodd. Inde Joa 1953 un 1954 isch im haidische Adenauwapaag
die Bernaduskeasch als daidsch-fronsesischi Friednskeasch un Zaische vunde
Vasehnung gbaud worre. Naije Keasche hodds im Schdadddeel Schbaija-Noad, wuma
die Keasche St. Konrad un die Christuskeasch gbaud hodd sowie in Schbaija-Weschd
de St. Oddo un St. Hedwisch un die evong'gelisch Johonneskeasch un in
Schbaija-Sied die Uffeaschdejungskeasch. Dodzu hodds noch die evong'gelisch
Hailischgaischdkeasch.

D'newe hodds noch Keasche inde drai kadolischi Frauwegleschda un inde
evong'gelischi Diagonisse. A onare G'moinde hawen Keasche oda Vasommlungsoad in
Schbaija, des sin die Evongelisch-medodischdisch Keasch, die Naiaboschdolisch
G'moind, die Fraij evong'gelisch G'moind, die fraikeaschlisch Pfingschdgmoind un
die Zeuge Jehova.

Die Sinagog Beith-Schalom, des heesd „Haus des Friedens“, isch saidm 9. Novemba
2011 ä Schbaimara Sinagog - die viead saidm Beschdeje vunde jidischi Gmoind in
Schbaija - uns Gmoindezendrum vunde Jidisch Kuldusgmoinde vunde Rhoipals.

Die Tiagisch-Islomisch Gmoind in Schbaija hodd 2011/2012 die Fatih-Moschee
eaeffnd.

In Schbaija hodds die Jidischi Friedheef, de Naije Friedhof un de Alde Friedhof,
wu haidn de Adenauwapaag isch.

In Schbaija hodds ä paa Museje. S'bekoanndschde ischs Hischdoorische Museum
vunde Pals uns Teschnig-Museum. S'Hischdoorische Museum zaischd remischi un
middlaldalischi Fundschdigg ausde Geschnd un Reschd vum alde Dumm un a’n
bdaidnde Fund ausde Brosezaid, de Goldene Huud, wuma in Schiffaschdadd gfune
kabd hodd. S'Teschnig-Museum lischd uuwaid vunde Schdadd un schdelld teschnischi
Schdigg wie Fah- un Fluuchzaisch aus. Woma iwade Rhoi kumme dud, komma guud die
Boeing 747-230 „Schleswig-Holstein“ un die russisch Raumfähr „Buran“ seje.

Doan hodds s'Faijabachhaus, wude Maala Onslm Faijabach g'bore worre isch un wuma
haid ä Dawaausschdellung mid oinischi vun soine Weag ogugge konn. S'Puamonn-Haus
zaischd ewefalls inna Dawaausschdellung Weag vum Maala Hons Puamonn, wua do a
gborre worre isch. Im Museum SchPIRA komma gugge wies jidisch Lewe in Schbaija
im Middlalda gwesd isch. Grad wisawie isch donn a de Judehof, wuma die Sinagog,
de Friedhof un die Mikwe ogugge konn.

Donn hodds noch s'Schifffaadmuseum im Briggehaus, wuma im Summa Sunndaachs
bsuche konn. S'Elwedridschle-Museum zaischd inna Dawaausschdellung alles wasma
iwa Elwedridschle wisse sold.

In Schbaija hodds oinischi allgmoin- un brufsbildnde Schule, alla Brufs-,
Brufsfach- un Fachowaschule awwa drai schdaadlischi Gimnasije, s'Gimnasijum om
Kaisadumm, s'Hans-Purrmann-Gimnasijum uns Friedrich-Magnus-Schwerd-Gimnasijum.
Dodnewe hodds noch zwee konfesionelli Gimnasije, s'Nikolaus-von-Weis-Gimnasijum
uns Edith-Stein-Gimnasijum mid jewails äna „Ralsschul plus“. Uffde „Indegriad
Gsomdschul“ im Georg-Friedrich-Kolb-Schulzendrum un uffm Schbaija-Kolleech komma
a Hochschulraif krische. Weeschem guude Ogbod on Schule, werren a Kinna ausm
Umfeld do oigschuld.

Im Joa 2007/08 hodds in Daidschlond 9,18 Milljone Schiela onde allgmoinbildnde
Schule gewe, wasn Odeel vun 11.2 % vunde Bvelgarung isch. In dem Joa hodds in
Schbaija 8.710 Schiela kabd, wasn Odeel vun 17.5 % vunde Schbaimara Bvelgarung
isch. In Schbaija ischde Odeel vunde Abschliss mid Hochschul- un
Fachhochschulraif mid 49.5 % iwam Schnidd vun Daidschlond. Bloos Haidlbeasch
hoddnochn heare Schnidd vun 49.9 % kabd.

Schbaija ischä Uniweasideeds-Schdadd midde poschd-uniweasidere
Bildungsoirischdung, de Daidschi Uniweasideed fa Vawaldungswisseschafde
Schbaija, wu a die enzigschd Uniweasideed vun dea Aad fade gsomde hehare
Vawaldungsdinschd inde Bundesrebublig Daidschlond isch.

In Schbaija hodds die Pelsisch Londesbischarai, wuä Milljion wissnschafdlischi
Bischa, 110.000 Musignode, uugfea 700 Hondschrifde, 150 Inkunabln un uugfea 100
Nochlassbschdend hawe dud. Des isch domid äni vunde gregschde Bischaraije inde
Geschend. Said 1947 hoddse s'Bflischexmblareschd fade domolische Regierungsbziag
Pals. Die Bischarai vunde „Daidschi Uniwersideed fa Vawaldungswisseschafde
Schbaija“ hodd 250.000 Bend iwwas Thema Schdaad un Vawaldung. Des isch äni vunde
gregschde Schbezialbischaraije fas Thema in Daidschlond. Donn hodds im
Bischheeflische Brischdaseminar St. Germon ä Bischarai, wu 200.000 Bend hawe
dud. Iwwa 100.000 Bend hodd a die Bischarai und Medijezendraal vunde
Evongelischi Keasche vunde Pals. Doan hodd die Schad Schbaija selwa a ä
Schdaddbischarai mid 80.000 Medojie, wu inde Willa Kirrmaier-Ekarius isch.
Schbaija vafischd a noch iwwa die „Bibliothèque Française Speyer e. V.“, wu
reschlmesisch fronsesische Audore a voalese dun.

In Schbaija hodds viea Aaschiv, s'Pälsische Londesaaschiv, s'Zendralaaschiv
vunde Evongelischi Keasche, s'kadoolische Bisdumsaaschiv uns Schdaddaaschiv
Schbaija. S'ledschdare hodde Schbaimara Schdaddbrond vum 31. Mai 1689 uffm Bfehl
vum Kenisch Luddwisch XIV. iwwaschdonne, wailds gonse Schdaddaaschiv oam 14.
Meaz 1689 a uffm Befehl vum Luddwisch noch Schdroßbuasch gbrochd worre isch.
S'isch a haid faschd liggelos voahonde un vollschdendisch.

Schbaija hoddä braids Og'bod vun kuldurelli Eraignis un Weddbwerwb. Saide
950-Joafaija vunde Grundschdäleschung vum Schbaimara Dumm im Joa 1980 gibds die
Indanazionali Musiggdaach „Dom zu Speyer“. Domols hoddma midm Indanazionale
Oaschlweddbwerb ogfonge un haid hodds jedes Joa im Auguschd bis Ogdowa a Owende
mit Komma- un gaischlischa Musigg un Sinfoniekonzead. Die Träschaschafd hodds
Dummkabidl Schbaija, s'SWR un die Schdadd Schbaija.

Midde „Halle 101“ hodddie Schdadd ä Musigg- un Kulduazendrum, wu vum
„Rockmusikerverein Speyer e. V.“ gdrache wead. Die „Halle 101“ hodd 2003 de
Ehreomdsprais vum Lond Rhoilond-Pals krischd un vaoschdald Konzead un Paadies un
feadad de Nochwugs.

S'dradizionsraische Schbaimara Brezlfeschd hodds imma om zwedde Woche'end im
Juli unds gild als's'greegschde Volgsfeschd om Owarhoi. A om zwedde Woche'end
awwa im Auguschd wead uffde Maximilijanschdrooß die Kaisadafl uffgschdelld. Zwee
glenari Feschd hodds donn noch im Friehjoa un im Heabschd. Im Schbedsumma kummd
donn s'Aldschdaddfeschd om zwedde Woche'end im Sebdemba, wu donn inde Gasse inde
Aldschdadd gfaijad wead. Im Winda, inde Voawoihnachdszaid hodds donn de
Schbaimara Woihnachdsmaagd, wu uffm alde Maagd zwischm Dumm unde Alde Minz
uffgbaud wead un bis inde Janua schdeje blaibd.

Die Vaoinischung vunde Badisch-Pelsisch Kaanewalsvaroin sin im Schbaimara
Waadtuam, wu a ä Museum unä Aaschiv isch.

On Oschdare wead jedes Joa midm „Satanic Stomp“ ä Psychobilly-Feschdiwal
gfaijad.

Said 1990 hodds in Schbaija ä Kinna- un Juchendtheada. Theada un onare
Biehneufffiehrunge werren unam Tidl Theater in der Stadthalle vunem brivade
Vaoschdalda ogboode. Un im Raadhaus hodds Theadaschdigg, Kabaree un Glääkunschd
Zimmatheada Schbaija.

In Schbaija hodds 17 großi Schbielfelda, wuvu 8 m'Varoin kean, 14 gleeni
Schbielfelda, wuvu 7 m'Varoin kean, 13 Bolsbleds, 8 Gimnaschdigwiese, wuvu 4
vm'Varoin kean, 24 Tennisbleds, 2 Tennishalle, 14 Keschlboahne, 4 Schdescholaach
fa Bood, 2 Jachdheefe, 3 Raidbleds, 3 Raidhalle, ä Schießschboadolaach, ä
Drimmolaach, än Minigolf im Dummgaade, än Skejdapaag, ä Minipaip, ä Schwimmhall
un ä Fraibad unä Fluuchschboadolaach. Im Joa 2004 hawen die 47 Schboadvaroin
13.937 Midglieda kabd.

In Schbaija hoddsde Wassaschboadvaroi Schbaija e.V. said 1920, wus
Varoinmidglied Thomas Ligl 2004 zweefacha Weldmeschda worre isch.

Inde ledschde Joa hodde Tuarismus in Schbaija schdaag zugnumme. Inde Inneschdadd
vun Schbaija hodds iwa 170 Leede midäna Ladeflesch vun iwa 29.000 m². Die
gregschde Gschefd hawen 2007 än Umsads vun 101 Milljione Euro kabd. Im Joa 2008
hodds in Schbaija 4.261 Unaneeme un 2010 hawn 22.854 Laid Erwed kabd. Die
gregschde Awaidgewa in Schbaija lischn im B'raisch vunde Dienschdlaischdunge.

Vie oannare Schdedd unn Komune hodd a die Schdadd Schbaija Schulde, wu voa allem
saidm Joa 2000 schdaag oagschdische sinn.

Die Induschdrie in Schbaija hodd 2009 umdie 21 % vunde Laid bschefdischd, wu
sozialvasischad sin. In Schbaija hodds:

De Hondl, die Gaschddronomie unde Vakea hodd 2009 gesche 23 % vunde Laid
bschefdischd kabd, wu sozialvasischad sin. Waidari 55.8 % vunde Bschefdischde
hawen Eawed in onare Segdore vunde Dienschdlaischdung gfunne kabd. Die Gregsche
Awaidgewa mid 100 oda mea Bschefdischde sin voa allem Dienschlaischda.

Noch Schbaija sin inde ledschde Joa imma mea Turischde kumme. Im Joa 2011 hawen
z. B. 140.675 Geschd inde 21 Iwwanachdungsbdriewb loschiad un 251.091
Iwwanachdung kabd. Im Schnidd hawensesisch do 1,78 Daach in Schbaija uffkalde.
In dem Joa hoddma 3.324 (2010 noch 3.019) Fiarunge in Schbaija kabd un 28.337
Geschd (2010 noch 25.773) sin uffs Aldbeadl gong'ge un 24.580 Laid hawende
Judehof bsuchd.

Schbaija hodd 2011 iwa 450 Gschefd im Änzlhondl midäna Vakaafsflesch vun 135.970
 m² unem Umsads vun uugfea 427,4 Mio. Euro kabd. Im Dedai hodds

Die zwee gregschde Gschefd sinde Kaufhof mid äna Vakaafsflesch vun 8180 m² undde
C&A mid uugfea 2100 m² un die 19 gregschde Gschefd hawen'n'Umsadz vun 101 Mio.
Euro kabd.

De Hondl isch voa allem inde Inneschdadd uffde Haubdschdrooß
(Maximiljoanschdrooß) un inde Saideschdrooße un uffde grie Wies inde Aueschdrooß
bai Schbaija-Noad un Schbaija-Oschd, wuma großi Flesche b'baud hodd. In
Schbaija-Weschd hodds a noch ä paa Bdriewb.

In Schbaija gibds die Fraiwillisch Faijawea said 1848 un isch haid'n'Deel vum
B'raisch 2 vunde Schdadd, wus um Sischahaid, Oadnung, Umweld, Biaschadienschd un
Vakea geje dud. Im Middlalda hodds die „Schdeddisch-Leschoschdald“ gewe, wu ma
1860 midäna naije Faijaleschoadnun midde Fraiwillisch Faijawea zsomme gleschd
hodd. Die haidisch Faijawea hodd die Haubdwach midde Oisadzzendraal inde
Induschdrieschdrooß un die Wach 2 inde Viehdriefdschdrooß. Die Faijawea hodd 150
fraiwillischi un a ä paa haubdomdlischi Faijawealaid.

S'gregschde Krong'gehaus in Schbaija ischs Diagonisse-Krong'gehaus, wu vunde
Diagonisse Schbaija-Monnem gdraache wead un wu a onare Oirischdunge in Schbija
hawen. Die Diagonisse hawen im Joa 1859 midde Erwed als grischdlische Dienschd
oagfonge un bschefdischn haid als Awaidgewa gesche 2500 Laid in Krong'gehaisa,
Kinnageade, Hoad, Behinadeerwed, Aldehoim, Hoschbiz un Juchndhilf.
S'schdeddische Schdifdungskrong'gehaus hodd die Diagonisseoschdald iwanumme.
Donn hodds'ses St. Vincentius vum kadolische Oade, wu uffä hunnadjehrischi
Dradizion zriggbligge dud.

In Schbaija isch fa ziwieli Schdraidaraije je nochm Schrdaidwead s'Omdsg'rischd
Schbaija odas Londg'rischd Frong'gedaal zuschdendisch. Driwwa schdeds
Owwalondg'rischd Zweebrigge. Die G'rischd sin a fa laischdare Fell
zuschdendischi Schdrofg'rischd un Schdrofd'ligd in Schbija werren vunde
Schdadsowaldschafd Frong'gedaal vafolschd.

effndlisch-reschdlischi Schdraidaraije werren vorm Vawaldungsg'rischd Naischdad
ausgdraache, fa awaidsreschlischi Schdraidischkaide gibds's'Awaidsg'rischd
Ludwischdhaafe un fa Sozialreschdsfell ischs Sozialg'rischd Schbaija do.

Om Rhoi endlong hodds Radwondawesch, wuma vun Bruchsaal noch Schbaija un vun do
waida noch Naischdadd onde Woischdrooß fahre konn. Schbaija isch an'Schdadpungd
fade Pilschawesch noch Santiago de Compostela, wu vum Bischdum Schbaija schdaag
gfeadad worre isch.

Schbaija kead zum Verkehrsverbund Rhein-Neckar (koaz VRN), wuen Vakeasvabund im
Rhoi-Negga-Draiegg inde Bundeslenda Rhoilond-Pals, Hesse un Baade-Wiaddebeasch
isch. Do fahn Ziesch vunde Daidsch Boan awwa a vun onare Vakeasunanehme, die
S-Boan RhoiNegga un Schdrooßeboane un Busse.

Die Schdaddbiss kearen a zum VRN un werren vunde BRN Stadtbus GmbH (koaz BRN)
unde ViaBus Grubb bdriwwe. S'schdeddisch Busneds bschded ausde Linje 561, 562,
563 un 564 unnem Schaddlbuss 565, wu zwischm Schbaimara Haubdboahof unnem Rhoi
hieunhea fahre dud.

De gregschde Deel vum Schbaimara Schienevakea machde VRN. Iwade Schbaimara
Haubdboahof un die Haldeschdell „Speyer-Nord/West“ faahn die S 3/4 vunde S-Boahn
RhoiNegga alli halwb Schdund noch Monnem, wuse noch uugfea 25 Minude im Monnema
Haubdboahof okummn. In Schiffaschdadd komma uff die S 1/2 noch Naischdadd un
Laudare wegsle. Said 2006 faahd die S-Boahn a bis noch Geamasche.

Im Zweeschdundetagd faahde Regionalexbress un kummd noch 40 Minude in Kaalsruh
un noch 60 Minude in Meens oa un Regionalboahne faahn noch Ludwichshaafe zude
BASF un noch Wead.

De Schbaimara Fluuchbladz ischn Vakeaslondeblads un hodd nochm Ausbau im Joa
2011 die lengschd Londe- un Schdadboahn inde Geschnd. Weschm noe Auwald un soim
Schudz isch iwade Ausbau hefdisch dischbediad worre. De Fluuchhaafe wead vun
Fiamedscheds bnudzd un a vum Schbaimara Fluuchschboadvaroi.

Do Schbaija om Rhoi lische dud, gibs a zwee Heefe, de alde un de naije Haafe. De
alde Haafe lischd neadlisch vunde Aldschdadd un isch frija mol n'Umschlachsbladz
fa Gdraide, Kies, Bauschdoff un Schrodd gwesd. Haid ischsn Jachdhaafe un om Rond
sin Haisa gbaud worre. Gonz inde Nee hodds a ä Aquarium vum Sielaif, wuma a die
Fisch oagugge konn, wus im Rhoi hawe dud. Im Summa faahn do deglisch zweemol
Ausflieschsschiff ab un gonz im Siede hodds die Rhoihaisa Feah. De naije Haafe
lischd im Siede un isch mol fa die Schbaijmara Raffinerie uns Dong'glaacha gbaud
worre. Haid isch do a die Schiffsweafd Braun.

Vun 1952 bis End 2002 hodds die Schbaimara Daachesposchd gewe, wu donn awwa
oigschdelld worre isch. in Schbaija gibds zwee Daacheszaidunge, said 1952 die
Schbaimara Rundschau ä logali Ausgawb vunde Rhoipals un saidm Ofong 2003 a die
Schbaimara Morscheposchd. Die Keaschezaidung Pilscha vum Bischdum Schbaija kummd
said 1948 weschendlisch mid eadlischi Nochrischde un Naijischkaide vum Bischdum
raus. De Schbaimara Vakeasvaroi gibd die Speyerer Vierteljahreshefte als Gronig
vunde Schdad raus. Uffm Indaned komma a uffde Onlain-Zaidung „speyer-aktuell.de“
Naijischkaide iwa Schbaija finne.

B'riemdi Laid hodd Schbaija oinischi, drunna z. B. de Alschimischd Johann
Joachim Becher, de Maala Onselm Faijabach, de Genaral Karl Becker, de Organischd
Ludwig Doerr, de Kinschdla un Hochschullehra Eberhard Bosslet, de
Schrifdschdella un Hochschullehra Thomas Lehr, de Laischdadleed Christian Reif
odade Drumbeda Helmut Erb.



https://pfl.wikipedia.org/wiki/Sarah_Bernhardt

Sarah Bernhardt, eischndlisch Marie Henriette Rosine Bernardt (* 22. Oktober
1844 in Paris; † 26. März 1923 aa in Paris), war ä franzeesischie
Schauschbielerin. Sie war änie vun de beriehmdeschde Darschdellarinne im 19. unn
friehe 20. Johrhunnad.

Sarah Bernhardt is am 22. Okdowa 1844 in Paris gebore worre. Sie war die Dochta
vun de Julie Bernardt, änre jiedische Niedalännerin. Bis zu ihrm achde Lewnsjohr
wurd se vun änre Amm versorgd, donn is se in ä Pangsjonad kumme unn mid zehne in
ä Kloschdaschul noch Wersai. De Duc de Morny, wu än Halbbruda vum Napoléon III.
und de Liebhawa vun ihre Mudda gewesse is, hot re mid verzeh Johr ä Ausbildung
als Schauschbielerin an de Comédie-Française vermiddld, was schun domols als was
bsunneres galt. Vier Johr schbäta, als se sisch schun Sarah Bernhardt genonnt
hot, hot se ihr Bienedebü mit de Titlroll in Iphigénie vum Racine g'hbd. Ihr
Laufbohn is donn korz druff faschd gschaiderd: Noch äm Schdraid mit änre
Kolleschin wurd Sarah entlosse unn konnt ä paar Johr long nur klääne, ubedaidnd
Rolle uf klääne Biene schbiele. 1864 wurd ihrn Sohn Maurice in Paris gebore.
Soin Vadder war de belgisch Firschd Henri de Ligne, den se in Brissl
kennegelernd hod unn der se aa hairade wolld, awwer soi Familje hot des
verhinnerd.

Ihrn erschde groß Erfolg hot se 1868 am Théâtre National de l’Odéon in Paris
g'habt; do hot se ä Roll in Kean vum Alexandre Dumas gschbield. Dodenooch begann
ihrn schnelle, schdeile Uffschdiech. Ball war se die beriemdeschd Darschdellarin
vun ihre Zaid unn wurd in gonz Frongraisch gfaiad.



https://pfl.wikipedia.org/wiki/Rhoi

De Rhoi is enn Schdrohm in Oiropa der in de Schwaizer Albe aus veschiedene
Quellfliß endstehe duud un dorsch die Palz in die Nordsee fließd.

De Rhoi is ääns vunde mehrschd befahrne Gewässa. Hooch in de Alpe entspringe aus
viele Quelle de Vodda- unde Hinnärhoi. Dänne ian Oizuchsgebied langd vum
Goddhard im Weshde iwwas idalienische Valle di Lei im Siede bis in die Davosa
Egg im Oschde. Die Quellehee liehd uugfea bai 2350 m un uugfea 1300
Schdromkilomeda vun de färnschd Mindung endfärnd.

De Alperhoi is nä dorsch ä kläni Schwell vun ä paa Meda Hee vun de Aare gedrennd
- uhne die dääda in die Aare noi fließe un mid därre schbäda in soi jedzich
Bedd. So hodda schdad desse när 86 km zum Bodesee.

Vum Bodesee aus issa als Huchrhoi Grenzfluss zwische Daitschlond unn Frongraisch
bis noch Kallsruh. Donn fließda waider als Grenzfluss zwische de haidiche
Bunneslänner Rhoiland-Palz unn Bade-Wirddebärsch. Dobei fließda midde dorchs
pälza Kärnland un drennd aach die weschdlich vunn em liechende Palz vunn de
öschdliche, die wu mä haid Kurpalz nennd. An viele Pälza Örda unn Schdädt vorbai
wie Germersche, Schbaya, Aldrib oda Ludwichshafe, awwa aach an alde, frieja
kurpälzische Örda vorbai wie Oppenm, Bacharach oda Kaub, nämmda soin Wesch zum
un als Middlrhoi dorschs Rhoinische Schiefagebirsch un trennd Taunus un
Hunsrick. Nördlich devun fließda dorsch Kowwelenz, Bonn un Kölle als Niedarhoi
zum Rhurpodd un in die Norddaitsch Tiefewene nóó Holland in die Nordsee. De Rhoi
is die nadierlisch Grenz zwische Weschd- un Middloiropa.

De Rhoi fließd inärem zeeh - wonnned gaa fuchzeeh - Millione Joa alde
Urschdrohmdahl. Dorsch Senkunge un Hewunge hodda als ufs Naie Kies un Schoddä
abgsedzd un sisch als ufs Naie ingegrowe un su allwail naii Terrasse óóglehd, wu
mär haid nuch guud uf de Rhoihee'e sien konn. Selmols issa aach voa Worms un
Alzay dorschs rhoihessisch Hischlland diregd nóó Binge gonge un ned ärschd nóó
Määnz. Aach schbäda hodda nuch ofd soin Laaf geännad un soi Bed valehd. Mol
isser als Oschdrhoi bai Mingolse unn mol als Hochrhoi iwwer Schiffaschtaad unn
Lamsm faschd niwwer onn die Haard gflosse (Charte des alten Fluszlaufes im
Ober-Rhein-Thal). Do war die Woistroß ä Rhoistroß.

Said iwwa 600 000 Joa is de Rhoi bsiedld: su ald is zmindschd de Homo
heidelbergensis, den wu de Daniel Hartmann bai Maure gfunne hot. Schbäda waan
donn ärschdi Neandadaala do un donn schließlisch die gonze Schdainzaidkuldure
(Flomborn Langhaus vunde Bandkeramikä un Pahlbaude am Bodesee).

Schbäda hen don die Kelde un Germane do gsiedld, es Niewelungelied schbield in
Worms un Budapeschd. Die Reema hen de Woi onde Rhoi gebrung und Scharlemanje hod
soi Raisch vum Adlandig iwwa de Rhoi bis waid iwwas Sägsische enaus ins
Beemische un an die Oda un nóó Kroazie un halb Siedidalie ausgedehnd.

Des is donn zerfalle un im Oschddail hod sischs HRR gebild mid Grenze vun
uuugfea Móópejee (haid Siedfrongraisch) nóó Gent un an die Westaschelde (B-NL)
un dodemid waa de Rhoi kompledd im Raisch. Un su isses aach im gonze Middlalda
gebliwwe!

Uffgheard hod des ärschd middem Ende vunde Ärbfainschfd nóóm zwädde Weldgriesch.
Saiddäm is de Rhoi äfach när de wischdichsde Schdrom im Herz vun Oiropa.



https://pfl.wikipedia.org/wiki/Ostern

An de Oschdere (im Regiolegd an Oschdan) dengge di Chrischde an di
Ufferschdehung vum Jesus Chrischdus. Noch em Neie Teschdamend hot er als Goddes
Sohn dodemit de Dod iwwerwunne un bsiigt. Noch em chrischdlische Glauwe hot
Jesus mim Dod am Kreiz freiwillisch di Sind un Schuld vun alle Mensche uf sisch
genumme. Erschder dursch de Dod un di Ufferschdehung werre de Mensche di Sinde
vergewwe, werre se ausem Dod gerett un erhalde ewisches Lewe. Di Oschdere sin
zamme mim Kafreidag s hegschde Feschd im chrischdlische Kerschejohr.

Vor de Oschdere kummt di Kawoch mim Griindunnerschdag, em Kafreidag un em
Kasamsdag. Da Oschdersunndag isch da Sunndag noch em erschde Friilingsvollmond.
Des kånn friieschdens da 22. Mätz un schbädeschdens da 25. Abril soi. In de
ordodoxe Kärsche, außer da Finnische un da Ostsyrische, kann da Oschdertermin
bis zu fimf Woche vun demm vun de weschtlische chrischtlische Kärsche abweische,
weil selle sisch bei da Bereschnung nochem Juljanische un net nochem
Gregorjanische Kalenner rischde. Noch da – di Sunndeg net mitgereschend -
väzisch Deg lange Faschdezeit fängt middem Oschdersunndag di eschdalische
Fraidezeit åå, wu fuchzisch Deg dauert. Di Pingschde ghere noch dazu un bilde de
Abschluß. In unserer Zeit werd dageje oft schun in da Faschdezeit eschderlisch
degoriert un glei noch de Oschderfeierdeg di Degorazion widder abgerååmt.

Da Brauch, Oschderbrunne zu schmigge, isch im schbäde nainzehnde odder im friie
zwanzigschde Jahunnert in da Fränggische Schweiz uffkumme. Vun dort hot er sisch
verbreit. Inzwische werre in viele Gegende vun Siddeitschland zu Oschdere
Dorfbrunne mit bunde Oschdereier un annarem degoriert.

E Gedischdl, wu ma beim Losklobbe vun da Rind fä e Weide- odder Hollerpeif
gschbroche odder gsunge hot:



https://pfl.wikipedia.org/wiki/Insekte

Die Insekte (Latäin: Insecta) sin e Klass vun Gliederfießer. Die Wisseschaft, wo
sich mit de Insekte befasse dut, is die Entomologie.

Wie de Name "Insekte" orre a die Nomenklatur schun seet, is e Insekt e
"ingeschnittenes" Viech. Es gliedert sich in de Kopp (Caput) die Bruscht
(Thorax) unn de Hinnerleib (Abdomen), die sich a selber widder in verschiedne
Segmende indäle, wo mit schdrabbazierfäiche Häutcher (Intersegmental-Häutcher)
verbunne sinn. Auße rum is e Außeskellet aus Chitin.

Die Trachee sin zum Atme do. A im Wasser leewende Insekte henn so e
Tracheesyschdem, es werd so genutzt, in dem die Viecher entweder Luftblose mit
unner Wasser nemme, was de Riggeschwimmer so macht, orre a de Gelbrandkäwwer,
wanner unnerm Eis is un nit an die Luft kann, orre se missen an die Owwerfläch
gehe, um se atme. Libellelarve zum Beispiel henn was besonneres: Die henn
Tracheekieme. Das sin stark verzweigte un alle Organe versorschende un a
unnernanner verbunnene Schläuch am ganse Kerbber, manschmo a ganse Luftsäck. Se
sin net nur do, wo mer se vermut, sondern a an de Fiehler un in de
Flieschladere. Se ende in de dinne Tracheole, wo dezu do sin, dass de Sauerstoff
ins Gewewe gehe kann. Die Löcher, wo die Luft dorschgeht, heißen Stigme. Ey
Stigma is normal oval orre schlitzfermisch, henn e Filder drin, wo de Dreck drin
hänge bleiwe soll, unn se sinn an de Seide vum Thorax un em Abdomen.

Wann es Insekt was fresst, dann gehts dorschs Maul dorsch erscht in de Schlund,
vun do her werds in de Verdauungskanal gesooche. Dorsch die Speißerehr gehts
Fudder in de Kropf, wo vorverdaut un Vorrät uffnemme kann, wo bei manche Arde
ver die Larve se fiddere benutscht werd. Dann gehts in de Kaumache, wo es Fudder
zerklennert. Der Teil vum Verdauungssyschdem nennt sich de Vorderdarm. Zum
Middldarm, dodezu rechnt mer nur de Maache. In demm werren die Nährstoffe
uffgenumme. Die Maphalgische Gfäße sin Schläuch im Abdomen vun denne Viecher, wo
sackgasseardich vum Darm, meischdns em Üwwergang zwische Middl- un Hinnerdarm
abzweischn un die nemme ausm Blut die Abfallstoffe uff un leidn se in de
Verdauungskanal. De Hinnerdarm unnergliedert sich in de Dünndarm, de Grimmdarm,
wo oft mit Bakderje wo Nährstoffe abbaue voll is, unn dann de Maschddarm, wo es
Wassa, was in de Scheiße war, uffgenomm werd. Außerdem werd se do gelaachert,
bis es Insekt kagge muss, wo die Scheiße wie beim Mensch üwwer de Hinnere
rausgeloss werd.

Es Nerrvesyschdem besteht ausm Bauchmark un re Reihe vun Ganglie, das sin s
Herrn, wo die Sinnesreize vun Fiehler unn Aue verarweit, es
Unnerschlundganglion, wo vor Allem de Kauvorgang steuere dut, drei Ganglie im
Thorax, wo die Fortbeweschung bediene, unn die Ganglie im Abdomen, die
sogenannde Abdominalganglie, wo die innere Organe steuere dun. Außerdem gebts
noch es periphere Nervesyschdem, wo es Herrn un es Bauchmark mit Muschgele unn
Sensore verbind, um die Beweschunge zu steuere, unn dann gebts noch es viscerale
orre a vegetative Nervesyschdem, wo die selb Verbindung herstellt, awwer um die
innere Organe steuere se kenne.

Es Insekteblut is rot, gelb, gree orre Farblos unn besteht aus Plasma unn
Hämocyte. Es enthält key Stoffe, wo Sauastoff binnen, es dient nämlich im
Geesatz zum Blut vun z.B. uns Mensche net dem Transbort vun Sauastoff, sondern
nur dem vun Nähr- un Abfallstoffe un dem Kohledioxid. Insekte henn en offne
Blutkreislauf, das hääscht, sie henn key Adere, sondern es Blut geht so dorsch
de Kerbber. Es Herz hot zum Pumbe e Ringmuschgulatur, wann sich es Herz
zammezieht (kontrahiert), werd es Blut dorsch die Aorta, wo ke Ader is, wie beim
Mensche, sondern de vordere Däl vum Herz, in die Kerbberhehl gepumt, un dann
wirre dorsch sogenannde Ostie, Schlitze im hinnere Däl vum Herz, wo sich a in de
Fachsprooch Herz nennt (im Geesatz zum vordere Däl) ingesooch. Außerm Hauptherz
henn die Insekte noch an de Fiehler un an de Bey Pumpvorrichtunge, un die wo
Flieschel han, noch am Flieschelansatz, wo sich Flieschlherze nennen, un es Blut
dorsch die Flieschladere pumpen.

Insekte gebts eienlich faschd weldwaid, bis uff in de Ozeane. Sogar in de
Antarktis gebts Insekte wie e paar, die zu de Wasserläufer zähle, un Zuckmigge
wie die Belgica antarctica unn aus de Gaddung Clunio. In de Troobe is die
greschd Ardevielfalt, awwer sunscht eschnwo gebts a ganz schee viel verschiedne
Insekte, wammer vun so Extremleewensräume absieht. Weltweit sin üwwer ey Milion
Insekdearde bekannt.



https://pfl.wikipedia.org/wiki/Bedong

Bedong is ä Gemisch aus Zemend, Sand, Kies un Wassa. Bedong is Hard un schbröde,
mid Armierunge aus Schahl odda Fasere wäda belaschdbaa. Värwändung finda im
Hoch- un Diefbau als draachendes Däähl, awwa aach fär Außefläsche. Wassafäschde
Bedong wärd sogaa im Schiffsbau ingsädzd.

Zemend - ä iwwabrennd (gsindad) Mischung aus gemohle Kalkschdää, Ton, Sand un
Aiseärz, duud mid Wassa zamme Calciumsilikathydrate bilde, u'leeslische un
stabile Vabindunge, Krischdallnoodle, die wu sich innenonna vazahne. Doodorch
wärn die Zwischerääm zwische däm Kies - es konn aach Bruchschdää soi orra
Bedongbruch - un däm Sand ausgfilld un die Dääl feschd midenonna vabunne. Zemend
un folchlisch aach Bedong binde also hydraulisch ab un ned - wie bai Kalk - doch
Ufnohm vun Gase (CO2). Wassa muß mär also soviel zufieche, wie daß fär die
Reagzion gebraachd wärd, un noch soviel mea, wie färs Mische un beaawaide
needich is. Die zwäd Wassameng wärd wirra abgschiede, des mächd ään Dääl vum
Schwund aus, än onnan ändschdehd doodorch, daß die fäddich Noodle weenscha Plaz
braache als wie es Mehl un es Wassa.



https://pfl.wikipedia.org/wiki/Bayan

Bayan is e Bundeslond im Siede vun de Bundesrepublik Deitschland. Es hat e
Gebiet vun 70.551 km², wo ugfähr 12,6 Mio. Leit wohne unn iss dodemid vun de
Fläsch her des greeschde Bunnäslond mid de zwettmeischde Leid.

De jetzische Minischderpräsidentin iss de Horschd Seehofer vun de CSU, die
regierende Pardaien sinn die CSU unn die FDP. Die Hauptschtadt is Minsche. De
greescht Schdädt in Bayan sin Minsche, Nirmbersch, Augsbursch, Werzbursch un
Passau.

Die Grenz vun Bayan is 2705 km long. Bayan dudd, im Weschde beginnend, im
Uhrzaigasinn an folgende Gebiede grenze: Bade-Wirddebärsch (829 km), Hesse (262
km), Tiiringä (381 km), Saksä (41 km), Dschechie (357 km), Eestraisch (816 km),
Schwaiz (19km, kee feschdgelegde Grenz).

1329 hon sich die Widdlsbacha gschbalde un die jinga Linie hod Bayan griehd,
awwa ohne die Owwapalz, die wu baide Kurpalz gbliwwe is. Ärschd 1621 hod Bayan
die annegdiad un dodemid is iane Bedaidung gsunke. 1707 is die Owwapalz donn
wieda zur Kurpalz kumme un 1777 is dorch Ausstärwe vunde wilhwlminsche Linie
aach die bayrisch Kurwürde on die Palz gonge, awwa schun 15 Joa schbäda hän die
Fronzose die Palz gevieadääld: Owwapalz noo Bayan, SW-Palz noo Baade, NW-Palz
noo Hesse un die gonz Lingsrhoinisch Palz inglusiv de oigleehne Bischdima noo
Frongraisch. Un selles fronzeesisch Gebied is noode Bfraijungsgriesche noo Bayan
kumme als Rhoipalz un Saapalz. Bis 1945.



https://pfl.wikipedia.org/wiki/Baden-W%C3%BCrttemberg

Bade-Wirddeberg‎ is des vun de Bevelkerung unn Fläsch her drittgreeschd
Bundesland von Daitschlond. Die Haubdschdadt unn greeschd Schdadt is Schduggad,
gefolgd vun Kallsruh, Mannem unn Fraibursch. Es hot (am 31.05.2012) 10,807
Milljone Oiwuhner g'habt unn ä Fläsch vun 35.751,46 km², dodemit leewe u'gfär
302 Lait uff eem km². Entschdanne is Bade-Wirrddebärsch dorsch die Verainischung
vun de Länner Wirddeberg‎-Bade, Bade unn Wirddeberg‎-Hohezollern im Johr 1952.

Folchende Daile vum “Ländle“ gehöre zur Medropolregion Rhoi-Negga und zur
ehemalische Kurpalz.

Bade-Wirddeberg‎ liechd im Siedweschde vun Daitschlond. Im Weschde bild de Rhoi
ä nadierlischi Grenz zu Frongraisch, im Siede grenzd Bade-Wirddeberg‎ an die
Schwaiz. Die Bunnäslänner Rhoilond-Palz, Hesse unn Baiern grenze an
Bade-Wirddeberg‎.

Im Weschde iss des Lond vun Sied noch Nord vun de Owwerrhainische Diefewene
dorschzoche. Im Siede lieschd des Voralbelond welles sisch vun de Schwaizer
Grenz zu de Donau erschdreggd. Nerdlisch devu schließd sisch im Oschde die
Schwäbische Alb unn im Weschde de Schaddzwald õõ, der sisch in de Sied-unn
Nordschaddzwald drennd. Nerdlisch vum Schwaddzwald lieschd des Kraischgau, en
Hiechllond zwische dem Schwaddzwald unn dem Odewald, weller des nerdlischsde
Gebirge in Bade-Wirddebärsch iss. Esdlisch vum Kraischgau liechd die Hoheloher
Ewene.

Bade-Wirddebärsch iss eeni vun de wärdschafdsschdärgschde Regione in Europa. Vor
allem im Beraisch vun de induschdrielle Hochinduschdrie unn Forschung unn
Endwigglung gild des Lond als innovadivschde Region vun de EU. Des is awwa ä
aldi Dradizion: die ärschd Näähmaschien is bai Nachd un newl iwwa de Negga
gschaffd worn, de Benz hod do soi Modorkudsch gschaffe un däm soi Fraa waa die
ärschd Audofahrarin.

Im Siede unn in de Midd werd die alemannische Schbraachvariedäd gebabbeld, vor
allem es Schwäbische. Um Kallsruh unn Hailbronn werd Siedfrängisch gebabbeld. Um
Monnem unn Haidlbärsch werd die Kurpälzische Variedäd vum pälzische Dialegd
geschwädzd.



https://pfl.wikipedia.org/wiki/Aisebahn

Die Aisebahn is e Vekehrsmiddel, wu uff Schiene fahrt un sowohl Lait als aach
Sache beferdert.

Die Fahrzeusche wern dodebai mit Spurkränz uff de Schiene gehalte. Es gebt
Triebwaache un Loggomodive. Triebwaache nemmt mer maischdens im Personevekehr
als Ersatz fer lokbespannte Ziesch. Annere Wariande sinn Magnetschweewebahne un
Schdandsailbahne.

Es Glais, odder aach Owwerbau genannt, sinn die Schiene, wu die Aisebahn druff
fahrt un die Schwelle. Die Schwelle halden die Schiene zamme un de
Schieneabstand konschdand uff maischdens 1435 Millimeder. Bai de Schwelle gebts
Holzschwelle, Schdahlschwelle und Beddongschwelle. De Unnerbau is des, wu es
Glais druff lait. Des is maischdens aus Schodder odder in monche Tunnel aach en
Beddongbodde.

In Bahnheef kennen Ziesch beginne, ende, kreuze, wende un iwwerhole. Außerdem
hot en Bahnhof minneschends ä Waisch. Bahnheef kenne sowohl Persone- als aach
Giiterbahnheef soi.

En Waggong is e Fahrzeusch wu otriebslos is, also kän Modor hot, un vunre
Loggomodiv gezoge werre muss. Es gebt Persone- und Giiterwaggongs.

Uff de Strooß gebts Ample, bai de Aisebahn gebts Singnale. E Singnal saacht em
Lokfiehrer zum Baischbiel, ob, un wenn ja, wie schnell er fahre derf. Bei de
"Haubdsingnale" gebt's 3 Singnalstellunge:



https://pfl.wikipedia.org/wiki/Wai%C3%9Febursch

Waißebursch ['vaisəbųrχ] , frz. Wissembourg [visɑ̃ˈbuʀ], elsässisch-pälzisch aa
Wissebursch (elsässisch-alemannisch Wisseburi ['visəbųri]) is ä Schdadt im
Elsaß, Frongraisch. Sie hot 7.978 Oiwuhner. Waißebursch is da Sitz vun da
Unnerpräfekdur Waißebursch un vum glaischnõmische Kanton.

Im 7. Johrhunnerd is Waißebursch aus ener Kloschderõõsiedlung entschdanne. Vun
1306 bis 1697 iss fraïï Raischsschdadt gwessd. 1522 is die Reformadsion
oigefihrd worre. Nochm Weschdfälische Friede is Waißebursch midd große Daile vum
Elsaß en Dääl vun Frongraisch worre. Am 4. April 1870 henn do praißische Drubbe
die Fronzose geschlaache. Vun 1871-1918 hot Waißebursch wies gonze
Elsaß-Lothringe zu Daitschlond kehrd, nochm erschde Weltkriech isses widda zu
Frongraisch kumme. Zwische 1940-45 hot es widda zum Daitsche Raisch kehrd, bises
1945 widda zu Frongraisch kumme isch.

Waidere Sehenswirdischkaide sinn des Salzhaus ausm 15. Johrhunnerd, des Maison
de l'ami Fritz (um 1550) unn des klassizisdische Radhaus, welles zwische 1741
unn 1752 erbaud worre is.



https://pfl.wikipedia.org/wiki/Rheinland-Pfalz

Rhoilond-Palz (korz RLP) is ä Bunnäslond in Daitschlond unn wie am Nóóme
ärsischdlisch, iss die Palz än Dääl devun. In Rhoilond-Palz leewe 3.995.000 Lait
uff näre Fläch vun 19.853,36 km², deshalb due uff ääm km² im Dorschschnid 201
Lait leewe (Nov. 2013). Die Haubdschdadt vun Rhoilond-Palz is Määnz.

Rhoilond-Palz liechd im Siedweschde vun Daitschlond unn grenzd an die
Bunneslänner Bade-Wirddebärsch, Hesse, Nordrhoi-Weschdfaale unn Saarlond, sowie
die Schdaade Frongraisch, Luxebursch unn Belgïe. Die Lauda bild in de Vorderpalz
ä nadierlisch grenz zu Frongraisch, de Rhoi zu Bade-Wirddebärsch unn bai
Rhoihesse aa zu Hesse. Im Oschde werd Rhoilond-palz vun de Owwerrhoiewene
dorschzooche, wu aa Ludwichshafe unn Määnz, wu sie end, lieche. Im Siede, in de
Reschion Palz erschdreggd sisch de Pälzer Wald, der vum Haardt flongierd werd,
vun Sied noch Norde unn schließd do ans Nordpälzer Berglond, midd dem hechsde
Bersch vun de Palz, de Dunnersbersch. Weschdlisch dodevu erschdreggd sisch vun
Siedweschde noch Nordoschde es Hunsrigg, en Gebirsche, des die Palz unn des
Rhoilond vunenõnner drennd. De Erbeskopp im Hunsrigg iss de hechsd Bersch in
Rhoilond-Palz. Nordesdlisch werd des Hunsrigg vun de Mosel flongierd, die bai
Koblenz in de Rhoi minded. An de Mosel lieche greeßere Schdädt wie die
Reemerschdadt Trier odda Cochem. Im Nordweschde vun Rhoilond-Palz lieche die
Aifel unn die Vulganaifel.

Nochm zwedde Weltkriech sinn die Palz, die praißische Regierungsbezirge Koblenz
unn Trier, Rhoihesse, Dääl vun de Provinz Hesse-Nassau unn Birgefeld erschd
amerikanisch besedzd worre, donn de fronzesische Besadzungszon zugeschlaache
worre unn die Fronzose des Gebied erschdmol in Owwerpräsidie
Rhoiland-Hesse-Nassau unn Hesse-Palz oigedaild. Die Fronzose henn sisch
offegelasse, ob se Gebiede annekdiere odda nedd, hewwe awwa donn am 30. Auguschd
Rhoilond-Palz als ledschs Lond in de wesdlische Besadsungszone gschaffe.
Nadierlisch sinn dodebai friehere Grenze uffgerisse unn Gebiede gedrennd worre,
desweege könne sisch die Rhoilond-Pälzer bis hait noch net so rischdisch mit
ihrm Lond identifiziere, dieidentifiziere sisch in erschda linie als
"Rhoilänna", "Pälza" unn "Rhoihessena". Fer des naie Lond is Määnz als
Haubdschdadt beschdimmd worre, hot des awwa net ausiewe gekonnd, wail se vum
Kriech so arg zerschderd worre war unn dodemit konnde aa kee Vawaldungsgebaide
zur Verfiechung gschdelld werre. Schdaddesse hot Koblenz die Uffgab vun de
Haubdschdadt iwwernumme. Am 22. November 1946 is donn in de selwe Schdadt im
Theada die erschd Rhoilond-Pälzische Vafassung ausgearwaided worre.
Verabschieded worre is die donn am 25. April 1947, pro-Schdimme kame vun de CDU,
contra-Schdimme vun de SPD un KPD. Aa im regionale Beraisch während de
Volgsabschdimmung henn sisch die Gaischda geschiede: Im kadolische Norde unn
Weschde ware die Lait mehrhaidlisch fer die Vafassung, im
gemischd-konfessionelle Rhoihesse unn de Palz ware die Lait eher dagege. Die
Vafassungsorgane henn sisch erschd in Koblenz oigerischded, sinn donn awwa am
16. Mai 1950 noch Määnz umgezoge, wail vor allem die Palz ner Määnz als
Haubdschdadt akzebdierd hot. Viele Lannesbeherde unn Gerischde sinn awwa
waidahin in Koblenz vabliwwe.



https://pfl.wikipedia.org/wiki/Pfalz_(Region)

Die Palz (als ejemalscha Regierungbeziag un als Gebied vum Bezirksverband Palz)
is e Gebiet im daitsche Bundesland Rhoilond-Palz in Südweschddaitschlond, mit
5.400 km², wo ugfähr 1,4 Mio. Lait wohne. Fälschlichawais wärd se aach ofd als
Rhoi-Palz bezaischned, awwa zu därre ghead aach nuch gonz Rhoihesse außa de
Kärschegebiede, än Dääl vum haidsche Siedhesse, die haid Kurpalz genännde
Gebiede, Dääle Siedhesse un alle Filialgebiede, korz alles, was frija mol
Kurpalz waa, außa de Owwapalz. Schbäda hod märs don uf de siedlische
lingsrhoinische Dääl bschrängd und noo de Fraihaidsgriesche aach nuch den noo
Hesse gekummne Dääl (Rhoihesse) abgezoche. un haid vaschdehd mär unna Rhoipalz
närnuch die Voddapalz.

Die greescht Schdädt sin Ludwichshafe, Lautre, Naischdadt, Bermesens, Schbaya,
Zweebrigge un Germersche. Die Lait, wo do leebe, babbeln pälzisch.

De Pälzerwald bedeggd e Driddl vun de Palz unn iss mid 1771 km² die greeschd
zammehängend Waldfläsch in Daitschlond. Er laid ugfähr in de Midd vun de Palz
zwische de Londkrääs Derkem, Siedlischi Woischdrooß unn de Schdadt Naischdadt im
Oschde, sowie de Londkrääs Lautre, Siedweschdpalz unn die Schdädt Lautre unn
Bärmesens im Weschde. Im Norde ended er im Dunnersbärschkrääs.

De Eschdlische Dail vun de Vorderpalz kehrd zur Owerrhoinischen Diefewene unn Do
liesche die am diefschde geleschene Orde in de Palz. Des Gebied in de Rhoiewene
iss des am dischdesde bsiedelde Gebied vun de Palz, unn aa die greeschde Schdädt
vun de Palz, Ludwichshafe, lieschd hier. Otail an de Rhoiewene henn die
Londkrääs Siedlische Woischdroß, Derkem, Germersche, de Rhoi-Palz-Krääs unn die
kraisfraie Schdädt Ludwichshafe, Landach, Naischdadt, Schbaya unn Frongedahl. Om
Oschdrand, unnahalb vunde Haard, mächd die Woischdrooß long.

Wie man schun am Nååme herd, iss des Nordpälzer Berglond en Middlgebirsche im
Norde vun de Palz, awwa aa im Nordoschde vum Saarlond. Die Londkrääs Kusel,
Lautre, dem Dunnersberschkrääs unn de Schdadt Lautre henn Otail am Nordpälzer
Berglond. De hechsd Gibfl iss de Dunnersbersch mid ner Heh vun 687 m. i. NN. unn
is domid aa de hechsd Bersch vun de Palz.

Noch de Napoleonische Krieche 1816 iss die lingsrhhainisch Palz als Rhoikrääs
zum Keenigraisch Baiern kumme. Die Saarpalz iss noch Erschde Weltkriech ans
Saargebied kumme und bild im haidische Saarlond de Saarpalz-Krääs met Hombursch
als Kreesstadd. Die resdlische Palz hot sisch im Johr 1947 mim siedlische
Rhoilond unn Rhoihesse zum Bunnäslond Rhoilond-Palz verainischd, wo sie zunächsd
en Regierungsbezirg gwessd iss. De Regierungsbezirg iss 1968 mim
Regierungsbezirg Rhoihesse zum naie Regierungsbezirg Rhoihesse-Palz verainischd
worre. Im Johr 2000 sinn all Regierungsbezirge in Rhoilond-Palz uffgelesd worre,
sodass vun do õõ aa de Regierungsbezirg Rhoihesse-Palz nimmi exischdierd. Die
Palz bild hait de Bezirgsverbond Palz, der verschiedene kuldurelle unn soziale
Oirischdunge in de Reschion verwalded unn die Zammearwaid zwische de pälzische
Londkrääs unn krääsfraie Schdädt ferderd.

Es wohl mid Abschdond greesde Unnanämme is die Anilin in Ludwichshafe, in
Naioffschdää - die Gernz zu Rhoihesse liehd zwische Offschdää un Naioffschdää -
is die Siedzugga un in un um Bärmesens sin die Schlabbefligga. In Frongedahl
hodde Naziries die Pegulan un die Riesgrupp gegrind. In Germersche schdälldie
Ardag Glas hea un ufde InslGriin hod Daimla soi wäldgreeschd Ärsadzdäällacha. Es
Containatörminl straid sich mid däm vun Worms, welsche sam Änd greeßa wärd, un
die Wellpapp is när ääns vunde viele Pälza Papia- un Kardonascheheaschdella.

Beginsdischd vun dem milde Klima könne in de Palz Woirebe oogebaud werre. Im
1.Jh. n. Chr. iss die Woireb vun de Reemer ins haidische Gebied vun de Palz
oigefihrd worre. Woirebe oogebaud werre in de Palz vor allem im Gebied vun de
Daitsche Woischdrooß in de Vorder- unn Siedpalz. Ugfähr 230 km² werd fer de
Woiobau benudzd, was 5% vun de pälzische Fläsch iss. Zugelassene Rebsorde sinn
45 waiße unn 22 rode. Ugfähr 3600 Winzerbedriebe sinn in de Palz osässisch, die
zamme 2,5 Mio. Hektoliter pro Johr produziere.

Tabak wärd voa allm in de siedlisch Vorderpalz õõgebaud un de pälza Tabak
zaischnd sisch dorsch än bsunnaschd milde Rauch un än bsunnaschd gräfdischs
Aroma aus, griehd awwa zuunehmnd Schwierishkaide dorsch die vunde Amis
õõgschdoßen Hexejachd uf Raacha.

Die Palz lihd om Rhoi un dodemid onde geesch un wischdichsd Binnewassaschdrooß
vun Oiropa: vun Basl bis uf die Nodsee gäbds schun Schiffsvakea, said die
Rhoiwelle Schiffcha dooche. Un iwwa de Mõõ unde MDK hämma aach Vabindung iwwa
die Donau zum Schwaze Mea.

Die A6 vabind die Reschion Kuapalz mid Frongraisch un meschdorsch bis zum Parisa
Ring. Die A 61 gehd von Hoggene dorsch Palz un Rhoihesse noo Venlo in Holland un
die "Pälza Audobahn" A65 fiad vun Ludwischhafe iwwa Naischdadt - Landach -
Kallsruh noo Schdroßbursch. die A62 vabind Bärmesens, Londschduhl un Nonnwaila,
die A63 Lautre mid Määnz. Än Sondafall is die A69, wu uf de Schdräg
Schifferstadt (A61) – Germärschm – Wärd (A65) – Laudabursch dääls aach ufde B9
longmäschd.

Änglong de Woischdrooß gäbds än dorschgeende Radwesch un im Pälzerwald es
weldwaid beschde Nedz vun Wandaweesche.



https://pfl.wikipedia.org/wiki/Naischdadt

Naischdadt is e kraisfraiï Schdadt mit uugfäa 54.000 Oiwohner am Ausgang vum
Lombreschda Daal in die Rhoiewene, lichd also an de Haad un in de Mid vunde
Woischdrooß.

Daß Naischdadt vun de Naistadtern als die Haabdschdadt vun de Palz oogseje werd,
sien viele gaa ned so gärn und nuch meecher kennens ned orer ner falsch
verschdeje, wail ses nua bolidisch sien: Nadierlich schbield aach mid, daß do
iwwern halb Johrhunnerd die Bezärchsreschierung gseeß hod - unnerm Keensch isse
in Schbaya gwesd, haid isse äschdemol gons uffgeleesd - awwee vor allem laihd
Naischdadt ned ner in de Mid vun de (aal) Palz, sunnern aach in de Mid vun de
Woischdroß un is de dradizionelle Wahl- un Greenungsord vun ned ner de pälzer,
sunnern aach de daitsche Woikeenischin - ner fuchzeh mol hen onnrn Schdädt die
hochi Ehr khäd.

Naischdadt liehd geografisch so ziemlisch in de Mid vun de Palz direkt an de
Woischdroß (im Naischdadter Ortsdäl Diedesfeld is de Midlpunkt vunre markiad).
Naischdadt liehd am Haadrand, also am esdlische Rand vum Pälzerwald, do wu dann
die Roiewene oofangt.

Dorch Naischdadt fließ de Schbayabach, där dääld sisch dort uff in Schbayabach
un Rehbach. Auadäm is noch de Mußbach zu nenne, där dursch Gimmeldinge, Lobloch
und Mußbach fließe duud un dodenõõ in de Rehbach enoi.

Im Wesde g'head ä Schdiggl vum Pälzerwald zu Naischdadt un im Oste än Deel vum
Ordenswald. Die wischdigsde Bärsch vum naischdadta Dääl vum Pälzerwald sinn de
Nolle, de Keenichsbärsch, es Woibied u. de Schdawebärsch. Zwische de Ortsddääl
sin iwweral Wingad zu finne, und gesche Osde ach emol e glä bissl Agga.

Naischdadt beschded aus de aichendlische Schdadt (die "Inneschdadt"), mehrere
Stadtvärdl, die direkt aagebaut sin: die Hambacher Heh, es Afrigavärdl, es
Schändaal, Winzinge, es Böwisch unn die Osdschdadt. Dodezu kummen dann noch ä
paa Ordsdääl, wu ärschd 1969 oigemäänd worre sin: Diedesfeld, Duddwailer (erschd
1974), Goise, Gimmeldinge, Haad, Hambach, Keenischsbach, Lache-Schbaijadoaf un
Mußbach.

Naischdadt had noch ä guude Dääl aale Haiser un Fassade: in Winzinge kunn mer
zwische de Osdschul un em ejemaalsche Gaaskessl viel Neoklassizismus vun de
Grinnerzaid seje. In de Inneschdadt gebts ä paa Fachwäghaiser ausm 17. / 18.
Jh., die schenschde sin in de Hinnagass unn in de Zwärschgass zseje. Ansunschde
han se in de Fuchdscha zwaa viel zärschdeead, awwa die Schdifdskerch un de
Brunne sin im Zendrum stejegebliwwe und de naije Maagdbladz is faschd schun so
scheen wie uf de aale Biller vun sellemol, die wo de Kunschdmaler Adolf
Riedhammer gemoold hod, wie er am Schbayra Dum an de Renowierung gschaffd hod,
wie die Palz noch zum Keenichraisch Bayan keerd hod. Un es Hambacha Schloß is
inzwische faschd noch bekannder als wie de Saumaache.

Annerschdwo viel weenscha bekannd is die Wolfsbursch, wo 130 m iwwam
Lombreschder Daal uff 270 iwwer NN voam Ordsoigong laihd. Die is so ald wie
Naischdadt selberd.

Naischdadt is de hegschdfrequendierde Aisebahnknodepunkt vun de Palz. Die
Haubdschdreck vun Monnem noch Paris (iwwer Lautre) välaaft in Osd-Wesd-Rischdung
dorsch Naischdadt. Noo Siede gibts a Schdrägg noo Karlsruh bzw. Stroßbursch un
noo Norde Rischdung Därkem un Grieschdadt, wo die Audobohn Mannem - Paris
longgehd.

Am Fraidach vum ärschde Wucheänd wärd im Saalbau die pälzisch Woikeenschin
gewääld. Newadäm gibts in jedem Orstdel jedi Meng Kerwe, Woifeschde etc. iwwers
Johr verdählt. Außadäm ä paa Schborvaõõnschdaldunge vun iwweregionaler
Bedaidung, wie Triathlon u. Maundnbaik-Renne.

Die Oiwohner vun Naischdadt häßen "Naischdadter" un net "Naischdädter". Graadso
häßt 's donn aach Naischdadter Daal.



https://pfl.wikipedia.org/wiki/Milch

Milich (odda aa Milsch) is ä waißi, udurschsischtischi, Flissischkaid, wu in de
Milichdriese vun de waiblische Saigediere gebild werd. Di menschllich Milich
heeßt ma Muddamilich. Milich is fer die Saigediere die erschd Nahrung, wann se
uff die Weld kumme, bevor se annere Arde vun Nahrung ufnemme kenne. Milich vun
beschdimmde Dierarde, bsonnerschd vun de Kuh, werd vun de Mensche als Gedrängg
unn als Grundlaach fer annere Lewnsmiddl wie Kees, Joghurt, Sahn verwend.

Des Wort Milich, eweso wie Molge und des zugherische Verb melge, sinn in faschd
alle germanische Schbrooche Gemaingut (daisch milch, schwed. mjölk, dän. mælk,
niederl. melk, engl. milk, isländ. mjólk usw.). Aus em Althochdaitsche miluh
(8. Jh.) is donn mittelhochdaitsch milich, milch geworre.

Fer die Leewnsmiddlinduschdrie vun Oiroba sinn die Kieh de Hauptlieferand, in de
Berge, in erdragsschwache Geschende unn in friehere Zaide sinn des aa die Schafe
(Schafsmilich) und die Gees (Geesmilich). Fer zum dringge duhn die Mensche aa
Gail (Schdudemilich) unn Esel (Eselsmilich), Kamele, unn Yaks melge. Hoch im
Norde duhd mer aa die Milich vun de Rendiere nutze; in Asje unn Idalje werre zur
Keesprodukzjon Biffel fer de (Mozzarella di Bufala) gemolge unn Biffelmilich
gewunne.

Während in mansche Kuldure, die meischd aus Hirde unn Nomade hervorgange sinn,
die Milichdierhaldung unn die Milich im Middlpunkt vun de Ernährung und so aa
vum Lewe schdehd – wie in de weschdlische Weld – so gibts aa Velger, die wu
außer de Muddamilich gar kää Milich verwende.



https://pfl.wikipedia.org/wiki/Meds

Meds (fronzeesisch: [mɛs] bzw. [mɛːs], ald un daitsch: [mɛts]) ìsch e Schdadt im
Nordosde vun Frongraisch, un Haubdschdadt vum Département Moselle und Haubdord
vunde Region Lodhringe. Zum Arrondissement Metz-Ville im Département Moselle
gheren de Kanton Metz Ville-1, Metz Ville-2, Metz Ville-3 un Metz Ville-4.

Des gonz Egg is said iwwa 5000 Joa besiedeld, Cäsaa hode Kelde des Schädl
abgenumm un wails on äänäre wischdich Graizung gleje hod, isses ää vunde
greeschd Schdädt vun Gallie worrn. Mid schlabbe 40 000 Inwohna hods im zwädde
Jh. sogaa die schbäda Haubdschdad,´sellemols Ludezia gehäße, logga iwwarund.
Genennd hod mär dän sellemols "Geddabärch" gehäßene Ord jezad "Mediomatricum"
noo däm Käldeschdamm - im hoe Middlalda "Mettis". Haid isses Meds odda Metz.

Meddis waa de Schdammsidz vunde Karolinga - viel vunde Vawande - aach ängari -
vum Scharlemanje waan un sinn dord begrawe. Bai de Raichsdailunge is Meddis donn
ärschd 843 zum Lotharii Regnum un 870 zum Oschdfrongeraisch kumme. 1189 hod
sisch die Schdadt vun iam Bischof uuabhängisch gemächd. Es Bischdum blieb
uuvaännad baim Ärzbischdum Dria un Meddis is ä fraii Raichsschdadt worrn. Es hod
sich sogaa die gonz Umgewung oivalaiwd als Pays Messin un des hods aach geje die
ldhringsche Heazeesch halde gekennd. Ärschd wie im Vertrag von Chambord -
rischdicha: im Verrad von Chambord - die brodesdandisch Färschde um de Moriz vun
Saxe räschds- un gsädzwidrisch inärem hoch- un londesvaräderische Agd fär viel
Geld äm fronzeesische Keenisch Hainrisch II. es Raichsvikariad iwwa via
lodhringsche Schdädte zugsichad hän, is Meds zu Frongraisch kumme.

Vorhea waa Meds ä Schdadt vun Kleeschda un Handl, denoo när nuch ä Garnison un
Feschdung unde Dreh- un Angelpungd fär all die viele fronzeesische Raubziech in
die Palz. - Nadierlisch waa es Raichsvikariad kään Besidztiddl, awwa die hoe
Härrn hen jo imma ia Gründe, Ausrädde, iwwa die än jede Dorfbolizisd lachje
dääd, awwa bai däm hochherrschafdliche Diwesgsindel schdehd än jeda Aff
schdramm. Un nadialisch is där Raub im Wesdfählische Friede bschdädichd worrn.
De Vauban hod Meds donn befesdichd un als Fesdung ausgebaud.

De Biachamääschta vun Metz isch seid 2008 de Dominique Gros. Metz gheat zum
Kommunalvaband Metz Métropole.



https://pfl.wikipedia.org/wiki/Lischd_vun_alle_IPA-Zaische

Hier habd'a ä Lischd vun alle Zaische vum Indanadsionale Phonetische Alphabeet.
Des is prakdisch fir alle, wo u'sischa sinn wie ma was in na onnere Schbrooch
ausschbrischd.

Jedes Zaische hodd ä Beschraiwung unn Baischbielwödda. Baischbielschbrooche
sinn: Daitsch, Englisch, Fronzeesisch, Idalljänisch, Schbanisch und Russisch.

Gedrehte Zaische sind doppelt aufgelistet, sofern ihre Lautbedeutung stark von
der des ungedrehten Buchstabens abweicht.  Grünlich unterlegt  stehen sie bei
dem Buchstaben, zu dessen phonetischer Bedeutung sie eine Lautvariante
darstellen.  Bläulich unterlegt  sind sie bei dem Buchstaben aufgeführt, aus dem
oder aus dessen griechischem Pendant sie erstellt wurden.

Um ein Zaische aus einer Lautschriftangabe in einem Artikel in der Liste zu
finden, kann man das Zaische hier in der Leiste suchen oder im Artikel kopieren
und midd der Suchfunktion des Browsers in dieser Liste ausmachen.

(²) nach dem dreidimensionalen türkischen Vokalsystem, dessen 8 Vokale wie die
Ecken eines Würfels aufgefasst werden können.

(²) nach dem dreidimensionalen türkischen Vokalsystem, dessen 8 Vokale wie die
Ecken eines Würfels aufgefasst werden können.



https://pfl.wikipedia.org/wiki/Karl_May

Karl Friedrich May (* 25. Fäwrua 1842 in Ernstthal; † 30. Mäz 1912 in Radebeul
bai Dreesde) waa än daidsche Schrifdschdälla, ääna vunde bekandschde un
ärfolchraischsde iwwahaubd: soi daitschi Gsamdufflaach liehd irschndwo bai orra
iwwa 100 Millione, wäldwaid iwwa 200 Millione in iwwa 32 Schbrooche! Un ea is
mid saine hohe moralische Ooschbrisch un saine frühe Kabidalismuskridik haid
nuch akduell.

1848 bis 1856 waara uff de Schuul, 1856 bis 1861 mim Schdipendium am
Leraseminar, wora sea ärfolschraich abgschlosse hod. Aa soi Unnarischdstalend is
in soine paa Schdeellä sea guud beweead worn. Drodzdäm issa, noodäm doßsn
sysdemadisch griminalisiad hän, uf die schief Bahn kumme. Denoo waa zabbe mid
Unnarischde un so hoda oogfange zu schraiwe.

Ea waa – segs Joa noo de Äldere ian Hochzaid – es finfde Kind vun schbäda
värzeeh, vun däne nain inde ärschde paa Monad vaschdooawe sin. Koaz noode Gebuad
is där Buu blind worn.

In iane große Nod - obwohl Großäldan un Kinna midgholfe hän, hod s vorn un hinne
ned gelongd – sin die Mays ä grooß Risiko ingonge: fär die Mudda zua Heabamm
ausbilde zu losse hän se om 15. April 1845, ia Haus vakaafd un sin ins Haus
newwa de Kärsch St. Trinitatis („Haus am Markt 183“) umgezooche. Im
Häabschd/Winda 45/46 is de Kall ärfolschraich weja soine Blindhaid opariad worrn
un Midde Fewrua 1846 hod soi Mudda ia halwjährisch Ausbildung abgschlosse un om
End vum Monad ärfaahn, doßs die zwäd Hebammeschdell im Ord griehd. Im März is de
Karl noomol zua Bhandlung weja soine Blindhaid in Dresdn gwesd, vamudlich zua
OP-Noosorsche etc. - Des wärd schpäda zu ääm vunde Fixpungde in soim Wärg:
Blindhaid, Blindnhailung, gaisdich Blindhaid. - Zwäämol hodm Kall soi Mudda
midde Gmää prozessiere gmißd weja iane Hewammevagiedung: Mindschdleehn hods jo
nuch ned gäwwe.

1848 is de Kall oigschuld worn, newwa de Schul griehda Musigunnarischd vum
Kandor. 1856 beenda die Schul un tridd an Mischaelis ins Lehrerseminar in
Waldenburg oi, fär Volgschulehra zu wärn. 1858 schiggda soi ärschd
Wild-Weschd-Ärzählung on die „Gaddelaub“, om Oofang vunde 60-a schraiwda die
Wanda. 1859 in Nowemba nimmda sich ä paa Kärze mid un wärd 1860 Ende Jenna
dodefer gschaßd. Bis daßa ää Joa schbäda in Plaue waidaschdudiere därf, duuda
Humoreske schraiwe. In die Zaid fälld aa de ärschd Kondagd zus Minschmayas. Am
13. 9. 1861 schließda es Schdudium am Plauena Lehraseminaa ärfolchraich ab un
griehd koz denoo ä Hilfslehraschdell ande Aameschul in Glauchau, woa zur
Unnamied gwohnd hod.

Es maach falsch gwäsd soi, die gelehnd Uua mid häm z nämme, jednfalls is des
Urdääl aasch umschdridde. De Kall hods ned när soi Schdäll gekoschd, sunnan aach
die Schõõs, je wirra in soim Beruf zu schaffe. Ea hod Noohilf gäwwe un
Priwadunnarichd un hod Ärzählunge gschriwwe un komponiad un deklamiad, awwa de
Priwadunnarichd ism vabode worn un vom Resd hodda ned leewe gekennd. Ärschd issa
kriminalisiad, donn indie Kriminalidäd gedrängd worn. Noo zwää Joa hoda sich ab
midde 64 ä Vagandezaid gelaischd, fär die sen weje Diewschdahl, Bedruuch und
Hochstaawelei gsuchd un zu via Joa Ärwedshaus va'uadääld hän.

1868 issa noo zwää'ähalv Joa weje guude Fierung voazaidich ändlosse worrn. Wirra
vasuchda, sich ä birjalische Äxischdenz ufzbaue, wirra vageewlich. Noo'npaa
kläänere Deligde willa 1869 zamme mid zwää Amerikana iwwan gooße Taisch mache,
griehd awwa kää Ausrais un mächd zrigg zu soi Äldere. Imma wieda konna soi
Vafolcha taische. Bisa om 3. 7. 69 morchns um Draije in Hohenstein wirra
feschdgnumme gehd. Vun däm Momend oo isa unnawechs: Vanehmung doo,
Gejeiwwaschdellung dord. Hohenstein, Mittweida, Wiederau, Hohenstein, Chemnitz,
Wiederau, Mülsen St. Jakob, Limbach, St. Egydien, Kuhschnappel (Nahe Hohenstein
und Ernstthal), (Bräunsdorf).

Ufm Wech vun St. Egydien noo Bräunsdorf am 26. 7. 69 zunärem Lokaltermin inde
Näh vun Kuhschnappel zabrichda die "eiserene Bretze" (Hondschelle) un vaschwind.
Ned waid, awwa grindlisch. Ea mäschd in die noo ihm benand Karl-May-Höhle inde
Näh vun Ernstthal. Inde Nachd vum 6. ufde 7. 8. 69 dorchsuchd die Bolizai die
Hohenstaina Wälda. 25 Schõõdaame, Bolizaimannschafde aus de Umgewung,
Schdaicha-Segzion vunde Ärnschdhaler Faiaweea. Om 11. 8. wärd die Suuch
wirrahold. Umsunschd. Doo hoda ärlewd, wasa schbäda in soine Bischa vazäähld.

Im ärschde Joa, 1877, griehda nain Ärzählunge bezahld, ea korreschpondiad mid
Peter Rosegger. Om 25.04.1878 machda vun Dresde noo Niederwürschnitz und
schdelld als "ein wirklicher Geheimer" Unnasuchunge zua Uasache vum Tod vun Emil
Pollmer – soine Emma ian Großongl – an (Affäre Stollberg)ohne doßa
„Omdshandlunge“ voanämme duud. Trodzdäm wärda geje Rächd un Gsedz 1879 mid drai
Woche Hafd bschdroofd.

Om 01.06.1879 griehd May än Brief vum Valaach Pustet. Pustet bied õõ, alles, was
May je schraiwe duud, soford zu kaafe. - un ea zahld propmd wie sunschd känna:
Geschdan es Manuschgripd abgschigd is morsche es Geld do. Rund zwanzich Joa long
ärschaine dord die Raiseärzählunge.

Om 12.09.1880 is in Hohenstein die kärchlisch Drauung vun Emma Pollmer und Karl
May., die schdandesamdlich is drai Woche devoa gewäsd. Ned viel schbäda hoda
wirra Kontagd mim Minchmaya, däms eeglisch dräggisch gehd, un vaschbrichdäm ä
paa Kolportaascheromane: es därfd kää Word geännad wärn un noo 20.000 Exemplare
gräächda ä foini Gradifikadzion un alle Rächde dääde an ihn zuriggfalle. Bis
1888 lieferda finf Romane mid es mehrschd iwwa 2600 Saide. Wann de Minschmaya dä
Vadrooch inghalde häd, wär May än vielfache Millionär worrn, awwa allääns es
Waldreesje is bis 1907 iwwa 100.000 mol noogedrugd worrn, ohne daß May es
Manuschgribd zuriggriehd häd un ohne doßa all die viele Gradifikadzione griehd
häd. Des waa schbäda donn aach Onlaß fär ä gonzi Wäll vun Prozässe. Aach mim
Joseph Kürschner hod May ä reeschi Koreschpndenz gfiad un eeweso mid däm soim
Chäf – de Joseph Kürschner hod sellemols die Zaidschrifd „Vom Fels zum Meer“
bedroid – äm Valescha Willem Schpeemann.

De gonz groß Dorchbruch is awwa kumme, wie 1892 de jung Valescha Fehsefäld äm
Kall oogebode hod, all soi Raiseärzählunge in Bischan zu bringe. Jezad hod Karl
May es ärsch mol wägglisch finanziell Sischahaid un sogaa Beriehmdhaid
kennegläand. Un ea hod sich när allzugäan als waida un diefa in soi
Shatterhand-Legend oischbinne un noidrigge geloßd. Uffm Gipl hoda in Satan un
Ischariot de Ich-Ärzähla in Amerika Old Shatterhand, in Dreesde de Dr. Karl May
un in Afrika de Kara Ben Nemsi soi geloßd un hod als Dr. Karl May in Dreesde
Bsuch griehd vum Winnetou, där wuen im Gsangsvaoi ufgsuchd un sich daidsche
Lieda ooghead hod, ea doßa midäm noo Afrika gong is.

May gehd uf Raise, ea mächd dorch gonz Daitschlond un Eesdraisch. Im Summa 1897
is Karl May fär ä paa Woche inde Palz. 1899 mächda mid jezad 57 Joa es ärsch mol
noo Afrika un in'n Nahe Oschde. Wia am 3. 6. 1899 grad in Luxor is un noo Thebe
mächd, ärschaind inde Forngforda Zaidung än ärschde Hedzardiggl gejen. Waidere
Ardiggl folche, Fehsenfeld un Rischard plon schraiwe Gejedaaschdellunge. Vum 28.
6. 1900 schlaad die Pälza Zaidung (Schbaya) zurigg: 1. Folche vun Karl May und
seine Kritiker. Waidere Folche folche.

Am Sonntag, äm 26. Mäz, brichd Karl May zu soinäre ärschd groß Oriendrais uf:
Abfahd in Dresde um 8.50 Uha. Ookunfd in Frongfoad um 20.20 Uha. Iwwanachtung im
Hodel Continental. Middebai: Ehepaa May un Ehepaa Plöhn. Am 29. gehds waida noo
Fraibursch, om 31. vun dord noo Lugano. May is uf Raise, ned ufde Fluchd. Vun
Genua, vun wo soi Beglaida longsom zuriggfahre, raisd May gemiedlisch iwwa Rom,
Neapel, Messina, Catania gehds gemächlisch noo Port Said (Ägypten). Ismailija,
Kairo, Gizeh, Siut, Luxor, Theben, Schellal fokani, Assuan. Vun do duuda än
offne Brief ondie Pälza Zaidung schraiwe – die haimadlische Gwerele hän'n
inghold. Zurigg gehds iwwa Kairo un iwwa Bairud ins hl. Lond: Haifa, Nazareth,
See Genezareth (Kloster Tiberias), Jaffa, Jerusalem, woa drai Woche blaiwe duud.
Port Said, Suez, Aden un Eridrea sin soi negschd Schdazione, eh daßa uf Ceylon
mächd un waida noo Malaysia un bis noo Padang uf Sumadra. Un dord griehda die
Griese. Kulduaschock saan die ääne, Kulduashock un de Ärja määne die onnan, ich
mään, des waa de Ärscha mid dänne bleede Oogriffe in soinere Abwesnhaid,
falsches Esse un die allgemoini Ärschäppung noode Onschdrängung vun sonärre
longi Rais – immahie faschd um de halwe Globus erum, un des aach noch im Zigzag
un enuf un enunna. Was dän oogäblische Kulduaschock oogehd, do konn mär haid,
100 Joa noo soim Dood un 140 Joa noo „Dorsch die Wiesd“ noch dausndfach
bschdäädichd finne, wasa sellmols gschriwwe hod, sin die Vahäldnisse in
Kuadistan haid noch vielfach wie vun ihm geschildad, siehd un liesd mär haid
nuch Berichde, die wu ihn bschdädche duun. Wohea also?

May bschdelld Emma noo Kairo, faahd noo zwää Woche zurigg un find ään Monad
schbäda, on Whoinachde, soi Fraa un Plöns in Arenzano: Emma mid
Unnalaibsbschweade un Rischaad grong. Ärschd noom väddl Joa gehds zamme iwwa
Pisa, Rom un Neabl bis zude Pyramiede un donn in hl. Lond. Im Summa machnse noo
Damaskus un iwwa Leswos, Istanbul un Athen no Korfu un gemächlich dorch Idalie
iwwa die Alpe, bisse Ende Juli wirra dhääm sinn.

Es ärschd waa schlimm, wail raißarisch formuliade Liweszeene ingebaud worrn sin,
die wu noom sellmolische Ämpinde uumoralisch waan, awwa die Ufflooch gschdaichad
hän. Haid dääd mär driwwa lache, awwa fär de Cardauns waa schun de Voawuaf Grund
genuuch, ohnerän zu briefe än May-Geeschna zu wärrn. Un die onnan Pungde hände
Kall als raische Monn ärschaine geloßd un so de Lebius ufn Plan geruuf. All des
hod nadialisch Waidarunge mid sisch gebrung wie än gonze Raddeschwonz vun
Prozesse weje Belaidschung un Valeumdung, Moinaid, etc. un äm Kall die ledschde
Kräfd geraubd.

Es mehrschd is vielfach iwwaärwed un dääl aasch vahunzd un ändschdälld worrn, es
beschd, wo mär haid grien konn, is die HKA (hisdorisch kridisch Ausgab) iwwas
KM-Museum in Radebeul, Villa Shatterhand, un des, was iwwa die KMG
(Karl-May-Gesellschaft) online zu hawwe is.

Karl May hod die Palz geliebd unde Pälza Woi gschäzd. Midde Familie vum
Kommäzierad Seyler in Daisem hoddarä ängi Fraindschafd ghalde. On soi Besuche
ärinnad haid nuch än Gedägschdoi am Zaun vum haidsche Woiguud Menger-Krug am
Ordsausgong vun Daisem ande Schdrooß noo Mußbach. Die Willa waa Voabild färes
Haus vum Uschda in Im Raisch vum Silwaleeb ("Im Reiche des silbernen Löwen").



https://pfl.wikipedia.org/wiki/Speyerer_Dom

De Schbaimara Dumm isch die groß Keäasch odda Kaddedraal wiema a saache dud, vum
Bischdum Schbaija un lischd in Rhoilond-Palz inde Schdadd Schbaija noo oam Rhoi.
Offizjel heesda Domkirche St. Maria und St. Stephan un isch die Paakeäasch vunde
Dummparrai. Nochdem die Abdai Cluny zaschdead worre isch, ischde Schbaimara Dumm
die greegschd romoanisch Keäasch vunde Weld. Im Joa 1925 isch die Keäasch vum
Pabschd Pius XI. zu änna Basiliga gmachd worre. Un said 1981 ischse uffde
UNESCO-Lischd vum Weldkulduaeawe un a noch ä gschidzdes Kulduguud nochde Haacha
Konwenzion.

Oogfonge middm Dumm bauwe hoddde saalische König Konrad II, wu schbeeda Kaisa
worre isch. De Konrad hodd die greegschd Keäasch vumm Abndlond bauwe wolle. Ma
deng'g, dasses im Joa 1025 gewesd isch, awwa ä Schrifdschdigg dodriwwa hodds
nedd. Midd Naduawisseschafdlische Unnasuchunge vum Bau hoddma fade Baubginn
s'Joa 1027 gfunne.

Änna Legend noch hodde Konrad oam glaische Daach inde Frieh de Grundschdää fas
Kloschder Limbursch bei Dergem geleeschd un um donn oam Midaach midd soina Fraa
Gisela un soine Laid noch Schbaija zu raide un doad die Grundschdää fade Dumm un
fas Schdifd „Sankt Johannes“, em schbedare St.-Gwido-Schdifd zu leesche. Um all
die Schdää un Holz noch Schbaija bringe zu kenne, hoddma exdra n'Kanal vum
Pelsawald inde Rhoi gbuddeld. Ma klaabd, dasses do de Schbaijabach gmeend isch,
wu oinische Kilomeeda inde Siede valaachad worre isch, domiddma Schbaija bessa
mit Gieda hodd vasorsche kenne. Uff jedem Fall schdeedde Dumm uff feschdm Grund
un nedd uffm Sumbf.

De Bau hodd sisch donn in die Leng gzoche un wedda de Konrad noch soin Sohn, de
Heinrich III. hawwen de Abschluss ealewbd. De Heinrich hodd awwa fa die Waije
vum Hochaldaa im Joa 1046 s'Schbaimara Ewongelia gschdifd. Im Joa 1061 hodd
doanem Konrad soin Eng'gl, de Heinrich IV. de Bau oigwaid. Haid heesd dea Bau
„Speyer I“ un domols isch dodmidd de Weschdbau, ä draischiffisches Longhaus
middm Gweahaus feadisch gschdelld worre. De Koa hodd schun domolas vun zwee Tiam
onde Saide kabd.

Awwa schun noch 20 Joa dnoch hodde Heinrich de Dumm halwa oiraiße losse, ummen
noch greeßa widda zu uffzubauwe. Ma hodd im Middelschiff die Degg weg'gnumme
unde Bau um finf Meeda heeja gmachd. Schdaddde frija flache Holzdegg, isch jedzd
s'gregschde Graizgraadgwelwe gbaud worre, wus somols im Raischdgbied kabd hodd.
De gonse Oschddeel hoddma bis uff die Grundmauwa abgdraache un uffm achd Meeda
schdaagem Fundamend nai gbaud. Die unnare Gschoss vunde Koaflongetiam sinn so
bliwwe un a Deele vum Gweahaus. Onde Gribda isch a faschd nix gmachd worre. Im
Joa 1106, wude Heinrich donn a gschdoawe isch, ischde naija Dumm donn feadisch
gwesd. Do hodda donn ä Leng vun 444 remische Fieß (134 Meeda) unnä Braid vun 111
remische Fieß (33 Meeda) kabd. Domols ischde Dumm äns vunde gregschde Bauweag
iwwahaubd gwesd. Zwaa hodd die AbdaiKeäasch von Cluny de Dumm inde Leng
iwwadroffe, awwa de Dumm soin Raum isch 40.000 Kubiggmeeda un domidd greesa
gwesd. Haid heesd dea Bau „Speyer II“

Oam 7. Auguschd 1111, wumade Heinrich de IV im Schbaimara Dumm bgrawe hodd un
oam 14. Auguschd 1111 hodde Heinrich V. de Biascha vunde Schdadd Schbaija zwee
Briwilesche gewwe, wuma als Uakundeschrifde iwwam Weschdpoadaal vum Dumm
oangbrochd hodd. Haid hodds die Inschrifde nemme, awwas hodd Zaischnunge dodvu.
Ä Kopie hoddma fas 950-Joa Jubileum im Joa 2011 oam Haubdpoadaal uffkengd, awwa
inzwische schun widda abkengd.

In Schbaija hodds domola grad gnabb 500 Biascha kabd. Ma vamuud, dasses
polidischi Grind gwesd sinn, warumma ausg'reschnd in soem glääne Schdeddl soä
großi Keäasch hodd bauwe losse. Die remische Kaisa hawwen domols a kiaschlischi
Machd kabd umma deng'gd, dass die Brachd un Greeß vum Dumm de religjese
Machdoaschbruch vum Kaisa geschede Pabschd unnaschdrische hodd wie baim
Inweschdiduaschdraid zwischm Heinrich IV unnem Pabschd Gregor VII..

Im Pelsa Eawbfolschegriesch isch Schbaija om 28. Sebdemba 1688 vun Fronseesische
Drubbe oignumme worre. Weschede Oakindischung vum fronseesische Genaral, ea ded
die Schdadd außam Dumm zaschdere hawwen die Biascha ia Meewel un Hawb un Guud,
wasse schunschd nedd hawwen in Sischahaid schaffe kenne, inde Dumm gbrochd un
doad hoch gschdaweld. Oam 31. Mai 1689 isch donn die Schadd in Brond gschdeggd
worre. Ma hodd donns Iwwagraife vunde Flomme uffde Dumm middm Uffschdelle vun
Wassakiwwel unnem Oischlache vunde Descha vunde Haise, wu newe dro g'lesche
sinn, vasuchd zu vahinnare. Awwa inde zwedde Nachd hoddsn Gwiddaschduam gewwe,
wus Faija oagfachd hodd unnma nemme hodd vahinnere kenne, dasses Faija uffde
Dumm iwwagschbrunge isch. Leschvasuch hawwen nix gbrochd un donn sinn die
fronseesische Soldade a noch inde Dumm oigdrunge un hawwen die Kenischd- un
Kaisagrewa bis uff die vunde Salija außa des vum Heinrichs V. gblindad. Awwa a
nua, wail die Grewa dief vabuddeld gwesd sinn unde Soldade die Yaid nemme fas
waidare Blindare glongd hodd. Die Weagzaisch vundene Soldade hoddma im Joa 1900
gfunne, alsma die Kaisagrewa uffgmachd kabd hodd. Vunde Blindarung a vaschond
gbliwwe ischs Marijebildnis innem Schroin, wuma donn in die Frong'gfuada
Kadarinekeäasch un schbeda widda inde Dumm zurigg gbrochd, alsma Schbaija widda
nai bsiedld hodd. Weschede große Hidz vum Faija ischs Gwelwb vum Weschddeel
brischisch worre un oigschdeazd. De Oschddeel isch schdeje gbliwwe. Als die
Biascha donn zrigg kumme sinn hoddma donn denn Dell middänna Mauwa gschlosse un
fa Goddesdiensch bnudzd. Awwa 1755 hoddma donn de owware Deel vum Weschdbau
midde baide Tiam, wu noch gschdonne gbliwwe isch, weschede Oischduazgfaa
abdraache.

Inde zwedde Helfd vum 18. Jaahunnad hoddma donn Geld kabd umde Weschdeel vum
Dumm widda uffzubauwe. De Baroggbaumeschda Franz Ignaz Michael Neumann, em
briemde Baroggbaumeschda Balthasar Neumann soin Sohn, hodd inde Joa 1772–1778
doann die Ligg im Weschdeel vum Longhaus widda gschlosse. Dodbai hodda de
romanisch Voahall middänna barogge Fassad gewwe, was aschidegdonisch än
Mischmasch vunde Schdieel gwesd isch. Des hodd donn guud hunnad Joa kalde un
isch haid noch inde onnare Mauwaschdää zu seje, wuma do gnummer kabd hodd.

Fronzesische Rewoludzionsdrubbe hawwen de Dumm 1794 widda vawischd un donn
hoddman fa weldlischi Zwegg bnudzd. Baide Vawieschdung isch Inne alles valore
gonge, a s'Marijbildnis. Unnam Napoleon Bonaparte ischde Dumm als Viehschdall,
Fudda- un Madriallaacha bnudzd worre. Nochm Friede vun Lunéville oam 9. Februa
1801 sinn die Ling'gsrhoinische Gbied zu Frong'raisch kumme unde Dumm hodde
fronzzesisch Regierung kead. De Pabschd Pius VII. hodd im Konkoadaad oam 15.
Juli 1801 un inde „Zirkumskriptionsbulle“ „Qui Christi Domini vices“ vum 29.
Nowemba 1801 die Uffleesung vum Schbaijmara Bischdum zugschdimmd. Die katolische
Gmoinde sinn donn zum Bischdum Meenz kumme. Im Joa 1805 hodd donn de Aschideggd
Peter Henrion als Guudachda gmeend, dassmade Dumm weschde Baufelischkaid
abraisse muss. De Reschd vum Weschbau hedd zuäm Druimbfbooche umgbaud werre
solle. De Schbaimara Schdaddraad hodd sisch awwa gwaischad, die Koschde zi
iwwanemme unde Meenza Bischof Joseph Ludwig Colmar hodd die Kaisarin Joséphine
de Beauharnais unde fronzesische Kuldusminischda Jean Etienne Portalis vunde
Wischdischkaid vum Dumm iwwazaische kenn. De Napoleon hodd donn de Abriss
gschdobbd unde Dumm oam 23. Sebdemba 1806 middm Degreed oan die Kadoligge vum
Schbaija zurigg'gewwe. De Dumm und dodmidd a soin Unnahald hodd donn die
Schbaimara Dummgmoinde als Keäaschschdifdung effendlisch oam 3. Nowemba 1806
iwwanumme.

Nochdem de Napoleon bsieschd gwesd isch, hoddmas Bischdum 1817 uffm
ling'gsrhoinische Gbied widda nai oigrischd unde Dumm als Paakeäasch isch a
widda Bischofskeäasch worre. Ma hoddn donn inde Joa 1818–1822 heagrischd un 1822
nai gwaid. Inde Joa 1846–1853 hawwen die Mala Johann von Schraudolph un Joseph
Schwarzmann im Uffdraach vum Ludwig I. vun Baijan Freske im Nazarena Schdiel
oagbrochd.

Inde Joa 1854–1858 hawwen die bairisch Kenisch Ludwig, de Esraischische| Kaisa
Franz I unde Heazoch Adolf von Nassau de Uffdraach gewwe, de Weschbau vum Dumm
im nairomonische Schdiel nai zu bauwe. De domols bkonde Aschidegd Heinrich
Hübsch hodds donn gbaud. Im 19. Jaahunnad hoddma die Eanaijarung vunde
Weschdfassad un die Malareije und Fresge im Dumm als was Schäänes und Großes
gseje, wuvu a de Kenisch Ludwig Iwwazaischd gwes isch. Des hoddma awwa bloß bis
zum End vum Jaahunnad gdengd kabd. Donn isch die Schdimmung gkibbd un 1916
hoddma donn gmeend, dasses eja a ä Uugligg gwesd isch, wude Dumm gdroffe hodd.

Inde Joa 1900-1906 hoddma die Kenischs- un Kaisagrewa ge'effnd un inna naije un
a zugenglische Kaisagrufd unnam eschdlische Longhaus unnagbrochd. Im Joa 1925
ischde Dumm a Pebschdlischi Basilika worre.

Inde Joa 1957-1961 ischde Pudz abgschlache worre un dodmidd a alle Malaraije vum
19. Jaahunnad, bis uff die großen Fresge ausm Marijeziglus unnade Noad- un
Siedfenschdare vum Middlschiff. Oinisch Fresge hoddma uffä Duch gbrochd un
abgzoche. Dodmidd hoddma die Fresge redde kenne, bis uffs Fresgo ausmm
Beanhaadziglus, wus kä Zaid mea kabd hodd. Brischische Sonndschdääpaila sinn do
a midd Zemend gimbfd un dodmid vaschdeagd worre.

Said 1996 weadde Dumm grundleschend eanaijad un s'wead noch bis 2015 geje. Bis
Juni 2005 sinn schunn 15,1 Millionen Euro uffgwend worre un insgsomd werrens
donn 26 Milljione Euro soi. Fa die Unnaschdidzung vunde Koschde isch 1995 de
„Dombauverein Speyer“ g'grind worre. Unnade Laidung vum Vitus Wurmdobler sinn
die Schraudolphschen Fresge reschdauriad worre un saidem 28. Ogdowa 2012 kommase
im Kaisasaal vum Dumm oagugge.

De Schbaimara Dumm isch bsonndas in soina romonische Aschidegdua, doa viele
Oaschdees fadie Aschidegdua in Middloiroba gewwe hodd. Ä großes Broblem ischs
Gwelwe vunnem große Raum gwesd. Des hoddma inde Schbedondigg vagesse, wie des
geje dud. Middm Dumm hoddmas widda vasuchd, zueaschd mol midd Tonnegewelwe. Des
isch donn baim Schbaimara Dumm baide Saideschiff glunge middm Graizgwelwe un don
a midde Welwung vum Middelschiff.

Fa die Welwung vum Middelschiff hodds ä schdaages Mauwaweag gbrauchd. Ums
Gwischd draache zu kenne, hoddma Voalaache uff die Wend gbrochd un domid nai a
die Middelschiffwond „relifiad“. Auße oam Dumm fiad ä Zweaschegalarie umde Dumm
long.

Die Gribbda lischd unnam Gweahaus unnem Koa vum Schbaimara Dumm. Ma hoddse 1041
gwaihd un sie hoddä Flesch vun 850 m² unnä Heh vun 7 m un dimidd ischse die
gregschd romonisch Säulehall in Oiropa. Die Welwung wunde Gribbda isch baide
Welwung vunde Saideschiffe vum Dumm iwwanumme worre. Die änzelne Joch sinn midd
Guadbeesche vunnänonna gdrennd. Vum „Raumquadrat der Vierung“ hoddsisch die
sognonndi „gebundene Form“ endwiggeld.

Die 42 Graizgraadgewelwe lischn uff Saile midd effache Weaflkabidelle. Tibisch
fa die Zaid vunde SalierSalija unde Schdaufa sinn abwegslnd geele un roode
Sondschdääblegg vunde Haadd un vum Odewald vabaud worre. Inde Gribbda schdeed ä
Daufbeggevun 1100 voam Haubdaldaa.

Die Greewa sinn im eschdlische Ende vum Middlschiff. Iwwa zwee Drebbe kummdma in
die Voagribbda nunna, wuma awwa baide Eawiadarung vunde Greewa zugschidd kabd
hodd. Die Zugeng zude Gribbda hoddma in die Saideschiff valeschd unnä
rischdischi Grufd hodds nedd. Die Grufd, wu haid die daidsche Kenische un Kaisa
lieschn, isch Oafong vum 20. Jaahunnad gmachd worre. De Schdääsaagofaag vum
Kasai Konrad II. hoddma 1039, alsde Dumm noch bgaud, awwa die Gribbda schun
feadisch un gwaid worre isch, midd Aisebenda umgewwe, ums Grawb voa Blindarunge
zu schidze. De Schdääsaagofaag isch donn zwischede Drebbe inde Bode vaseng'gd
worre.

Im 19. Jaahunnad hoddmade Dumm als ä Aad Nadzionaldengmol gseje. In dea Zaid
hodd änna gschriwwe kabd:

Eweso hodd z. B. de Gimnasijalprofessoa Johannes Praun ä paa Joa frija 1898
gklunge kabd:

Ma hodd sich vun solche Iwwaleschunge laide losse un die Greewa ausgbuddld,
uffgmachd un unnasuchd. Do isch donn glaa worre, dass die Greewa vunde Salija
iwwadauwad kabd hawwen unma hodd feschdschdelle kenne, wea do inde Greewa lische
dud. Donn sinnse 1900 widda bgrawe worre, awwa die Scheddz, wu mol baigewwe
worre sinn, hoddma in die „Domschatzkammer“ vum Hischdorische Museum vunde Palz
gbrochd. Zwee Joa schbeeda, 1902 hoddmase donn engildisch inde Grufd b'eadischd.

Die Grawbbladd vum Rudolf vun Habsbuasch, wu inde Gribbda isch, isch die easchd
iwwaliefad Grawbbladd middm lewenseschde Poadrää vunnem Mensch ausm Middlalda.

Uaschbringlisch sinn Greewa im Middlschiff voam Leddna middm Graizaldaa gwesd.
Iwwadie Jaahunnade isch des donn awwa vagesse gonge.Im Joa 1900 hoddma deswesche
groß grawe misse, um die Kaise zu finne. Bis 1906 isch die nai Gribbda unnam
alde Königs-Koa gbaud worre un do lischn die Greewa vun achd daidsche Kenische
un Kaisa un Fraue bis haid:

S'sinn doad a finf Greewa vun Bischheef un noch Bää vun Laid, wuma haid nemme
wees, wease mol gwesd sinn.

Im Dumm hodds oinische Schkulbdure ausm 13. bis 19. Jaahunnad un newem
Grawbdeng'gmal vum Rudolf vun Habschbuasch hodds onnare wischidsche Grawbmeela.

Heinrich V. isch oam Daach vunde hailische Afra vun Augsbuasch, änna
friehgrischdlischi Mäatiararin, gbore worre. Deswesche hoddma'em ä Kabell vum
Dumm dea Hailische zugschriwwe. Die Kabell isch oandie aisßa Noadwond vum
Longhaus oagbaud umma konn vum Dumm, awwa aus vun auße noikumme.

De Gdeng'gdaach vunde St. Afra isch a de Schdewedaach vum Kaisa Heinrich IV.
gwesd. Wesche'em Keäaschebonn gesche ihn hodd soin Saasch faschd finf Joa inde
domols uugwaide Babell lische misse. Nochdräschlisch hodde Pabschd Paschalis II.
de Bonn uffkowe unma hodd de Heinrich IV. oam 7. August 1111, on soim finfde
Todesdaach, newe soim Vadda, em Heinrich III. im Familijegrawb vunde Salija im
Dumm baigsedzd.

Said 1820 isch inde Noadwond än „Epitaph“ vum Caspar Schober (1504–1532), em
Ingolschdedda Reschdsprofessoa und Rischda oam Raischdkommag'rischd Schbaija,
vum zaschdeade Graizgong vum Dumm kumme. Die Renesoance-Eawedd kennd vum
Aischschdedda Bildhauwa Loy Hering soi un zaischd ä Uffeaschdejung vum Martin
Schongauer.

Die Afra-Kabell isch haid ä Sagramendskabell vum Dumm. Do werren die maischde
Paagoddesdienschd abkalde. Baim Brond vum Dumm isch die Uaschbringlisch Kabell
middm keazare Joch, em „kleinen Paradis“, zaschdead worre. Ma hodds nemme
uffgbaud un die haidisch Kabell hodd jedz ä heejares Gewelwejoch.

Onde Siedsaid vum Dumm hodds die Dobbelkabell, wuma midd 1050 oagfonge kabd
hodd. Unnade Kabell isch noch ä onnari Kabell, die Unnakabell, wu'm St. Emmeram
(St. Martin) gwaid isch un wu die Laid ia Kinna taafe losse kennen. Inde
Owwakabell werren Religwije ausgschdellt, z. B. vum hailische Pirminius, vum
seelische Paul Josef Nardini un s'Heazgrawb un sogenonde „Herzepitaph“ vum
Bischof Johann VIII. Hugo von Orsbeck (1634–1711).

Die Owwakabell ischde hailische Katharina von Alexandrien gwaihd. un soll oande
Gebuadsdaach vunna Dochda vum Heinrichs III. oam 25. Nowemba erinnare, em
Gdeng'gdaach vunde hailische Katharina, änni vunde Veazee Noodhelfa. Nochde
Legend isch die hailisch Katharina ä jungi un gschaidi Scheehaid gwesd, wude
Jungfräulischkaid gwaihd gwesd isch. Wie a die hailisch Afra, sollse ä
Kenischdochda vun Ziepan gwesd soi un wu um 300 in Alexondrije gleewbd hawwa
soll. Än Ääsiedla sollse zum Chrischdedum gebrocht hawwe.

De Kaisasaal lischd im Weschde vum Dumm iwwade Voahall. Die Pleen dodvoa sinn
vum Hainrisch Hibsch un s'nairomonische Weschdweag hodds ald barogge easedzd.
Iwwam Haubdoigong vunde Voahall hodds ä großi Rosedd un im Innare vum Saal isch
ä Kobie vum vabronnde Gnaadebild vunde Patrona Spirensis uffgschdelld, wu vum
Bildhauwa Joachim Ginda 1777 fas frijare barogge Weschdweag gschaffe kabd hodd.
Said 2012 sinn im Saal die reschdaurieade Schraudolphfresge ausgschdelld, wuma
beide Reschdaurierung vum Dumm 1957 abgnumme un im Kaisasaal oig'lachad kabd
hodd. De Kaisasaal isch a eanaijad worre un oam 28. Ogdowa vum Kuad Begg, em
Minischdapresidend vun Rhoilond-Pals, eaeffend worre. Gons bsondas schää ischs
Fresgo vunde Marijekreenung, wu frija inde „Apsiskalodd“ vum Dumm gewesd isch..

De Middltuam vum Weschdbau hodd schun imma s'Gloggegschieb kabd. Un s'isch äns
vunde wenische große Gloggeg'laid vum 19. Jaahunnad un isch 1822 vum Peter
Lindemann aus Zweebrigge g'gosse worre. Die onnare Glogge (5 bis 9) sinn 1963
vum Friedrich Wilhelm Schilling vun Haidlbeasch gmachd worre. Die via große
Glogge 4 un 3 schlachn die Veadlschdunde im Wegsl un die Glogge 2 un 1 die volle
Schdunde nochänonna.

Die Weschdfasad isch gschmiggd mid Vazierunge un inde Midd vunde Said isch
s'Fenschda middm Christus inde Midd unde Zaische vunde via Evongelischde inde
Egge. Iwwam Oigong sin Figure vunde finf Schudzpadron vum Dumm:

De Bildhauwa Gottfried Renn hodd die Evongelischde inde Fenschdarosedd, Die
Tiea- un glääne Figure un die Oanemend vum Wescheweag gmachd. Dorunna a e
Brezlbu als Dräschafigur, wun Brezlvakäifa om Dumm zaische dud. De Kinschdla
Emil Hopfgarten hodde Christuskobb inde Fenschdarosedd gmachd.

Die naije Descha vum Dumm sinn aus Kubfa, aussade godisch Sagrischdai, wuä
Schieferdach hodd. Inde Joa 162 un 63 hoddma die Deschaf gsengd, wiema deng'g
dasses mol im Middlalda kabd hawwem.

Die Oaschl vunde Familje Scherpf isch 2009 noch Białystok in Oschdpole kumme um
nochna Iwwaholung inde doadisch Paakeäasch a vunde doadisch Mussigghochschul
gnudzd werre.

Im Sebdemba 2011 hoddde Oaschlbauwa Seifert ä naiji Haubdoaschl midd 87
regischda oigwaid, wu owwahalwb vunde Sängaempoa isch.

S'Inschdrumend hodd 5496 Paife uff via Manuale unn Pedal. S'Geld fa die Oaschl
isch duasch ä Schbend vunde Induschdriellefamilje Quandt midd änna Vamiddlung
vum domolische Bundeskonzla Dr. Helmut Kohl kumme.

Goddesdienschd gibds om Sunn- un on Faijadaach oam 7.30, 10.00 un oam 18.00 Ua.
Die Voaowendmess isch im Winda um 17.00 un im Summa um 18.00 Ua. Onde Weagdaach
wead inde Afra-Kabell gfaijad, Mondaach bis Fraidaach oam 7.00 un om
Dienschdaach un Fraidaach a oam 18.00 Ua.,



https://pfl.wikipedia.org/wiki/Saigedier

Die Saigedier (Mammalia) sinn ä Unnergrubbierung (Klass) vun de Wirbldiere. Zu
ihre haubdsäschlische Merkmale g'heerd des Saige vun ihrm Nochwugs mit Milich,
die in de Milichdriese vun de Waibscher broduziad werd. Die maischde Saigedier
hawwe ä Fell aus Haare unn ä glaischwarmi Dembradur vun ihrm Kerba, des mocht se
zimmlisch uabhängisch vun de Dembradur in ihre Umgewung. Mid wennische Ausnahme
bringe die Saigedier ihrn Nochwugs lewnd uff die Weld. Saigediere sinn an Lond
am ardenraigschde vabraided, awwer's dut aa welsche in de Lufd unn im Wassa
gewwe.

2003 wurde in de Weld iwwer 5400 vaschiedne Arde vun Saigedier erfassd. Sie
werre in drai Unnerklasse aigedeeld: die Aialegende Ursaischa odda Gloagedier
(Protheria) wie's Gerdldier, die Baidlsaischa (Metatheria) wies Kängaruh unn die
Heare Saigedier (Eutheria), zu denne aa de Mensch zähle dut. Die schbezjell
Rischdung vun de Zooloschie, die sisch mid de Forschung iwwer die Saigedier
befassd, werd wisseschafdlisch als Mammalogie bezaischnd.



https://pfl.wikipedia.org/wiki/Routing

Routing iss es Verfahre, wie in nem Datenetzwerk (normal es Internet odder
annere IP-basierte Netzwerke), die Data-Peggelscher durschgeschickt werre.

Im Internet genn Date in IP-Datepeggelsche uffgedeilt. Die genn dann einzeln unn
independent vonnanner iwwerdraach ("geroutet"). Das nennt mer aach e
"verbindungsloosi Vermittlung", weil sich es Netzwerk nit merke muss, welsches
Peggelsche zu welscher Verbindung geheert. Jedes IP-Paket hat die IP-Adress vom
Sender unn die vom Receiver, also genauso wie e Paket wo mit der Poscht
verschickt gebbt. Sobald e Paket sei Ausgangs-Computer verloss hat, gebb's iwwa
e chain von Router zum Receiver gelotst.

Normalerweis bassiert es Routing nur iwwer die Zieladress (destination-based
routing). Typischerweis kennt weder de Sender, noch die Router uff em Weech de
komplette Pfad vom Peggelsche dursch es ganze Netzwerk. Des kann ma vergleische
mit nem Brief von Pittsburgh noo Los Angeles, wo jo aach weder de Absender noch
die Clerks von der Poscht de ganz genaue Weech wisse.

IP-Adresse werre noo ne hierarchische Schema vergebb. Desweche braucht e Router
beim Weiterleite von ne Peggelsche nur e Teil von der IP-Adress vom Receiver (es
sogenannte Prefix) aanzugucke, um zu entscheide, an welscher von seine
Nachbar-Router er es Paket weiterleide muss. Das kann man vergleische mit ne
Poscht-Clerk in Pittsburgh, wo alle Briefe noo Kalifornie zum Flughafe schickt,
ohne dass er jetzt genau guggt, in welschi kalifornischi Stadt odder in welschi
Stroos der Brief genau muss. Die Information, dass alle Pakete mit Prefix x an
de Nachbar y weitergeleit werre solle, nennt ma die Route.

Es wär aarisch miehseelisch unn fehleranfällisch, wann ma alle Route in nem
Router manuell konfiguriere dääd. Um das ze automatisiere, genn
Routingprotokolle verwendt. E Routingprotokoll is e Data-Protokoll, mit demm
sisch die Router mitenanner underhalte, wie sich graad die Netzwerktopologie
geännert hat, ob es neie Route gebbt, odder ob sisch bestehende Route
verschlechtert hann odder ganz weggefall sinn. Sobald e Router so e Information
von seim Nachbar kriecht, basst er (wann er muss) sei Lischt von Route, die
sogenannte Routingtabelle (routing table), an, unn saacht seine Nachbarn
entsprechend bescheid.

Es gebbt aarisch vill verschiedene Routingprotokolle, wo man in verschiedenste
Klasse innteile kann, vor allem in bezuch uff de Anwennungsbereich (scope). Uff
ennem Router laafe desweche oft mehrere verschiedene Routingprotokolle
gleichzeitich. Dann muss de Router die einzelne Protokolle priorisiere (das wird
oft administrative distance genannt), um e scheen definiertes Verhalte se
gewährleischte, wann sisch einzelne Protokolle enanner widerspreche.



https://pfl.wikipedia.org/wiki/Pfingsten

Pingschde (pälzisch; lothringisch: Pingschte, hessisch: Pingsde, sidfränggisch:
Pfingschde) isch bei de Chrischde des Feschd, an demm da Heilische Geischd
ausgegosse worre isch.

Des Wort kummt vum grieschische pentecoste (aldgr. πεντηκοστή ἡμέρα pentekostē
hēméra), des heeßt da fuchzischde Daag. Gemeind isch der fuchzischde Daag vun da
Oschderzeit, vun der des Pingschdfeschd da Abschluß isch. Des Wort Pingschde
schdeht im Rheifränggische im Blural un werd mid odder uhne Adiggel verwendt: an
/ uf Pingschde odder an de / uf die Pingschde.

Pingschde isch noch da Woinachd un de Oschdere des dridde Haubdfeschd im
chrischdlische Käaschejohr.

In Jerusalem ware soinerzeit grad en haufe Pilger aus aller Herre Länner. Die
hawwe all de Oidrugg ghatt, daß se di Jinger in ihrer eigene Schbrooch redde
heere. Di Pilger ware beoidruggt un viele vun-ene hawwe sisch dodrufhie daafe
losse. Pingschde werd als da Åfang vun da chrischdlische Käasch bedracht.

In da Palz gibts in mansche Orde an Pingschde denn Brauch vum Pingscht-Quack,
verbunne mid-eme Umzug, uff demm um Gawe gebede werd. Ää Beischbiel isch der
Quack in Schopp.

In Weißeburch feierd ma e Pingschd- un Drachdefeschd. In Frånkford isch am
Pingschddinschdaag da Wäldschesdaag.



https://pfl.wikipedia.org/wiki/Kw%C3%A4lldegschd

Der Kwälldegschd is n Begriff aus da Informatigg unn määnd n fir än Mensche
lesbara Text der inna Brogrammier- oda na Auszaischnungssbrooch gschriwwä worre
is.

Um n Kwälldegschd zu schraiwe raischd än normala Tekschdeditor, ma konn awa ah ä
Indigrierdi Entwicklungsumgebung (uff Englisch mit IDE abgeközzt) benutze. Ä
solschi IDE hodd den Vordail dass se ääm baim Schraiwe n Haafe Aabaid abnämme
konn. So muss ma zum Baischbiel nedd alles ausschraiwe, sunnan griggd glai
Vorschläg vun da IDE gmacht, aus dänne ma auswehle konn. N onneres Baischbiel
firs schraiwe vun Kwälldegschd is des Verfasse vun äm Wikipediaardiggl. Des is
nix onneres als des schraiwe vun nem Kwälldegschd in na Auszaischnungssbrooch.

N Brogramm, wo in na Brogrammierschbrooch gschriwwä worre is muss zuärschd in ä
maschineverständliche Form gebracht wärre. Ä Maschin vastehd nua binäre Befehle
die vun da Prozessorarschitektur vun da Maschin feschdgelegt sinn. So än
Brogramm bevor ma'ss laafe lässt iwasetzt wärre, was ma 's kompiliere nennt oda
ärschd bei der Ausführung iwwasetzt wärre was ma Interpretiere oda
JIT-kompiliere nennd. Haid zu Daach meschd ma offd ä Kombination aus denne baide
Sache wie zum Baischbiel bai Java. Zuärschd wädd der Kwälldegschd in änn
abschdrakda Zwischecode iwwasetzt und dann bai der laufzeit JIT-kompiliert fir
die spezielle Machin uf ders Brogramm grad renne soll. Des hodd den Vordail,
dass ma 's Brogramm nua ämoo kompiliere muss, hodd awa de gewaldische Nachdail,
dass des die Sach u'effizient mache duud.

Kwälldegschd vun na Auszaischnungsschbrooch konn vun na Rendering'änschin
gerendert wärre. Rendern heeßt, dass der Kwälldegschd vun da Rendering'änschin
glese wädd unn die Renderingänschin dann was Grafisches ausgäwwe duud. Än
dibbisches Baischbiel dafir is HTML, die Schrooch in der Indaneddsaide gschriwwä
wärre.



https://pfl.wikipedia.org/wiki/Joseph_Martin_Kraus

Da Joseph Martin Kraus (Josef Maddin Kraus) (* 20. Juni 1756 in Mildeberg, † 15.
Dezember 1792 in Stoggholm) is en klassischer Kombonischt gwest, wu aus-em
Odewald waa un in Schwede gewirgt hot. Er waa en Verdreder vun da Månnemer
Klassig. Ma sescht aa zu-m da „Odewälder Mozat“.

Da Joseph Martin Kraus is am 20. Juni 1756 in Mildeberg als Sohn vum
kurmainzische Beamde Joseph Bernhard Kraus un da Anna Dorothea, geboarene
Schmitt, uf di Welt kumme. Da Großvadder midderlischerseids, Johann Martin
Schmitt, waa Senador vun da Schdadt Mildeberg un Käischebaumeischder, wu e paa
Käische in da Umgewung gebaut hot. Aa des Gebortshaus vum Kraus am Majktblatz in
Mildeberg schdammt vun-em. Da Kraus hot dreizäh Gschwisder ghatt. Siwwe davuu
sin schun als Kinner gschdorwe. Ää Schwesder, di Marianne (1765 – 1838) is
Molerin worre. Di erschde Johre hot di Familje in Amorbach gewuhnt, wu da Vadder
Stadtschreiwer waa. 1761 is da Vadder kurmainzischer Amdskeller in Borke un ball
druff in Buche worre. Di Kellerei un di Wuhnung in Buche ware im Trunzerhaus, wu
heit noch schdeht. In Buche hot da Kraus Ladein, Klavier, Geig un Gsang gelernt.
Schun im Alder vun siwwe bis acht Johr hod-er e außergewähnlische mussikalische
Begawung ghat. Wie-er zwelf waa, isser noch Månnem ufs Jesuidegimnasjum un ins
Seminarium musicum vum Jesuide-Kolleg gånge. Er hot Mussig, Geig, di ladeinisch
un di deitsche Schbrooch gelernt un soi erschde Schdigge komboniert, fä de
Goddesdinscht in da Jesuidekäisch. Aa Gedischde hod-er gschriwwe un vorgedraare.

Ab Åfang 1773 hot da Kraus an da Mainzer Uni Jurra un Filosofie schdudiert. Soi
Eldern hawwe gemeint, er kennt e ähnlischi Laufbåhn oischlare wie soin Vadder.
Schun im November 1773 is-er noch Erfurt gewechselt, wu di kadolische un
efångelische Käischemussig grad e Bliidezeit ghatt hot. Des hot de Kraus
begeischdert. Weje-mne Verlaimdungsbrozeß geje soin Vadder is-er ab em November
e Johr lång noch Buche zuriggange. Di Zeit dort hod-er zum Hunde Dressiare un
Komboniare genitzt. Da Tolon, e Drauerschbiel in drei Agde, is dabei rauskumme,
un mehrere Werge Käischemussig. Noch sellem Johr hod da Kraus, vun 1776 bis
1778, in Geddinge weider Jurra schdudiert. Dort hod-er sisch de Nochfolger vum
Geddinger Hainbund ǎgschlosse, are liderarische Grubb, wu di Nadur veehrt hot un
da Schdreemung vum „Schdurm un Drang“ nåhgschdanne is. Doher hod-er sisch mähner
mid Lidaradur un Mussig befaßt un Gedischde, Drame un Oratoarie gschriwwe. In
seller Zeit hot sisch zum erschdemol soi Krånkheit, Tuberkulos, bemejgbaa
gemacht.

Weil-er in Deitschland kaum e Schåås fä sisch als Mussiger gsehe hot, is da
Kraus 1778 iwwer soin schwedische Kummiliton Carl Strindsberg druff kumme, noch
Stoggholm in Schwede zu gehe. Åfangs waa-s e schweri Zeit, wu-er deils in diefer
Aamut lewe gemißt hot. Erscher di Uffiehrung vun soiner Ober Proserpin 1781 hod
em de needische Erfolg gebrocht un er is zum Kabellmeischder ernannt worre. Fä-s
neie Obernhaus hod-er di Ober Aeneas in Karthago komboniert, wu awwer soinerzeit
net ufgfiehrt worre is. Da schwedische Keenisch Guschdav III. hod-en beuffdragt,
e Schdudiereis dursch Åiroba zu mache un sisch dodebei di Theader ååzugugge. Vun
1782 bis 1786 hod en di Reis in de Odewald, noch Berlin, Dresde, Leibzisch,
Månnem, Wirzburg, Regensburg, Wien (e halwes Johr), Esterháza, Triest,
Wenedisch, Bolonja, Råm, Neabl, Marseille, Pariss (zwee Johr) un London gfihrt.
Er is dem Roman Hofstetter, Kombonischt im Benedigdinerkloschder Amorbach, un de
Kombonischde Christoph Willibald Gluck, Johann Georg Albrechtsberger, Joseph
Haydn, Antonio Salieri un em bedeidende Mussigtheorediger Padre Giovanni
Battista Martini begegent. In Amorbach, wo-r-er soi Familje bsucht hot, hod-er
fä di neie Sturm-Orgel in da Abdeikäisch e Stella Coeli komboniert.

Em Kraus soi Werge werre faschd all (im Orginal odder abgschriwwe) in da
Universidedsbiblothek Uppsala uffghowe. E paa vum Kraus soine Bihnewerge sin im
Lauf vun de Johre ins Drottningholmer Schloßtheader kumme.

Als äns vun de wischdigschde Werge gild di Ober Aeneas in Karthago, wu erschder
2006 in Schduggat urufgfiehrt worre is. Bedeidend sin soine Lieder in
verschiedene Schbrooche: deitsch, frånzesisch, schwedisch, dänisch, hollännisch
un idaljenisch. Di 20 Airs et Chansons (1797 rausgewwe, komboniert vor allem
1783 – 1988) gheere zu de bedeidenschde Liedersammlunge ausem achzehnde
Johrhunnert. Des sin vor allem Gedischde vum Geddinger Hainbund. Äns davuu, Der
Abschied, schdammt vun em selwer (1783 gschriwwe un komboniert).

Imne Uffsatz, are Streitschrift mim Tiddel Etwas von und über Musik fürs Jahr
1777 (1778) hot sisch da Kraus aa teoreddisch mid-da Mussig un de Verhäldnisse
vun soiner Zeit befaßt.



https://pfl.wikipedia.org/wiki/Heiliges_R%C3%B6misches_Reich

Es Hailisch Reemisch Raisch (vun de Daitsch Nadzion) (lateinisch: Sacrum Romanum
Imperium) hod soi Õõfäng long voa däm, doßs iwwahaapd ä daitschi Nadzion gäwwe
hod un soi Exischdenzgrundlaach waa es mystisch Vaschdändnis vum aale Reemisch
Raich un vum Prophede Daniel soim 4-Raische-Draum: Däm hod gedraamd, doßes via
Raise gäwwe dääd un donn käm de Weldunnärgong. Es Vädd waa schun es Reemisch
Raisch gewäßd un desdeweje hod des ned ufheere gedäffd. Außadäm waa de reemisch
Kaisa aach als de Bschidza vunde Kärsch gewasd, nämlisch saids Grischdedum dod
Schdaadsrelischjon worrn is.

Dodemid waa klaa, doßs Raisch hailisch un "ewisch" soi muß bis zum
Weldunnärgong, un doßs när ääns gäwwe konn.

De Scharlemanje hod soi Raisch vum Adlandig iwwa de Rhoi bis waid iwwas
Sägsische enaus ins Beemische un an die Oda un nõõ Kroazie un halb Siedidalie
ausgedehnd un sisch im Rom zum Kaisa kreene geloßd.

Des Raisch is donn zerfalle un im Oschdail hod sischs oschdfrängisch Raisch
gebild mid Grenze vun uuugfea Mõõpejee (haid Siedfrongraisch) nõõ Gent un an die
Westaschelde (B-NL) un su isses aach im gonze Middlalda gebliwwe.

In därre Zaid sin als im Norde die Wikinga oigfalle, die Normanne, un hen bis
waid enuf, bis Kölle alles geraubd un geplunnärd, un im Oschde sin die Ungan uff
ihre klää, schnell Perdscha kumme, hen gebrennd u geraabd un waan werra fod, ehh
doß mer se hod packe gekennd.

Des is su gonge bis de ledschde Frongekeenisch Konrad un die Gruße vum Raisch
die Grohn ande Sagseherzoch Hainrisch (de Vochler) gäwwe hen. Obwohl daßsä sisch
nie hod zum Kaisa gröhne geloßd, beginnd doch midm die aischndlische
Raischgschichd:

Oddo I., de Gruuße (* 23. Nowvemba 912 in Wallhause bai Sangerhausen; † 7. Mai
973 in Memleben bai Naumburg ande Saale) waa ab 936 Herzoch vun Sagse un
Keenisch vum Osschdfrangenreisch (regnum francorum orientalium), ab 951 Keenisch
von Idalie un ab 962 reemisch-daitscha Kaisa.

Awwee de Oddo hod sischageje gewelld un hod soin Sohn (Oddo II) 972 middm
Theophanu, Nischd vom byzandinsche Kaisa Johannes Tzimiskes, vahaiad. Zudäm waan
baide, de Filius unes Theophanu, aach zum Kaisa gegreend worn. Su waan die
Problemschas mid Byzans fõd un die Nõõfolsch wa klaa un Machd un Oifluß in
Idalie waan gsischad. Oddo is häämkumme un hods Ärzbischdum Magdebursch gegrind.

Mecha wie soin Vadda un Großvadda hoda die Raischskärsch uff Kleeschda un Mösch
gschdidzd un die uuabhängisch gemachd vun Episkopad un Adel: zu de
Färschdbischef sin die Färschdäbde kumme.

Mid 14 Joa waa de Oddo III volljärisch un hod selbad regiere gedärfd. Anno 996
hodn de Pabschd Johannes XV. zu Hilf gerufe un Oddo is gen Idalie gezoche. In
Pawia hoda erfahrn, daß de Pabschd gschdorwe wär un hod in Rawenna soin
Hofkaplan Brun vun Kärnde als Pabschdnachfolscha nominiad un vum Ärzbischuf
Willigis vun Määnz un Bischuf Hillebard nõõ Rom beglaide geloßd, wu dea de
ärschd daitsch Pabschd worn is un sisch Gregor V genennd hod. Dea hodn donn aach
glai zum Kaisa gekreend. Noonärem korze 'Uffendhald inde Haimad wara donn vun
997 bi 999 werra do unne un hod mim Gregor die Kärsch in Schuß gebrung.

De naie is de Kunrad II. gewesd, de ärschd Salia. Die Salia waan aus unsa Äck,
vun Schbaya un Worms. Un des hense aach ned vagesse: de Kunrad hod gleiemol de
Grundschdää fär de Schbayra Dum gelehd un - wie vazähld wärd - nõõdem daßa
morschns schun den färs Kloschder Limbursch gelehd hod. Un donn issa drõgang,
aach es burgundisch Keenichraisch ins HRR zu hole. Õõgfange hod dodemid schun de
Hl. Hainrisch II., un ea hods zum End gebrung. Es Indresandeschde droo is em
Kunrad soi Argumendazion: Wie soi Voagänga, de Hl. Hainrisch es als Erb
zugschbroche griehd hod, do wärs ned an die Person kumme, sunnan ans Raisch. Su
hodda aach iwwahaupd es Raisch vum Kaisa als Person abgekoppeld.

Ääns waa gonz nai un es wäa besa, des dääd aach haid nuch un iwwaall un in alle
syschdeme gelde: wia soin Suhn hod zu soim Nõõfolscha hod wähle lasse wolle,
hodmärm die Bedingung gemäschd, doß die Unnärordnung unnär den naie Keenisch när
gelde solld, wanna än guude Härscha wär!

Baim Hainrisch III. soim Dood waa soin Glääne grad erschd 6 Joa ald un so hod
soi Mudda die Regentschafd iwwanumme. Mim Pabschd Viktor II., där wu als Bischuf
vun Aichschdädt aach Raischsverwalda wa, unäm Hugo vun Clüny, äm Gohde vun ihrm
Suhn, hods's aach gonz guud hiegriehd. Donn is de Viktor gschdorwe unde
Friedrisch vun Lodringe is als Stephan IX. Pabschd worn, ohne daß mär am Hof
noogfõhd häd. Awwees Agnes hods donn schließlisch duch abgniggd. Es waa eh när
fär ä paa Munad, donn hodda gsahd, mär mißd midde Wahl vun soim Nõõfolscha
warde, bis daß de Hildebrand vun Daitschlond zurigg wäa. Awwee die Reema hen
glabd, se därfde alläns en Pabschd bschdimme, unde Bischuf vun Velletri, als
Benedikt X. zum Pabschd ernannt. Die Kardinäl hen prodeschdiad, hen awwe flije
gemißd. Do hendse uf de Hildebrand gewaard un uf däm soin Raad un mim Agnes soim
placet en Gerhard vun Burgund zum NIkolaus II. gewähld. un der hod don es
Pabschdwahldekred värabschiede geloßd: Wahl dorsch die Kardinäl, Akklamation vum
(Kärsche)Volk, Zuschdimmung vum Kaisa orra Keenisch.

Schdattdesse issa zu Kraiz gekroche, hod all soi Reschpekd värlore un än gonzes
Kor vun innnepolitische Geeschna gschaffe. Soi Suhn hod don rebelliad unnen zum
Abdange gezwunge un schließlisch mim Kalix es Konkordad ausghanneld, awwre des
waa hall aach nix Halwes un nix Ganzes un guud gewqorre isses aach nie wierer.

Fernau nenndn de ledschde Riddä un des d.is ned grad wenisch. Ea hod väsuchd,
nuchämol die ald Machd vum Raisch uffzurischde, hod awwee kää nachhaldische
Ärfolsch ghab. Zwaa hodda alle Reschde im Gsedz feschdgschriwwe griehd, hodse
awwee in Italie ned aach dorschsedze gekennd. Im daitsche Raischsgebied hodda
alladings gezaischd, doß när alläns de Kaisa die ledschd Machd iwwä Lehe hod.

Awwee des is nadierlisch grandiose Schwachsinn, wail där Guudschde dodemid
vagesse hod, was de Jesus selbad dodezu gsaad hod: ned när "gäd em Kaisa, was em
Kaisa is un God, was God ghead!"Ea hod aach gsaat, wiera voam Piladus gschdanne
hod un wies um Kopp un Graace gonge is: "Moi Raisch is ned vun därre Weld! Wann
moi Raisch vun deärdo Weld wäa, määnsch ned, doß donn moi Soldade kumme wääre un
fär misch gekämpfd häddee, doß isch ggned ärschd in dänne Judde ihrne Händ
gfalle wär?!"

Ärschd midm Hainrisch VII. (1310 - 1313) hods wirra än Kaisa gäwwe. Awwee die
außepolidisch Krafd waa ford, die Machd gebroche. Die Kuafärschde häns Saache
ghed, die Schdädt hen sich zammegschloß ghed zum Schdädtebund un zu de Hanse, de
Außehannl waa schdark, die Peffersäck hän sich ä goldni Nõs gheeld, die Päbschd
hen in Avinjong ghockd un gschännd - un die daitsche Keenisch waan machdlos.

Gewinna - kään Griesch uune Grieschsgewinna! - waan Schwede, Habsbursch un -
nadierlisch, wie immä - Frongraisch. In "Meyers Konversationslexikon" von 1889
hääßds:

Wanns aach, wie su viel, wu Daitschlond gschadt hot, sysdemadisch scheegredd
wärd, solld mär des ned vagesse. Un gradsowenisch, doßmä die Kurpalz nuch viel
mea zärschdiggld hod, als wie doßse voahea schun waa un doß mära die gonzi
Owwapalz un all elsässisch-lodringisch Gebiede geklaud hod.

Wie donn de "Sunnekeenisch" Lui XIV., inde Palz als Lije-Lui brichdischd, in
Frongraisch Keenisch waa, isses gonz schlimm worn: dem soi Grieschsminischder
Luvoa hod mid „brûlez le Palatinat!“, dt.: „Brennt die Pfalz nieder!“, "Duud die
Palz abfaggle!" dän Mordbränna Mellag ("Mélac") iwwa die Gränz gschigd. Dea hod
1688 midde Rhoiamee Baade un Palz uhne Grieschsärglärung iwwafalle un unsa eh
schun kabudnes Lond bis 1697 nuch mecha väwieschd - des is aach dea Vabräscha,
därwus Haidelberscha Schloß hod schbrenge geloßd. Aach die grooße romanische
Dome am Rhoi hodda abgfaggld un draiväddl vunde Laid ermorded. Un des alles fär
zum "Ruhme" vun dä "Grõõ Nasion".

Wie sisch die Kaisa nimmi ums Raisch gschead hän, sin die Praiße grooß worrn:
ärsch sin die Kuafärschde "in des hailischn reemschn Raisches Schdraisondbix" -
wie mär Brandebursch ghääße hod - Keenisch "in Praiße" worrn, donn Keenisch "vun
Praiße". Än klääne, awwa wichdische Unnaschied: Praiße waa än klää un ziemlisch
uuwichdisch Häzochdum waid außahalb vum Raisch. Sich dod selbad zum Keenisch zu
mache, konnd ääm aichndlisch känna väbiede un de Leopold I. hods donn aach
ausdrigglisch ärlaubd, doß sich die Brandeburchische Kuafärschde aach im Raisch
hän "Keenisch in Praiße" genännd hän - se waare ja dodemid kää Keenisch im
Raisch. Als "Keenisch vun Praiße" waan se awwa im Raisch Keenisch - un dodemid
schun faschd ä Konkurrenz zum Daitsche Keenisch. Voaallem waan se allwail schun
Keenisch im Raisch, wande nai Keenisch un Kaisa nuch gaaned gewähld waa: wann
also än Kaisa gschdorwe wär, ohne daßa soi Suhn schunämol zum Keenisch hod
kreene geloßd, donn waa doo schun mim Keenisch vun Praiße än annan mid närrem
heeschan Rang als wie de podenzielle Drohnfolscha - un dodemid selwad än
podenzielle Drohnfolscha!

Die Praiße hän also de Habsburscha Kongurrenz gemäschd. Des ging, noodäm daß de
Soldaadekeenisch es praißisch Milidär komblädd reformiad hod, sowaid, doß sich
soi Suhn, Friedrisch de Gruße, weja Schlesie mid Eestraisch in ä gonz Serie vun
Griesche oigeloß hod. Doßa wägglisch "de Gruße" waa, hodda doodemid bewiese,
doßa denoo gsaad hod, wonna aach noch so sea im Räschd wäa, ea dääds doch ned
nuchemol mache, wails ääfach zuviel Doode un zuviel Schade wäa!

Was ea selbad waaschainds gsien hod, was awwa haid nuch in kännäre Schul geleead
wärd un was aach die Hischdorigär när sälde un ea värschdäggld väreffenlische,
des is, daß soin ledschde, de siwwejäarisch Griesch än roine
Schdellvadreda-Griesch waa: do gings ganimmi um Schlesije zwische Praiße un
Eestraisch, sunnärn um die Voahärrschafd uffm Globus zwische Englond un
Frongraisch: Die Englänna hän in Daitschlond, voa allem in Hesse, Soldade
gekaafd fär se als Kanonefudda in Amerika zu värhaize, wu daßse geje Frongraisch
gekämpd hän ("englisch Bluud wär dodefär viel zu koschdbaar" hod de Fernau
gsaad, doßse gedengd hän...). Zuglaisch hänse Frongraisch, Rußlond un Estraisch
geje Praiße ufghezd un Praiße mid Geld unnaschdidzd, fär doß uf die Waise die
Kräfde vun Frongraisch uffm Kondinend gebunne waan un so in Iwwasee ned zum
Oisadz kumme konnde.

Vum 25. bis 27. Auguschd 1791 hän sich uff Schloss Pillnitz Kaisa Leopold II. un
de Keenisch Friedrisch Willem II. vun Praiße getroffe. Es ging - wirra mol - um
Pole un um es Änd vum habsburgisch-dirgische Griesch. Uf Dränge vun
fronzeesische Exilande gabs in de ledsch Minud nuch ä Ärgläärung, mim Ziel „den
König von Frankreich in die Lage zu versetzen, in vollkommener Freiheit die
Grundlage einer Regierungsform zu befestigen, welche den Rechten der Souveräne
und dem Wohle Frankreichs entspricht“.

Än Daitsche Bund hänse gegrind, es Volk hod de Uffschdand geprobd, äs ärschd
Parlamend hod än Kaisaraisch unna Praiße bschlosse, där Dummbaidl un Keenisch
hod abgelehnd und selbschd, wie schbäda de Bismark in Versail es Daitsche Raisch
ufgrischd hod, waas hald när än Daitsches Raisch und nimmi äs Hailisch Reemisch
Raisch vun de Daitsch Nadzion.

„... und die] Welt wird neu geordnet“. Kontinuität und Bruch. - Vom Beginn der
Revolutionskriege zum Deutschen Bund und zur Neuordnung Europas



https://pfl.wikipedia.org/wiki/Greifswald

Graifswald (offiziell: Universitäts- und Hansestadt Greifswald) is ä Schdadt im
Nordoschde vum Bunneslond Mecklenburg-Vorpommern on de Oschdsee. Bekånnd is die
Schdadt vor alle Dinge weje ihre Ernst-Moritz-Arndt-Uniwersidäd. Die Schdadt hot
53.835 Oiwuhner, vun denne sinn 12.000 Schdudende.

Graifswald dudd on de siedlische Kischd vun de Oschdsee lieje, nedd waid vun de
polnische Grenz endfernnd. Es Flisssche Ryck dudd nerdlisch vun de Schdadt
endlongfließe, uugfähr ään Kilomeder nerdlisch devuu liehd Ladebower Moor. De
benåchbarde Londkrääs is de Londkrääs Ostvorpommern, benåchbarde Schdädt sinn
die Honseschdadt Schdralsund, Grimmen, die Honseschdadt Demmin, Anklam unn
Wolgast.

Graifswald isses erschde Mol im Johr 1248 als "oppidum Gripheswald" erwähnd
worre. Im Johr 1299 dudd Graifswald zåmme midd onnere Schdädt de Schdädtebund
vun de Honse grinde. 1456 werd die Uniwersidäd Graifswald gegrinded, die
haidisch Ernst-Moritz-Arndt-Uniwersidäd, noo de Uniwersidäd die zwäddäldschd im
nerdlisdch Oiropa. Wie im gonze Pommern dudd sisch 1534 aa in Graifswald die
Reformadsion dorschsedze. Im Draißischjährische Kriech hewwe die Schwede 1631
die Schadt belachad unn donn kampflos oignumme. Noom Ende vum Draißischjährische
Kriech is Graifswald 1648 im Weschdfälische Friede als Dääl vun Vorpommern
Schwede zugeschlaache worre. 1815 werd Schwedisch-Pommern, unn dodemid aa
Graifswald, on Praiße iwwergewwe. 1856 werd de Hafe vun Graifswald ausgebaud unn
es nerdlische Schdadtdor vollschdännisch abgerisse. 1863 werd Graifswald on die
Berlin-Schdettiner Aisebåån õõgschlosse. Om 01.04.1913 werd Graifswald zu ennere
krääsfraie Schdadt ernånnd. Noom zwädde Weltkriech om 30.4.1945 is Graifswald
vun de Rode Armee besedzd worre unn donn als en Dääl vun de sowjedische
Besadzungszon on die DDR kumme. 1967 hot sisch die
Nochrischdeelegdronig-Induschdrie õõgsiedeld unn 1968 hot mer õõgfonge mim Bau
vunnem Adomkrafdwerk, welles bis 1990 bedriwwe worre.



https://pfl.wikipedia.org/wiki/Gellerieb

Gelleriewe (aa Gelweriiwe), Ääzahl: Gellerieb (zum Wort) (Daucus carota subsp.
sativus), sin ä bsunnerschd werdvolles Gemies un keren zude Deldebliedla
(Apiaceae).

Karotte kummd vum Ladoinische carota un Möhre hodd die grieschisch Bzaischnung
fa Worzel. S'Woad hodd sich iwwa die ald- und middlhochdaidsche Nome Mokra,
Morke un More enwiggeld.

S'Woad Gelleriewe kummd vunde Bzaischnung Gelbe Rübe, wuma im Saalendische unnem
Pälsische, awwa a im Badische, Schwebische un Bairische saache dud.

S’Woad fa die Bflonz awwa a fa die Rieb unnaschaid sisch a inde Regjone. In
Noad- un Oschdaidschlond sachdma Möhre un in neadlische un siedlische Deel vun
Daidschlond fa junge Riewe saachdma Karotte. Inde Umgewung vun Niedasaggse
heesds donn Wurzel, im Niedalendische isches wortel un im Saterfriesischen donn
Wuttel. Doad sachdma Räiwe eja fa Aade wie z. B. fade Acka-Reddisch (Räiwe /
Wüülde Räiwe) odda die Schdeggriewe (Räiwe / Stäkräiwe). In Esdaraisch un
Sieddaidschlond saachdma Karotte un inde Schwaiz isch Rüebli (longi geeli Aad)
un Feldrüebli (Geeli Rieb) ieblisch.

Im Friejohr gsähd kann mer se vum Friesummer bis in de Härbschd ärnde. Die
määnschde Sorde sin lang un schmaal, es gibd awwer aach Runde. Die junge hän
noch rischdisch viel Zugger, all hän Providamin A un Folsaire. Roh helfe se
sogaa geje Salmonelle, sunschd geje Dorschfall un Värschdobbung. Mär solld se
als mid e bissel Fedd esse, wail des es Providamin A lese duud, sunschd kann de
menschlische Kerper des Vidamin net verwerde . Die ganz junge kann mer mid de
Schaal esse, die nägschde kann mer mid growwem Salz abriwwle, die äldere duud
mmer besser schäle.

Fär än ääfache Salad duuschd ä paar Gelleriewe fai riwwle, gibsch ä glää bisssel
Zugger un Zidronesafd däzu unn 'en Schuß Sahne odder Kondensmilsch - fäddisch.

Fär Gemies duuschd Gelerieweschaibe mid Zwiwwle aadinschde, mid Brieh uffgiese
un koche, bisse gaar sin.



https://pfl.wikipedia.org/wiki/Daitschlond

Daitschlond (amtlisch: Bundesrepublik Deutschland) is e Bundesschdaad in Europa
un e Mitglied vun de Europäische Union. Es laihd in Middleuropa un hod Grenze
mit Däänemark, Pole, Tschechie, Eestraisch, de Schwaiz, Frongraisch,
Lugsebursch, Belgje un de Niedalande. Die Haubdschdad is Balin, Rhoilond-Palz,
Hesse un Bade-Wäddeberg sin drai vunde Bunneslänna; in Rhoilond-Palz laihd die
Palz un in Bade-Wäddeberg un Hesse die Kurpalz. Mid 82 Millione Lait is
Daitschland es bevelkerungsraichschde Land vun de Europäische Union.

Im Norde vun Daitschlond liechd des Norddaitsche Tieflond, des, wie de Nååme
schun sechd, ä geringi Heh iwwerm Meeresschbiechl hot unn ziemlisch flach isch.
Des ziehd sisch vun de Adlandiggkischd vunde Niedalande im Weschde biss
Middlpole im Oschde. Im Siede werd es vun de Middlgebirsche begrenzd.
Endschdonne ischs in de ledschd Aiszaid. Die Middlgebirsche beginne edwa im
siedwesdlische Nordrhoiweschdfaale, im siedlische Niedasaggse, im wesdlische
Saggse-Õõhald unn im nerdlische Saggse. Die raische biss zur Donau im Siede unn
beginne ab ner Heh vun 200 Meder. De hechsd Bersch im Middlgebirschsgebied iss
de Feldberch im Schwazwald mid iwwer 1400 Meder Heh. Im Middlgebirschsgebied
lieche aa die Hiechllänner unn Tieflänner vun de Fliss, wie z.B. die Rhoiewene.
Siedlisch vun de Donau beginnd des Voralbelond mid ener geringerer Heh wies
Middlgebirschsgebied unn raischd bis zu de Albe im siedlische Baian. Die Albe
sinn ä Hochgebirch unn erraische midd de Zugschbidz ä Heh vun mehr wie 2900
Meder.

Die Óófäng lieje im Dunkle: "Daitsch" kimmd vum alde germanische "Thiusk" un
häßd "Volk". Schun unnär Hainrisch I un äm Gruße Oddo hod mär vunde "thiutsche"
un aach "diutsche lande" gebabbld, schbäda hod sich des uff alles ausgedehnd,
was unnär daitschi Schbrooche orrä Härrschafd waa. Des waa die Zaid, wu die Laid
s ärschd Móó gmärgd hän, doß do iwwäm aischne Schdamm nuch äbbes waa, wu doßse
aach dezu ghead hen. Do hods doan midem daitsche Nazionalgfiel óógfange. Schbäda
hod mär donn aach es Sacrum Romanum Imperium Nationis Germanicæ als Nachfolgä
vum Sacrum Romanum Imperium iwwasezd als Hailisch Reemisch Raisch vun de Daitsch
Nazion.

Awwee des ging vun Schleswisch-Holschoi im Norde bis waid unnä Rom im Siede un
vun Valenciennes, Lyon un Marsaille im Wescde bis nóó Krakau im Oschde un im
Nordoschde hod de Daitschriddäorde äs gonz schbäda Oschdpraiße inde Händ ghäd.
Do waan die Daitsche Lande nadierlisch när ä Dääl devun, won aach d greeschde.

Immahie waan die Kaisa aach all "Daitscha Keenisch" un als solsche hän se aach
ijan Noofolscha wähle geloßd (si!). Die Kuafärschde hän gewähld, die Kreenung
waa in Aache. Donn ärschd gings nõõ Room fär die Kaisagrohn zu grieje - es
mindschd oofangs, eeja daß sisch die Inschdellung zum Raisch gännad hod.

Äm Kaisaraiš is noom eršde Weltkriesch 1919 die Waimarer Republik gfolšd, de
eršde demokradiše daitše Nadsionalšdaad. Noom kuldurelle unn wärdšafdliše
Uffšwung 1918-1923 hots ä šdargi Infladsion gewwe, des Geld is noo ä paar Monad
sogar zum Haize vawend worre. Geleesd worre is des Problem dorš die Aifiirung
vun de Rendemarg. 1923 hot aa de Hitler zamme mim Ludedorff vasuchd zu pudše,
des is awwa šiefgånge. Die Nadsionalsoziališde henn - ned als äänzische - de
Versailla Vadraach nedd vadraache könne unn henn vasuchd, midd legale Wege die
Lait midd ihra Propaganda middzeraiße. Die NSDAP war in de Waimara Republik im
Balamend vadrede, awwa ner, wails noch kee Hürd gewwe hot, war also nuch ä
šwachi Baddai. 1929 war de šwaddse Fraidaach, die Börs in Niu Yorg is
zammekrachd unn des hot ä Wärdšafdskriis uff de gonze Weld midd sisch gebrochd.
In Daitšlond hots viele Arwaidslose gewwe unn mer hot sisch eena gewinšd, wu des
gonze Problem beheewe konn, des hot aa dezu gfiird, dass die NSDAP šdärga worre
is.

Aus de Šwäddse (šwadds) vun de Knešdšaft dorš bludiche (rod) Schlachde ons
goldene (gold) Lišd vun de Fraihaid. - orra, wie mär inde Palz säähd: "Aus
schwaadza Knäschdschafd dorsch roodes Blud zua goldne Fraihaid!"

Daitschlond is middem BIP vun 2,4 Billione Euro die greeschd Wärdschafdsmachd in
Oiropa unn die verdgreeschd uff de Weld. In Daitschlond werd 2,4% vun de
Wärdschafdslaischdung in de Londwerdschafd, 24,4% in de Induschdrie unn 73,5% im
Dienschdlaisdungseggdor abrachd. Daitschlond is en rohschdoffarmes Lond,
verfiechd awwa iwwer en paar, wie Silwa, Aise, Zinn, Induschdrieminerale,
Edelsalze unn Bauschdoffe. Kohle werd hait in grooße Menge noch im Ruhrgebied,
in Saksä unn im Saarlond abgebaud. In monsche Induschdriegebiede is Daitschlond
führend, wie z.B. Audomobil-, Nudzfahrzaisch, elekdronische, Maschinebau unn
Schemieinduschdrie. Schdarge Konkurrenz kummt awwa vun Schina: Dorschs
Expordiere vun Induschdriegiida hot Daitschlond 1957 es Verainischde
Keenichraisch als Ekspordweldmaischda iwwerhold, inzwische werd devuu ausgonge,
dass die VR Schina Daitschlond iwwerhold hot. Daitschlond hot awwa noch en
grooßes Wärdschafdswaggsdum, es hot 2006 bai 2,8% glesche. Monsche
Wärdschafdswissenschafdla määne, Daitschlond wär aa weeche soim grooße
Ekspordõõdail bessa aus de Wärdschafdskriis 2008 kumme als onnere Schdaade.



https://pfl.wikipedia.org/wiki/Terex_Cranes_Germany

Die Terex Cranes Germany GmbH is e daitsches Dochterunternehme vun dem
bedaitende US-Baumaschineherschdeller Terex un ghert zu dessen Beraisch Terex
Cranes. Des Unnernehme baut uf em 94.482 m² große Werksgelände im pälzische
Zwebricke Mobilkrän mit ennere Trachkraft vun 30 bis 3.200 Tonne.

Des 1827 als Dinglerwerke vun Christian Dingler gegrinde Unnernehme ghert sait
1954 zur DEMAG un hän in dem Verbund die glaisch Roll gschpielt wie hait bei
Terex, nämlisch als Produktionsschdandort fer Mobilkrän. Noch de Übernahme 2002
durch Terex hot de Erwerwer iwwergangsweis de Markenname Terex-Demag verwend.

Des breede Portfolio gliedert sisch in drei Schwerpunkte, die uf LKW montierte
City-Krane mit ennere maximale Trachkraft vun 30-70 Tonne, geländegängische
Militärkrane un Gittermast-Raupenkrane mit maximale Tragkräften vun je nach
Modell 300 bis 3.200 Tonne.

Bei de große Raupenkrane genießt Terex Cranes Germany zusamme mit soim
Konkurrent Liebherr wie bereits während soine Zeit bei DEMAG weltweit e
Ausnahmeschdellung.

Die Dinglerwerke sinn 1827 als meschanische Werkschdädde in de Zwebricker
Altschdadt gegrind worre. Christian Dingler hot domols mit 10 Arweider mit der
Herschdellung vun El- und Schneidemühle ongfonge. Ab 1834 hot er ach die
Herschdellung vun Buchdruckerpresse gschdarded. Die vun Dingler entwickelde
Kniehebel-Presse, die er selbschd die „Zweibrücker-Presse“ genannt hor, is in
die Gschichd vun de Buchdruckerkunst als „Dinglerpresse“ oigonge. Die Maschine
warn johrelang führend in Europa un war die Ursach fer de rasche Ufstisch vum
Unnernehme.

1954 hott die Demag AG die Dinglerwerke iwwernumme. Die Aktividäde sin in die
Baumaschinengrupp integriert worre.

Im Jahr 1950 is de erschdee Teleskop-Mobilkran mit ennere Tragkraft von 2,5 t
gebaut worre.

1976 hot des Werk soin erschde Raupenkran (englisch: Crawler Crane), den
Gittermastraupenkran CC 1200 vorgschdellt. Bis 1981 is dann in jedes Johr en
naie Krantyp rausgebrocht worre.

De erfolgraichsde war de CC 4000 mit ennere Grund-Traglaschd vun 500 Tonne, der
weltweit bei große Infrastrukturprojekte un große Induschdriebauprojekte
oigesetzt worre is. Grundlach vum Erfolch war de hydrostatische Antrieb, die aus
Feinkornstahl beschdehende schdabile Gittermastrohre, die Hilfsauslecher un die
Superlift- und Ringlifoirichtung. Die Grundtrachlaschd vun 500 Tonne vum CC 4000
un vum CC 4800 hot bai Nutzung vum em Gescheengewischd vun 180 Tonne direkt auf
em Kran uf 650 Tonnen gschdaiget werre kinne. Mit ennere Superliftoirichtung, em
Gescheengewicht vun 480 Tonnen uf em Onhänger, is die Traglast uf 800 Tonne
gschdische, bei Nutzung mit Ringlift uf 1.600 Tonne. De Hauptauslescher war 102
Meter lang.

2002 hod die Terex Corporation des Zweebricker Werk vun Siemens, die dess un
annere Werke zusamme mit Bosch vun Vodafone iwwernomme ghabt hot, in dem sei
Händ die Demag im Rohme vun de Mannesmann-Iwwernahm (Mannesmann war de
Mutterkonzern vun Demag), gelangt war, un hot es in soin Bereisch Terex Cranes
oigegliedert.

Die inzwische meischd sehr große Windkraftanlachen wern haid nahezu
ausschließlich mit Raupekrane ufgebaut. Die Krane wernn, nachdem die
Windkraftanlache ufgebaut is, demontiert un zur nähschdeen
Windkraftanlachebauschdell transportiert. Speziell fer den Zweck iss vun Terex
de CC 2800-1 NT entwickelt worre. NT steht dobei fer „Narrow Track“ sinngemäß
„schmali Schdroß“. De CC 2800-1 NT kann, nachdem er nach Onlieferung per LKW
widder montiert is, uf Wesche vun nur 5 m Breite vun Windkraftanlach zu
Windkraftanlach innerhalb vum em Windparks fahre. Dodurch wern mehrmalischer
Abbau, Transport un Wiederuffbau vum Kran innerhalb vun Windparks oigschpart un
es kenne im gleische Zaitraum deitlisch mehr Anlache errichded werre.



https://pfl.wikipedia.org/wiki/Schobbe

Än Schobbe is die Meng, des in ä normals Glas, was mer zum trinke hernemme dud,
noipasst. Des is n halwe Liter. De Schobbe is e aldes Hohlmaß, wo frieher a in
annere Gäächende von Daitschland verbrait war. Bis hait gehall hat sichs awwer
nur in de Palz, obwohl sogar im Bier- un Braueraimuseum in Pilsen (Tschechie) is
de Schobbe als Maß fer Bier aus alde Zaite iwwerliffert.

Se beachde is, dass mär in de Weschdpalz mit me Schobbe normal e Bier mennt -
unn zwar e halwer Litter in me Henkelglas. In de Vorrepalz dodegää is e Schobbe
immer e halwer Litter Wai orre Schorle in me Stangeglas orre me Dubbeglas.

In annere Gegende is in em Schobbe of viel wennischer drin als en halwe Lidda.
Im Frankeland nennt mer sogar des Värddel en Schobbe, was inde Palz grademol ä
Piffsche is.

De Pälza bevoazuchd soi Schobbe, wails zum ääne ned su wenisch is, doßmär alsfod
nofille mißd, zum onnan awwa aach ned su viel, doßs im Glas waam wärre känd. Wea
gärn soi Schöbbcha pedze gehd, wärd ofd noode ärschde zwää zum Schorle wegsle
odda ärschdemol mid Schorle oofange, wail dodemid de Oownd länga wärd - un des
Schorle gäbds nadialisch aach als Schobbe: es solld kald un schbrizisch soi un
kännd imere greeßare Glas schaal wärn.



https://pfl.wikipedia.org/wiki/Rhein

De Rhoi is enn Schdrohm in Oiropa der in de Schwaizer Albe aus veschiedene
Quellfliß endstehe duud un dorsch die Palz in die Nordsee fließd.

De Rhoi is ääns vunde mehrschd befahrne Gewässa. Hooch in de Alpe entspringe aus
viele Quelle de Vodda- unde Hinnärhoi. Dänne ian Oizuchsgebied langd vum
Goddhard im Weshde iwwas idalienische Valle di Lei im Siede bis in die Davosa
Egg im Oschde. Die Quellehee liehd uugfea bai 2350 m un uugfea 1300
Schdromkilomeda vun de färnschd Mindung endfärnd.

De Alperhoi is nä dorsch ä kläni Schwell vun ä paa Meda Hee vun de Aare gedrennd
- uhne die dääda in die Aare noi fließe un mid därre schbäda in soi jedzich
Bedd. So hodda schdad desse när 86 km zum Bodesee.

Vum Bodesee aus issa als Huchrhoi Grenzfluss zwische Daitschlond unn Frongraisch
bis noch Kallsruh. Donn fließda waider als Grenzfluss zwische de haidiche
Bunneslänner Rhoiland-Palz unn Bade-Wirddebärsch. Dobei fließda midde dorchs
pälza Kärnland un drennd aach die weschdlich vunn em liechende Palz vunn de
öschdliche, die wu mä haid Kurpalz nennd. An viele Pälza Örda unn Schdädt vorbai
wie Germersche, Schbaya, Aldrib oda Ludwichshafe, awwa aach an alde, frieja
kurpälzische Örda vorbai wie Oppenm, Bacharach oda Kaub, nämmda soin Wesch zum
un als Middlrhoi dorschs Rhoinische Schiefagebirsch un trennd Taunus un
Hunsrick. Nördlich devun fließda dorsch Kowwelenz, Bonn un Kölle als Niedarhoi
zum Rhurpodd un in die Norddaitsch Tiefewene nóó Holland in die Nordsee. De Rhoi
is die nadierlisch Grenz zwische Weschd- un Middloiropa.

De Rhoi fließd inärem zeeh - wonnned gaa fuchzeeh - Millione Joa alde
Urschdrohmdahl. Dorsch Senkunge un Hewunge hodda als ufs Naie Kies un Schoddä
abgsedzd un sisch als ufs Naie ingegrowe un su allwail naii Terrasse óóglehd, wu
mär haid nuch guud uf de Rhoihee'e sien konn. Selmols issa aach voa Worms un
Alzay dorschs rhoihessisch Hischlland diregd nóó Binge gonge un ned ärschd nóó
Määnz. Aach schbäda hodda nuch ofd soin Laaf geännad un soi Bed valehd. Mol
isser als Oschdrhoi bai Mingolse unn mol als Hochrhoi iwwer Schiffaschtaad unn
Lamsm faschd niwwer onn die Haard gflosse (Charte des alten Fluszlaufes im
Ober-Rhein-Thal). Do war die Woistroß ä Rhoistroß.

Said iwwa 600 000 Joa is de Rhoi bsiedld: su ald is zmindschd de Homo
heidelbergensis, den wu de Daniel Hartmann bai Maure gfunne hot. Schbäda waan
donn ärschdi Neandadaala do un donn schließlisch die gonze Schdainzaidkuldure
(Flomborn Langhaus vunde Bandkeramikä un Pahlbaude am Bodesee).

Schbäda hen don die Kelde un Germane do gsiedld, es Niewelungelied schbield in
Worms un Budapeschd. Die Reema hen de Woi onde Rhoi gebrung und Scharlemanje hod
soi Raisch vum Adlandig iwwa de Rhoi bis waid iwwas Sägsische enaus ins
Beemische un an die Oda un nóó Kroazie un halb Siedidalie ausgedehnd.

Des is donn zerfalle un im Oschddail hod sischs HRR gebild mid Grenze vun
uuugfea Móópejee (haid Siedfrongraisch) nóó Gent un an die Westaschelde (B-NL)
un dodemid waa de Rhoi kompledd im Raisch. Un su isses aach im gonze Middlalda
gebliwwe!

Uffgheard hod des ärschd middem Ende vunde Ärbfainschfd nóóm zwädde Weldgriesch.
Saiddäm is de Rhoi äfach när de wischdichsde Schdrom im Herz vun Oiropa.



https://pfl.wikipedia.org/wiki/Polen

Pole (polnisch: Polska) amdlisch Rzeczpospolita Polska (Republik Pole) iss en
Schdaad im esdlische Middleuropa. Midd enere Fläsch vun 312.679 km² unn midd 38
486 000 Oiwuhner iss Pole sowohl fläschemäßisch als aa vun de Oiwuhnerzahl her
de sibbdgreeschd Schdaad in Europa. Saidem erschde Mai 2004 iss Pole in de EU,
außadem is es in de NATO, in de OECD, in de OSZE unn als uuabhängischa õõakannda
Schdaad in de UNO.

Pole grenzd im Norde an die Oschdsee unn Russlond, im Oschde an Lidaue,
Waißrusslond unn die Ukraine, im Siede an die Slowakai unn Tschechie unn im
Weschde an Daitschlond. Pole hot 3.583 km Schdaadsgrenz, 524 devuu valaafe in de
Oschdsee unn 1.221 dorsch Fliss. Die Nord-Sied-Aschdreggung vum Kap Rozewie im
Norde bis zum Opołonek im Siede dudd 649 Kilomeder bedraachde. Die
Weschd-Oschd-Aschdreggung vun Cedynia im Weschde bis zum Knie vum Bug bai
Horodło im Oschde dudd 689 Kilomeder bedraache. De Middlpungd vun Pole, gemesse
am Grådnedz, is Ozorków.

Im 10.Johrhunnerd hot de Herzoch Mieszko I. ausgehend vum haidische Weschdpole
mehrere slawische Schdämm unnerworfe unn in de Johr 966/967 es kadolisch
Chrischdedum in saim Raisch aigfiehrd. Im waidere Verlaaf war Pole en
wischdische chrisdlische Verbindede vum HRR gege haidnische slawische Schdämm.
Bolesław I. Chrobry hot donn zwische 992 unn 1025 es Raisch schdarg vagreßerd,
dezukumme is Klääpole, Pommere, Schlesie, Mähre, die Weschdslowakai unn die
Lausidz. De selwe Bolesław hot aa midd päpsdlischa Erlauwnis 1025 die
Käänischswird endgegenemme derfe. Em Bolesław I. sai Nachfolga henn die
Käänischswird widda valore unn sie konnd erschd 1076 vum Bolesław II. Śmiały
wirra zerickg'hold werre. Aa die schnell erworwene Gebiede wie Pommere unn
Schlesie sinn im schbäda valoore gonge unn es polnische Raisch hot vasuchd in de
Oschde zu ekspandiere.



https://pfl.wikipedia.org/wiki/Naie

Naie, aach Rauscha, Waiße, Fedawaise oor Bizzla nennd mer ä naie Woi, där wu
nuch nid fäddisch is, des heesd es is kää Moschd mea, awwee aach nuch kää Woi.

Bai de Moschdvagärung duud die Heef den Draubezucka im Moschd zu Alko'ol un CO2
vagääre un sisch dodebai vamehre. Won de Woi fäddisch is, wädda gfildäd, bis koi
Heef mea drin is. De Moschd schmeggd sea guud, de Woi nuch viel bessa un jedi
Zwischeschduuf is aach sea guud drinkbaa. Nor, daß do hald nuch die Heef drin is
un die sedzd ihrne Vagärung aach im Vadauungsdragd fódd, unnerschdidzd vun de
Mischsoirebagderie - weh däm Durischd, där wu des ned wääß!

Iwwlischawais eßma zum Naie nuch an guude Zwiwwlkuche. In viele Öddscha gäbds
egschdra Naie-Feschde or'r Zwiwwlkuche-Feschde, awwee mer muß gaaned dódruf
wadde, än guude Naie griehd mer bai jedm Winza, mär solld närn Bhälda midbringe,
wu mer soo zumache konn, doß närs CO2 enaus konn, awwee kää Naie.

Kimmd ä Móó guud óókhaidäd hääm un soi Fraa meschdn ausschänne. Sääda: "Bischde
wol ruuisch! Duu hosch misch doch Baischde gschiggd!" "Baischde? Bis nóó
Middanachd??? Duu Saugriwwl, Du schlächda!!!" "Jaa unn? Was willde donn?! Do
kead jo aach nuch die Buuß dezuu...!!!" "Welle Buuß?" "Ai wu de Parra mär
uffgäwwe hod! Drai Lidda Naie!!!"



https://pfl.wikipedia.org/wiki/Mustafa_Kemal_Atat%C3%BCrk

De Mustafa Kemal Atatürk (* 1881 in Thessaloniki als Mustafa; † 10. November
1938 in Ischdambul) isch en tirgische Schrifdschdella un General g'wesd. Es isch
de erschte Präsident der Tirkei g'wesd.

Dän Beiname Kemal, was vollkomme määnd, hodda vun soim Mademadiglehrer in der
Milidäragademie griehd. Im Erschde Weldgriesch hodas Osmanisch Reich oals
Mustafa Kemal Pascha (General Mustafa Kemal) gegend Alliieade verdeidig. Wie die
Alliieade doch die Tirkei besedschd ham unde osmanisch Suldan in Ischdambul mit
dene zamgschaffd hod, hodde Mustafa Kemal en Tirgischen Bfraijungsgriesch
ausgrufe. Grieschelond hod gonz Draagie un Weschd-Anadolie bsedschd, awwa de
Mustafa Kemal hod als Bfehlshawa vun Ankara aus alles z'riggghold. Soi
Verdienscht oals Offizier beid Verdeidigung vund Halbinsel Gallipoli 1915 gegend
alliieade Druppe, died Dardanelle under Gondrolle bringe wollde unde Abwehrkampf
ab 1921 gegend Griesche, die noch Anadolie vurdrunge sind, homen zur Symbolfigur
vum tirgische Selbschtbehaubdungswille undem Nationalbewuschtsein werde lossen.

Oals Machtbolidigger, derd Modernisieriung vun soim Land noch weschdlichm un
eurobäischem Vorbild v'rangedriewe hod, hodde mit d Abschaffung vum Suldanad
undem Galifad un mi große gesellschaffdliche Reforme en Schdoodschtypus
gschaffe, wo in derre Form eimalig isch.



https://pfl.wikipedia.org/wiki/Kurpfalz_(Region)

Die Kurpalz iss ä Reschion in Daitschlond um die Schdädt Monnem unn Heidlberg,
wos Kurpälzische gebabbeld werd oder des haidische Gebied vum ehemolische
Kurferschdedum Kurpalz in Bade-Wirddeberg‎. Es gibbd awwa kee feschdgelegde
Grenze.

Wischdigschde Fliss in de Kurpalz dohin sinn de Rhoi unn de Negga. De Weschde
vun de Kurpalz hot Otail an de Rhoiewene, die aa die am dischdeschde bsiedelde
Geschend in de Kurpalz isch. Do liesche aa Monnem unn Heidlberg, die zwee
greeschde Schdädt in de Kurpalz. Monnem iss weche soi Laach am Rhoi en
wischdische Induschdrieschdandord. Im Nordoschde vun de Kurpalz lieschd de
Odewald middem Keenischschduul, mid 567,8 Meder Heh de hechsde Bersch in de
Kurpalz. Im Siedoschde vun de Kurpalz lieschd des Hiechllond Kraichgau, mid de
Schdadt Sinse, welle mid ugfähr 34.700 Oiwuhnern die zweedgreeschd Schdadt im
Rhoi-Negger-Krais iss, wesch?

Noch der Schbrachgrenz lässd sisch die Kurpalz im Weschde dorsch de Rhoi, im
Siede mid de Schdadd Brusel, im Siedoschde mid Sinse, im Oschde mid Mossbach unn
im Norde middm Londkrääs Bergschdrooß in Hesse abgrenze. Iwwergongswais gehd des
Schbroochgebied veräänzeld bis Beensm im Norde (siehe Kurpälzisch).

Hisdorisch gesehe iss die Kurpalz des Gebied vun de hisdorische Kurpalz, welles
Bade zugeschlache worre isch. Des Gebied ziehd sisch donn nunner bis wesdlisch
vun Hailbronn unn bis dief in de Orewald nai. (siehe Kurpalz)

Kurpälzische Mundard werd hait vun verschiedene Kabaredischde wie Bülent Ceylan,
Christian Habekost, Arnim Töpel unn Hans-Peter Schwöbel betriwwe. Bedeidende
zeitgenessische Mundaataudoare sin (nochem Alfabet) di Marliese Echner-Klingmann
da Rudolf Lehr un di Ilse Rohnacher.

De reschdsrhainische Dail vum Kurferschdedum Kurpalz iss schun 1803 zu Bade un
Hesse kumme, während ään große Dääl vun de lingsrhainisch Kurpalz schbäda als
Palz zu Bayern kumme isch unn un än onnan große als Rhoihesse zu Hesse
Dammschdadt und de Resd noch schbäda praißisch worn is. Dodemid sinn Palz un
Kurpalz gedrennd worre. Beschdrewunge, Palz unn Kurpalz zu verainische odda die
Trennunge uffzuheewe, zuledschd 1948 dorsch den Mannemer Birgamaischda Hermann
Heimerich, sinn gschaiderd, do die große Fläschelänner en Vordail gegeiwwer a
zerschblidderde Kurpalz henn. Zammearwaid iwwer die Lännergrenze naus werd
dorsch die Medropolregion Rhoi-Negga gschaffe.



https://pfl.wikipedia.org/wiki/Kraichgau

Da Graaichgau (in soim Norde sescht ma Kraischgau) isch e Hiigllandschaft in
Nordbaade, e sogenånndi Goilandschaft wu aarig fruchtbaa un fä de Aggerbau guud
geeigend isch. Da Graaichgau isch 1.600 km² groß.

Da Graaichgau liggt zwischem Oudewald im Norde, em Schwatzwald im Siide, da
Rhoiewene im Wesde, em Negger im Nordosde un em Schdroumberig un Hååichelberig
im Siidosde. Des Hiiglland isch e tekdonische Senk zwische de Middelgebirge
Oudewald un Schwatzwald. Vun da Rhoiewene setzt sich da Graaichgau deitlich ab,
aa wenn da Heheunnerschied blouß gering isch. Im Nordosde geht des Hiiglland
iwwerm Negger driwwe im Bauland graad weider.

Di Grenz zwischem Bundsandschdåå un em Muschlkalk isch gleichzeidich aa di Grenz
zu de Middelgebirge Oudewald un Schwatzwald. Da Unnergrund vum Graaichgau
beschdeht aus Muschlkalk un vor allem Kaiber. An da diefschde Schdell vun da
tekdonische Senk, um Långebrigge rum, liggt owwedruff sogaa noch in Rescht vum
Jura. Maaßgewwend isch fä de Graaichgau awwer da digge Leeß, wu iwweraal
driwwerliggt, e paa Meeder bis zu siwwenezwånzisch Meeder digg odder mächdich,
wie ma in da Geologie sescht. Di Landschaft zeichent sich durich niidare un
waaiche Forme aus. Da Schdååisberg bei Weiler isch da Rescht vumne
Vulkaanschlot.

Di wichdigschde Bäch sinn di Pfinz, di Saalbach, di Graaichbach, di Leimbach un
di Anglbach, wu al in de Rhoi fließe, di Elsenz un Lein, wu in de Negger fließe,
un di Schwarzach, en Newefluß vun da Elsenz. Tibisch fer de Graaichgau un
wichdisch als Kuldur- un Nadurdenkmäler sin viele Hohle im Leeß.

Da Graaichgau gilt als Altsiedelland un waa weeje soiner Fruchtbaakeit schun in
de friieschde Aggerbaukulduure im friie Neolidikum rescht discht besiedelt. Da
Nåme Graaichgau kummt vun da Graaich odder Graaichbach un waa urschbringlisch
nur e Bezeichnung fer di Gejend um selles Flissl rum. Erschd schbääd isch der
Nåme uf de ganze Graaichgau iwwertraare worre, einschließlisch em
urschbringlische Elsenzgau, Pfinzgau un Gadichgau. S erschdemol erwähnt worre
isch der (domols noch klänare) Graaichgau im Johr 769 als Creichgowe.



https://pfl.wikipedia.org/wiki/Keschdebaam

In Keschdebååm (Castanea sativa) is en Bååm, wu eßbare Frischde, di Keschde,
träscht un in Deitschlånd vor allem zwische m Odewald un da Mosl vorkummt. Ach
de gonze Bååm werd monschmol nur als Keschde bezaischnet.

Di Keschdebääm sin laababwerfende Bääm, wu bis zu 25, in seldene Fäll aa 35
Meder hoch werre kënne. E hoches Alder kënne se erreische, oft bis zu 600 Johr,
månschmol sogaa 1000 Johr. In Middeleuropa werre se normalerweis kaum älder wie
200. S gibt mitunner stattlische Exemplare mit eme enorme Ståmmunfång. Di Bääm
hawwe e weit ausgebreidede Kron. Äldere Bääm sin in viele Fäll hohl.

Di Kätzsche genånnde, geele Bliedeständ sin schmal un 20 bis 25 Zendimeder lang,
ähnlisch wie Peifebutzer sehe se aus. Ende Juni Aafang Juli erscheine se. Um die
Zeit sin dann viele Häng uf beide Seide vun da Rhoiewene, vor allem in eme
bschdimmde Hehebereisch, vun de Keschdebliede geel gfärbt.

Alle Bliedeschdänd wachse uf de neie, eujährische Trieb. Di Keschdebääm sin
monözoisch, des heeßd, di männlische un di weiblische Bliede sin getrennt, hogge
awwer uf m selwe Bååm. S gibt Bliedeständ wu nur männlische Bliede hawwe. Die
wachse aus Blattachsle im mittlere Deil vum Trieb. Di zweegschleschtlische
Bliedeständ hogge an de Spitze vun de Trieb. Selle Bliedeständ beschdehe am
Grund aus weiblische un weider owwe aus männlische Bliede. Damit sisch en Baam
net selwer beschdeibt, bliehe se nochenånner, verschiedene Bääm bliehe awwer
versetzt zuenånner.

Intressand is, daß di Keschdebliede sowohl vum Wind, als aa vun Insekde
beschdeibt werre kënne. Des weist druf hie, daß di Keschdebääm grad dabei sin,
sisch vun are insekde- zu are windbesteibde Art zu entwickle. Bei druggenem
Wedder ïwwerwiegt die Beschdeiwung dursch de Wind. Bei feischde
Widderungsverhältnisse werre di Polle klebrischer un kënne besser vun Insekde
ïwwertrare werre.

Di nägschde Verwåndte unner de euheimische Bääm sin di Eische, wu zur selwe
Unnerfamilie ghere. Di Kaschdanjebääm sin net mit de Keschdebääm verwåndt, aa we
ma des vun de hochdeitsche Nåme un vum Aussehe vun de Frischde her denke kënnt.
Selle ghere zu are gånz ånnere Ordnung.

Schun uf da Stadtååsischd vun Heidlbäjg vum Sebastian Münster vun ugfähr 1553 is
am Hång vum Gaisbäjg owwerhalb vun da Stadt e Schdell mit de Worde „Castaneae
Kestenbaüm“ bezeischend. Zu derre Zeit misse also dort schun viel Keschdebääm
gsdånne soi. Äänzelne Keschdebääm ware so bedeidend, daß se ihre Schbure bis
heit in Flurnåme hinnerlosse hawwe, wie zum Beisbiel da Hohle Keschdebååm am
Saddel zwischem Kënischschduhl un em Auerhåhnekopf siedëschdlisch vun Heidlbäjg.
Des Hambacher Schloß wärd aa Keschdeburg genånnt. Des Dorf Keschdeholz
(Châtenois) im Elsaß hot soin Nåme vun de Keschdebääm un hot äner als Wabbe.

Äänzelne Keschdebääm kënne e hoches Alder un in enorme Schdåmmumfang erreische.
Da äldschde Keschdebååm vun Deitschland, da „Dicke Keschdebaam“, steht in
Dannefels (Dunnersbäjgkreis) im Ort mit eme Ståmmumfang vun 8,60 Meder. Soi
Alder ligt gschätzt zwische 600 un 650 Johr.

Da Pälzer Keschdewesch is en Wanderwesch, wu vun Hääschde noch Naistadt 50 km
weit durschs Keschegebiet fiehrt.



https://pfl.wikipedia.org/wiki/K%C3%A4rnwaff

Kärnwaffe - aa Adomwaffe orra Nugleawaffe g'nennd - sinn Waffe, dere ia Wiagung
uff de kärnfisigalische Reagzjone vun de Kärnschbaldung orra vun de Kärnfusjon
beruhd. Konwentzjonelle Waffe due eher Exblosjonsenagie aus schämische Reagzione
beziehe, bai denne die Adomkärne uuva.ännad blaiwe. Zomme mid biologische unn
schämische Waffe g'heere Kärnwaffe zu de so g'nennde Massevanischdungswaffe.

1911 hodde Rassäfod (gschriwwe "Rutherford") ändeggd, doß die Adome än schwere
Käan un ä laischdi Hill hän. Am 17. 12. 1939 ism Oddo Hahn die Kärnschbaldung
gelunge un zudäm aach noch de chemische Noowais devun. die Liese Meitner donn
ärkläad hod. Die needisch maddemadisch Grundlaach hodde Einstein schun ä paa Joa
devoa gliefad. Obwohl am Oofang vunde 30a Joa noch faschd alles, was in dere
Foaschung Rang un Nåme ghad hod, daidsch orra in Daidschlånd waa, is's de Nazis
gelunge, mid iam Rassewahn, iam Andisemidismus un ihra Oischrängung vun
Menscheräschde die beschde Forscha s'mehrschd aus Daidschlånd zu vadraiwe.

Die Adombomb iss zuerschd vun de USA im Manhattan-Projekt endwiggld wor: die
Emigrande hän in Amerika unna de Laidung vum Robert Obbehääma die ärschde
A-Bombe zammegepfriemld unn om 16. Juli 1945 isse erschdmolisch eafolchraich
g'teschd wor (Trinity-Test). Om 6. unn 9. Auguschd 1945 hon die Adombombeabwirf
uff Hiroshima unn Nagasaki schdaddg'funn, wo hunnaddausende Obba g'foadad hod.
Saidäm sinn Adomwaffe nie werra g'zield ing'sedzd wor. Schbeda hänse inde 40a
fär iane Probededonadzione die Bikini-Oiwohna umgsiedld un des Adoll bis haid
nugleaa vasoischd.

Die Eafinnung vun de Kärnwaff hod e Wennepungd in de Griechsfehrung b'daid.
Nodäm die Sowjeddunjon 1949 selwad Kärnwaffe endwiggld hod, iss währnd em Kalde
Griech e Wettrischde zwische de USA unn UdSSR endschdonn, on dem soim Hejepungd
baide Länna zomme rund 70.000 Adomschbrengkebb b'sess hon. Die milidärisch
Dogdrin vun de gejesaidische Abschreggung hod de Kalde Griech wäsendlich
mitb'stimmt unn hod no de Osichd vun veschiedne Bollidiga unn
Bollidigwisseschafdla dezu baig'traa, dass es zu kämm diregde Griech zwische de
baide Blegg kumm iss. No unn no hon waidere Schdaade Kärnwaffe ealongd, so dass
haid neu Schdaade sog. Adommächd sinn: USA, Russlond, Großbridonnje, Fronkraich,
Schina, Israell, Indje, Bagischdan unn Noadkorea (in kronologischa Raiefolch).

Noch gfäalischa als wie inde Händ vun Schdaade, die wo wisse, doßse än
Gejeschlaach ned iwwaschdeje känne, wäarn Massevanischdungswaffe inde Händ vun
Terrorischde, die wo sogaa iah aischn Lééwe bedingungslos insedze.



https://pfl.wikipedia.org/wiki/H%C3%A4rschhorn_(Negga)

Härschhorn is e klääni Schdadt mit 3.424 Euwohner (2013) im Odewald un im
hessische Neggerdal, an da hessische Riviera, wie ma sescht.

Des Dorf Härschhorn werd ugfähr mit der Burggrindung um 1260 entschdanne seu.
1391 hot s di Schdadtreschde erhalde un is vun are Schdadtmauer umgewwe worre.
1556 hot en verherender Schdadtbrånd des so genånnde Hinnerschdädtsche fascht
gånz vernischt. 1565 sin Deile vun der Schdadtmauer vun eme Hochwasser mit
Eisgång zerschdert worre. Während em Dreißischjährische Krieg is Härschhorn 1632
åns Ersbischtum Määnz gfalle. Di Bevelkerung is verarmt. Di Pescht hot 1635 di
Bevelkerung weider dezimiert un fascht ausgelescht. Noch em Weschdfälische
Friede 1648 hot ma de Ort mit Lait aus der Palz, Kurmäänz, Kurtrier, Lothringe,
Tirol un da Schwaiz widder ufgsiedelt. Seit 1803 ghert Härschhorn zu Hesse,
seunerzeit zum Großherzogtum Hesse-Darmschdadt.

Zu Härschhorn ghere heit aa di benochbarte Derfer Erschhoim (di ältscht Siedlung
in da Gejend), Långedhal, Unner-Hoinbrunn un di Hälft vun Igglsbach. Di ånner
Hälft ghert zu Ewwerbach un dodemit zu Bade.

Im 14. Johrhunnert is di Burgåålag ausgebaut un erweidert worre. Ihr heidisches
Aussehe hot se am End vum 16. Johrhunnert erhalde, wo se im Schdil vun da
Renaissås ähnlisch wie e Schloß umgebaut worre is.

Di Burg is noch ausgschbroche gut erhalde. Die beschdeht aus are Kern- odder
Haubtburg an da hegschde Schdell, are owwere un are unnere Vorburg un is vun eme
weitleifische Befeschdischungssyschdem umgewwe, wo bis zur Schdadt nunner
reischt. Alle Gebaide sin aus ärtlischem rodem Såndschdõõ errischt.

Des Karmeliterkloschder Härschhorn mit seunere schbätgodische Kärsch Mariä
Verkindischung is 1406 vun de Herre vun Härschhorn gegrindt worre. Des ligt
unnerhalb vun da Burg un iwwer der Schdadt.



https://pfl.wikipedia.org/wiki/FCK

De 1. FC Kaiserslautern (korz: 1. FCK orra FCK; Spitznåme: Di roode Daiwel, De
Betze) is e Spordveroi aus Lautre, wo voa allem dorch soi Fußballabdäälung in
Daitschlond bekånnd iss.

De FCK iss agduell uffm achde Platz in de ewisch Tabell vun de Bundeslicha. De
Veroi had momendåån mee wie 17000 Midglieder (Stånd Juli 2011). Näwer de
Fußballabdäälung unnahalld de 1. FC Kaiserslautern aa Abdäälunge fär ånre
Spordaade wie Basketball, Boxe, Håndball, Hoggey, Laichdadledig un Triadlonn.

Innanationale Erfolche vum Veroi waan unna ånrem es Äraiche vum Verdelfinale in
de Champions-League 1999 un di zwäämolisch Dailnååm åm UEFA-Pokal-Halbfinal.
Ämolisch iss, dass de FCK in de Säsong 1997/1998 as Uffstaier di daidsch
Mäschderschaft gewunn had. Es Stadion vum Veroi iss es Fritz-Walter-Stadion in
Lautre. Bennend iss es Stadion noom FCK-Spieler un Kabidän vun de
DFB-Nationalelf, wo 1954 de Weldmäschdertiddel gewunn had. Es Stadion laid im
Stadddääl Betzenberg. Uffgrund vun em ähmolische Stadionnåme "Stadion auf dem
Betzenberg" un soina Laach wern es Stadion un äwefalls de Veroi rechionaal
"Betze" genennd.

De FCK iss de änzisch Profiveroi aus de Palz. No de Mäschderschafd 1998 iss es
sellemols spordlich immer waider nunnagång, bis de FCK dånn 2006 in die zwädd
Bundeslicha abg'stie iss. Jezad, anno Mai 2010, hadder no vier Joor in de zwädde
Licha endlich werre de Uffstiech in di erschd Bundeslicha g'schaffd un spield in
de Säsong 2010/11 werre gää de Bazi, de Schwowe un die gånze Ruhrpottler.

Des iss de Veroi, in dämm de Fritz Walter, Kapitän vun de Weldmäschder 1954,
erschder Ehrespielfierer vunnde daidsch Nationalmånnschafd un ähnzischda
Ehrebircher vun Rhailand-Pallds, g'spield had. Domols hän finfe vum Betze in de
Daidsch Nationalelf g'spield. De FCK waa långe Zait es Fußball-Aushänge-Schild
vum Siedweschde.

De 1. FC Kaiserslautern (bis 1932 FV Phönix Kaiserslautern) iss åm 28. Mai 1929
ausm Zåmmeschluss vum SV Phönix 1910 Kaiserslautern unnem FV 1900 Kaiserslautern
ennstånn. De FV 1900 Kaiserslautern iss åm 1. März 1909 aus de Veroine FC 1900
Kaiserslautern, FC Palatia 1901 Kaiserslautern un FC Bavaria 1902 Kaiserslautern
ennstånn. De FC 1900 Kaiserslautern werrerum åm 2. Juni 1900 dorch de
Zåmmeschluss vum FC Germania 1896 Kaiserslautern un vun de FG 1899
Kaiserslautern.

Eric Gerets had denoo soi Štuhl fer de naie eschdraischiche Trainer Kurt Jara
misse roome, där widdarum de Klasseerhald geschaffd had. No na solide Säsong
2004/2005, in där jedoch de uubeliebde Träner Jara endloss worr is, had die
Månnschafd åm Enn de 12. Pladz beleed. In de Säsong 2005/2006 is uf de naie
junge Träner Michael Henke gesetzd worr, där awwa wennich speder Ufgrund vun
mångeldem Erfolch werre fer e naier Träner, de ehemalische FCK-Spieler Wolfgang
Wolf, had waiche misse. Doch aa mim Wolf kunnd mer ned de Abstiech vehinnre,
sodass de Betze in där Säsong zum zwädde Mol in soiner Veroingeschichd aus de
Bunneslicha abgestie is. Åm ledschde Spieldaa vun där Säsong had es 2:2 Remis
gee de diregde Konkurrend VfL Wolfsburch ned gelångd um die Klass se halle.



https://pfl.wikipedia.org/wiki/Els%C3%A4ssisch-P%C3%A4lzisch

S Elsässisch-Pälzische is en pälzischer Dialegd, wu im närdlische Elsaß
(Frãnggraisch) im Outre-Forêt, an da Grenz zur Palz, geredt wärd. Des Pälzische
ghert zur rhoifränggische Dialegdgrubb.

Im nordeschdlischde Dail vum Elsaß, in da Gegend vun Waißeburch, Lauderbuech un
Selz, redt ma Pälzisch, genauer gsaat e Variånd vum Siedpälzische. Siedlisch un
weschdlisch devuu fängt des alemannische Schbroochgebiet un dodemit des
Owwerdaitsche oo. Obwohls im Sinn vum Dialegdkontinuum selbverschdändlisch
Iwwergäng gibt, loßt sisch des Pälzische innerhalb vum Elsaß daidlischer vum
Alemannische abgrenze wie uf da badisch Sait vum Rhoi. Dort gibts dazwische noch
des Siedfränggische, in Dialegd, wu zwaa iwwerwiegend Rhoifränggisch is, awwer
glaischzaidisch aa schun gewisse Gemainsåmkaide mi-m Alemannische hot. Da
Iwwergang vum pälzische zum alemannische Elsässisch geht iwwer e reschd korzi
Dischdanz. Des heeßt, in äm Ord redt ma noch aidaidisch Pälzisch un villaischd
zwee Orde waider siedweschdlisch iwwerwiege schun gånz klaa di alemannische
Kennzaische vun da Schbrooch. So sescht ma in Hagenau schdads Bruder, bloo,
guud, un aus schun Brueder, blöj, guet, un üss.

Im schdädtische Dialegt vun Schdroßburg sin, im Gejesadz zu soinare Umgewung, in
da an sisch alemannische Schbrooch daitlisch pälzische bezieungswais
rhoifrängische Merkmole zu finne (uff da Katt gschdrischld).

Åschbåch, Äwerbåch, Bihl, Birlebåch, Gleeburj, Gräbere, Dråchebrunn, Drimbåch,
Hoffe, Hunschbåch, Ingelse, Keffenåch, Kesseldorf, Lauderbuech, Laiderschwiller,
Minikhause, Modere, Nawailer, Niederlauderbåch, Niederredere, Owwerhofe,
Owwerlauderbåch, Owwerredere, Riedselz, Rott, Sålembåch, Schaiwert, Schdanselz,
Schdundwiller, Schenebuajch, Schlaadel, Schoffhof, Seebåch, Selz, Sije,
Waißeburch, Winsebåch

Im Outre-Forêt gibts noch rescht viel Lait, wu sich uff Pälzisch unnerhalde,
viel mähner wie in annere Daile vum Elsaß noch Dialegd babble. Vun Nord noch
Sied nimmd di Verwendung vum Dialegd vun Vorschul- un Grundschulkinner daidlisch
ab. So redde in Waißeburg noch 54 % vun selle Kinner Pälzisch, in Håjenåi
(Hagenau) immerhie noch 43 % Alemannisch, in Owernai bloß noch 28 %, in Thann un
Gebwiler gaa noch 7 %. In de große Schdädte sins noch wennischer (noch-are
Umfrog vum INSEE vun 1993). Vun de Erwachsene redde nadirlisch noch wesendlisch
mähner de Dialegd. Zum Verglaisch: Im gsåmde Elsaß redde noch 39 % vun de
Erwachsene in Elsässische Dialegd. E Värdel vun de Kinner lernes noch vun ihre
Eldare.



https://pfl.wikipedia.org/wiki/Burch_Berwartschd%C3%A4

De Berwartschdä, aa Bärwelschdä genonnt, is e middelalderlischi Burch im Wasgau,
em siedlische Däl vum Pälzerwald in Rhoilond-Palz. Die Burch is widder uffgebaut
wor, nodämm se wä'e em Blitzschlach dreihunnert Johr long kabutt war un als
änzischi im Wasgau immer noch bewòhnt. Zum Berwartschdä hat domols a die
Vorburch Klä-Fronkreich gonz in de Neh dezu gehert.

De Berwartschdä leit in ungefähr 280 Meder Heh uff ännrer Berchkupp estlisch vun
de Ortsgemä Erlebach bei Dåhn. Es Seidedal, wo er beherrscht, un durch des de
Erlebach fließt, geht ungefähr drei Kilomeder siedlich zwische Dåhn und
Weißeburch vun links ins Dal vun de Lauder iwwer, zu der ma do om Owwerlauf
Wieslauder saad.

In de Neh vum Berwartschdä gäbts noch e paar geschichtsträchtische Burche: Die
Burch Drachefels leit nur drei Kilomeder, die Dåhner Burche (Burch Altdåhn,
Burch Grafedåhn un Burch Tonschdä) ungefähr fünf Kilomeder nordweschdlich. Die
Burch Lindelbrunn is ungefähr sechs Kilomeder norteschdlich, un uff
fronzesischer Seid 10 km im Siedweschde leie die vier Burche Wegelnburch,
Hoheburch, Burch Leweschdä un Burch Fleggeschdä.

Weil do so viel Felse un Burche sin, saat ma zum siedweschdliche Wasgau um die
Kläschdadt Dåhn rum, aa Dåhner Felselond. Wie in dere Geschend normal, is aa de
Berwartschdä zum große Däl aus'em Buntsondschdä gehauni Felseburch. So isses aa
beim Drachefels un de Dåhner Burche, wo die Treppe, Gäng und Kommere aus'em Fels
gemeißelt sin. Beim Berwartschdä ergäbt sich aus de gonze Räum e komplexes
Hehlesyschdem, wo de große Felse vun de Owwerburch dorchzieht.

Im Unnerschied zu soine Nachbarburche schoint de Berwartschdä noch
vollschdändisch zu sin. Awwer in Werklichkeit sin des meischdens nochträgliche
Ergänzunge als Ergebnis vun Reschdaurierungsmaßnohme, die nätt immer
originalgetreu ware. Immerhi is die Siedwond vum 150 Leit fassende Riddersaal
aus gewachsenem, altersgrauem Fels. Dorin ingehau is de Uffzuchsschacht, wo'se
de Ridder es Esse vun de Kich runnergeloss honn. Die Kich is wie die Waffe- un
die Folterkommer mit nogemachte middelalderliche Gerätschafte ausgeschdatt.
Uffem Gelände werre historische Katapulte und Geschitze gezeicht. Ma konn des
alles aa besichtiche, außer im Winder gäbt's Fiehrunge.

Om Brunne sieht ma es Kenne vun de Baumäschder vun de Burch. Do is e 104 Mdeder
diefer Schacht in Hondarbeit senkrecht durch de Fels bis uff die Dalsohl getribb
wor. Der ist bis nunner zwää Meder dick un hat bei Belacherunge die
Wasserversorchung sichergeschdellt und war bei Belacherunge de Verteidischer e
großi Hilf.

Vun de Aussichtsplattform unnerhalb vun de Schbitz vum Berchfried hat ma e
weider Blick iwwer de gesomte siedweschdliche Wasgau bis ins fronzesische Elsass
ninn.

De Berwartschdä is 1152 zum erschde Mol als Geschenk vum Kaiser Friedrich I.
Barbarossa on de domolische Schbeyrer Bischof Ginder vun Henneberch urkundlich
erwähnt wor. Deshalb kommer ånämme, dass die Burch vorher zu de
Befestischungsålache vun de Salier un de Schdaufer gehert hat, wo in de Palz ihr
Schdommlond gehatt honn.

Ab 1201 hat ma vum Riddergeschlecht Herre vum Berwartschdä gehert. Was die
gemacht honn, war nätt so gonz koscher: Des ware Raubridder. Deshalb is die
Burch 1314 vun Truppe vun de Schdädt Schdroßburch und Hagenau belachert,
ingenumm und zerschdert wor. Die Berwartschdäner honn se zwar bald widder
uffgebaut, sin donn awwer 1345 ausgeschdorb.

Iwwer die Herre vun Woigade un die Eggebrechde vun Derkhem is de Berwartschdä
1349 on es Kloschder Weißeburch komm, des em Benediktinerorde gehert hat. Iwwer
hunnert johr schbeder, nämlich 1453, hat sich es Kloschder unner de Schutz vum
Kurfirschd vun de Palz begäb un hatt'em es sogenonnte Effnungsrecht gäb. Des
häßt, er hat do wòhne därfe, und aa milidärische Operatione aus'm Schutz vun de
Burch 'raus dorchfiehre kenne.

De Kurfirscht hat inzwische weiteres Eischentum vum Kloschder Weißeburch on de
vun Trotha iwwereichnet. Des hat'em Kloschder widerum gar nätt gebasst. De vun
Trotha hat donn mol die Wieslauder ufschdauue geloss, damit em 8 Kilomeder
entfernde Schdädche Weißeburch es Wasser ausgeht. De Abt Hoinrich hat sich
widder beschwerd, dorufhi hat de Ridder de Schdaudomm inreiße geloss, was in
Weißeburch e Riese-Iwwerschwemmung gäb hat. Jetzt hat's em Hoinrich gelongt un
er hat de Pabscht Innozenz VIII. gefrot, ob der nät mol de Kärchebonn verhänge
kännt. Im Vatikon hat ma sich e bissel Zeit geloss, awwer 14 Johr no dere
Wasserfehd, nämlich 1499 war's donn so weit: De Pabscht Alexonder VI. hat de
Bonn ausgeschproch. Jetzat hat de Kurfirscht kä onnri Wahl mä gehat un sich vun
soim Gefolchsmonn lossa'e misse, wollder nätt aa em Bonn verfalle. Schunn 1496
hat sich de deitsche Kenisch un schbedere Kaiser Maximiliån I. gezwung gesieh
gehatt, gäe de Ridder die Reichsacht auszuschpreche. De Håns vun Trotha hat des
alles nätt weider geschdeert. 1503 isser geschdorb, un zwä Johr schbeder hat ma
all Sonktiòne poschdhum widder uffgehob. Er leit in de St.-Ånna-Kabell in
Niederschleddebach begrab.

De Sohn vum Håns vun Trotha, de Christoph, is 1545 geschdorb ohne e Sòhn zu
honn. Do hat soi Schwiersòhn Fritz aus'm Geschlecht vun de Fleckeschdäner die
Burch geerbt. 1591 isse no äm Blitzschlach ausgebrännt un erscht mol nimmi
uffgebaut wor. Sie hat donn e paarmol de Besitzer gewechselt, bisse on Hauptmonn
Theodor vun Baginski (1845 - 1929) komm is. Der hat de Berwartschdä zwische 1893
un 1895 widder uffbaue geloss, un hat ab 1899 bis zu soim Dod dringewòhnt. Die
Burch is heitzuda in Privatbesitz vom Wadle Alfons un immer noch bewòhnt.

Es Vorwerk Klä-Fronkreich is im 17. Johrhunnerd arisch beschädischt wor,
entwedder im Dreißischjährische Kriech odder im Pälzische Erbfolchekriech. Seit
2005 wärre die Iwwerreschde reschdauriert.



https://pfl.wikipedia.org/wiki/Bolivje

Bolivje, offiziell Estado Plurinacional de Bolivia (Pälzisch: Plurinadsionala
Schdaad Bolivje) is en Binneschdaad im zendråle Siedåmerika. Benånnd is Bolivje
noom siedåmerikånische Fraihaidskämpfa Simón Bolivar. Die offiziell Bezaischnung
kummt doheer, dass viele Bevelgarungsgrubbe in Bolivje wohne, sowohl Ur-Velger,
als aa Airopäischschdämmische, Mischlinge unn ä klääni Õõzahl an Schwaddse.
10,49 Millione Lait wohne in Bolivje unn es hot ä Fläsch vun 1.098.581 km².
Dodemid leewe dorschschniddlisch 9,94 Oiwuhner uff eem km². De jedzische
Präsident is de Evo Morales.

Bolivje is als Binneschdaad inmidde vun Siedåmerika geleje unn hot keen Zugong
zum Meer. Bolivje liehd zwischem 10. unn 23. Grad Siedlische Braide unn zwischem
68. unn 58 Grad Wesdlische Läng. Noobarschdaade sinn Brasilje im Oschde unn
Norde, Paraguay im Siedoschde, Argentinje im Siedweschde, Chile unn Peru im
Weschde.

In Bolivje aschdregge sisch mehrere Londschafdsraim. De erschde Londschafdsraum
is die Anderegion im siedweschdlische Driddl vun Bolivje. Es Gebirge vun de Ande
do hawwe ihr braideschd Schdell unn bilde en Hochbladoo, es sogenånnde
Altiplano. Do hemma die Kalttrope, die Temperadure sinn fer tropische Vahäldnis
gering, wail die Lufd do owwe ziemlisch dinn is. Do hemma
Dorschschniddstemberadure wie in Daitschlond, awwa die Johresschwangunge sinn
vahäldnismäßischgering, dodefir sinn die Dag- Nachd-Schwangunge ziemlisch groß.
Im Oschde unn Norde herrschd ä tieferi Eewene vor, do dudd



https://pfl.wikipedia.org/wiki/B%C3%A4rmesens

Bärmesens (aa Bermesens oda Bärmasens) is e kraisfrai'i Schdadt in
Rhoilond-Palz, Daitschlond. Sie is Verwaltungssitz vum Londkräs Siedwestpalz,
vun dämm se a umschloss is, un lait om Westrond vum Pälzerwald. Ihr Nome geht
uff de hailische Pirminius zurick, der, wo es Kloschder Hornbach baue geloss
hat.

Im Oschde, wie gesaat, de Pälzerwald. Im Weschde vun Bärmesens lait die Schdadt
Zweebrigge unn de Saar-Palz-Kräs. Im Norde lait die Schdadt Lautre un de
Londkräs Lautre. Im Nordoschde grenzt de Londkräs Derkem ò. Im Oschde lait de
Kräs Siedlichi Woischtroß un im Siede die Grenz zu Frongraisch mit de
Départments Moselle un Bas-Rhin.

Die Kernschdatd is in acht Dääle gegliedert. Alles ògefong hat's emol om Horeb,
donn gäbbt's noch de Kerschberch, es Winzler Verdel, de Schache un die
Huschderheh. Außerum lait noch im Norde de Summerwald (hat mol
Moler-Birgel-Siedlung gehäß), im Siedoschde die Ruhbonk un im Weschde de
Erledaich un de Waißhof. Außerdäm gäbbts noch so e paar klännere Verdelscher,
wie die Hohneruh oder die Parkwaldsiedlung.

Em Londgraf Lui IX. vun Hesse-Darmschdadt hats im Jachtschloss vun soim Vadder
in Bärmesens so gut gefall, dass er de Siedlung 1763 die Schdadtrechte gäb hat
un soi Residenz doher verlet hat. Er hat in Bärmesens e Garnison uffgebaut, wail
er im elsässische Buchswailer kä bewaffnede Soldade schdationiere gederft hat.
Die Schdadt hat e Schdadtmauer kriet, e Schloss, e Exerzierplatz un die grescht
Exerzierhall in Euroba no der im russische Sonkt Pedersburch. Als de Londgraf
1790 geschdorb war, hat ma die Garnison uffgelest un Schluß war mit de kurze
Blied vun de Schdadt. Die Fraue honn dann ògefong, zuerschd aus de alde
Uniformreck, Schdoffschlabbe zu nehe. Des war de Òfong fun de Schuhschdadt
Bärmesens.

1793 honn die Praiße un die Braunschwaicher die fronzesisch Moselarmee in de
Schlacht bai Bärmesens besiecht. Trotzdämm is Bärmesens vun 1793 bis 1815 on
Fronkraich gefall. Dodenoh is die Schdadt mit de iwwrich Palz zu Bayern komm.

1923/24 honn pälzische Separatischde vasucht, in Bärmesens dauerhaft Fuß zu
fasse, sinn aber om 12. Februar 1924 geschaidert: Es Bezirksomt, de Sitz vun de
Schdadtregierung, is vun de Bircher geschdirmt wor. Es hat uff baide Saide
etliche Dode gäbb.

Om 9. November 1938 is die Synagog während de Novembepogrome zerschdert wor.
Haid gäbbt's dort e Gedenkdafel in de Synagogegass. Bai äm erschde alliierde
Bombeògriff om 9. Auguschd 1944 sin e Haufe Lait geschdorb. Om 15. März 1945
hat's e zwätti Bombardierung gäb, bai der die Inneschdadt praktisch komplett
kabuttgeschmiss wor is. Acht Da schbeder, om 22. März 1945 sinn donn
omerigònische Truppe in die Schdadt inmarschiert, domit war fa die Laid de
Zwätte Weltkriech vorbai.

1989 hat die Fachhochschul Lautre in Bärmesens e Schdandort uffgemach. 1997 ware
die US-Truppe, die sait'em Kriech do ware, fascht vollschdändich vun de
Huschderheh abgezo.

Zu de greßere Parks in Bärmesens gehere de Alde Friedhof, der zum Park
umgewidmet wor is, nodämm de Waldfriedhof uffgemach wor war. Die frieher
Insechnungshall werd inzwische als Carolinesaal fa kuldurelle Veròschdaldunge
genutzt. De Neiffer-Park is vum Neiffer Emil näwer soiner Schuhfabrik ogelet
wor, es schdehe viel alde Bäm drin. De Schdreckdalpark is entschdonn, als ma
sich fa die Londesgadeschau 2000 beworb hat. Aus der is zwar nix wor, awwer ma
hat es Gelände vun enner alde Gerwerai mol widder in die Raih bringe känne.
Jetzt is e gonz netter Park entschdonn, wo a fa Kinner un Juchendliche viel
gebott is. Om Aiswaiher gäbt's a noch e bissel Fraizaitgelände, wo ma schbaziere
gehe konn, un Kinnerschbielblätz un e Schbortplatz gäbts do a. Außerdem kommer
Minigolf do schbiele. De Aiswaiher hat ma mol ògelet, damit die Braueraie im
Winder Ais hacke un inlachre gekennt hon, des ma im Summer gebraucht hat, um
baim Braue es Bier zu kiehle. De Schdadtwald owwerhalb vum Aiswaiher is jetzt
net direkt e Park. Aber im dem Waldschdick gäbt's a euniches mit Erholungswert.
Schbazierwege nadierlich, interessonde Felsformatione, de Waldlehrpad, e
Schbielblatz fa die Kinner, un ab un zu sieht ma a mol e paar Rehe, wonn a nätt
grad om Schbielblatz.

Es Aushängeschild vum Logalschbord is de FK Bärmesens. No'm Kriech waren'se
ziemlich gut, honn a schunn e mol gonz vorne mitgeschbielt. Zwischedrin hat's
eher e bissel beschaiden ausgesieh, ma war dann a mol in de Londesliga, awwer
jetzt is ma in de Owwerliga Siedwest widder gonz gut debai.

Bärmesens is jo e Middelzentrum vum Londkräs. Es hat drai Gymnasie: Es
Hugo-Ball-Gymnasium (frieher Naischprachliches Gymnasium), es
Immònuel-Kont-Gymnasium (frieher Altschprachliches Gymnasium, noch frieher sait
1836 die Ladoinschul) un es Laibniz-Gymnasium (frieher Owwerrealschul). Awwer ma
konn a on de Berufschul soi Werdschaftsabi oder Technisches Abi mache. Außerdämm
gäbbt's die Daitsch Schuhfachschul. Dezu komme acht Grundschule, drai
Hauptschule, e Duali Owwerschul, e Realschul un de Sonnerschul Matzeberch. Sait
1989 gäbt's a e Ablecher fun de Fachhochschul Lautre.

Ma hat donn ògefong, es ehemolische Kasernegelände uf de Huschderheh und
verschiedene leerschdehende Fabrigge wie de Neiffer om Park fa Naigrindunge oder
a Òsidlunge vun Firme zu nutze. A im Rhoibäer is eunisches bassiert. Des war
emol die grescht Schuhfabrig vun gonz Europa. Inzwische is es Dynamikum drin,
die zwä Tageszaidungen Pirmasenser Zeitung' un Rheinpfalz

Bärmesens is die änzisch Schdadt in Rhoilond-Palz, wo ma internationale Messe
dorchfiehre konn. De Lui Kieffer hat es Gelände ab 1949 schbeziell fa die
Pirmasenser Schuh und Lederwarenmesse uffgebaud. Die is no un no de Bach nunner
gong, awwer diverse Messe gäbt's immer noch. Es sin 10 Halle mit 36.000 m2
iwwerdachter Fläche un 48.000 m2 Fraifläche inklusive Parkplätz. Außderdem
gäbbt's e Kongressberaich mit 5 Konferenzräum, äm Sitzungssaal, 1.700 PKW- und
100 Busparkplätz. Es Gelände wärd a fa Ausschdellunge, Tagesveranschdaldunge,
Schbordveranschdaldunge un Feschde genutzt.

Frier hat's hauptsächlich Schuhmesse gäb, zum Baischbiel die Pirmasenser
Schuhmusterung (psm) un die plw (Internationale Messe für Leder,
Schuh-Komponenten und mehr). Die hageha (Verbrauchermesse für Handwerk, Gewerbe
und Handel, sait 1954), die Gesundhaitswelt un die Kulinaria sin noh un noh dezu
komm, un e paar onnere Messe mit unnerschiedlicher Läwensdauer. Es Lond gäbbt
immer mol widder Geld, um em Messeschdondort zu helfe, awwer es fallt nät
laicht, mit Messe erfolgraich zu sinn, un gäbbt a immer mol wieder
schdadtpolidische Turbulenze.

Sait 2005 hat ma versucht, a in onnere Schdätd Messe zu organisiere. Des war
awwer net grad rentabel. 2009 hat ma deshalb alle Mitarbaiter vun de
Messegesellschaft entlosse misse, wail kä Geld mä do war. Die Messe in Bärmesens
sin zuerschd mol vun de Schdadtverwaldung organisiert worre; wischdische
Veoschdaldunge wie die plw unn die hageha sollde awwa uff jede Fall weider in
Bärmesens stattfinne. Vun 2010 bis April 2012 hadd die Firma Mattfeldt & Sänger
Marketing und Messe AG die Betroiung iwwanumm; said 2012 werd die Mess vun de
Das AgenturHaus GmbH ausgerischd, die a onnere Messe in de Stadt wie Anja - die
Messe für Angeln und Jagen unn Kulinaria & Lifestyle bedroie dud.

Peter Kaiser (sait 1838) is die äldescht Schuhfabrig vun Daitschlond. Framas
macht Läschde un Sohle unner onnerem fa Adidas un Nike. Profine macht
Kunschschdoffpladde un -profile, unner onnerem fa Fenschder. Keck schdellt
Induschdriefarwe her, z.B. fa Fußbäll. Die Park & Bellheimer, die unner onnerem
aus de Parkbrauerai hervor gong is, gehert mittlerwaile zu de Monnemer
Aichbaum-Brauerai. Convar is e Schbezialischd fa Datereddung.

Bärmesens hat zwä Tageszaitunge, die Bärmesenser Zaitung, die es sait 1832 gäbt,
un die Rhoipalz mit ihrem Lokaldäl, de Bärmesenser Rundschau. Es gäbt dann doch
es Schdadtmagazin P6 un e Wochebladd. In de Schlossgalerie sitzt es Radio
Pirmasens. Donn gäbt's noch de Offene Kanal, e Kabelsender mit rechionale
Baiträch.

De Pirmasenser Luft- und Badepark (Plub) is es schdädtische Schwimmbad. Es
Hallebad is 1988 komplett modernisiert wor. Uff de Huschderheh is es schdädische
Schdadion, des vorwiechend vum Fussballklub Bärmesens FKP genutzt wärd. Om
Aiswaiher gäbt's e Schbord- un Fraizaitòlach mit Schbielplatz, Bolzplatz,
Minigolf, Badminton un Volleyball, denäwe de Schbortblatz om Mordloch, denne ma
de Auswärdische zulieb a Spesbach nennt. De Schdreckdalpark is aus ennrer
Induschdriebrach entschdonn, un ännre Bewerbung zur Londesgardeschau, aus der
zwar nix wor is, awwer die Schdadt hatt deswäe de Kopp nät hänge geloss un grad
seläd doch e schäner Park draus gemach. Do is e Wasserschbielplatz fa Kinner, e
Skateboard-Parcours fa die greßere un a nochemol Schbielfelder fa diverse
Fraizaitschbordarde.



https://pfl.wikipedia.org/wiki/Schuhe

Schlabbe is e Begriff der aus Bärmesens kommt. Des is nämlich im Johr 1790 nochm
Dod vum Londgraf Ludwisch IX enstonn, als die Bärmesensa Garnison ufgeleest worr
is. Aus de Nod raus hon die ehmalische Grenadier aus Uniformreschde sogenonnte
Schlabbe gemach. Denne ihr Fraue sin in die gonz Welt gong um die Schlabbe donn
se verkaafe.

Mit de Zait is donn e großi Schuhinduschdrie in Bärmesens enstonn. Die maischde
Schuh derer Zait sin in de Schuhstad Bärmesens geferdischt wor. Die Stadt in de
Palz hat als die Schuhmetropole iwwahaupt gestonn. Ah hait gebts noch viele
Unnanähme die Schuh produziere.

Aus dere Geschicht raus, faiert de Bärmesensa hait noch es berühmte
Schlabbefligga-Feschd.

Ausademm konn ma sich ah schäh iwwa die Schuhinduschdrie infomiere, wonn ma se
baischbiel es Schuhmaschienemuseeum in Bärmesens odda es Schuhmuseeum in
Hääschde besucht.

Die alt Schuhfabrik Rhoiberscher dient hait zum Baischbiel als großes Zentrum
fer zB. Ärzd, es Dynamikum, Fitness Schdudio und Reschderohs.



https://pfl.wikipedia.org/wiki/Rheinhessisch

Rhoihessisch werd in Rhoihesse gebabbld un iss e pälzischi Variånd. Rhoihesse
hod zur Palz un pälzisch Bischdima ghead, eh dosses noode Bfraiunggriesche noo
Hesse kumme is. Rhoihessisch gheerd zu de Weschtmiddeldaitsche Schbrooch unn
werd dodrin em Rhoifrängische zugeordnd.

Iwwer waidere Klassifizierunge bestehd Uklarhaid,wail mär vagesse hod, die
Schbrooch aach noo iane Gschichd zu beurdaile. Es Linguasphere Register oadend
de Dialegd fers Gebied um Alzey em Weschtpälzische zu.

Ånhånd de sog. feschd/fest-Linie losst sisch sehe daß de iwwerwiende Dääl vum
Rhoihessische zum pälzische Schbroochraum gheerd, awwa aach die Linie is -
wonnses wägglisch mol gäwwe hod, wonnse ned när inde Käbb vunde Schbroochfoascha
egsisdiad hod - lengschd iwwahold, wails graad genuuch Pälzisch Ärdda gäbbd, wo
mär baides näwwenonna head.

Åm bekånndschde iss es Rhoihessisch in soiner Määnzer Foam, em Meenzerische, ned
zuledschd said em Beginn vum Fernsehzaidalder wu jeed Joor zu de Meenzer
Fassenacht die Fernsehsendung Meenz blaibd Meenz, wie's singd unn lachd
ausgestrahld werd.

Aus hisdorische Grind hot es Rhoihessische viele frånzeesiche Oischlääch (Nasal-
unn Nuschllaude). Äweso gebbds staage jiddische Oifliss: Schbaya, Woms un Määnz
waan ned när dorsch iane Kaisadome bekonnd, sunnan aach im Zendrum vun de
sellemols mäschdische Kurpalz gelesche un als Schum-Schdädt es Zendrum vum
jiddische Leewe im gonze HRR, in Woms is haid noch de berihmdschde jiddische
Friedhof außahalb vum Nahe Oschde. Des hod im Umgang midde onna Birscha donn
dääls schdaag abgfäabd, so schdaag, doß mär des Jiddisch, wo dodraus endschdonne
is, dääls gonz gud mid hinraischnde Daidschkenndnisse vaschdeje konn, awwa aach
umgekead so schdaag, doß jezad noch viel jiddische Lehnswädda im Rhoihessische
zu finne sin wie "Massel" (jiddisch fär "Gligg"), "Mischpook" (jiddisch fär
Vawandschafd) odda es gonz beriehmde "Kiss ma'n Toches!", was nix onnaschdes als
wie em Gedz soin goowe Gruuß is.



https://pfl.wikipedia.org/wiki/Liechtenstein

Lischdeschdain (dt. Liechtenstein, offiziell: Fürstentum Liechtenstein) is än
klääne Schdaad in Middeleuropa. Ugfähr 37.000 Lait wohne in Lischdeschdain unn
es hot e Fläch vun 160 km² (2013). Domit is Lischdeschdain noch em Wadigan unn
Monaggo des drittkläänschde Land vun Europa.

Im Weschde vun Lischdeschdain dud die Schwaiz lieche, unn im Oschde grenzt es an
Eestraisch.

Amtsschbrooch in ganz Lischdeschdain is Daitsch, domit isses des änzische Lond,
des nur Deitsch als offizielli Sprooch hat. Daneewe werre aa alemannische
Dialeggde gebabbeld.

Lischdeschdain is ä konsditutsionelle Monarschie un des jetzdische Owwerhaupt is
de Fürschd Hans-Adam de zwette. Schef vun der Regierung is de Klaus Tschütscher
vun de Vadderlänisch Unjon vun Lischdeschdain.

In Lichdeschdää duts norre ää änzischi Bahnschdreck gewwe. Die gehd vun Buchs in
de Schwaiz nooch Feldkirsch in Eestraisch mid de drai Bahnheef Schaan, Forschd
Hildi unn Nendeln in Lichdeschdää. De reschdlisch effndlische Vakear werd mid
Busse erleedischd.



https://pfl.wikipedia.org/wiki/Lautre

Lautre (manchmol aa Kaiserslautre oda Kaisaslaudre) iss e krääsfrai Induschtrie-
un Universidädsstadd un laid am noerdweschdliche Rand vum Pälzerwald im Siede
vun Rhoilond-Palz. Sie had de Stadus vun när krääsfreie Stadd un is aa
glaischzaidisch de Sitz vun de Krääsvewaldung im Landkrääs Kaiserslautre.
Beriemd is Lautre vor allm als Haimad vun äner vun de greeschde Hailischdiema
vun de Palz, em 1.FCK.

Lautre laid 251 Meeder iwwer'm Meeresspichel am noerdweschdliche Rand vum
Pälzerwald im Kaiserslautrer Begge. Die Stadd werd im Siede un Oschde vun
bewaldede Fläche umroomd un dähnd sisch im Weschde ins Landstuhler Bruch aus,
des im Siede vun de Sickinger Heh begrenzd werd. Derch die Stadd fließd e
klääner Näwefluss vum Glån mirrem Name Lauter. Die Lauter werd im Staddinnere
jädoch unnärerdisch gefierd. Die näggschd greeßere Städd sin Ludwigshafe, Määnz
un Saarbrigge.

Lautre laid innerhalb vun de gemäßischd Klimazoon mid Rääe zu jeder Jooreszaid.
Im diregde Veglaich zu annerr Regione in Deitschland had Lautre e rechd waames
un sunnisches Klima. De Jooresniederschlaach betraad 656 mm un laid somid im
unnäre Driddel vun de in Deitschland erfassde Wärde. De truggensche Monad im
Joor iss de Febbruaa un de Monad mid em mäschde Niederschlaach iss de Juni.

Es Gebied vun de Stadd Lautre iss traditionell in Finfdel ingedääld, wo derch
die Faawe bloo, waiß, gääl, rood un grien gekennzaichend woerr sin. Die
Gliederung is 18. Joorhunnad vun de frånzeesisch Besatzungsvewaldung ingefierd
woerr un had haid Vewaldungstechnisch kää Bedeidung mäh. Mid de Ingemäändung vun
de umlaiende Oerdschafde 1969 iss die Stadd in 18 Oertsbezirge ingedääld werr,
dodevun enfalle 10 Bezirge uff die Kärnstadd un die waidere 8 uff die
ingemäändede Stadddääle Ääsiedlerhof (Ääsierl), Morrlautre, Erlebach,
Melschbach, Dõõsebersch, Hunegge (Hunagge), Sischelbach un Erfebach. Åm Enn vun
2002 iss die Haubdsatzung vun de Stadd werre geännerd woerr un die Ortsbezirge
wirrer ufgeleesd woerr. Ortsbezirge bestehe saidhär nor noch fer Ääsiedlerhof,
Morrlautre, Erlebach, Melschbach, Dõõsebersch, Hunegge, Sischelbach un Erfebach.

De Raum um Lautre iss said de Jungstääzaid besiedeld, aa e reemisch Besiedlung
iss noogewiss. Ums Joor 830 iss die Villa Luthra (vun aldhochdaitsch luttar =
klar, hell und aha= Wasser) im Lorscher Raichsurbar erschdmols ukundlich erwähnd
woerr. No 1152 had de Barbarossa do e Pfalz errichde geloss, weswää Lautre aa
haid als e Barbarossastadd gelld. E Joorhunnad speda had Rudolf vun Habsburg em
Oerd Lautre die Staddrechde velieh. Im Joor 1375 iss die jetz "Kaiserslautern"
genennd Stadd ån die Kurpalz vepändd woerr un aa dodemid zur kurpälzische
Owwaåmdsstadd woerr. No em Joor 1571 had Johann Casimir näwer de
Barbarossabursch e Schloss baue geloss. Im Dreißischjährische Kriech iss die
Stadd dånn mähfach umkämpfd un besedzd woerr. Im Joor 1688 iss die Stadd Lautre
im Pälzische Erbfolchekriech un deno im Spånnische Erbfolchekriech 1703 zwäämol
vun de Frånzose besedzd worr. Es Schloss un die Bursch had mär dodruffhie
gesprengd. No de Napoleonische Krieche is Kaiserslautre 1801 unna frånzeesisch
Herrschafd kumm un as Sitz vun na Unnapräfegduur ausgewähld worr. No de
Befraiungskrieche is die Palz un Lautre dånn im Joore 1816 bayerisch woerr. In
de Revolution vun 1849 had in de Fruchthall e Provesorischi Regierung räsidierd,
wo die Unabhängischkäd vun de Palz vum Lånd Bayern proglåmierd had. No 1850 had
sich dånn Lautre zu när Induschtriestadd endwiggld. Derch die Grinndung vun de
Kåmmgarnspinnerei un de Nähmaschinefabrik Paff had sich die Stadd Lautre zum
bedaidenschde Induschtrieståndort in de Palz enwiggld.

Iwwär die Geschicht vun Lautre exischdieren uugweenlich viel Saae. Ainische vun
denne sin fer die Stadd vun großer Bedaidung. So iss de Fusch (Fisch) im Wabbe
vun de Stadd Lautre uff die Saa vum Hechd im Kaiserwoog zeriggzefiere. E ånri
Saa mirrem Nåme Sage von Lutrina dud vun när aus Triär ståmmende fromme Fraa
Lutrina berichde, welli zur Zaid vun de große Chrischdevefolschunge in die
Wildnis gefloo iss un doerd e Wohnung errichd had, die se Lutrea genennd had.
Des soll Lautre soi Nåme gebb hån. Lutrina kummd haid noch imme Nåme vun när
Strooß in Lautre vor, ån dere Enn sisch die Lutrinaklinik befind. E waideri Saa
stelld die Hahnefalz da.

Uffgrund vun de Laach Lautres ån ääm vun de wennische Pässe zwische Rhoi un
Mosel (via regalis) iss die Stadd im Laaf vun de Geschichd immär wirrer zesteerd
woerr. Aa die raschi Induschtrialisierung vun de Stadd im 19. Joorhunnad, die
Bombaadierung während em zwädde Weltkriech, de õschließende vekehrsgerechte
Widdäruffbau no'm Kriech un die Aldstaddsanierung (Flächesanierung) åm Enn vun
de Sechzischer- un åm Õfång vun de Siebzischerjoore hen zu wäsendlische
Veluschde vun hisdoorischer Bausubschdånz gefiert.

Vun 1894 bis 1896 iss die Synagoog in de Friehlingsstrooß (haid Luisestrooß) no
de Pläne vum Architekte Ludwig Levi im maurisch-byzantinische Stil errichd worr.
Die Synagoog die s' Staddbild geprägd had un als Sehenswürdigkääd gald iss im
Joor 1938 vun de Stadd gesprengd worr. 1980 iss s' Gelände offiziell in
Synagogeplatz umbenennd worr.



https://pfl.wikipedia.org/wiki/Kurpfalz

Kurpalz heeßd mär haid es ehmolisch räschdsrhoinisch-kuapälzisch Gebied um
Monnem un Haidlbärsch, des wu vum Napoleon vun de gsamd ehemolisch Kurpalz
abgschnidde woore un zu Båden gewwe worre is. Die gonz Kurpalz is awwa um än
Vielfaches greeßa gewäßd: vun Simmere im Hundsbuggl bis dief inde Elsass un vun
Lodringe bis tief inde Orewald hods kurpälza Gebied ghad.

Die Palzgrafe ware im Hailisch Reemisch Raisch vun de Daitsch Nadzion schun bal
su hochgschdälld wie die Härzeesch. När ääna waa all de annan waid voraus: dea
vum ("bai") Rhoi im Zendrum vum Raisch. Desdewesche wara aach glai vun Óófang óó
bai de Kurfärschde middebai: die Färschdärzbischöf vun Kölle, Tria un Määnz mid
ihrne Ärzschdifde un die Palzgrafschafd bai Rhoi hen de gonze Middlweschde
inneghad, de Härzoch vun Sagse, de Maggraf vun Brandebursch un de Keenisch vun
Beeme de Oschde vum Raisch - desdewesche sin die siwwene Kurfärschde worn. Un
dodemid die Palzgrafschafd bai Rhoi ä Kurpalzgrafschafd.

Dass de Pälza, wie märn ball ghäße hod, Ärzdruchsess waa (äm Kaisa soi
färschdlische Owerkellnär, sozusache), waarä huchi Eea, dassr „Raischswikaa“ fär
all Gebied mid frängischm un schwäbschm Räschd un alle Rhoilande waa, waa
wischdscha: dodemid wara dord Schdellverdrehta vum Kaisa un sozusache soi
Gschäfdsfiera un owwärschdä Rischda, Pärsonalchef un Haupdkassiee. Un er waa
nadierlisch de regierende Färschd vun soinäre Kurpalz.

De ärsch Palzgraf bai Rhoi waa 1085 Heinrich II vun Laach. Anno 1214 is de
Ludwisch de Kelemer als ärschda vunde Widdlsbacha än pälzisch Kurfärsch worrn -
un die Widddlsbacha hän die Machd dann aach feschdghalde. Aischndlisch kennd mär
se haubdsächlisch als Herscha vun Bayan, awwee des toischt: die hen aach Holland
inde Händ ghad un halba Belschje un aach sunsch nuch viel. Bayan un die Palz
hense awwee guud feschdghalde, aach wanse sichsch dodebai uffgschbliddad hen in
vaschiedne Linie - wann ää hie waa, isses Ärbe wiera an die annern zuriggfalle.

So hod die Palz zugenumme an Machd un Oifluss un 1400 is de Kurfärschd Rupräschd
III sogar als Rupräschd I reemisch-daitscha Keenisch worn. Däm soi Ärwe hän donn
awwee die Owwapalz, Zweebrigge/Simmern und Mossbach gedäähld.

Des waa zwar ä gewaldisch Schwächung, wann die ned zammeghalde henn, awwees is
alles nuchemol guudgonge bis zur Reformation, wu Haidlbärsch ä calvinistisch
Zendrum worrn is un Friedrisch V hod aach nuch beemischa Keenisch wärn wolle -
des waa donn ääna vun de Auslesa vum Draißschjährische Griesch. Dodenóch waa die
Palz öde un leea. Es waa soo schlimm, doss die Laid sogaa die Ärlaubnis gried
hen, zwää orra drai Fraue zu haian, wails zu wenisch Männa gäwwe hod un aach
wail mär dringend Nachwugs gebraachd hod.

Im weschdfählische Friede hen mär zwaa die Unnapalz wirra zammegriehd und aach ä
Kurwürd, awwee des waa ä nai, achdi, un dodemid nimmi de ärschde Pladz, sunnan
de ledschde. Zumindsch, bis's don nuch ä naindi fär Hannova gäbbe hod.

Gewinna waan vor allem Schwede un Frongraisch. In "Meyers Konversationslexikon"
vun 1889 hodds desweje aa gheeße:

1685 ging die Kurpalz an die kadholisch Newelinie Palz-Neubursch, die wu
zunägschemol vun Disseldoff aus regiad hod.

Awwee schun drai Joa schbäda isses unnerm Lui XIV, em "Sunnekeenisch" funn
Frongarisch, donn fer uns gonz schlimm worn. Der hod im Naame funn seinere Fraa,
de Liselotte vun der Palz, die uugligglisch em Hof in Versailles middem Keenisch
sein Bruder verhaierd gwesd isch, Ooschbrisch uff die Palz oogemeld. Dem soi
Grieschsminischder Luvois hod uns mid „brûlez le Palatinat!“, dt.: „Brennt die
Pfalz nieder!“, „Duud die Palz abfaggle!“ dän Mordbränna Mélac gschigd. Dea hod
1688 midde Rhoiamee Baade un uns uhne Grieschsärglärung iwwafalle un unsa eh
schun kabudnes Lond bis 1697 nuch meena väwieschd - des is aach därjeeenisch,
wus Haidelberscha Schloss hod schbrenge gelossd.

Die is donn nóóde Befraiungsgriesche aach nóó Bayan kumme un 1946 ins naie
Rhoilond-Palz - uhne die Saapalz, die is haid es Saalond. Un uhne "Kur", wail
die jo zamme mim HRR hopsgonge waa.

Des sin när ä paa "Grenzorde", wamma den Nome bai däm Fliggeteppisch iwwahaupt
gbraache därf:



https://pfl.wikipedia.org/wiki/Grad_%28Linie%29

Ä gradi Linje odda korz gsaagt Grad is ä Elemend in de Geometrie. Die kerzeschd
Vabindung vun zwee Pungde is grad unn werd als Schdregg bezaischnd. Unn ä gradi,
unendlisch longi, unendlisch dinni Linje, die in beide Rischdunge ubegrendsd is,
dut mer in de klassisch Geometrie ä Grad nenne.

Die moderne Theorie vun de Geometrie nemme awwer hait kän Bezuch mehr dodruff.
Fer die is ä Grad än Objegd, des kä innere Aischnschafde hot unn bloß ihr
Beziehunge zu all de annere Grade, Pungde unn Ewene sin vun Bedaidung.

Gewwe sinn än Pungd P 0 ( x 0 | y 0 ) {\displaystyle P_{0}(x_{0}|y_{0})} un de
Naigungswingl vun de Grad α {\displaystyle \alpha } .

Gewwe sinn än Pungd P 0 ( x 0 | y 0 ) {\displaystyle P_{0}(x_{0}|y_{0})} unn die
Schdaischung (de Osschdieg) m {\displaystyle m} .

Gewwe sinn zwee Pungde P 1 ( x 1 | y 1 ) {\displaystyle P_{1}(x_{1}|y_{1})} unn
P 2 ( x 2 | y 2 ) {\displaystyle P_{2}(x_{2}|y_{2})} .

Mansche Laid duhn aa vun Parallelidäd schbresche, wann die baide Grade idendisch
sinn, dönn is jedi Grad zu sisch selbschd parallel. Zur Präzisierung unnaschaid
mer donn zwische escht parallel und idendisch.



https://pfl.wikipedia.org/wiki/Fritz_Brentano

Da Fritz Brentano (* 1840 in Mannem; † 1914 in Berlin) war en pälzischer
Mundartdischder, awwer aa en hochdeitscher Schriftschdeller, Dramadiker,
Redagdeer, Reschiseer un Schauschbieler. Soi 1912 erschieneni, reisch
illuschdrierdi Gedischdsammlung Schnooke un Schnurre is im kurpälzische Dialekt
gschriwwe. Uff Hochdeitsch schdamme aus soiner Feder vor allem humorischdische
Gschischde un Schauschbiele.

Ånnaraseids hot sisch offensischdlisch schun domols im großschdädtische Dialegd
des hochdeitsche "ü" bei einische Wärder oigschlische, wass-es jo eingklisch im
gsamde Pälzische net gibt: Brüfung, Dhür, awwer: Schtick, zurick, wietend. Uf da
ånner Seit verwendter des "ü" aa als Schdilmiddel, wann jemånd bsunners vornehm
dud: "'Ach, wü es doch in düsem Jahr / Wüder einfach himmlich war!'" (Rentier
Buttermilch iwwers Reese). Di Iwwerkorregdur vum Pälzische ins Hochdaitsche
"himmlich", wie se aa im rischdische Leewe als vorkummt, wann sisch äner Mieh
gibt, setzd-er zum selwe Zwegg oi.

Indresånd is soi pälzischi Reschdschreiwung: Des schdajk vokalisierde End-R, wu,
noch schdärger wie s "-er" [ɐ] schun als korzes, rischdisches A [a] gschbroche
werd, schreibd-er "-'r", wie heit di Schwoowe. Bei uns dageje schreibt ma des
heit als "-a". So schreibt ma denn bschdimmde männlische Adiggl, Äzahl, in da
Kurpalz als "da" (linggsrhoinisch deed ma "de" saare un schreiwe). Da Brentano
schreibt "d'r". Weidere Beischbiele sinn: m'r, schdeht'r, d'rfoor.

Nasale Vokale kennzeischend-er middeme nochfolgende -ñ mit Tilde: meiñ,
Añsichte, Weiñ, keeñ, drañ.

Di Lischt is ugfähr chronologisch sordiert. Die meischde Johreszahle
endschbresche der Erschdausgab, e paa wennische awwer meglischerweis are
schbedere Ufflaag.



https://pfl.wikipedia.org/wiki/Elwedritsche

Die Elwedritsche (aa Ilwedritsche, Elbedritsche, Elwerdritsche etc., fascht nur
im Blural verwendt, Genus uklaa, lat. Bestia palatinensis) sinn ä Fahwlwese, wu
faschd aussiehd wie n Voggl, wu in Sieddaitschlond, vor allm in de Palz, dehääm
iss.

De Verbraidungsraum vun de Erzählunge iwwer die Elwedritsche erschdreggd sich
vum Saaland im Weschde iwwer de Pälzerwald un die owwerrhainisch Tiefewene noch
Oschde riwwer in di Kurpalz bis in de siedhessische Odewald un im Norde bis noch
Rhoihesse. Im Side kumme se bis in di Gejend vun Bihl, Landkreis Raschdadd, vor,
do sinn se als Hilwedritsche bekannd, un bis ins nerdlische Elsaß, wu ma se
Dilbetrütsche heeßt. Als "Haubdschdadd" vun de Elwedritsche gild Naischdadd an
de Woischdroos, wu es ah än Elwedritschebrunne gibd, der wu vum Rumpe Gernot
gschaffe worrn iss. Onnere Quelle sahn ah Dahn in de Südweschdpalz (wuus aachn
Elwedritschebrunne hod) odda Erfwailer odda noch gands annere Orde weahrn
Haubdschdädd vun de Elwedritsche.

E isolierdes Vorkumme gibts in Niederbayan, wu ma se als Oibatrischl kennt. Ob
des urschbringlisch emol e zammehängendes Verbreidungsgebiet waa odder ob e paa
Elwedritsche noch Niederbayan ausgewannert sinn, hot sisch bisher nonet kläre
losse.

Pennsylvanisch Laid määne aach, daß in die Schdaahde ausgewannerde Pälzer
ainiche Elwedritsche middgenumme heddn „so ass sie kenn Heemweh gricke deete“.

Elwedritsche werrn maischd als hinglaardich beschriwwe. Iahr Fliggl sinn nedd zu
gebrauche, dessdewehge se maischdens im Gschdrübb odda unner de Rebschdegg
lehwn. De Legend noch sinn se ä Kroizung vun Huhn, Ent und Gäns die sich midd im
Wald lehwende Fahwlwese wie Kobolde unn Elfe vermischd heddn. Manchmohl werrn
Elwedritsche ah middm Gewaih unnem lannge Schnawwl dargschdelld.

Vor Johre, wie di Vorfahre vun de Pennsilfaanisch-Deitsche noch in da Palz
gewuhnt hewwe, hots noch kää Elwedritsche gewwe – awwer schunn gude deitsche
Bauare vun seller Sort, wie se heit noch in Pennsilfaanie wuhne. Un ääner vun
selle Bauare – er hot ganz noh am Wald gewuhnt – hot Hinkel ghatt un aa en Haufe
Gäns un Ende. Selle Viescher sinn frei rumgschbrunge uff em Bauarehof un hewwe s
aa bsunners gemeegt, im Wald iwwer di Hegge un glääne Bääm zu hupfe, wann se was
zum Fresse gsucht hewwe. Am Owend hot di Bauersfraa als laut gegrische, sie
sollde hääm kumme, ehs duschder werd. Un di Hinkel, Gäns un Ende hewwe sell
gheert un sinn dabber hääm geloffe.

Alsemol, wanns doch e bissl schbeed worre is un schun ball Nacht waa, hot di
Bauersfraa e Ladern, wu gebrennt hot, ins Fenschder vun da Scheier gschdellt,
daß di Viescher hewwe sehne kenne, wu se hie laafe misse. Äämol awwer, wie di
Hinkel, Ende un Gäns widder im Wald rumgschbrunge sinn, hot s Wedder
umgschlaare, un e schweeres Gewidder iss kumme. Do hewwe se Ängscht griggt, sinn
im Wald hie un her gerennt un hewwe sisch am End ganz verlore. Wie der Reeje
ufghert hot, sinn se oigschloofe.

Am negschde Morje hewwe se geguggt, was do los waa an derre Schdell, wu se di
Nacht verbrocht ghatt hewwe (selle Schdell heeßt heit in da Palz
„Nimmerkehrwidder“ – di Leit gehne dort sunndaags gern hie). Sie hewwe nimmie
gewisst, wu se sinn un wu se hielaafe sollde. S waa kää Bauersfraa do un aa kää
Ladern. Un wie se so ghockt sinn un sisch gfärscht hewwe, hewwe se gemergt, dass
se ebber beoowacht hot. Do waare etlische Gnome un Feee, Sumpf-Eile, Wald-Keiz
un annare Viescher, wu se bis dohie noch nie gsehe ghatt hewwe.

Di Jäjer gehne zamme schbääd am Owend in de Wald mit Laderne un eme grooße Sagg.
Ään Kerl, wu villeischt no nie Elwedritsche jaage waa, iss weider zu nix zu
brauche. Er muß blooß de Sagg heewe un hot di gschicktschd Uffgaab. Di annere
Jäjer gehne fort mi-de Laderne un dreiwe di Elwedritsche zum Sagg. Der Kerl mim
Sagg muß sellen blooß noch schnell zumache. Awwer edlische Mol bassierts, daß di
Jäjer sisch uffem Weeg verliere un nimmi zurigg zum Kerl finne, wu de Sagg hebt.
Wann se Gligg hewwe, finne se villeischt irjend e Wärtshaus, un dort duhne se
ebbes geeje ihrn grooße Dorscht. Un wann se gnunk gedrunke hewwe, vergesse se de
Kerl mim Sagg, wu als noch im Wald schdeht un uff di Elwedritsche waade duud.

Die Pälza Elwedritsche (Bestia palatinensis odder Elwedritsche palatinensis)
ghere zur große Familie vunde äschde Elwedritsche (Elwedritsche verae), iane
nägschde Värwandte sin die bayrische Wolbadinga (Elwedritsche wolpertingiensis),
die wu - wie kännds aach onnaschd soi - voaallm inde Owwapalz voakumme, sich
awwa aach bis noo Frange un in die Alpe ausgebrääd hän. Ä onnan, waidläfischare
Värwandte hod mär in Skandinawie ändeggd, in Schwede: die Skvader. Die Prof.
Brigitte Sokop hodd zude Abschdammung vun de Elwedritsche a reschaschiad.

Im Landacher Zoo gibts e Gehege mid Elwedritsche. Wisseschafdlische
Oirischdunge, wu sisch mid Elwedritsche befasse, sin di Elwedritsche-Akademie in
Bermesens un di Fachhochschul fä Dritschologie in Dåhn. De erschde
Elwedritsche-Lehrpad der Weld gibts im Dåhner Kurpark un vun do ausgehend fihrt
en ugfähr 10 km lange Elwedritsche-Rundwanderweg dursch de Lewensraum un zu de
wischdische Schdazione im Lewe vun de Elwedritsche.

In verschiedene pälzische Schdädte gibts Elwedritsche-Veroi. De äldschde devuu
is der vun Landach, wu 1982 gegrindt worre is. In de selwe Schdadt is jedes Johr
e Square-Dance-Special mim Nåme Landacher Elwetrittche-Jagd. Jedes Johr im
Auguschd werd im Fußballturnier vun Flomerschem um de Elwewedritsche-Pokal
gschbielt. E Grubb vum Fasnachtsveroi in Vimbi (Vimbuch), Schdadt Bihl,
Landkreis Raschdadd, sin di Hilwedritsche. Im Schwatzwald, wu s offensischdlisch
e eigene Aat vun Elwedritschde hot, di Ilwedritsche (Noctilucula alemannii),
gibts aach en Fasnetsveroi mim Nåme Ilwedritsche.

E Zeidung in Pennsilfaanie, uff Englisch, heeßt Es Elbedritsch. Di
Brifadbrauarei Bischoff in Winnweiler hot e Elwedritsche als Maagezeische. En
Hochleischdungsreschner vun de Teschnische Uni Lautre heeßt Elwetritsch.



https://pfl.wikipedia.org/wiki/USA

Die Verainischden Schdaaden vun Ameriga (engl.: United States of America, korz
USA), odda korz Verainischde Schdaade , monschmol aa eefach nur Ameriga (obwohl
des aigendlisch de gonze Kondinend bezaischned, uff dem die USA liesche) sinn en
Schdaad in Nordameriga. Die greeschd Schdadt vun de USA iss New York, die
Haubdschdadt is Washington, D.C.. Midd ner Fläsch vun 9.826.675 km² sinn die USA
des driddgreeschde Lond uff de Weld. Zamme midd ner Bevelkerungsozahl vun
317.238.626 henn se ä Bevelkerungsdischd vun 33 Oiwuhner/km² (2013) unn sinn
domid des vierdgreeschde Lond. Der jetzische US-Präsident is Barack Obama vun de
Demokrade, de eerschd Farbiche ("Afro-Amerigana") in däm Amd.

Die USA beschdehe aus 50 Bunnesschdaade, vun der Fläsch her greeschde davunn iss
Alasga midd ner Fläsch vun 1.717.854 km², vun der Oiwuhnerozahl her iss es
Kalifornie midd 37.253.956 Oiwuhner.

Die Verainischden Schdaaden sinn aus de 13 Kolonie in Ameriga hervorgange, die
sisch am 4.Juli 1776 vum Verainischde Keenigraisch unabhängisch erglärd henn. De
4.Juli iss hait aa de Nadsionalfaierdaag vun de Verainischde Schdaade.

Die USA henn koi Amdsschbrooch, awwa Englisch iss vorherrschend, Schboonisch iss
vor allem im Siedweschde verbraided. Danewwe gibds Schbrooche vun de Indioner
unn Oiwanderer. In de Verainischde Schdaade werd vor allem in de Bunnesschdaade
Pennsylvania, Ohio unn Indiana Pennsilfaanisch Deitsch gebabbeld, en daitsche
Dialeggd, der haubdsäschlisch uffs Pälzische uffbaud.

Die Verainischde Schdaade grenze im Norde an Kanada unn im Siede an Mexiko,
wobai die grenzzu Kanada die greeschd Grenz zwische zwee Schdaade iss. Die Grenz
zwische zu Mexiko iss schdreng bewachd, damid do kee illegale Oiwanderer
naikumme. Im Oschde vun de USA lieche die Atlanzikschdaade, die, außa
Pennsylvania unn Vermont, am Atlantik lieche. Pennsylvania unn Vermont werre
deswege zu de Atlantikschdaade gezähld, wail es gschischdlisch unn kulturell mid
de onnere verbunne isch.

Die Verainischde Schdaade henn en Zwee-Bardaie-Sischdem, des heeßd, dass nur
zwee Bardaie in die Regierung gewähld werre kenne unn aa nur eeni devu jewails
regierd. In de USA sinn des die Demokrade, welle ä lings-liberali Bolidig
verfolge unn die Rebubliganer, welle ä rechds-konservadivi Bolidig verfolge.
Kleenere Bardaie sinn unbedaidend.

Als federaler Schdaad beschdehe die USA aus 50 Bunnesschdaade, die all ihr
aischene Regierung unn Barlamend hawwe. Die unnergliedere sisch maischdens
wiedarum in Counties, welle mid daitsche Krääs zu vaglaische sinn. Die
unnerdaile sisch wiedarum in Gemainde. Neewe de Bunnesschdaade gebbds noch die
Außegebiede wie z.B. Puerto Rico unn de Bunnesdischdriggd District of Columbia
mid de Haubdschdadt Washington.

Die Schdraidkräffd vun de Verainischde Schdaade (United States Armed Forces)
diene zum Schudz vum Häämatlond unn zum Ahald vun de globale Hegemonie. Midd 1,5
Millione Soldade henn die USA noch de VR Schina die zweddgreeschd Schdraidmachd
uff de Weld. Die Soldade mache en Õõdail vun 0,46% an de Gsamdbevelgarung (zum
Vaglääsch: in Daitschlond sinn ner 0,25 % vun de Bevelkerung Soldade). Die
Schdraidkräfd dääle sisch in drai Däälschdraidkräffd uff: Die Army (Heer), die
Air Force (Lufdwaff) unn die Navy (Marin). Im Rahme vun de Kriechsphilosophie
hot es Milidär viele Kriechsvabresche begånge un des is aach de Grund, warum
daßse de Innanadzionale Grichdshof ned ååärkänne wolle: wail se gonz genau
wisse, daßse doo ned uugschore devun kääme.

Es US Milidär verfiechd iwwer Base uff de gonze Weld unn besidzd viele Schiff
unn Flugzaisch, konn desweege schnell ausrigge. Des is needisch um die
imperialisdische Kriechsphilosophie dorschzusedze. Die Guantanamo Bay Naval Base
vun de Marin befind sisch uff Kuba in de Schwäänebuchd, do werre viele Lait als
"Terrorischde" gfonge ghalde unn gfoldad. Die Ramstein Air Base vun de Lufdwaff
befind sisch uff de Gemargung vun Ramschdää-Miesebach, midde nin de Palz. Hait
schdarde unn lande do Hercules-Maschiene, welle die Soldade im Nahe Oschde
vasorge. Do in de Näh isses Londschdula Landstuhl Regional Medical Center vum
Heer, nen Krongehaus, welles noch Ramschdää oigflochene Soldade behondeld. Uff
daitschem Gebied befinne sisch aa noch viele amerikanische Kaserne aus de
Besadzungszaid, die werre awwa zurzaid abgebaud. Zurzaid sinn noch 96.000
Soldade in Airopa schdadsionierd 64.300 devuu in Daitschlond.



https://pfl.wikipedia.org/wiki/Schopp

Schopp (uff pälzisch genauso geschproch wie uff Hochdeitsch), is e Dorf mit
uugefehr 1700 Innwohner in de Verbandsgemää Lautre-Sied im Krääs Lautre.

Schopp leit am Hang vom Humberg, der wo uugefehr 420m hoch is, hie zum
Moosalbdaal. Bis Lautre sinns knapp 13 Kilometer. Es is e Dääl vom „Holzland“,
das is e Schdick vom Pälzer Wald wo schon immer aarich schääne Bääm wachse. Die
Gemää hat iwwer de Daume 800 Hegdaar Wald mit me Haufe scheene Funierääche drin.
Zum Holzland geheern sonscht noch Helderschberg, Schmaleberg, Fischbach
(Waldfischbach), Geise’berg unn Schdääalwe.

Es erschde mol in de Urkunde find sich Schopp 1345, wo’s de Herrschaft
Wileschdää zugerechelt werd. Es is awwer noogewiss, dass schon die
Barbarossaburch in Lautre mit Schdää von schopper Schdääbrich gebaut wor is. So
nemmt mär oo, dass e Schdääbrecher-Hitt de Aafang von de Besiedlung war unn
Schopp so zu seim Name komm is. Deswää is so e „Schopp“ a im Wappe von de Gemää
drin. Lang is verzeehlt unn geschribb wor, dass der "Schopp" e Zollschopp uff de
Schtrooß von Lautre no Bitsch in Frankreich war. Die Geschicht werd awwer a
aagezweifelt, weil do weit un breit kä Grenz war, wo Zoll hätt misse kassiert
werre, zu denne friehe Zeite.

Nooseweise is a, dass im Gebiet von de Schopper Gemargung schon in de Eisezeit
gesiedelt worr is. Im Pundel (des is e Waldabdäälung) gebbts noch e Hichelgraab
aus dere Zeit se sieh.



https://pfl.wikipedia.org/wiki/Roggehause

Roggehause iss ä Schdadt im Dunnersberschkräs im Norde vun de Palz in
Rhoilond-Palz unn iss Sidz vun de glaischnamiche Ordsgemää. Roggehause hot 5.429
Oiwuhner uff ner Fläsc vun 36,83 km² unn hot dodemit ä Bevelkerungsdischd vun
147 Oiwuhner je km². Der jetzische Schdadtbirgamaischda iss Karl-Heinz Seebald
vun de SPD.

Nachbargemainde sinn, im Uhrzaigersinn, im Norde beginnend: Dielkirsche,
Wirzwiller, Ruppertsegge, Dannefels, Schdoibach am Dunnersbersch, Börrschdadt,
Imsbach, Falkeschdoi (Palz), Schwaiswiller, Imswiller, Dörrmoschel,
Biesterschied, Schääborn unn Katzebach.

Roggehause hots Schdadtresch 1332 erhalde. Im Draißischjährische Kriech iss es
wie faschd alle Orde in de Reschion zerschderd worre. 1900 iss es zur
Bezirgshaubdschdadt in de bairische Palz ernannd worre. Dorsch die Grindung vun
Rhoilond-Palz iss es im Londkräs Roggehause uffgegange. 1969 iss de Londkräs
zamme middem Londkräs Kirschhaimbolande zum Dunnersberschkräs verainischd worre.
Am 10.Juni 1979 sinn die Gemainde Dernbach unn Mariethal/Palz oigemäänded worre.

De bai de Kommunalwahl am 22. Juni 2009 gewählde Schdadtrad beschdehd aus 22
Midgliedern unn hot en ehreamdlische Schdadtbirgamaischda als Vorsidz.



https://pfl.wikipedia.org/wiki/P%C3%A4lzerwald

De Pälzerwald, aach Pälzer Wald (oda aa Pelsa Wald), is's greescht zämmehängend
Waldgebiet in Daitschlond. Newwerm Woi is de Wald e wichdische Idendidädsfaktor
vun de Palz. Die gonz Palz is vull devunn – sowaid wie s Lond ned fer Wingerder
gebraucht werd orer fer Grummbeere orra Dabag zu plonze. De wichdigschde Dääl
devunn is de „Pälzerwald“, der wu aach mid mecher wie ⅓ vum Lond de gräschde
Äänzldääl vun de Palz un said 58 aach Naduurpaarg is.

Im Norde gehder nahdlos ins (Nord)Pälzer Bärschlond iwwer, im Siede ender onde
Grenz, im Oschde midde Haad – de Nadurpaarg gehd nuch weirer bis zor Woischdrooß
– un im Weschde meschder im Booche vun Londschduul iwwer Waldfischbach-Bojalwe
an Bärmärsens vurbai bis noo Schweix-Liieschid, wu die Grenz dorschgied.
Aischndlisch gehd de Pälzerwald jo nuch viel wärer bis waid in die Woogese, un
im Siede bis ins närdlisch Elsaß.

Dä gonze Oschdrand hääßd mer die „Haad“. Sie beginnd un end midde Woischdroß im
Noadde in Bockrem un im Siede in Schweische. De heegschde Bärsch is die 673 m
hohe Kalmid. Uff de Haad lije die wischdigsde Bursch un Schlesser wie es
Kloschder Limbursch, es „Hambacha Schloß“ un de Driefels.

Die ledschd - un als noch gildisch - Klaaschdellung därfd wohl vum Birgl
schdamme, där wo bai de Inwaihung vunde Woihschdrooß zunärrem Vawaldungsmensch
gsaad hen soll: "Die Haad is un bleibd die Haade, die Oschdflang vum Pälsawald.
Un die Woischdrooß laafd, wonnse die Haad ned beriehre duud, newenerre long
dorsch die Rhoiewene. Des griehna aach alles noch schrifdlisch, is alles schun
fäddisch."

De heegschde Bärsch is die Kalmid mid 673 m. Des is ään grooße Heejezuuch, wo
aach nuch de Äschkopp, de Kesslbärsch un de Waißbärsch umfaßd. De Schaafskopp
isch zamme midm Morschebärsch, Roodsolbärsch un de Steischerkopp/Schänzl ää
zommenhängndes Massiv mi verschiedne Heejebungde. 'Bärsch iwwer 600 m sin

Bursche un Schlässa hot s viel im Pälzer Wald, gucken dodezu ach in de Lischd
vunde Bursche un Schlässa im Pälzer Wald. Hiea ä kläni Auswahl:

De Pälza Wald is haid nuch nid su rischdisch färde Vakea ärschlosse. Mid 76
Inwohna uff de Quadradkilomeda issa när dinn bsiedld, su doß es zwa viel kläni,
schdimmungvoll Schdräßja hot, awwe kaum greßari Schdrooße: im Norde tangiad die
A6, die wu vun Värnm iwwa Laudre un Hombursch bis nóó Saabrigge gehd, vun wu se
in Frongraisch als A 320 un A4 waidafiad bis Paris (wie jedi fronzeesisch
Audobahn) un waida bis Le Mans, woo se sischgawwld nóó Nantes un Renne inde
Bredannje.

Zwische Därkm un Lautre gehd d B 37, wu hinnä Därkm in die A650 nóó Luuschhafe
iwwagehd. In Frongeschdäh zwaischd die B39 iwwä Lombräschd nóó Naischdadt un
waira nóó Schbaya bis Hockerem. Bai Huchchbaya wädie B37 vunde B48 gekraizd, die
wu vun Binge iwwa Kraiznach un Annwaila un Bärschzawere fiad. Donn sin nuch die
B10 vun Pärmasens nóó Landach un aira bis Schbaya, un die B427, wu in
Hinnawaidedahl vun de B10 abgehd un iwwa Dahn un Bärschzawere nóó Kannl mäschd –
un schließlisch die B427, die wu am Weschdrond vunde Nahe zwische Kern un
Ida-Owwaschdoi on Lautre voabai nóó Pärmasens fiad.

Außa dänne Schdrooße gäbds nuch ä grußi Aisebahnlinie: die vun Haidlbärsch iwwa
Naischdadt un Saabrigge nóó Paris.

Sea raisch gseschned is de Pälzawald awwe mid klää Schdräßja un viele, viele
guudgepfeschde Wandaweesche, die wu de Pälzawaldväoi unnahäld.

Iwwer die viele scheene un seldene Dierscher un Blimmlscher un aach iwwer die
Naduudengmälr kennener in de Aadiggele Naduurbaarg Pälzer Wald un
Biosphäärereeserwaad Pälzer Wald noolese.



https://pfl.wikipedia.org/wiki/Ludwichshafe

Ludwichshafe (aa Ludwigshafe) (spettisch aach Lumbehaafe) is die gräschde
Schdadt in de Palz. Awwer sie is noch viel mehr: Sie iss nämlich de Außeposte
vun de Palz zu de Badenzer. Uff de anner Seit vum Rhoi lischt Bade-Wirddebärsch
und die Kurpalz. Vun de Pälzer werd die Schdadt in Olehnung an die Anilin a gern
Lumpehafe geneent. Besonners in de Fasnacht kummt des dann immer widder.

Logo vunde Schdadt war als es Wabbe - wie dann sunschd. Awwa mär wolld äbbes
modärnes. Desdewje hod die Schdadt haid, om 21. 11. 2011, unnam Moddo "Symbadie
als Maagezaische" än naijes Logo griehd: "ein Logo, das selbstbewusst die
Haltung der Stadt ausstrahlt und ihr ein neues Gesicht gibt: Das neue Gesicht
für Ludwigshafen – Stadt am Rhein"

Die meischde Schdadtdeele sinn im Basisverzeischnis vumm Kloschder Lorsch (an
der Bergstroos) verzeechent un ewe a do zum erschte Mol erwähnd. Oggerschumm iss
769 gegrind worre, Munnerrem und Maudach dann 770, Friesenem un de Hemshof 771.
Edigumm gibts seid 772 und Obba glei newedro seid 808. Rhoigennem werd 831 im
Goldene Buch vun de Abtei prüm in de Eifel ins Regischter uffgenumme, un Ruchem
erst am Ofang vum 10 Jahrhunnert, weils de Abtei Weißeburg geheert hot. Erscht
1853 is die Gemeend Ludwichshafe entstanne ungefähr do, wo jetzt de Stadtdeel
Mitte iss.

In Ludwichshafe gibts a kää Schloss oddä soebbes ähnlisches, des iss mehr ä
Induschdrischdadt - un aach des nuch nid so long – ä longi Zaid waas's greeschde
Dorff vun Daitschlond. Seit iwwer hunnertfuffzisch Johr (seit 1856) gäbds do die
Anilin (in Hochdeutsch BASF), wo di Aniliner drin schaffe. Fast ganz Lumpehafe
schafft do drin un aa noch die halwe Umgewung. Intresand iss, daß die Ainlin
eischentlich gar net do hätt gebaut werre solle, sondern uff de anner Seit vum
Rhoi. Deswege hässt se jo ach Badische Anilin unn Soda-Fabrik (BASF). Awwer die
do driwwe wollten se net wege dem Dreck. Jetzt hänn se de Dreck, aber
Ludwichshafe hot die Oinahme. Awwer s gibt a noch die Raschig unn de Äbbot un
annere Firme do.



https://pfl.wikipedia.org/wiki/Lobbach

Lobach isch e Gmainde in de Kurpfalz im haidige Bade-Wirddeberg und ghörd zum
Rhoi-Negger-Krais. Die Gmaind isch am uf de 1. Januar 1975 durch en Zammeschluss
von de Gmainde Lobefeld und Waldwimmerschbach entstanne und nennt sich nach em
Name vom Bach, der durch baide Derfer fliessd.

Lobach ligd ungfähr 23 km eschdlich von Heidlberg im Tal vom Lobach und gheerd
noch zum Kraichgau am Iwwergang zum Kloine Odewald. Die Gemarkung umfassd 1491
Hektar, von dene 53,3 % von Wald bewachse sin, 32,8 % landwirdschafdlich genutzt
werre und 12,1 % als Siedlungs- und Verkehrsfläche diene.

Nåchbagmainde von Lobach sinn Neggergmind, Schäbrunn, Raischadshause, Epflbach,
Schbeeschbach, Meckse un Wissebach.

De Ordsdail Lofeld isch an ere Schdell entschtanne, an der schon d Römer
gsiedeld hawwe. Im Middelalder war dord e grundherrschafdlichs Gut, das
vermudlich 1145 ans Gloschder Frongedhal komme isch. Von dem Gloschder isch dånn
dord s Gloschder Lofeld gegründed worre, das im Jåhr 1167 zum ersche Mol erwähnd
worre isch. Als Ord isch Lofeld dann zum erschde Mol 1229 erwähnd worre, newem
Gloschder sind das awwer bis ins 19. Johrhunnerd nur e paar Haiser gwessd. Bis
zur Reformation hod de ganze Ord zum Grundbsitz vom Gloschder gheerd, au wenn es
ab 1330 unner de Schirmherrschfd von de Kurpfalz gschtanne isch. Als s Gloschder
im Jåhr 1560 ufghowe worre isch, isch d Ordsherrschafd ab de Schaffner von de
Geischdliche Adminischdradore iwwergange, Stick fer Stick dann awwer ufs Amd
Dilsberg. Im Johr 1802 isch Lofeld dann ganz zum Amd Dilsberg komme. Ab de Midde
vom 19. Jåhrhunnerd hot ma s Gloschderareal stickwais abgrisse un s Dorf Lofeld
isch so langsam gwachse. 1857 hod de Ord mit em Gloschder 57 Gebäude ghabd un
1890 wares zum erschde Mol meh wi 400 Oiwohner. Kurz vorm Zammeschluss mit
Waldwimmerschbach hod Lofeld im Jåhr 1974 773 Oiwohner ghabd.

Waldwimmerschbach hod erscht nur Wimmerschbach ghaisse und in de Region secht me
im Ord haid oft a noch so. De Zusatz Wald hod Wimmerschbach im 17. Johrhunnderd
grigt, damit mas oifacher von Neggerwimmerschbach unnerschaide kånn. Zum erschde
Mol in ere Urkund isch Wimmerschbach 1306 ufgetauchd und ma vermuded, dass de
Ord als Rohdungssiedling vom Gloschder Lobefeld ååglegt worre isch. Ab 1330 hod
d Kurpfalz mit de ganze Meckser Zent d Landeshohaid grigd und scho 1369 isch
Wimmerschbach e Eigedorf vom Amd Dilsberg gwessd, das haissd, s Land hod de
Bauern selwer gheerd. Do wo haid di evangelisch Kerch schdehd, hods
schpädeschdens 1494 e Kapelle gewwe und im Jåhr 1740 isch die kadolisch Kerch
gebaud worre.

Mit de Uflösung vom Landgrais Heidlberg im Zug von de Graisreform (1973) sinn
Wimmerschbach und Lofeld zu de Gemeinde Lobach zammegschlosse worre.



https://pfl.wikipedia.org/wiki/Limburgisch

Limburgisch (Niedalännisch: Limburgs, Limburgisch: Limburgs, Limbörgs(j) oder
aifaach: Plat(t)) is e Schbrooch, di geredd werd in der niedalännische Prowinz,
unn im glaichnamige Prowinz in Belgje. Aach werd es geredd im Nordosten
Lüttischs, unn im westlischsten Kreise Nordrhein-Westfalens. Insgsomt gebt es
ugfär 2 Milliune Mensche, di Limburgisch redde.

Di Limburgische Schbrooch is endschdanne aus rhoinische Dialegde vun di Gegend
vun Kölle. Der Grieg zwesche den uffmarscherenden Brabander un di Kealsche im
1288, hot doför zo gefeat, daß di Limburgische Schbrooch sisch dörsch kuldurelle
Enfloß vun Brabandt in de nochsten Johrhunnert sisch mier ähnelte an di
Brabandtische Schbrooch. Verschedene Mohle waachselte sisch der
politisch-kuldurelle Engfloß, unn domid aach de Endwigglung der Limburgische
Schbrooch.

Di Limburgische Sproochraum is e Dialegdkontinuum zwesche de niedafrenggische
unn de riboarisch-daitsche Dialegde vun Kölle. Es gebt in (vun Niedafrenggisch
(West) zom Riboarisch (Ost)) Westlimburgisch, Meddelimburgisch unn
Oslimburgisch, unn de Iwwergongsdialegde mid-es Riboarisch. Di Westlimburgische
Schbroochvariant werd geredd im westlisch belgisch Limburg bis di Schdadt Genk.
Östlisch lit-es Meddelimburgisch Schbroochgebiet an beide Säide der Maas. Di
linie Rurmond-Sittard-Maaschdrigd, markeart di Grenze zwesche Ost- unn
Meddelimburgisch. Di Grenze mid-em Riboarisch lufft vun Keachrod noch
Düsseldeaf. De Dialegde östlich vun Düsseldeaf werde aach zom Limburgisch
gezählt, uabwohl es mid Bergisch bezoichnet werd.

In di Germonischdik unn Niedalännischdik werd Limburgisch bezaichnet mit
Seadniedafrenggisch.

Sehr typisch för Limburgische Dialegde sinn de Schlaif- unn Steaßton. Der
Schlaifton heart ma aach im Rhoiland, unn werd aach bezaichnet mid: rheinische
Singsang. Uabwohl es sisch haandelt iwwer än niedafrenggisches Sprooch (also
niedalännisch), gebt es Germanismen, wie des Gebraach vun Persuanalpronomen: doe
(verglaach: du), schdadt je oder jij (niedalännische Schdandardschbrooch) unn
ich (oder iech) schdadt ik. Des Wort mich en dich werd aach im ganzen Raam der
limburgische Dialegd gebraacht, mid ausnohm vun de westlichste Dialegde in des
Belgje unn des Norde vun niedalännisch Limburg, wo keen limwurgische Dialegd,
äwwer ene Klewerlännische geredd werd, des eher verwandt is an de Dialegde vun
Nimwege unn Klewe.



https://pfl.wikipedia.org/wiki/Lemb%C3%A4rsch

Lembärsch isch e Grossschdadt in de Ukraine. Si hod e bewegde Gschicht hinner
sich und hod im 20. Johrhunnerd e paar Mol di Zugherigkaid vom Lond gwechseld,
zu dem di Schdadt gheert hod. Haid hot Lembärsch iwwer 750.000 Oiwohner uf ere
Fläch von 171 Qudratkilomeda. Wail imma viele verschiedene Velger in Lembärsch
glebt hawwe, hod die Schdadt aa in viele Schbrooch en Name: ukrainisch
Львів/Lwiw; polnisch Lwów, russisch Львов/Lwow, armenisch Լվով, weissrussisch
Львоў/Lwoŭ, jiddisch לבוב und daitsch Lemberg. Lembärsch hod im September 2006
sai 750-jährigs Beschdehe gfaierd. Die Aldschdadt schdeht uf de Lischde vom
UNESCO-Weltkulturerbe.

Lembärsch liegd in de weschtliche Ukraine in de Region Galizie und bis zur
polnische Gränz im Weschde sin s uugfähr 80 Kilomeda. De Fluss, der durch die
Schdadt fliesst haisd Poltwa.

Lemberg isch said sehr langer Zaid vom Zusammelewe von viele Velger geprägd
worre. Bis ins 20. Johrhunnerd hawwe newe de Pole, wo die Mehrhait von de
Bevelgerung gschdellt hawwe, aa Jude, Ukrainer, Daitsche und Armenier dort
glebd. Haid lewe newer de Ukrainer noch Russe, Waissrusse und Pole dort.



https://pfl.wikipedia.org/wiki/Krim

Die Krim (ukrainisch Крим/Krym; russisch Крым/Krym; krimtatarisch Qırım) is ä
Halbinsel im nerdlische Schwaddse Meer. Uff de Krim leewe 2.353.100 Lait unn sie
hot ä Fläsch vun 26.844 Kwadradkilomeda. Haid is de bolidische Schdadus vun de
Krim umschdridde (gugg unner Bolidig)

De bolidische Schdadus vun de Krim is umschdridde: Die Krim is domols im Johr
1956 on die Ukrainische Sozialisdische Sowjedrepublig iwwergewwe worre, unn is
midd de Uuabhängischkaid vun de Ukraine im Johr 1992 en Dääl vum ukrainische
Schdaad worre. Om 16. März 2014 hot Russlond, midd uff de Krim schdadsionierde
Soldade, awwa ä Abschdimmung erzwunge, bai derre sisch en Großdääl vun de
abschdimmende Bevelgarung fer ä "Wiedaverainischung" midd Russlond
ausgeschbroche hot. Saidem werd die Krim vun Russlond als en russisches Gebied
ōōgsehe, die maischde Schdaade uff de Weld erkenne die Krim awwa immer noch als
en Dääl vun de Ukraine ōō.

Die Krim is unner de ukrainische Zugherischkaid in zwää bolidische Äähaide
aigedääld gewese: Die Audonome Republig Krim unn die Schdadt mim Sonnerschdadus,
Sewasdopol, welle de Regierung in Kiew direggd unnergschdelld gwese is. Noch de
Abschdimmung Sinn die zwää bolidische Äähaide in ääner annere Audonome Republig
Krim uuabhängisch worre unn korz denoch on Russlond kumme, wo selle bolidische
Äähaide widda hergschdelld worre sinn. Baide bolidische Äähaide sinn zu em naie
russische Federadsionskrääs zåmmegfassd worre, de Federadsionskrääs Krim.



https://pfl.wikipedia.org/wiki/Hutzel

E Hutzel is di Frucht vumne Noodlbååm. Im Westpälzische sescht ma Hutzel f,
plural Hutzle, im Vorder- un Kurpälzische Sproochraum Butzel f, plural Butzle,
im Saapälzische Biebelche n, plural Biebelcher. Zahlreische onnere Bezeischnunge
sin eweso gebraichlich.

E Charagderisdisches Meakmol vun Noodlholzbääm sin die im raife Zustond veholzde
Hutzlschuppe. Mer dud zwische Deckschuppe, Fruchdschuppe unn Someschuppe
unnerschaide. Die Hutzle sitze in unnerschiedlicher Wais on de Zwaiche vun de
vaschiedne Noodlbääm. Bei de Tonn stehe se uffrechd, bei de Fichd hänge se un
bei de Schwazzkiefer stehe se waagrechd vun de Zweiche ab.

Mid Rufe wie „hutz-hutz“, „butzel“, „gutz(-gutz)“, „wutz-wutz“ odder „huß(-huß)“
dud ma di Sai ålogge odder verscheische. Selle Wärder werre aa als liewevolle
Nåme fä di Sai verwendt. Moug is im Odewald e Bezeischnung fä e Muddersau (in da
nerdlische Nordpalz heeßt-s Moog). Folgende Wärder kumme also vun Nåme fär di
Sai:

„Bibi“ un „bibib“ sin weit verbreidte Rufe fär zum Hinggl ålogge. Di
Verklänerungsforme vun „Bib-“ sin liewevolle Nåme fä di Hinggl un vor allem fä
ihr Kigge. Vun Nåme fär di Hinggl kumme folgende Bezeischnunge:

Wann di Baumaat mit Kien- odder Kune- ågewwe is, zum Beischbiel bei Kienhahne,
Kunebeckle, Kunebummer, handelt sisch-s um Forle (Kiefare). Wann-s Danne- heeßt,
känne duajschaus aa Forle gemänt soi. Da Kannevalsveroi vun Aschbach im Odewald
nennd sisch "Di Hussmouge".

Hutzel (vun verhutzle) is gleischzeidisch e weit verbreids Word fär gedädde
Biare.



https://pfl.wikipedia.org/wiki/Germane

Die Germane sinn ä Grubb vun indogermanische Velga. Es hot nie een aihaidlisches
Volg der Germane gewwe, sondern mehrere Schdämm. Des Zammegheerischkaidsgfiel
iss ned iwwer de aischene Schdomm nausgange. Awwa die Germane hodde a gämainsame
Sidde unn Gebraische, ä gemainsami Relischion unn ä gämainsami Schbroch aus
derre sisch schbäda die germanische Schbrooche wie Daitsch (unn domid aa des
Pälzische), Niederländisch, Englisch, Schwedisch, Dänisch unn Norwegisch
endwiggeld henn. Die Germane schdamme urschbringlisch aus Skandinavie,
Norddaitschlond unn Dänemark. Die Schdämm vun de Germane unnertailt man in die
Nordseegermane, Ostsee-unn Ostgermane, Elbgermane unn Rhai- unn Wesergermane.
Wuher der Begriff "Germane" aischendlisch kummt unn die Bedaidung vun dem
Begriff, weeß man haid ned so genau, wahrschainlisch kummt er ausm keltische
odda ladainische.

Annere Gedder sinn unner anderem Tiwaz (Kriegsgodd ausm Gschleschd der Ase),
Njord (Herrscher der Wasserweld, Wane), dem soi Kinner Freyr (de Sonnegodd) unn
Freyja, unn soi Fraa Nerthus (Erdemudda).



https://pfl.wikipedia.org/wiki/Friedrich_Schiller

Johann Christoph Friedrich von Schiller (* 10. Novemba 1759 in Marbach am Negga,
Wirddebärsch, † in Waimar, Saggse-Waimar), 1802 geadeld, iss en daitsche
Dischda, Philosoph unn Hischdorigga gewessd unn gild als aina vun de
bedaidendschde Dramadigga. Viel vun dem sai Theaderschdigg kehre zum
Schdandardreberdwar vun daitschschbroochische Theader. Soi Ballade kehre zu de
beliebdeschde daitsche Gedischde. Er un Geedhe sin als die zwää Dichdafärschde
bkannd. Schilla kehrd mid Wieland, Herder unn Goethe, mid dem ea aa befrainded
war, zum Viergeschdirn vun de Waimara Klassik. Soi bekanndschde dramadische
Werge sinn "die Raiwer", die in Monnem als soi erschd Werg uffgefiehrd worre
isch, "Kabale unn Liewe", "Maria Sdiuard" unn "Wilhelm Tell".

Im Johr 1782 hot er wegger "die Raiwer" Ärscher mid de Owrischkeide gekriegt un
is fer siwwenehalb Woche in die Palz nooch Oggerschem gezoche, um sisch zu
versteckle: die Owwrichkaid hod Fraihaid imma gschädzd, wanns um ian aischene
gonge is. Un imma vafolschd, wann onnan se reglamiad hän. Des is haid nuch so:
imma brav noom Gsedz, egal, wie illegal des is!



https://pfl.wikipedia.org/wiki/De_Krabb

De Krabb (The Raven) vunn Schrifdschdella Edgar Allan Poe iss ääns vunn de
bekanndeschde omerikonische Gedischde.

Es geht do drin umm en Monn, demm soi Geliebde nomens Lenor' gschdorwe iss unn
der Vergesse suchd boim Läse vunn seldene, alde Bischer. Äämol nachds, wie er
schunn faschd boim Oischloofe iss, heerd er ä Kloppe on de Deer unn zuerschd
denkt er, daß dess e Zaische vunn de Lenor' soi kennt, awwer donn schiebt ers
uffs Kaminfaier unn die Vorheng, wu sisch beweeschen. Wie er die Deer uffmachd,
iss niemond do unn ersch nochem zwädden Kloppe merkt er, daß er sisch doch nett
gedaischt hott, wail'n Krabb ins Zimmer gfloche kummt unn sisch uff die
Pallas-Bischd iwwer de Deer setzt.

De Edgar Allan Poe hodd zeh Johr onn dem Gedicht g'schaffd und es war soin
greegschde Erfolsch. Zuerschd erschiene iss es 1845 in de American Review in New
York. Iwwersetzd worre iss es in alle meeschlische Sprooche, unner annerem aa
1891 als Der Krab in Pennsylvanisch-Daitsch vunn em Henry Lee Fischer
(1822–1909). Dess war en Lehrer unn Räschdsoowald, wu in soinere Fraizait noch
viel onnere pennsylvanisch-daitsche Gedichte gschriwwe hot. Uff sellare Fassung
beruht aa di pälzisch Version do.

Pennsylvania German verse: an anthology of representative selections in the
dialect popularly known as Pennsylvania Dutch with an introduction by Harry Hess
Reichard Norristown, Pa.: Pennsylvania German society, 1940 (Pennsylvania-German
Society: Proceedings and addresses 48,2) (S. 68-70). Henry Lee Fischer
(Iwwersetzung): Der Krab uf Archive.org.



https://pfl.wikipedia.org/wiki/Br%C3%BCcke

Ä Brigg (hochdt. "Brücke", engl. "Bridge") is ebbes, was gebaut worre is, um ä
Hinnernis zu iwwerspanne. Meischdens is ä Brigg dodezu do, dass en Vakersweg,
also ä Schdroos, ä Eisebohnstreck odda än Wasserlaaf iwwer ä nadierlisches odder
künschdlisches Hinnernis weg kummt. So ä Hinnernis konn nadierlisch saie, also
en Fluss odder ä Schlucht im Bärglond, des konn awwer aa vun Mensche agleggt
worre sei, also Schdroose, Schieneschdregge odda en Kanal fer die Schifffahd.

Die äldeschd Form vun ennere Brigg is en umgfallene Baam gewest, mit dem mer
iwwer en Fluss odder ä klääni Schlucht kumme is. Un fer ganz langi Zaid long sin
Brigge mid Holz unn Schdää gemacht worre. Erschd im 19. Johrhunnad hot mer
Brigge aus Gussaise odda Schdahl ferdische kenne. Unn noch schbäder sinn Brigge
aus Schbannbedong dezukumme.

In de moderne Musig gibts ainische beriemde Lieda iwwer Brigge. Die Joy Fleming
vunn Monnem is mit zwee devun bekannt geworre: De "Neckarbrigge-Blues" in
kurpälzer Schbrooch unn "Ein Lied kann eine Brücke sein", mit dem si im
"Eurovision Song Contest" fer Daitschlond aagetrete is. Unn weldberiemd is des
Lied "Bridge over troubled Water" vun de Simon and Garfunkel geworre.



https://pfl.wikipedia.org/wiki/Aschbach_(Odenwald)

Aschbach is e Dorf im Iwwerwald, wu heit zur Gemoinde Wald-Mischlbach im
hessische Kreis Bergschdrooß gheat. S liggt im Ulfebachdaal. Aschbach hot 1.235
Oiwuhner (2010). Di Gemaagung liggt zwische 326 un 437 m iwwerm Meeresschbiggl
un hot Åådeil am Grundgebirg (Granid) un am Bundsandschdä. Di Wisse im Dal beim
Ort werre vun ausgedehnde Wälder uf de Berge umgewwe.

Zum erschdemol erwähnt worre iss-es im Johr 1369 im Zinsbuch färs pälzische
Owweramt in Heidlberg als „Aspach“ . Urschbringlisch hot Aschbach zum Lorscher
Färschdetum ghert. Danoch hawwe sisch des Erzbischdum Moinz un di Palzgrafschaft
net iwwer di Herrschaft einische kenne, was zu net gånz äfach zu
duaischschauende Verhäldnisse gfiehrt hot. Bis 1848 hot Aschbach zur
Birgermeischdarei Gare ghert un is dånn selbschdennisch worre. 1939 is di
Gemoinde Därr-Ellebach, wu heit nur noch aus-eme Forschthaus bschdeht, zu
Aschbach oigemoindt worre. Selles Dorf liggt eschdlisch vun Aschbach iwwer de
Berg im nägschde Dal. Di Bach dort heeßt ewefalls Därr-Ellebach un fließt in di
Ulfebach. S erschdemol erwähnt is da Ort 1437 unnerm Nåme Dorn Elbach. 1829 hot
s noch 52 Oiwuhner ghatt. Im Zug vun da Gemoindereform is Aschbach 1971 zu
Wald-Mischlbach kumme.

Des Ortswabbe erinnert an di ehemolisch Hammermihl. Des Wabbe is duaisch en
senggreschde Welleschnidd in zwee Hälfde gedeilt. Linggs (vorne) schdehe in Gold
drei schwatze Hämmer, reschts (hinne) drei silwerne Kåmmrädder i-mne bloe Feld.
Do sin also Hämmer vun are Mihl un di Kåmmrädder daagschdellt, wu di Hämmer
ågedriwwe hawwe.

Weil di Aschbacher frieher aus Birgereiser viel Bäse gebunne hawwe, heßt ma se
heit noch di „Bäsebinner“. Di „Bäsebinner-Kerwe“ findt immer am Wocheend vor
Chrischdi Himmelfaad schdatt.

Im Iwwerwald sescht ma zu-are Fischdebuzzl Hussmoug. Der 1998 gegrindte
Kannewalsveroi hot sisch dodenoch „Di Hussmouge“ genannd.

Joachim Jänsch: 625 Jahre Aschbach im Odenwald: 1369 – 1994. Beiträge zur
Geschichte und Kultur des Überwaldes, Bånd 2, 1994



https://pfl.wikipedia.org/wiki/Allerheiligenstift_Speyer

S'Allahailischeschdifd vun Schbaija ischn romoanisch-godischa Sagralbau im
schbeede 10. Jaahunnad bis uug'fea 1800 g'wesd.

S'Allahailischeschdifd isch äns vunde eldschde Schdifd vun Schbaija g'wesd un
isch voa iwwa 1000 Joahr vum Bischof Sigebodo g'grind worre. Zum Schdifd hodd
unna onnarem ä frieromoanische Schdifdskeäasch kead, wu im Siede onde
Schbaijmara Schdadmaua g'baud worre ischd. Die Keäasch isch uug'fea 50 m long
g'wesd un hoddn romoanische Vierungsduam vun 35 m Heh kabd. Im 14. Jaahunad
hoddma doan on die Keäasch de godische Deel oag'baud.

S'Schdifd hoddma mol als almeschdisch golde uns isch inde gonze Pals b'kond
g'wesd. Im Pelsa Eabfolschegriesch isches doan awwa im Joa 1689 durschde
Schbaimara Schdadbrond zaschdead, awwa dod'noch a widda uffg'baud worre.
Nochdemas widda uffg'baud kabd hodd, hodds noch iwwa 100 Joa egxeschdiad, bevoas
doan endgildisch inde fronzesische Rewoludzion vaschdaigad un abg'risse worre
isch.

Haid eainnad blos noch die Schdrooß, die Allahailischeschdrooß, ons oinschd
b'daidende Schdifd. Oagugge kommas a uffm Vochlschaubloan vunde „Freien
Reichsstadt Speyer vor der Zerstörung 1689“ vum Philipp Stürmer (1916–1998), wu
im Hischdorische Museum vunde Pals ausg'schdeld isch. S'Schdif isch awwa inde
Eainnarung vun Schbaija lebendisch gbliwwe unma hodd zum Baischbiel 2011 ä
G'dengminz aus Silwa g'bräschd un s'wead in Schdaddrundgeng vun Schbaija eawend.



https://pfl.wikipedia.org/wiki/Zweebrigge

Zweebrigge (frz.: Deux-Ponts, lat.: Bipontum) is e Schdad in de Palz, wo 34.000
Laid lewe. Die Schdad had e Fluchhafe, de greeschde Rosegaade vunn Euroba, e
Outledcender (dord kamma gud inkaafe), es Landgeschdied vunn Rheinland-Palz und
is Sids vum Pälsische Owwalandesgerichd. Midde dorch Zweebrigge fließe de
Schwazbach unn de Hornbach.

Newe Zweebrigge geheere die Schdaddeele Buwwehause, Ernschdwiller, Hengschdbach,
Ixem, Merschbach, Middelbach, Niederauerbach, Owwerauerbach, Rimschwiller un
Waddwiller zu de Schdad.

Die Feaschde vunn Palz-Zweebrigge ware fea die evangelisch Bewechung
uffgeschloss. Seid de 1520er Johr iss in de Schdadkerch deidsch gepredichd wor.
Herzoch Wolfgang hadd 1559 e Landesschul in Hornbach gegrind, aus dere es
Heazoch-Wolfgang-Gymnasium worr iss. In de Zeid um 1585 iss dess eldere
Heazochsschloss med de Schlossmiehl unn de Bibliodheg gebaud wor.

1584 iss die herzochlich Minzrecheschdell noo Zweebrigge veleed wor unn e neier
Minzbau gebaud wor. Unna Johann de Jingare hann die in Zweegrigge gebrächde
Minze ehr hegschdie Qualidäd, med seim Dod 1635, weerend emm Dreißichjäriche
Griech, iss die Zeid vunn Zweebrigge als Minzprecheschded awwa zu Enn gang.

Denoch iss die Schdad efdasch noch inn griecherische Ausenannasedsunge vewiggeld
wor. Zum erschde Mol schunn im Dodesjohr vumm Johann: 1635 hodde Maddias Gallas
die kaiserliche Drubbe geje die Schdad gefehrd, die dorch Reinhold vunn Rose
verteidichd wor iss. 1677 dann e zweddes Mol. Im Rahme vun de Reunionspolidigg
vunn demm Sunnenkenich iss die Schdad zeidweis (1680–1697) unna franzesischer
Herschafd gewehn.

Unnna Herzoch Guschdav Samuel Leopold iss in de Zeid vunn 1720 bis 1725 de Bau
vun demm jedsiche Herzochschloss dorch de Baumeschda Jonas Erikson Sundahl
gemachd wor. Herzoch Chrischdian IV. hadd 1755 ess Zweebrigger Geschdied baue
losse. Nicolas Appert, Eafinna vunn de Konseave, wa Offizia vum Herzoch
Chrischdian IV vun 1772 bis 1775.

In de Zeid vunn 1793 bis 1814 iss Zweebrigge dorch franzesische Drubbe besedsd
gewehn. Am 4. Novemba 1797 iss Zweebrigge als Deel vomm nei gegrindede
franzesische Département du Mont-Tonnerre gesedslich med emm franzesische
Schdaadsgebied vebunn wor; dodebei waa die Schdad Sids vunnera Unnerprefegdur.
Dorch de Friedensveadrach vunn Lunéville 1801 iss de Iwwergang zu Frangreich
inernadsional anerkand wor.

1815 hadd de Wiena Kongress die lingsrheinische Deele vunn de vorheriche Palz
Bayern zugedeeld. Zweebrigge iss dodruff Sids vumm Kenichlich Bayerische
Abbelladionshofs (heid Owwalandesgerichd). Im Vormerz 1832 hadd Zweebrigge e
endscheidendie Roll in de deidsche Demogradiebewechung inngenomm. Unna annerem
iss in Zweebrigge, dorch de vunn Philipp Jakob Siebenpeiffa unn Johann Georch
Auguschd Wirth gegrindede Deidsche Preß- unn Vaddalandsverein, ess Hambacher
Feschd oaganiserd wor. 1834 hadd die Induschdrialisiarung in Zweebrigge med de
Grindung vunn de Dingler'sche Maschinefabrigg dorch Chrischdian Dingler
aangefang. 1857 iss de Aanschluss an die Eisebahn gemachd wor.

Ess ledschde große gesellschafdliche Ereichniss vorm Erschde Weldgriech iss die
Innweihung vumm Zweebrigger Rosegaade dorch die Prinzessin Hildegaad vunn Bayre
im Juni 1914 geween. Als Folche vumm Erschde Weldgriech iss Zweebrigge zwische
1918 unn 1930 dorch franzesische Drubbe besedsd geween. 1926 sinn die heidiche
Schdaddeele Buwwehause unn Ernschdwiller ingemeend wor, 1938 Ixem unn
Niederauerbach. In de Reischspogromnachd iss 1938 aa die Zweebrigger Synagoch
zerschderd wor.

Am Beginn vumm Zwedde Weldgriech iss die Schdad 1939–1940 evakuird wor, so dasse
inn de so genannde Rohde Zon gelee wa. Korz vor Griechsenn iss die Schdad am 14.
Merz 1945 (also korz vor Schluß) dorch e allierder Bombeangriff vunn de Royal
Canadian Air Force faschd vollschdennich zerschderd wor. Medd iwwa 90 %
Zerschdeerunge isse die am schdergschde zeschderd Schdad Deidschlands geween. Am
20. Merz sinn ameriganische Bodedrubbe no Zweebrigge komm.

Am 22. Abril 1972 sinn die heidiche Ordsdeele Middelbach, Merschhbach,
Owwerauerbach, Rimschwiller unn Waddwiller ingemeend wor; schunn am 7. Juni 1969
hodde die heidiche Oadsdeel Hengschdbach med Middelbach die Gemen Middelbach
gebild. Zweebrigge iss Sids vun em aus Deele vumm ehemaliche Landgräs Zweebrigge
gebildede Veabandsgemän Zweebrigge-Land. 1986 sinn iwwer Rimschwiller zwee Jeds
vunn de US Air Force vum Typ McDonnell Douglas F-15 zesammegschdoß. Dodebei iss
e Pilod un e Dorfbewohner omkomm.

1987 iss ess aldsbrachlich orienderde Herzoch-Wolfgang-Gymnasium, domols ens
vunn de äldschde Gymnasie Deidschlands, uffgeleesd unn meddem
madhemadisch-nadurwisseschafdliche Helmholds-Gymnasium zesammegeleed wor, das
dann fa e paa Jor noch e aldschbrachlicher Zweich gehadd hadd.

1990 iss Zweebrigge zumm Konveasionsfall wor. Dorch de Abzuch vunn de Ameriganer
iss e Milideergelänn frei wor, dass insgesamd eme Driddel vunn de gesamd
Schdadflech endschbroch hadd. Dorch die Awedsbläds, die weggefall sinn, iss die
Awedslosequood um 10 Pungde uff ca. 21 % geschdieh. Dodeno iss de Omsadds im
Enzelhannel om ca. 25 % seriggang. Domols hann kreadive, konsequende unn
schnelle Endscheidunge vunn Seide vun de Schdad unn die groß Unnaschdidsung
dorch es Land med 252 Mio. € zu era nedd fa mechlich gehallene Vebesserung vunn
de Lache in Zweebrigge gefehrd. De Konveasionsfall Zweebrigge iss zum Vorbild fa
annere wor.



https://pfl.wikipedia.org/wiki/Woinem

Woinem is ä Schdadt aus de alde Kurpalz, wo jetzert im Nordweschde vunn
Bade-Wirddeberg an de Bergschdrooß ligge dut. Woinem is mit knabb 43.000 Eiwohna
die greegschd Schdadt vum Rhoi-Negger-Kreis unn said em 1. Abril 1956 e großi
Kraisschdadt.

Woinem liggd zwischem Odewald unn de Rhoiewene. Bis noch Heidlberg sinns knabb
20 km noch Siede unn bis noch Mannem sinns 15 km noch Weschde.

Birgenau unn Gorxemerdal ausm Kreis Bergschdrooß in Hesse),
Heilischkraizstånisch, Wilhelmsfeld, Schriese, Härschberg unn Hellese ausm
Rhoi-Negger-Kreis, Vernem (Kreis Bergschdrooß) unn donn Hemsbach
(Rhein-Neckar-Kreis|Rhoi-Negger-Kreis).

Im Johr 755 n. Chr. is de Ord zum erschde Mol urkundlisch erwähnd worre, unn
zwar als Winenheims im Lorscher Codex. De Nam Woinem kummd awwer net, wie mer
glaabe kennt, vum Woi, den se in de Geschnd aabaue, sunnarn vun Winos Haim.

Wann mer de Berg hochschaut, sieht mer die zwee Wahrzaische, die Wacheburg unn
die Windegg. Dodewegge werd Woinem aa die Zwee-Burge-Schdadt genonnt.



https://pfl.wikipedia.org/wiki/Vertrauens%C3%A4rztlicher_Dienst

De Vadrauensäazdlische Dienschd (VäD) isch ä Oirischdung vunde
Londesvasischerunge inde Abdailung Grong'gevasischerung gwesd. S'ischde Voalaifa
vunde haidische Medizinische Dienschd vunde Grong'gevasischerung.

De VäD hodd soi Zendrum fas Bundeslond Rhoilond-Palz in Schbaija kabd, wu in de
bairisch Zaid a die Vawaldung vunde Palz gwesd isch.

De VäD isch 1925 s'easchmol gsedzlisch g'rescheld worre un hodd 1934 de
Beomdeschdadus grischd, domidn Vadrauensäazd uuabhengisch gescheniwwa de
Grong'gekasse soi konn. Fa ä longi Zaid hawwen die Äazd unnasuchd, ob die Laid a
wirglisch grong'g sinn. Ab 1969, wu donn die Lohnfoadzahlung duasch die
Awaidgeewa bai Grong'ghaid oigfiead worre isch, sinn die Unnasuchunge weesche
Awaidsuufehischkaid zurigg gonge. Die Grong'gevasischerunge hawwen donn midde
Zaid imma mea die Äazd fadie B'rodung gnudzd unde Dienschd ausgbaud.

Im Joa 1989 ischde VäD inde Medizinische Dienschd vunde Grong'gevasischerung
(MDK) nai g'reescheld worre un in die gsedzlische Grong'gevasischerung vunde
Londesvabend iwwagonge.



https://pfl.wikipedia.org/wiki/Salvador_Allende

Salvador Allende (* 26. Juni 1908 in Valparaíso; † 11. Sebbdemba 1973 in
Santiago de Chile) is en chilenische Addsd, sozialisdische Boldidigga unn vun
1970 bis 1973 de Präsidend vun Chile gewessd. De Allende hot vasuchd, midd
sozialisdische Reforme die Armud unn Uuglaischhaid in Chile zu besaidische,
wolld awwa en demokradische Sozialismus im Gejesadz zu onnere sozialisdische
Schdaade uffbaue. Om 11. Sebbdemba 1973 issa vum Augusto Pinochet ausm Åmd
gepudschd worre. Obba sisch dennoo umgebrochd hot odda ermorded worre is, lied
im Dungle. De Pinochet hoddm Allende soi Bolidigg rigggängisch gmeschd unn
neoliberale Reforme oiglaided.

De Salvador Allende Gossens is in de chilenische Hafeschdadt Valparaíso als ääns
vun seggs Kinna vum Salvador Allende Castro unn de Laura Gossens Uribe in ä
birgerlischi Familje naigebore worre. De Vadder schdammd ausm Baschgelond unn
die Mudder aus Belgje. De Allende hot noo saim Bsuch vun Gymnasie in Tacna,
Valdivia unn Valparaíso Medizin uff de Universidäd Valparaíso zwische 1925 unn
1931 schdudierd, do 1932 Abbrobadsion als Addsd bekomme unn 1933 aa promovierd.

Schun in soiner Kindhaid hot sisch de Salvador Allende iwwer die soziale
Uugreschdischkaid uffgerehd. Während soim Schdudium hot sisch de Allende on
Prodeschde geeje die Diggdadur vum Oberschd Carlos Ibanez del Campo betailischd.
Domols issa aa zum Schdellvadredene Präsidend vun de Federadsion vun de
chilenische Schdudende (Federacion de Estudiantes Universidad de Chile) gewähld
worre. 1929 issa Midglied vun de Fraimaura worre. 1933 is die Sozialisdisch
Baddai vun Chile gegrinded worre, de Allende is eena vun de Grindungsmidglieda
in de Region Valparaíso unn do de Baddaiseggredär.

De Salvador Allende hot soi medizinisches Wisse nedd ner ins
Gsundhaidsminischderium naigebrochd. So hodda als Addsd an verschiedene
schdaadlische Gsundhaidsorganisadsione gschaffd. Tädisch issa aa on de
Universidäd Santiago unn de Zåhnäddsdlische Hochschul gwessd. Finf Johr issa
Präsidend vun de chilenische Äddsdekåmmer gwessd, zää Johr wara Vorsitzenda vun
de Abdäälung fer effendlische Gsundhaid on de Äddsdekåmmer.

1940 hodd de Allende Hortensia Bussi (1914 – 2009) ghaiad. Mid ihr hodda drai
Teschder: Carmen Paz (* 1941), Beatriz (1943 – 1977) unn María Isabel Allende
Bussi (* 1945).

Em Allende soi erschdi große Åmdhåndlung war es Vorõõdraiwe vun de Agrarreform
ab Õõfong vum Johr 1971, do hodda de Großgrundbesidza zwonzischdausend Heggdar
Lond weggenumme unn 's de Baure unn de londwerdschafdlische Kolleggdive gewwe.
Aa die Prais vun de Grundnahrungsmiddl hod die Regierung vorgschriwwe. Im Mai
1971 dudd die UP bai de Kommunalwahle in Chile 51% vun de Schdimme erhalde. Im
Juli 1971 dudd de Kongress de Vaschdaadlischung vun de Kubbermine ääschdimmisch
zuschdimme. Fern Plån vum Allende, drai Besdzdimer, nämmlisch privade, soziale
unn gemischde aizefihre hot sisch kää Mehrhaid im Balamend finne losse.



https://pfl.wikipedia.org/wiki/Sachsen-Anhalt

Saksä-Aahald is en Bunnäslond in de nordesdlische Midd vun Daitschlond. Ugfähr
2,2 Millione Lait wohne in dem Bunnäslond unn es hot ä Fläsch vun 20.446 km²
(2013). Dodraus ergebd sisch Bevelkerungsdischd vun 110 Oiwuhner/km². Die
Haubdschdadt iss Magdebursch unn de derzaidische Minischdapräsident is Reiner
Haseloff vun de CDU. Die greeschde Schdädt sinn Halle midd 232.963 Oiwuhner,
Magdebursch midd 229.924 Oiwuhner unn Dessau-Roßlau midd 84.606 Oiwuhner (2012).

Saksä-Aahald grenzd im Weschde an Nidasaksä, im Oschde an Brandebursch, im
Siedweschde an Tiiringä unn im Siedoschde an Saksä. De Norde von Saksä-Aahald
liechd im Norddaitsche Tieflond unn is deswege aa ziemlisch flach. In de Midd
liechd die flache Magdeburscha Börd, welle sehr fruchdbar is. Middlgebirsche
befinne sisch in dem Bunnäslond haubdsäschlisch im Siedoschde unn Weschde, wobai
sisch im Siedweschde de Harz befinded, mid dem Brogge, dem hekschde Bärsch in
Saksä-Aahald unn Norddaitschlond. Dorschflosse werd Saksä-Aahald vun de zwee
große Schdreem {{Elwe]] unn Saale, wobai die Elwe dorsch die Haubdschdadt
Magdebursch fließd, die Saale dorsch die greeschd Schdadt vun Saksä-Aahald,
Halle. In de Magdeburscher Börd minded donn die Saale in die Elwe. Waidere Fliss
sinn die Unschdrud unn Bode minde vun Weschde her in die Saale), die waiße
Elschda (minded vun Oschde in die Saale), die Mulde (minded vun Siede in die
Elwe) unn die Havel, welle korz es sakse-aahaldische Territorium dorschfließd
unn donn in Brandebursch in Elwe minded.

De Nããme Aldmark zaigd noch vun de Fungdsion als aldi Grenzmark bis ins 10. Jh.,
donn Erwaiderung vum Osdfrongeraisch rischdung Oschde. In dem Jh. hot aa de
Kaisa Oddo I. in Magdebursch, soiner Lieblingsresidenz, ä Benedigdinaabdai
gegrinded, er liegd hait im Magdeburscher Dum begraawe. In dem Jh. henn die
Mischionierunge im esdlische Dääl begonne, welle awwa 983 dorsch de
Slaweuffschdond zunischde gamachd worre sinn. Im 12. Jh. hot donn die
Oschdkolonisadsione in die Gebiede begonne, dorsch die viele daitsche Siedler in
des vun Slawe bewohnde Lond vorgedrunge sinn. Dorsch de Schdraid vun de Welfe
mid de Schdaufa iss des Lond in dem selwe Jh. gedrennd worre, wail de Hoinrisch
de Leeb dem Barbarossa Gebiede vun soim Herzochdum Saksä (zu dem aa des
haidische Saksä-Aahald g'herd hot) abdrede gemissd hot.

Õõfong vum 19.Jh. hot de Napoleon õõgfonge oiropäische Länner oizunemme. Proiße
hot 1806 ä Niederlaach bai Jena oischdegge misse unn uffm Friede vun Tilsit all
wesdelbische Gebied ans naigebebildede Keenigraisch Weschdfaale abtrete misse,
en fronzesische Sadellideschdaad, regierd vum Napoleon soin Bruder Jérome. De
Elweraum hot während de Befraiungskriege gege de Napoleon ä wischdischi Roll
gebschield, Magdebursch is awwa erschd 1814 zerickerowwert worre. Uffm Wiener
Kongress 1815 hot Praiße ä naii Provinz Saksä oigerischd. Do sinn aa die Gebiede
dezukumme, welle Praiße im Kriech valoore hot., awwa aa Gebiede vun Saksä sinn
zugeschlaache worre. Die Provinz Saksä is in drai Bezirge gedaild worre, wobai
de Bezirg Erfurd nedd uffm haidische Lannesgebied liechd. Die aahaldische
Ferschdedümer henn dorsch die Gschischd ihr uuabhängischkaid bahalde könne, ware
awwa said 1828 dorsch Zollainischunge vun Praiße abhängisch. 1863 sinn die
Ferschdedümer verainischd worre.

1944 iss die Provinz Saksä uffgelesd worre unn in de Provinze Magdebursch unn
Halle-Mersebursch uffgõnge. Nochm Zwädde Weltkriech is des Gebied vun de
Sowjetunion besedzd worre unn die Provinze sinn zamme mid Aahalt zur Provinz
Saksä verainisch worre, de Nååme is in dem selwe Johr uff Saksä-Aahalt geännert
worre. 1947 is Praiße uffgeleesd worre unn die Provinz hot sisch zu dem Lond
Saksä-Aahalt umbenonnd. Des Lond hot 1949 zamme mid de onnere Länner vun de
sowjetische Besadzungszon die DDR gegrinded. Des Lond is 1952 dorsch die
Vawaldungsreform in die baide Bezirge Halle unn Magdebursch uffgedaild worre.
Nach de Wiedaverainischung 1990 is des Lond mid ähnlische Grenzziehunge wie vor
1952 in saina haidische Gschdald wiedahergeschdelld worre. 1994 unn 2007 henn
Krääsreforme schdaddgefunne.



https://pfl.wikipedia.org/wiki/Saarland

Es Saarlond is ä kläänes Bunnäslond vun Daitschlond unn liegt ganz im Weschde
dovun. An die Palz tuts vun ugfähr vun Zweebrigge bis Kusel grenze, ansunschde
hots Grenze mit em reschdlische Rhoiland-Palz, mit Fronkraisch unn mit
Luxebursch. Ugfähr 1 Million Lait wohne im Saarlond, welles ä Fläsch vun
2.569,69 km² hot. Um die 386 Lait wohne uff em km² (2013), dodemid iss es
Saarlond eens vun de dischdbesiedeldsde Bunnäslänner in Daitschlond.

Die Haubtstadt unn die greeschd Stadt vum Saarlond is Saarbrigge. Annere große
Städt im Saarlond sinn Hombursch, Neunkirsche unn Merzisch. Die jetzische
Minischderpräsidendin vum Saarlond iss die Annegret Kramp-Karrenbauer vun de
CDU. Die regierende Pardaien sinn die CDU unn die SPD.

Ä oihaidlische "saarlännische" Schbrooch gebds ned, aa wenns ofd behaubded werd.
Im Oschde unn Siede werd Rhoifrängisch (Weschdpälzisch, Saarpälzisch) unn im
Weschde unn Norde Moselfrängisch gebabbeld. Do verlaafd aa die dat/das-Linie,
des heeßt do wu man Rhoifrängisch schwätzt, werd das gsachd unn do wu man
Moselfrängisch babbeld sachd man fier des glaische Word dat. Die Schbroochgrenz
verlaafd ugfähr zwische Velklinge im Siedweschde unn St. Wendel im Nordoschde.

Im Johr 1920 isses Saarlond als Saargebied aus em Dääl vun de praißische
Rhoiprovinz unn dem Gebied vum haidische Rhoi-Palz-Krääs, sellmåls als Saarpalz
en Dääl vun de bairische Palz, unner die Verwaldung vum Velgerbund kumme. 1935
isses als Saarlond ins daitsche Raisch kumme. Nooch em Zwedde Weltkriech hots
zur fronzesische Besadzungszon kehrd, iss awwa 1947 als Saarprodegdorad en
uabhängische Schdaad unner fronzesische Oifluss worre. Die Saarlänner henn 1955
abg'stimmt, dass se widder zu Daitschlond geheere wolle. Unn so isses Saarlond
am 1. Januar 1957 des zehnde Bunnäslond geworre.



https://pfl.wikipedia.org/wiki/Rheinebene

D Rhoiewene isch der im Sproochgebrauch iwliche Name für de Owwerrhoigrawe. Sie
fängt in Basel åå und geht ugfähr bis Määnz. Manche Lait sage a Rhoidal, was
awwer ned stimmt, wail d Rhoiewene koi Dal isch.

D Rhoiewene isch durch en Grawebruch entschtanne. D Erdkruschte zwische de
haidige Vogese und em Pälzerwald uf de oine Said und em Schwazwald und em
Odewald uf de annere Said, hot sich ufgwelbt, bis sie in de Midde während dem
Terziär un em Quartär oigebroche isch. Es isch zwische dene Middelgebirge en 40
Kilomeder braider un 300 Kilomeder longer Grawe entschtanne, wu sich mid
Sedimend gfillt hod. Di gräschde Mäschdischkeit, wie ma in da Geologie sescht,
hawwe di Sedimende mid um di 3500 Meder bei Monnem. A hait sin di Verwerfunge am
Grawerond noch in Bewegung. Vor allem seidlische Verschiewunge losse sisch
feschdschdelle un månschmol sin dorursch aa kläne Erdbewe zu schbiare. Vom
vulkånische Kaiserstuhl abgeshe isch de Grawebruch ziemlich ewe. De Rhoi, der
vorher durch die Burgundisch Pfort Richtung Middelmeer gflosse isch, fliesst
seidher durch die Rhoiewene und hot ere ihre Name gewwe.

In de Rhoiewene hods, wie die Funde zaische, schun frieh die ärschde Siedlunge
gäwwe. Haid sin die Medropolreschione Rhoi-Mõõ midde Schdedt Binge - Määnz -
Frongford - Offebach - Damschdadt un Rhoi-Negga mid Naischdadt -
Monnem-Ludwichshafe - Schbaya - Worms - Haidlbärsch un Brusel prächnd un mea
siedlich vum Pälza Schbroochgebied die Drinadzional Medropolreschion Owwarhoi
mid Kallsruh und Strõõßburg, Fraiburch im Breisgau, Miehlhause (im Elsass) un
Basel. Di greeschte Städt in de Rhoiewene sin Freiburg im Breisgau, Strooßburg,
Kallsruh, Monnem und Ludwichshafe.

Die ginsdiche Vakeasbedingunge hän schun said de frieheschde Voazaid aach de
Hondl gfärdad - haid is Frongford es Bongge- un Bängschdazendrum, Ciba - Anilin
- Merck - Heegschd sin bekannde Schemie- un Pharmaziefirme. Ändlong vum Rhoi
wärd inde aal Mäanda Kies un Sand gebuddld, in Päschlbronn is die äldschd
Eel­quell, im Ried hänse die Färderung inde 70er oigschdelld un in Landach 2008
õõgfange.

Mid Rhoihesse, Palz un Baade lieje die drai greeschd Woi­baugebiede im
Rhoigrawe, denewwa is do es Haubdõõbaugebied vun Tabag, Zuggariewe un Schbaarchl
un die Osdhäng - Schwaz- un Orewald - sin bekannd fär iane Obschdwässale un
Obschdwoi.



https://pfl.wikipedia.org/wiki/Neckarsteinach

Die Vierburgestodt Neggerschdånisch [ˌnɛɡɐˈʃdɑ̃ːnɪʃ] liggt im Siede vun Hesse im
Grais Bergschdrooß. Neggerschdånisch hot 3.831 Oiwuhna. Di näkschd Großstodt is
Heidlberg (15 km weg). Dea jetzische Birjameeschda is da Herold Pfeifer vun da
SPD.

Neggerschdånisch iss da siedlischsde Ord in Hesse unn liggt an da Mindung vun da
Schdånisch, an da nerdlisch Said vum Negger, da Hessisch Riviera, wie ma sescht.
De Ord befind sisch im Odewald, siedlisch vum Negger is da Klääne Odewald.
Obwohl er midde in da Kurpalz liggt, warer, wie s benochbade Härschhorn, niemols
kurpälzisch.

Zu Neggerschdånisch gheare seit 1971 des Dorf Neggerhause un da Weiler Lånzebach
am Negger un weiders di Derfer Daaschberg un Grein in de Berge. Owwer
Neggerhause sin geringe Reschde vun da Burg Hundhäm zu finne. Nordeschdlisch
schließt sisch des gemeindefreie Gebied Mischlbuch an di Gemajkung å.

Neggerschdånisch is 1142 als Steinahe s erschde mol erwähnt worre. Vum 13. bis
minnischns 17. Johrhunnert ware da Ausschbrooch endschbreschende Schreibweise in
Verbindung mit "Necker-" iwwlisch, zum Beischbiel Neckersteynach, also net
"Neckar-" wie im Hochdeitsche.

Bedaidend fä di Gschischt vun Neggerschdånisch waa des Gschlescht vun de
Edelfreie vun Schdånisch, oft mit dem Vornåme Bligger. Ab 1300 hawwe se sisch di
Landschade vun Schdånisch genennt. 1355 bis zu ihrm Ausschderwe 1653 ware se in
de Dinschde vum Pälzer Kurfärscht in Heidlberg. 1377 hot Neggerschdånisch di
Schdadtreschde erhalte.

Neggerschdånisch hot zunägscht zum Bischtum Worms gekehrt. Schbäder ware die
vier Burge jahrhunnerdelång mit unnerschiedlische Ådeile an di Bischtimer Worms,
Schbeyer un Moinz verpändt. Selle un di Landschade vun Schdånisch hawwe druff
geacht, daß di Palz nie Bsitzåschbrisch schdelle konnt, während außerum faschd
alles pälzisch waa. Während 1803 di reschtsrhoinische Deile vun da Palz an Bade
kumme sin, sin di Gebiede vun de Bischtimer Worms un Schbeyer mit
Neggerschdånisch un Härschhorn hessisch worre.

Ergebniss vun de Kommunåalwaal am 27. März 2011 (zum Vaglaisch mid 2006 un
2001):

Im Magischdrad sin zwee Midglieder vun da SPD un jeweils ää Midglied vun FWG, da
CDU un de Griene.

Neggerschdånisch hot Õõschluss an di Neggerdaalbåån, die said 2003
halbschdindlisch vun de S-Båån Rhoi-Negger bediend werd. Zwische 1928 unn 1981
hots entlong vun de Schdånisch ä Newwebåån noch Schäna gewwe. Die
Hauptvakeasader iss die Bunnesschdrooß 37, wu durschs Neggerdal fiehrt.

Weidere sehenswerde Bauwerge sin di schbädgodisch efånggelisch Käjsch mid
bedaidende Kunschdwerge un Grabmole vun de Låndschade, di naibarogge, 1906 -
1908 erbaude kadollisch Härz-Jesu-Käjsch, Reschde vun da Schdadtmauer ausem 14.
Johrhunnerd, di middlalderlisch Bliggergass, s Fachwäjghaus Åmbtmånn, di alt
Sinagog, da Schänauer Hof, s Rothaus vun 1861/62 un Fachwäjghaiser in da
Käjschschdrooß.

In Neggerschdånisch (Neckarstraße 47) is e Informazionszendrum vum Geo-Nadurpaak
Odewald. Im selwe Haus gibt s e Ausschdellung iwwer Burge un Schlesser im
Odewald un e Museum iwwer de Dischder Joseph Freiherr von Eichendorff (1788 –
1857).



https://pfl.wikipedia.org/wiki/Meckesheim

Meckse (in de Nochbarderfer werd a Meckese gsagt) isch e Gmainde in de Kurpalz
im haidige Bade-Wirddeberg und ghörd zum Rhoi-Negger-Krais.

Meckse isch ungfähr 20 km sideschdlich von Heidlberg. S Dorf, des noch zum
Kraichgau gheerd, ligd an de Elsenz, die in dere Gegend von Side nach Norde
fliessd. Die Gemarkung umfassd 1633 Hektar, die zwische 135 und 258 Meda iwwerm
Meer ligge. 38,3 % sind von Wald bewachse, 45,7 % landwirdschafdlich genutzt und
14,1 % sind Siedlungsfläche und Verkehrsfläche.

Das unnere Schwarzbachtal stehd said 1997 unna Nadurschutz. En grosser Dail von
de unbebaude Fläche gherd zum Låndschaftsschutzgebiet Unneres und Midderes
Elsenztal und das Gebiet nerdlich von de Elsenz un em Schwarzbach gherd zum
Naturpark Neckartal-Odewald.

Nåchbagmainde von Meckse sin Mauer, Wissebach, Lobach, Schbeeschbach,
Eschlbrunn, Zuzehause, Diele un Wissloch.

Zu de Gmainde Meckse geerd ned nur s Dorf Meckse sondern aa Minischzell.
Ausserdem gibts weschdlich von Meckse said 1964 de Wailer Meckesheimerhof.

Meckse isch zum erschde Mol in ere Urkund von 822 ufgetaucht und zwar im
Lorscher Codex. Dort werde de Ort Meckinesheim gannd un isch vermudlich e
frängische Siedlung. D Martinskerch, von dere d Ruine noch haid öschdlich vom
Dorf zu sehe sinn, isch oine von de eldeschde Kerche in de Region und isch
wahrschains noch aus de Zaid von de frängische Besiedlung, die ufs 6. oder 7.
Johrhunner datiert werd. Frieher isch s Dorf waida im Oschde gwesd un hot sich
erschd nach de Kanalisierung von de Elsenz uf de Talbode ausgebraided.



https://pfl.wikipedia.org/wiki/Kloschder_Limbursch

Fers Kloschder Limburg is am 12. Juli 1035 morschens um siwene vum Kaiser Konrad
em zwädde de Grundschdoi geleed worn. Es waa nere kozi Sach, wail die Majschdääd
schun middachs um äänse hod aach nuch misse de Schbayra Dum grinde. Dodefer
hodda ärschdemol nunner gemißd ins Daal un die Isenach lang no Derkm un donn
woidä dorsch die halb Vorderpalz bis no Schbaya. - Khalde hods ned, haid isses
ner nuch ä Ruin.

D käzschde Weech donuff is, wann de vum Derkemer Bahnof (Tram) aus iwwer die
Woischdroß ins Isenachdaal un do glai no de easchde (Reschds-)Korv lings dorsch
de Wald denn aale Dräbbeweesch hochdabbsch, konnsch awwä a gonz begweem vun
Seebach uffm Luidboldweesch mim Audo hoochfaan.

Im nainde Johrhunnerd hen die saalische Häzeech vun Woams do obbe uffm
Lindbärsch ä Bursch gebaud, wo donn vun 1024 o zu närrm Kloschda umgebaud worn
is. No däm, was die Derkmer uff ihrne iwwer die Limbursch gschriwwe hen, is die
Grundschdoileeschung gaakää Grundschdoileeschung gewesd, sunnärn die Oiwaiung
vun denne drai Aldääre vun därre draischiffich Kloschdabasilika. Zu därrä Zaid
hen do sogaa die Raichsinsischnie vum Hailisch Reemisch Raisch vun de Daitsch
Nadzion|hailsche reemische Raisch vun de daitsche Nation geleeje, die
allerselwe, wo mer speeda nuch uffm Driefels uffghowwe hen. Mer warn hald
(schun) damals de Middlpungd vun de Weld ;-). Wie die dänisch Keenschin
gschdorwe is, wu em Kaiser Hainrisch III soi Fraa gwest waa, hon se eer iwwer
die Albe gebrunge un in de Basilika beerdischd. Do laihd se haid nuch.

1367 hen die Laininger Griesch gemachd geje die die Fäsdbischöf vun Määnz, Wombs
un Schbayr un hen do aachs Kloschdä schdaak bschädichd, es is awwee widdee
uffgebaad worn.

In de Mid vum 15. Joahunnerd hodde Abd ä Maagdoddnung fer Derkem gschriwwe un
domid aus dem Maagd ä effendlischi Kerwe gemachd. Dodraus is donn de
Worschdmaagd geworn.



https://pfl.wikipedia.org/wiki/Josua_Harrsch

Josua Harrsch odder wie er sich aa genennd hadd Kocherthal (* 30. Juley 1669 in
Fachsenfeld; † 24. Juni 1719 in New Town, jetzt Saugerties) war e
evangelisch-ludderischer Parrer. Ma kennd ne vorr allem, weil er bei dere
eerschte grose Pälzer Auswannerung noo Nord-Amerika e Roll geschbielt hadd.

Josua Harrsch war ennss vunn de 23 Kinner vumm Hanns Jerich Harrsch (1610-1675),
Amtsfaut in Laubach unn speder in Fachsenfeld, es eerscht aus seim Vadder seiner
dritt Ee (oo III. 18. Auguschd 1668 in Aale) midd dere Elisabeth Leonhard (†
1693). Harrschs Mudder hadd in zwedder Ee de Schuullehrer in Beilschtoi Ulrich
Eisenmenger geheirad. Die ganz Sibbschaft – Harrschs Vadder hadd 110 Enkelscher
gehadd – schdehn all im Harrsch seim Schdammbaam, denne wo er sellwer mit
eischener Hand geschribb hadd. Demm Harrsch sei viele Halbgeschwischder sinn als
Parrer, Parrerschfraae, Faute, Chirurge odder Hoschbidalschreiwer in gude
Stellunge komm.

Harrsch war uff de Ladeinschuul in Schwäwisch Hall, hadd dodenoo ludderischie
Theologie im ganz streng ludderische Wittenberg schdudiert unn 1695 graduiert
midd rer Dissertation iwwer Das göttliche Wort im Schöpfungsakt. Am 19. Juni
1695 hadd er sich in Wittenberg exmatrikuliert, iss widder heemkomm und hadd bei
dere theologische Faguldehd in Tibinge e ehnlichie, awwer doch nedd genau
dieselb, Priefungsarwedd vorgeleed. Noo der Ordination hadd er es Sibylla
Charlotta Winchenbach (1669-1713) geheirad, wohl e Dochder vumm reformierde
Parrer in Grischtschdette, unn iss dann 1696 zum Parrer farr die drei Gemeende
Eschlbrunn, Minischzell unn Daaischbach im Kraichgau bestelld worr. Die drei
Derfer warn Kurpälzer Lehe unn adeliche Herrschaffde. 1704 iss er noo London
gefaar, unner me annere Name. Warum genau wees ma nedd, es kann sinn, dass er in
England um Hilf geworb hadd, weil de Kurferschd Johann Wilhelm die evangelische
Pälzer so aarisch unnerdrickt hadd, odder hadd er Pleen farr e Koloniegründung
beredd. Die reiche englische Adeliche hann riesiche unerschlossene Ländereie in
Nordamerika gehadd, die wo se gern mit steierzahlende Pächder hädde besiedele
losse wolle. Uff jedem Fall hadd der Harrsch, wo gud schreiwe gekennd hadd,
beschdimmd im Auftraach vunn solche Kreise, wie er widder heemkomm iss 1706 e
kleenie Werbeschrifd erausgebb, vleisch schunn unner demm Name Kocherthaler, wo
drinngestann had, wie gud alles in de Provinz Carolina wäär. Ma werd annemme
kenne, dass di erschd Ufflaach, vunn dere kenn Exemplar bekannt iss, nur wenich
ausgerichd hadd.

Im März 1708 hadd Harrsch mit seiner Familie sei drei Gemeende veloss unn iss
mit ennerer Grubb vunn Auswannerer aus em Kraichgau noo London komm. De Name
Harrsch hadd er abgeleed unn sich ab jetzd iwweraal nur noch Kocherthal genennd
(aa Kocherthaler unn de Kocherthal). Die englische Amtleit hann erlaubt, dass se
sich in de Provinz New York ansiedele. Kocherthal unn sei Grubb sinn gee End
vunn 1708 uff de Globe noo New York City komm unn hann im Friejoor 1709 im
Hudsontal am Quassaick Creek die Siedlung Neiburch, des heest heid Newburgh,
aangefang. Im Vorwort vunn seim 1708 aangefangne und bis zu seim Dod
fortgefierde Kerchebuch nennd er sich selwer erster Pastor der deutschen Kirche
in New York. In de Zwischezeit iss es in de Kurpalz noo dem aarich kallde unn
harrde Winnder 1708/1709 zu rer grose Auswannerungsbewechung komm. Mee wie
11.000 Mensche sinn de Rhein nunner gefahr unn iwwer Rotterdam in des Kenigreich
Großbritannie komm unn wäärn geere grad wie em Kocherthal sei Grubb in de
briddische Koloniee angesiedelt worr. Kocherthals kleenie Schrift iss 1709 in
Frankfort glei dreimoo nei uffgeleed worr mit als noch Aanhäng hinnedraan, so
viel iss denoo gefrood worr. Kocherthal iss jetzd noo London gefahr, hadd
Bittschrifde geschribb unn aa e Essay wie mar in Amerika Wein anbaue kennd, hadd
der briddische Regierung die Siduazion vunn denne Neiankemmlinge dargeleed, unn
iss zuledschd im Friejohr 1710 mit demm nei ernennde Gouvernehr Robert Hunter
unn 850 Auswannerer-Familie mit zeh Schiffe noo New York zurick komm. Die hann
solle in de West Camps unn East Camps am Hudson vleisch 80 km nerdlich vunn
Newburgh Teer unn Pech farr die briddische Marine herstelle, was awwer nedd in
die Gäng komm iss. Kocherthal iss 1719 in New Town geschdorb, noodem er noch
nein Johr lang am middlere Hudson em Wort Gottes gediend gehadd hadd. Die drei
Dechder hann ihre Eldere 1742 die doo Grabinschrift gesetzd:



https://pfl.wikipedia.org/wiki/GNU/Linux

Mit GNU/Linux offd aa nur als Linux bezaischned määnd ma Betriibsischdeeme die
de Linux-Kernel als Kernel benutze unn Sischdeemdiesnschde von GNU. GNU/Linux is
änn freies unoxides Mehrbenutzasüsdäm, wo unter der GPL vaöffentlischd wädd.

Die maischde Server unn Subbacombjuda laafe unna GNU/Linux zum Baischbiel aa der
Server vun da Wikipedia, awa ma konn GNU/Linux a uff Desktopreschna laafe losse.
Der Linuxkernel wädd haidzudaag imma mehr oigsetzt, zum Baischbiel a für
Android, Färnsehja (z.B. Samsung Tizen) unn alle meeglischä Gereed, wo imma mehr
Platine drin vabaut wärre uff denne Programme laafe misse.

Des GNU-Betriebssüdäm entstand ausm GNU-Projekt, wo 1983 vom Richard Stallman
gschdadded worre is, wail ers ned hawwe konnt, dass imma mehr Õbieda von
UNIX-Sischdäme ihr Süsdäm ohne Quelltext ausgelifert henn. Desweesche is s
GNU-Sischdäm än freies UNIX, wie aim a die ironisch Langform von 'GNU': 'GNU is
Not Unix' (GNU is ned Unix) zu vastehe gäwwe will . 'S Problem am GNU-Sischdäm
war, dass se kenn gschaida Kernel hibekomme hawwe.

Da kaam der Linus Torvalds graad rischdisch. Der hodd im Jahr 1991 quasi aus
vasehe den Betriebssischdämkern Linux entwickelt und den kozzerhand unna GPL
veröffentlischd.

S' gäbbd GNU/Linux-Dischdributsione die sisch speziell uff de Desktopreschna unn
Endbenutza schbezialisiert hawwe. Dazu köhre unna annerem Ubuntu, Fedora
OpenSuse Debian unn viele viele mehr! Bai de maischde Dischdributione kamma
unnaschiedliche Desktopoberfläsche oisetze, wemmas komfortabel mag KDE oda
GNOME, fir extra Effekte mim Fenschdavawalda Compiz, oder wemma n lõhma Reschna
hodd ä effiziente ukomfortablere wie LXDE



https://pfl.wikipedia.org/wiki/Derkemer_Worschdmaagd

De Derkemer Worschdmaagd (aa Derkemer Worschtmarkt) is e großes Woifescht in
Dergem un es greeschde Woifescht uf de Welt. Wisse muss mer, dass de
Worschtmarkt immer am zwedde un dridde Wochenend im September stattfinne dud. De
Worschtmarkt gebts seit em Joor 1417, wua s erschde mol urkundlich erwänht is,
awwer da hoda noch annerschder keese.

Frieher war de Worschtmarkt uff em Michaelisberg, en kleene Hischel net weit
funn Dergem. De Worschtmarkt war do, weil do als e Wallfahrt hieh war, die Laid
uff de Michlsberg gepilgert sin unn die Winzer unn die Baure viel Kundschaft
hawwe un Sache verkaaft, wie z.B. Woi, Ledder un anneres Zeig werre könne. Ab em
Joor 1577 wurd de Worschtmarkt dann uff de Brühlwisse gefeiert, weils uff em
Michaelisberg zu klee geworde war. Iwwer die Entschdehung gebt e Schauschbiel,
des de Pälzer Mundartdichder Helmut Metzger gschriwwe hot. Un des werd immer
Freidaachs so um dreivertlsechse in de Näh vum Woidorf uffgfiert. Dodenoch dud
dann de Worschtmarktsmeeschder s erschde Fass mit Woi aschdeche un de
Bojemeeschder de Worschtmarkt eröffne.

Haitzutag sinn die Reitschule unn die Schubkärchler im Vorderdrund vum
Worschtmarkt. Des sind hald Woiständ wu ma gmitlisch beisamme hockt und babble
dut. Vun denne gebts 36 Stick. Da kann ma en guhde Schobbe un Schorle dringe,
weil de ganze Woi prämiert sai muss. Ma dringt en aus Dubbeglässer du wo n halwe
Liter Woi noi geht. Eener vunn vier ausgeschenkte Woi muss en Risling, eener en
trockene un eener en halbtrockene sai. Seit em Joor 2004 darf ma aach Rotwoi
ausschenke. Es großes Hailait is de "Literarische Frühschoppe", der immer
Mondaachs um Zehne Mojens stattfinne dud un bei dem die Lait gemietlich zusamme
sitze unn de Pälzer Mundartdichter oder de Pälzer Musigger (wie z.B. de Tremmel,
die Fraa Meißner, die Anonyme Giddarischde...)"" zuzuhehre.



https://pfl.wikipedia.org/wiki/Derkem

Derkem (aa Derkm oda Därkem) is e Klästadt in de Vodderpalz an de Woischdrooß
gelegge, also an de Haad, am Rand vum Pälzerwald. Unnes is än bekannde
Lufdkuaódd un däaff sisch „Bad“ nenne - desdeweesche hääßds uff hochdaitsch aach
„Bad Dürkheim“.

Bsiedld is die gonz Geeschnd schun saide Schdoizaid, Funde uffm Schdadtgebied
waise vorkeldisch (1200 v.Chr.) und keldisch (500 v.Chr.) Siedlunge nooch un
Hannl midde Edruschkä. Die ärschd schrifdlisch Ärwähnung is vum 1.6.778 im
Lorscher Codex als „Turnesheim“.

Anno 1035 hodde Kaisa Konrad II zamme mid annäre Därfa aach Därkm em Kloschda
Limbursch gschengd. Vun voa 1360 bis 1471 un dann wieda said 1700 hod Därkm
Schdadtreschde, nóódäm doßs vum verlochene Räuber Lui XIV, em "Sunnekeenisch",
un soim Mordbrennär Mellag zärschead un vum Laininga Graf Johann Friedrisch
wieda schee heagrischd worn is. Schbäda iss donn sogaa Residenzschdadt un
Färschdesidz worn. Bis 1794 is Därkm baide Hardenburger Lainingär gebliwwe, donn
isses ärsch fronzesisch worn und 1816 zum Keenischraisch Bayern kumme, eschär
daßs nóm Griesch rhoilonpälzisch worn is.

Schun voa 1387 sin die Quelle zum Salz mache genidzd worn, im 18. Joahunäd sin
Salin, Gradiarwäak un Sudhaisa gebaud worn. Es Gradiarwäak, wu mid soine 330 m
ääns vun de greeschde in Daitschlon waa, is zwaa am 7. Abril 2007 abgfaggld
worn, mär hod awwee widdee ufgebaud un waile - des häßd Óófang Fäbrua 2010 -
wädd schun widdee Waißdonnraißisch ingebrung, wu aus Pole unde Ugraine kummd -
zum Wuaschdmaagd sulls fäddisch soi.

Inde Midd vum 19. Joahunäd is Därkm mid soine siwwe Hailquelle zärschdäs ä
Solbad worn und im 20.ö Joahunäd donn "Schdaadsbad". Mär mäschdo Bade- un
Trinkkure gesche Rheuma, Wirblsäule- und Bondschaibelaide, Gaschdridis,
Bronschiallaide und Väschdobbung. - Gesche ledschderes hod sisch nuch bessa ä
häbschdlisch Bizzlä-Kua bewäad: Drai Lidda Naije hen dorchschlochende Ärfolsch!

Iwwahaubd is de Woi in Derkem - wie on de gonz Woischdroß - ä bsunärdäri
Schbezialidäd. Meschä nuch is awwee in Därkm es greeschde Faß vun de gonz Wäld -
es Därgemer Faß faßd 1,7 Millione Lidda un hod 13,5 m Doschmessa. Inne is ä
Woischdubb, wu iwwärs Joar measchdedääls zu, am Worschdmaagd awwee iwwafülld is.
De Woaschdmaagd vum zwädde zum dridde Sebdembawucheänd iss greeschd Woifeschd uf
de Weld, do kimme 600.000 Bsucha.

Die Blasonierung vum Wabbe is In Silber ein schwarzer Maueranker (Türangel). Des
riad vunärem alde Grischdssieschl hea, des wo wiedarum uf des Wabbe vunde Härrn
vun Derkem Bzuch genumm hod.

Bai de glaische Blasonierung hods offebaa schun die vaschiedensde Wariande
gäwwe, wobai mär zwaifln därf, daß imma ä jedi Abbildung aach gschdimmd hod odda
gaa audorisiad gwesd waa. Es haidisch Wabbe uf närrem aale Bild, Reklamemaake
aus bayrischa Zaid, Aquarell vun 1803, Meyers Konversations-Lexikon, 1888.

Die Rhoi-Haad-Bahn isse Tram vun Därkm iwwe Monnm nó Haidlbärsch. De heggschde
Berg uff de Gemarkung is de Drachefels mit 570 m ü. NN. Derkm hod zwää Bursche,
sKloschda Limbursch un die Loiningega Haadebursch. Derkem is de Sitz vun de
Kraisverwaldung vum Landkrais Bad Derkem. Die Oiwohnerzahl is uugefähr 19.000.



https://pfl.wikipedia.org/wiki/Bloomaulorde

De Bloomaulorde is die heggschd Auszaischnung, wo in Mannem fagewwe werd. Ihrn
Name hot se nochm Mannemer Bloomaul, ännra Dialegdbezaischnung fär „eschde“
Mannemer, wo wies Mannemer Orginal Blummepeder, die urschbringlisch Kurpälza
Mundart babble duhn.

De Rainer vun Schilling hot 1970 den Bloomaulorde gschdiffded. Als Vorsitznda
vun äm draikepfische Gremium wara bis zu soim Tod im Dezemba 2007 ach bei de
Auswahl vun de Braisdräga bedailischd. Jedes Johr rufd de Vorsitznde zwee
waidare Jurore aus de Mannemer Birgaschaft unn/oda Fasnachtsszene unn einischd
sich mindlisch nach iwwaliefada Tradizion.

Als Bloomaulsorde diendn Abguss vunare Brohseskulbdur vum Mannemer Bildhaua Gerd
Dehof. Die Figur zaigtn dursch die Bäh guggende „Blumepeter“, wiam Bedrachda den
Po hieschdregge duht. Der Endwurf is zur Schdifdung vun em Brunne dursch den
Mannemer Morge im Johr 1966 endschdane, iss awwa fier den effendlische Raum net
zumutbar gwese. De Rainer vun Schilling hot awwa in dem fresche Endwurf die
„Kurpälza Lewnsard“ am beschde verwerglischd gsehe. Urschbringlisch als
Fasnachdsorde gedengt, werd die Auszaischnung haid durschaus ernschd gnumme, die
Dräger werre bai offizielle Gelegnhaide in Mannem protokollarisch begriest.

Die Auszaischnung werd an Persenlischkade vergewwe, wo Mannem uff tibbischi Aard
unn Wais unn deswege unfawechslbar verdrede duhn un die Geehrde misse net in
Mannem gebohre soi. Die Falaiung find währnd de Fasnachtszoit im Nationaltheater
schdadd .



https://pfl.wikipedia.org/wiki/Belgje

Belgje (dt. Belgien, frz. Belgique, ndl. België), amdlisch: Royaume de Belgique
is än Schdaad in Weschdairopa. Ugfär 11,1 Millione Lait wohne in Belgje unn es
hot e Fläch vun 30.528 km² (2013). Die Haubdschdadt vun Belgje is Brissl.
Aingedaild isses in drai Regjone mit 10 Prowinze unn 43 Arondismons.

Die drai offizielle Amtsschbrooche vun Belgje sin Daitsch, Franzeesisch, und
Niidalännisch. Unnernanner sinn sisch die Laid in Belgje net so äänisch, weil
die zwee greeschde Volksgrubbe, die Flame, die wu Niidalännisch unn die Wallone,
wu Franzeesisch babble, sich oft schdraide due.

Wegger dem Schdraid henn se in Belgje sait di letschde Wahle nur ä
kommissarischi Regierung. Regierungsscheff dodevun is de Elio Di Rupo, des
Schdaadsowwahaubd is de Keenisch vun Belgje, Albert II.

Nachbarschdaade vun Belgje sinn im Uhrzaigersinn im Norde beginnend: die
Niidalonde, Daitschlond, Lugsebursch unn Frongraisch.

Än aischndschdännische Schdaad is Belgje sait de belgisch Revolizjon im Johr
1830. Dodevor sinn se ä Deel vun de Niidalonde gewesse. Belgje is donn ä
parlamendarischi Monaschie geworre unn hot de Leopold I. zu saim erschde
Keenisch ernonnd.

In de Kolonjalzaid hot de Sohn vum Leopold I., Leopold II. de Kongo als
Privadbsitz "gekaaft". Nochdem do brudale Exzess bai de wertschaftlisch
Ausbaidung vun dem Lond rauskumme sinn, hot der des ganze Gebied 1908 als
Kolonie an den belgische Schdaad abgetrede. Awwe aa de Schdaad hot sich mit dem
Belgisch-Kongo net mit Ruhm bekleggat. 1960 is de Kongo donn u'abhängisch
geworre.

1957 hot Belgje zamme mid Frongraisch, Idalje, Daitschlond, Lugsebursch unn de
Niidalonde die EWG gegrind, aus dere donn 1993 die EG unn schbääder die EU
hervorgange is.



https://pfl.wikipedia.org/wiki/Andisemidismus

Andisemidismus is än Antonym (Geschebegriff) zu Semidismus un schdammd als Wodd
ärschd ausm Joa 1860. Gmäänd is dodemid Juddehaß - un dän hodds schun gäwwe, ea
daßs Judde gäwwe hod.

Laud Biewel geje all Välga uf em Noah soi Sehn Sem, Ham un Jafet zurig Gen 10
EU. Ääna vun däm Sem soi Noofahre waa de Abraham - un dodemid aach soi äldschd
Suhn Ismael (mid Hagar gezeuchd) Gen 16 EU un vun däm die Arawa, un aach soi
zwädde Suhn Isaak Gen 21 EU, de Vadda vum Jakob, där wu Israel genännd worn is.
- Es is also schun ä bisje hirnvärbrannd, än andiisraelische semidische Arawa än
Andisemid zu nenne... - awwa des Word hod sich als Begriff ingebürschad.

Noodäm daß däm Jakob soi Suhn Josef noo Ägybde vakaafd worn is un doo zum
ärschde Mõõ nooem Pharao worn is un soi Familiie hod nookumme geloßd, hän die
sich vamead "wie die Kaniggl" un waare bald schdärga als wie die Ägybda (Ex 1
Eu). Do sinse geschurijeld worn noo Schdich un Faade un hä als Sklave diene
gemißd, bis daßse de Moses zuriggfiad hod ins geloobde Lond. Des is de ärschde
Fall vun Andisemidismus, wu iwwaliefad is - un ea zaischd aach schun die
iwwlisch Grind: Ängschd voa Machdvalusd un voa de fremde Kuldua.

Was dän Machdväalusd õõgehd, so kimmd außa däm, was inde Biewl schun zidiad is,
nadierlisch aach nuch die Angschd voa de främde Relischion middezu - guggn när
mol, was fär eelänidsch Ärscha de Äschnadon ghadäd, wia soi Aton-Monotheïsmus
dorschzsedze vasuuchd hod. Grundsädzlisch komma gonz allgemää fäsdschdelle, doß
kää Machdhawa ande Relischion vum Volg indressiad is - außa es graifd ins
Machdgefiesch oi.

Unna de Reema isses ärschdmols zu änäm sysdemadische Andisemidismus kumme: so
tolerand die Reema iwwlischawais aach waare, so wenisch konndese in iam
Polydeïsmus die monotheïsdische Judde begraife - un so wenisch hän iane
Deëskaladzionsväsuche Ärfolsch ghäd, gonz im Geschedääl: om Änd is's zum
Bar-Kochba-Ufschdand kumme: dodenooch hän die Reema die Judde als "Faind vun de
gonze Menschhaid" (Tacitus) abgedun un ihne de Uffändhald in Jerusaläm vabode.

In de Biewel wärd berischd, doß baim Jesus soi Oizuch in Jerusaläm gfaiad worn
wär, ä paar Daach schbäda awwa hod soi Passion begon un wie de Piladus ihn hod
fraigäwwe gewelld, do hods Volk gschrie: "Dun graizische! Ons Graiz middäm!" (Mt
22 f EU, Mk 15,11-15 EU, Lk 23,20-24 EU, Joh 19,15 EU)

Uf därre Basis isses ned när zu ainischn häßlischn Talmudvabrännunge kumme,
sunnan aach zu de Pogrome aus Anlaß vunde Graizziesch. Bsunnaschd schlimm waas
baim allaärschde, där wu ofd gaaned midgzäld wärd, ofd aach falsch als
Kinnakraizzuch genännd wärd odda als daitsche Kraizzuch, rischdischa is
Volgsgraizzuch. Aami Adlisch un Bauern sin schun ä halb Joa voa de Zaid
ufgebroch un hän unnaweschs schunämol es wüüde õõgfonge: im gonze Rhoilond,
voaallm in Kölle, Määnz un Woams, awwa aach in Oschfrongraisch hän die Laid ia
Wud ande Judde ausgeloßd un es is zu grauehafde Pogrome kumme. Schutz un Hilf
gabs zwaa vunde Kadolisch Kärsch, die Bischef hän selwad Laib un Lewe riskiad,
um "iane" Judde zu schidze, hänse aach in die Dume geloßd, awwa de Mob waa zu
schdarg un es waan zuviel un aach es oosassisch Volg hod midgedun: Saiddäm doß
die Muslimi de Templbärsch vauuglimpfd un es Hailisch Grab samd Kärsch vawiesd
hän, hods in alle grischdlich Länna, bsunnaschdär awwa in Middloiropa än
ausgeprägde Haß uf alles ned grisdlische gäwwe - un somid aach uf die Judde...

Kään Deud bessa waa die Reformadzion: Ludda hod gschriwwe, daß die Judde gaa kää
Räschd uf ian Kuld hädde un daß mä iane Synagoche un Haisa solld abfaggle.

Die Judde waan die äänzisch, wu Zinse hän nämme gedärfd. Sulong wie daß des när
vunde Raische waa, is's jo nuch oogonge, obwohl ihne des nadialisch än gruße
Oifluß uf die Polidig bschead hod. Obwohl die Zinse ned graad niedrisch waan,
hod so moncha Färschd mea on polidische Zugschdändnisse bezaald, als wai on
Zinse. Wia donn awwa aach die Ärmere in die Zinsschiral kumme sin un ofd gnuch
alles valore hän, hänse vaschdänlischwais än Rochus uff iane Glaibisch griehd,
ofd gnuch so schdaag, doßse oogfang hän zu hädze. Des hod, wonns aach ned glai
zu Pogrome gfiad hod, doch den allgmoi vabraidede Juddehaß schiad un de nägschde
Pogrome de Boddm beraid: Wann donn än Färsch mid soine Schulde nimmi in nuch aus
gewißd hod un hod dorschbligge geloßd, doß när die Judde on heeschare Abgawe,
heeschare Praise un sunsch nuch monschm schuld wäan, don hods ned long gedauad,
bis mer - wirra mol - mid Dolsch un Faia ins Juddeväddl gezooche is. Un wann
donn die raichschde boim Färsch Zufluchd gsuch hän, hänse die daia zu bzahle
ghäd.

Noom 30-jährsche Griesch hod mär allsaids ärschdämol misse die Wunde lägge -
bsunnaschdär in Daitschlond. Da ware när die Hofjudde gfährd, wanse de Schudz
vum Hof valore hän.

Im 19. Jh. hod donn de gonze Andisemidismus ä naii Grundlooch griehd: äänasaids
dorsch die voaherisch Zaid vunde Uffkläarung, onnarasaids dorsch de Värsuch,
alles wisseschafdlisch zu ärklääre, außadäm awwa aach dodorsch, doß
dadsäschlisch es Finanzwese fasch kombled in jiddisch Händ waa. Iwwa Joahunnad
waanse vun allem onnan ausgschloß gewesd un hän sisch uf Geldvalaih
schbedzialisiad ghed, imma schun sin die Beziehunge unna de jiedsche Gmää
gpleeschd worn, Jezad hänse die Schõõs gnuzd un äm Middlschdann unde Klääne ä
tödlisch Konkurrenz gmeschd: die Schusda waare grischdlich Handwärka, die
Schuhfabrikande jiddisch Gschäfdslaid.

Nadierlich waare ned all Judde raisch un aach ned all när im Finanzsegdor: die
mehrschde waare Lehra, Ärzde, Jurisde, Forscha, Valeescha, viele awwa aach in
vor- un friehkommunisdische Beweschunge agdiv - un viel zu viele (doo waa jeda
äänzlne ääna zuviel!) hän als nuch mid Schläfelogge un im Kafdan ä Laihaus odda
äänlisches bedriwwe. Un die sin nadiealisch es measchd un es iewlschd uffgfalle
- die Ärzd un Leara hod mär gaaned als jiddisch waagnumme, de "Klääda-Judd" awwa
waa gradezu schbrischwärdlisch.

Iwwa dän gewaldische un faschd allgejewädsche Andisemidismus inde USA leesche
bsunnaschda die große Romane vun Harold Robbins ä bereed Zaischnis ab.

Am End vum 19 Jh. hod Frongraisch midde Dreyfus-Affäa soin große
Andisemidismusskandaal ghäd: die äänzisch Grind fär soi Õõglaach waan, daßa än
daidschdämmisch Judd waa. mid falsche Schainbewaise issa vaurdaild un deprdiad
worrn uf die Daiwlsinsl, wua Ännzlhafd griehd hod. de Urdail is aach nuch long
uffräschd ärhalde worn, nodäm daßde Ferdinand Walsin-Esterházy als Dääda
ändlaafd waa. Ja, där Schbion is sugaa nuch fraigschbroche worn, obwohl daßsa
als Täda bekannd wa.

Émile Zola hod soi "J'accuse" vaäffndlischd un mußd fliehe. De
Cassdzionsgrischdshof hod des Värfahre schließlisch an Milidärgerischd
zurigvawiese, där wu de Dreyfus numol värurdaild hod, desmol mid mildande
Umschdänn. Ärschd innärrem dridde Õõlauf hodn don es Cassadzionsgerischd diregd
fraigschbroche... - mär sähd, daß des in Frongraisch de Heejepungd vum
Andisemidismus gwäsd wäa. Ääns vunde Resuldade waa, daß de Herzl mid soim Buch
"Der Judenstaat" de Zionismus begrind hod.

Die Zions-Prodokolle, de jiddisch Bolschewismus un iane jiddisch Weldvascheerung
waan aach die gonz grußi Sorsche vunde Nazis (Nazionalsozialisde,
Nazionalsodzialisdisch Daidsch Awaidapadai): hinna Rußlond un hinna de USA dääde
Judde schdägge, wu fär Daidschlond ä Bedrohung wäan. Schun inde 20er Joa vum 20.
Jh. hods in Daitschlond massisch Iwwagriff uf offne Schdrooß gäwwe, wann die
Nazi-Horde umheagzoche sin. Noodäm daß die Nazis ande Machd waare, isses zum
Boikodd vun jiddische Gschäfde kumme un die Judde sin ausm Schdaadsdienschd
ändlasse worn. Noom Schubert (gugg in Lideradur) waas Ziel vum "grußdaidsche
Raisch", doß die Judde auswandan sollde - was awwa när uugfäa 150.000 vunäre
halwe Million bis 1938 geduun hän, obwohl schun im Sebdämba 1935 die Nirnbärscha
Gsädze ärlaß worrn sin. Aach noom "Õõschluß" vun Eesdraisch - so Schubert - häd
die Geschdabo nuch die Auswandrung gfädad, es wäre dorsch die Ogubazion nuch
200.000 Judde "ins Raisch" kumme.

Zwää Millione Judde kame glai noom Iwwafall uf Pole (1939) unnas NS-Reschiem,
mär hod õõgfange, se in Gheeddos oizuschließe un die Gsädze waida värschäafd. Im
Juni 1941 sin die daidsche Trubbe in die UdSSR oimarschiad un im Juli 1941 hodde
Göring äm Heydrich de Bfehl gäwwe, ä Gsädz fär ä "Ändlösung" oizuraische.

Aach de Hans Helmut Kirst vatritt in soim Roman Die Nächte der langen Messer
(1975) die Iwwazoischung, doß die Nazis ärschdemol ausgetäschd hän, wie waid
doßse geje kännde un wie daß die Bvölgerung reagiere dääd, wamma nuch massiva
geje die Judde voageje dääd, echa doßse sich an ia greeßdes Vabräsche gedraud
hän. Un wamma siehd un beriggsischdichd, was när allääns schun es couraschiade
Uffdreede vum Kadinaal Graf vun Gaale in Minschda bewirche gekännd hod, daß wann
ned aus Faischhaid un joahunnadealdem Andisemidismus es daidsche Volg Ruh ghalde
häd, die Nazis sich dän lädschde Schridd aach ned gedraud hawwe dääde.

Oogedachd waa vunde Nazis voaallm ä großõõgleedi Depordazion noo Madagaska, wail
die ärhoffde Masseauswandarung ande aischn Gsädze wie ande fehlend Beraidschafd
vunde Nachbaschdaade gschaidad waa.

Heydrisch, änna vunde Haubdvabräsch, hod schun Midde 1940 gschriwwe, 3¼ Millione
Judde wääa zuviel fär än Auswandarungsprojegd, mär brääschd ä terridoriale
Leesung. Ää Joa schbäda hodda donn de Bfehl dezu griehd (gugg owwe). Gedachd waa
ärschd on ä Judde-'Region' im eschdliche Pole odda gaa bai de Pribjed-Simp. Wann
genau sich des geännad hod, is ned bekannd, sischa is awwa, doßs voa de
Oirischdung vunde Vanischdungslacha gewäsd soi muß, also wohl koz voa de
Wannseekonfarenz im Janua 1942.

Es bsunnaschdäre ande Schoa waa ned de Vanischdungswille - den hän die Amis
gejeiwwa de Indiana un annan nuch gonz onnaschdär gezaischd - un aach ned die
Skrubellosischkaid, die bai Amis un Russe imma schun viel greeßa waa, sunnan die
induschdrielle Deedung, es grausame, ja, es daiflische Abschlachde vun Mensche
als quasi Supa-Gruß-Konzäan: In Gheddos hod mär die Judde gsammeld un in
Viehwaggongs midde Bahn in die Vanischdungslacha gschiggd. Dord sinse sordiad,
in Gaaskamman ärmord un in Serie vun Kremaor-Eefe vabrannd worn. Rund 4
Millione. In 4 Joa. Iwwa 2.700 am Daach. In finf Lacha. Zwäähunnad bis waid iwwa
1000 an jedm Daach in jedm Lacha. Un nomol halbsoviel ausahalb vunde Laacha,
baide Transporde, bai Masse-Ärschießunge in Rußlond wäärndm Voamaasch, bai
"Schdraf"agdzione. 6 Millone Judde.



https://pfl.wikipedia.org/wiki/Altp%C3%B6rtel

S'Aldperdel ischs wesdlische Schdadtoa vun de Schdadt Schbaija. De Tuam hod a
Heh vun 55 Meda un isch ens vun de hegschde un bedaidenschde Schdadtoa in
Daitschlond.

Ma hod mol g'glabd, dassa vum Ladain „alta porta" (des heesd „hohes Tor") kumme
dud, awa schun 1197 hod in änere Uakund „vetus porta" (des heesd „altes Tor")
g'schdone.

Zum erschde mol isch de Tuam 1176 in änere Uakund g'noand worre. Uaschbringlisch
isches a äna vun 68 Maua- un Tortirm g'wesd. Oam Oanfoang vum 13. Jahunerd ischs
Aldperdel g'baud worre un hods alde Toa easedzd. De unere Deel isch vun 1230 bis
1250 g'baud worre un de owere Deel erschd 1512 bis 1514 d'zu kumme. De
domolische Birschameschda hod 1511 g'meend

Im Joa 1689 hods Aldperdel doan de Pälsische Eabfolschekriesch ubeschaded
iwaschdone un isch haid än Resch vun de middelalderlische Schdadtbefeschdigung.
Die Fronsose, wu schun s'Rhoiperdel, Naiperdel un s'Waide-perdel gschbrengd kabd
hawen, hawen die Schbrengung a fas Aldperdel schun voab'raided kabd. Awa de
Prioa un Konwend vum noe Karmelidagloschda hod g'mend, dass de Tuam doan uffs
Schdabsqwadia falle kend, wu a de fronsesische Maschall Duras g'wond hod. De
Prioa soll g'sachd hawe

Zidaad: „Gar leicht könne das Kloster zerschmettern, für dessen Erhaltung der
Maschall ja sein Wort gegeben habe".

Zidaad: „Unser Kloster ist alt und baufällig, wenn auch des Turmes Sturz unsere
Wohnung nicht begräbt, so werden doch diese morschen Mauern und lockeren Gewölbe
unter dem gewaltigen Stoße der ungeheueren stürzenden Steinmasse erbeben und
einbrechen. Drum Herr, habt Erbarmen und schont des Turmes".

Im Joa 1773 hod newem Aldberdel, wu jo iwam Schbaijabach g'baud worre isch, a ä
Mihl g'schdone.

S'Aldperdel sich de wischdigschde Toatuam un Außedoa g'wesd. Schbeda hoda doan
zwisdche de Aldschdad un die Gilschvoaschdad g'schdoane. Eja schded oam End vun
de Haubdschdroß, aischendlisch ä sog'noandi Triumbfschdroß (ladainisch „Via
Triumphalis") gescheniwa vum Schbaijmara Dumm. Die Haubdschdroß isch 25 bis 50
Meda braid g'wesd, haid awa durch Haisa schmala, un ug'fea 700 Meda long. De
Kaisa isch do frija oan Feschddaache mid soinem G'folsch endloanggoange.

Fa ä paa hunad Joa long hodn Tuamweschda s'Oamd vunm Pfeadna im Aldperdel kabd,
awa a s'Weeschgeld kassiad un hod die Waffe un Munizion bwachd, wu inde Tiam
gwesd sin. Inde Tiam Aldperdel, Naiperdel, Jude-, Salz- un Roode Tuam hawen die
Weschda a die Gfongene bwachd, wu inde Tiam oigsesse hawen. Im Aldperdel hods a
noch die Weagzaisch vum Scharfrischda ina Kischd kabd.

Die glää Verdlschdundglogg isch 1815 vunde Gloggegiesarai Schrader in Frongedaal
gosse worre. De Schlaachdoon vunde Glogg ischs des", sie isch 620 mm hoch, isch
unne 665 mm braid un wieschd uugfea 200 kg.

Schbaija hod bis Ofong vum 19. Jahunad ä aischenes Maß- un Gwischdssischdem
kabd. Uff de neadlisch Said vum Aldperdel hodsn Schdab, wu unne un owe ä bissl
rausgugge dud un domid de „Speyerer Werkschuh" feschlesche dud. Dea isch 28,889
Zendimeda long un isch in 12 Zoll unadeeld gwesd. Dodnoch hod sisch frija mol
jeda Händla rischde misse.

S'Aldperdel isch haid än Aussischdspungd in Schbaija, wu im Abril bis Ogdowa
deglisch uffhod. Im Tuam hods ä Dauaausschdellung zum Aldperdel un zua
Schdadbfeschdischung. Im onare Schdogg hods Sondaausschdellung vunem Kinschdla,
wu donn Grafigge un Zaischnunge auskengd sin. Un Paa, wu hairade wolln, kenn'n
sisch a im Aldperdel drauwe losse.



https://pfl.wikipedia.org/wiki/Alles

De Begriff alles g'heerd zu de Wordgrupp vun de Pronome unn dut ä vorhanneni,
awwer net genau definierbari Aazahl vun Dinge bschraiwe. In de Alldagsschbrooch
is "alles" des Gegedeel vun nix. Alles hot de allergreegschde Umfong unn
glaischzaidisch die kläänschd inhaldlisch Bschdimmung im Vaglaisch mit annere
Begriffe.

In de Alldagsschbrooch dud mer haid alles in de Reschl im Sinn vun änre
greeschdmeglische Ozahl verwenne. Des Alles kann dodebai so verschdanne werre,
dass werklisch jedes Ding, des vun ebbes vorhanne is, domit bezaischnd werd.
Dohea kummd "alles" aach als Bschdanddeel vun annere Werder wie Allesklewa odda
Allesfressa vor. Des Word Weldall dut aa vun „alles“ abschdamme, wail es sisch
bis in die Uhendlischkaid ausschdregge dut unn dodemit alles, was exisdiere dut,
beinhalde soll.

Alles geht uff de Begriff all zurigg, des uff de indogermanisch Schbrochworzl
al- (wagse) beruhe dut. In friare Zaide hot mer des alles aa in de Bedaidung vun
imma verwend, woraus im pälzische des alls geworre is.



https://pfl.wikipedia.org/wiki/Akira_Kurosawa

De Akira Kurosawa (jap. 黒澤 明 Kurosawa Akira, * 23. März 1910 in Ōmori (hait:
Ōta), Tokio; † 6. September 1998 in Setagaya, Tokio) isch a japanischer
Regisseur gwäse.

Er hat oinige Klassiker dreht und isch einer von denne, wo die Filmsgschicht
wirkli beoiflust hend. Die sieben Samurai, Rashomon – Das Lustwäldchen ond Ran
sin die bekannteschte Film von em.

Er war der jüngscht von siebe Kinner und hat a strenge Vater und a sehr liebe
Mutter ghet. Soi Vadder war Militär, hat aber des kischtlerische Intresse vum
junge Akira gferdert. Blos hat er wege Ärger vom Vadder mit soim eldere Bruder
Heigo, wo er sehr mege hat, den blos hoimlich bsuche kenne. Es war immer mal
wieder net leicht für de Akira, erscht hat der Heigo sich umbrecht, was em lang
nachganga isch ond soi erschter Film isch a net gschait aakomme. Aba er hat mit
Uzala, der Kirgise, was a russische Produggtion war, 1975 en Oscar bekomme. Dann
war er sehr bekannt. Die Japaner selber findet den Akira reichlich weschtlich,
in Eiropa unn Amerika isch er där japanische Filmmacher überhaupt. Will hoise,
er kennt beide Seite rescht gut, schaut japanisch aus, isch aber weschtlich
uffzoge. Wege dem sin au etliche vo soine Film als Weschtern nachgschtällt
worde, am bekannteschte sinn die Siwe Samurai. A Wahnsinnfilm, wo er bei de
Kampfszene mehrere Kameras gloichzoitig het laufe losse. Der isch mehrmols
ibertrage worre. Als Die glorreichen Sieben im Weschdern vom John Sturges, als
Comicfilm, Science Fiction, und da hats sogar a etwas albärne Winnedouverschnitt
fo gäwwe.

Da Akira hät imma a innigs Verhältnis zur Natur ghabbt. Wege dem ischs a schene
Ehrung, dass 2011 an Aschteroid nach em benannt worde isch: (254749) Kurosawa.



https://pfl.wikipedia.org/wiki/Zweibr%C3%BCcken

Zweebrigge (frz.: Deux-Ponts, lat.: Bipontum) is e Schdad in de Palz, wo 34.000
Laid lewe. Die Schdad had e Fluchhafe, de greeschde Rosegaade vunn Euroba, e
Outledcender (dord kamma gud inkaafe), es Landgeschdied vunn Rheinland-Palz und
is Sids vum Pälsische Owwalandesgerichd. Midde dorch Zweebrigge fließe de
Schwazbach unn de Hornbach.

Newe Zweebrigge geheere die Schdaddeele Buwwehause, Ernschdwiller, Hengschdbach,
Ixem, Merschbach, Middelbach, Niederauerbach, Owwerauerbach, Rimschwiller un
Waddwiller zu de Schdad.

Die Feaschde vunn Palz-Zweebrigge ware fea die evangelisch Bewechung
uffgeschloss. Seid de 1520er Johr iss in de Schdadkerch deidsch gepredichd wor.
Herzoch Wolfgang hadd 1559 e Landesschul in Hornbach gegrind, aus dere es
Heazoch-Wolfgang-Gymnasium worr iss. In de Zeid um 1585 iss dess eldere
Heazochsschloss med de Schlossmiehl unn de Bibliodheg gebaud wor.

1584 iss die herzochlich Minzrecheschdell noo Zweebrigge veleed wor unn e neier
Minzbau gebaud wor. Unna Johann de Jingare hann die in Zweegrigge gebrächde
Minze ehr hegschdie Qualidäd, med seim Dod 1635, weerend emm Dreißichjäriche
Griech, iss die Zeid vunn Zweebrigge als Minzprecheschded awwa zu Enn gang.

Denoch iss die Schdad efdasch noch inn griecherische Ausenannasedsunge vewiggeld
wor. Zum erschde Mol schunn im Dodesjohr vumm Johann: 1635 hodde Maddias Gallas
die kaiserliche Drubbe geje die Schdad gefehrd, die dorch Reinhold vunn Rose
verteidichd wor iss. 1677 dann e zweddes Mol. Im Rahme vun de Reunionspolidigg
vunn demm Sunnenkenich iss die Schdad zeidweis (1680–1697) unna franzesischer
Herschafd gewehn.

Unnna Herzoch Guschdav Samuel Leopold iss in de Zeid vunn 1720 bis 1725 de Bau
vun demm jedsiche Herzochschloss dorch de Baumeschda Jonas Erikson Sundahl
gemachd wor. Herzoch Chrischdian IV. hadd 1755 ess Zweebrigger Geschdied baue
losse. Nicolas Appert, Eafinna vunn de Konseave, wa Offizia vum Herzoch
Chrischdian IV vun 1772 bis 1775.

In de Zeid vunn 1793 bis 1814 iss Zweebrigge dorch franzesische Drubbe besedsd
gewehn. Am 4. Novemba 1797 iss Zweebrigge als Deel vomm nei gegrindede
franzesische Département du Mont-Tonnerre gesedslich med emm franzesische
Schdaadsgebied vebunn wor; dodebei waa die Schdad Sids vunnera Unnerprefegdur.
Dorch de Friedensveadrach vunn Lunéville 1801 iss de Iwwergang zu Frangreich
inernadsional anerkand wor.

1815 hadd de Wiena Kongress die lingsrheinische Deele vunn de vorheriche Palz
Bayern zugedeeld. Zweebrigge iss dodruff Sids vumm Kenichlich Bayerische
Abbelladionshofs (heid Owwalandesgerichd). Im Vormerz 1832 hadd Zweebrigge e
endscheidendie Roll in de deidsche Demogradiebewechung inngenomm. Unna annerem
iss in Zweebrigge, dorch de vunn Philipp Jakob Siebenpeiffa unn Johann Georch
Auguschd Wirth gegrindede Deidsche Preß- unn Vaddalandsverein, ess Hambacher
Feschd oaganiserd wor. 1834 hadd die Induschdrialisiarung in Zweebrigge med de
Grindung vunn de Dingler'sche Maschinefabrigg dorch Chrischdian Dingler
aangefang. 1857 iss de Aanschluss an die Eisebahn gemachd wor.

Ess ledschde große gesellschafdliche Ereichniss vorm Erschde Weldgriech iss die
Innweihung vumm Zweebrigger Rosegaade dorch die Prinzessin Hildegaad vunn Bayre
im Juni 1914 geween. Als Folche vumm Erschde Weldgriech iss Zweebrigge zwische
1918 unn 1930 dorch franzesische Drubbe besedsd geween. 1926 sinn die heidiche
Schdaddeele Buwwehause unn Ernschdwiller ingemeend wor, 1938 Ixem unn
Niederauerbach. In de Reischspogromnachd iss 1938 aa die Zweebrigger Synagoch
zerschderd wor.

Am Beginn vumm Zwedde Weldgriech iss die Schdad 1939–1940 evakuird wor, so dasse
inn de so genannde Rohde Zon gelee wa. Korz vor Griechsenn iss die Schdad am 14.
Merz 1945 (also korz vor Schluß) dorch e allierder Bombeangriff vunn de Royal
Canadian Air Force faschd vollschdennich zerschderd wor. Medd iwwa 90 %
Zerschdeerunge isse die am schdergschde zeschderd Schdad Deidschlands geween. Am
20. Merz sinn ameriganische Bodedrubbe no Zweebrigge komm.

Am 22. Abril 1972 sinn die heidiche Ordsdeele Middelbach, Merschhbach,
Owwerauerbach, Rimschwiller unn Waddwiller ingemeend wor; schunn am 7. Juni 1969
hodde die heidiche Oadsdeel Hengschdbach med Middelbach die Gemen Middelbach
gebild. Zweebrigge iss Sids vun em aus Deele vumm ehemaliche Landgräs Zweebrigge
gebildede Veabandsgemän Zweebrigge-Land. 1986 sinn iwwer Rimschwiller zwee Jeds
vunn de US Air Force vum Typ McDonnell Douglas F-15 zesammegschdoß. Dodebei iss
e Pilod un e Dorfbewohner omkomm.

1987 iss ess aldsbrachlich orienderde Herzoch-Wolfgang-Gymnasium, domols ens
vunn de äldschde Gymnasie Deidschlands, uffgeleesd unn meddem
madhemadisch-nadurwisseschafdliche Helmholds-Gymnasium zesammegeleed wor, das
dann fa e paa Jor noch e aldschbrachlicher Zweich gehadd hadd.

1990 iss Zweebrigge zumm Konveasionsfall wor. Dorch de Abzuch vunn de Ameriganer
iss e Milideergelänn frei wor, dass insgesamd eme Driddel vunn de gesamd
Schdadflech endschbroch hadd. Dorch die Awedsbläds, die weggefall sinn, iss die
Awedslosequood um 10 Pungde uff ca. 21 % geschdieh. Dodeno iss de Omsadds im
Enzelhannel om ca. 25 % seriggang. Domols hann kreadive, konsequende unn
schnelle Endscheidunge vunn Seide vun de Schdad unn die groß Unnaschdidsung
dorch es Land med 252 Mio. € zu era nedd fa mechlich gehallene Vebesserung vunn
de Lache in Zweebrigge gefehrd. De Konveasionsfall Zweebrigge iss zum Vorbild fa
annere wor.



https://pfl.wikipedia.org/wiki/Zuzenhausen

Zuzehause isch e Gmainde in de Kurpalz im haidige Bade-Wirddeberg und ghörd zum
Rhoi-Negger-Krais.

Zuzehause liegd im Elsenztal im nerdliche Kraichgau. Bis nach Sinse sins uugfähr
8 km. Haid isch Zuzehaus uf baide Saide von de Elsenz, awwer frieher isch s Dorf
und aa d Burg eschdlich von de Elsenz gwessd. Newem Dorf gheert zu de Gmaind
Zuzehause aa s Gehöft Schloss. Die Gemarkung umfassd 1164 Hektar. 24,6 % sind
von Wald bewachse, 60,2 % landwirdschafdlich genutzt und 13,4 % sind
Siedlungsfläche und Verkehrsfläche.

Zuzehause isch als Zozenhusen zum erschde Mol in ere Urkund von 769 ufgetaucht.
S Dorf hod damals de Gleschder Lorsch un Hirsau gheerd. Zamme mit de Meckser
Zent isch Zuzehause 1330 an d Kurpfalz komme, wobei d Grundherrschaft beim
Bistum Schbaja gwest isch, wo s de Herre von Venninge als Lehe gewwe hawwe. De
Venninger hod said em 14. Johrhunnerd en Dail vom Dorf gheert, ab 1637 de ganze
Ord. Bai de Uflösung von de Kurpfalz im Johr 1803 isch Zuzehause zu Bade komme,
wo's erschd zum Bezirksåmd Neggergmünd un ab 1813 zum Bezirkåmd Sinse un
schbeder zum Landgrais Sinse gheerd hot. Said de Graisreform (1973) gheerd
Zuzenhause zum Rhoi-Negger-Krais.



https://pfl.wikipedia.org/wiki/Waldfischbach-Bojalwe

Waldfischbach-Bojalwe is è Ortsgemää im Landkrääs Siedweschtpalz in
Rhailand-Palz. Ès ist Sitz vun de glaichnòmich Verbondsgemää und die greescht
Kommun im Landkrääs Siedweschtpalz, wo kää Stadtrecht hat.

Fischbach-Bojalwe lait im Pälzerwald, ennere Däälrechion vun de Palz, zwische de
Städt Laudre und Bärmesens. Durch Waldfischbach-Bojalwe fließen die zwää Bäch
Schwarzbach und Moosalb.

Nochbergemääne sin Clause, Dusaidersch, Gaiseberg, Helderschberg, Hermeschberg,
Äned, und Stäalwe.

Fischbach werd 1182 als 'Vispach' es erschde mol gehääß. Nom Draißichjääriche
Kriech war's wiescht gefall unn fer mehrere Joor hat känner mi dort gelèbt. Denó
war's è gewäähnlicher Baureort. Es hat die glaich Geschicht wie die annere
Holzlandgemääne a.

Nodemm die Palz an Frònkraich ògeschloss wòr war, no de Frònzeesisch Reweluzion
is Fischbach Sitz vum'è Kandon wòr. Zu demm Kandon han 21 Gemääne geheert. A
òschließend als Daal vum bayrische Rhaikrääs is'es Koandonshauptort geblebb unn
hat sich zum'è wirtschaftliche Unnerzentrum entwiggelt. Bai de Vewaldungsreform
vunn 1972 is der Status dodurch beschdädicht wòr, daß Fischbach-Bojalwe Sitz
vunn de Verbondsgemäänevewaldung wòr is.

Waldfischbach hat frier emol bloß Fischbach gehäß unn so häßt's im Volksmund a
hait noch waitgehend. Awwer wä denne viele Ortschafde wo Fischbach hääßen
(Fischbach bai Dòhn, Fischbach bai Laudre) isses dann vunn Amtswää umbenannt
wor. Es erschd is'es Abtfischbach gehääß wor, wail's in saine Òfäng vor iwwer
800 Joor è Maierai vum Kloschder Hornbach war. Dennó is de offizielle Nòme in
Waldfischbach geännert wor, wail's z'samme met Helderschberg, Gaiselberg,
Schmaleberg, Schopp unn Stäalwe die Hembach bild. Die Hembach is è Joorhunnderde
aldi Waldallmende wo noch hait exeschderd.

1152 is Burgalba erwähnt wòr. Es hat zaitwais met Bärmesens zu Hesse-Darmstadt
geheert. Nom Dood vum Landgraf Ludwig 1790 hat Bojalwe viel Innwohner veloor,
wail die darmstädter Garnison uffgeleest wòr is. Òfongs vum 19. Joorhunnert is
Bojalwe zum'è Ort vun Bilderhännler wòr, wo Hailichebilder unn anneri naivi
Kunscht in ganz Daitschland fäälgebott han. Wie dass nixmi inngebrung hat, han
sich die Bojalwer uff die Korbmacherai veleet. Die Korbmacherai war sò wichdich
wòr, daß sogar Korbmacher vun auswärts ehr Wohnsitz no Bojalwe veleet han.

2007 warn 42,8 Prozent vun de Innwohner Proddeschdande und 42,5 Prozent
Kaddoligge. Die iwwriche han ennere annere Relichion ògeheert orre warn
konfessionslos.

Die Wahle zum Gemäänerat han sait em Z'sammeschluss 1969 folchende Ergebnisse
gebrung:

Die Blasonierung vun demm Wabbe hääßt: Vun Schwarz unn Gold gespalt, rechts è
linksgewendter uffgerichder silwerner Fisch, links è rotbewehrter und -bezungter
rooder Leeb.

Das Wabbe is 1980 vun de Bezirksrechierung Naischadt genämicht wòr unn zaicht de
Leeb vun de Grafschaft Zwääbrigge aus'em alde Wabbe vun Bojalwe und de reddende
Fisch aus'em ehemoliche Wabbe vun Fischbach.

È Städtepartnerschaft besteht met de franzeesische Stadt Carentan im Department
Manche in de Normòndie.



https://pfl.wikipedia.org/wiki/Stroosburi

Schdrooßbursch (Alemånnisch Stroosburi, franzesisch Strasbourg, daitsch
Straßburg) isch e franzesische Stadt im Arrondissement Strasbourg-Ville im
Département Bas-Rhin (Unnaelsass) in de Region Elsass, vun denne es aa die
Haubdschdadt is. In de Agglomeradsion Schdrooßbursch leewe 640.000 Mensche,
dodemid isses eens vun de greeschde Agglomeradsione in Frongraisch. In
Schdrooßbursch befinne sisch viele oiropäische Oirischdunge z.B. de Oiroparad,
es Oiropabalamend, de Oiropäischa Grischdshof fer Menschereschde, de Oiropäische
Birgerbeuffdraachde unn s Oirokorps.

Schdrooßbursch liechd am Owwerrhoi, desweege hot es aa en fer die Braide mildes
Klima, die Dorschschniddsdemberadur vum Johr bedrägd 10,4°C. Die Ill dudd die
Schdadt vun Weschde her dorschfließe unn vazwaigd sisch in zwee Saideärm, welle
bai de Schdadt in de Rhoi minde. Zwische de zwee Ärm unnem Rhoi befind sisch die
Grande Île Groß Insel), wu die Aldschdadt lieche dudd. Zu de Gmäänd Stroosburi
gheren d Kanton Strasbourg-1, Strasbourg-2, Strasbourg-3, Strasbourg-4,
Strasbourg-5, Strasbourg-6, Strasbourg-7, Strasbourg-8, Strasbourg-9,
Strasbourg-10

De Biachamääschta vun Stroosburi isch de Roland Ries. Stroosburi gheat zum
Kommunalvaband Communauté urbaine de Strasbourg.



https://pfl.wikipedia.org/wiki/St._Peter_(Speyer)

Die Pedakeäasch vun Schbaija isch frija mol die gläänschd romoanisch Keäasch
doad gwesd un isch wisawie vum Allhailischeschdifd g'lesche. Wailse so glää
gwesd isch, hoddma a "Pedakeäachl" zuare gsachd.

Die St. Peda-Paakeäasch soll 1157 duaschde Dummscholaschda Johannes von Erenberg
eabaud worre soi. Awwa ma gead dvu aus, daße elda isch. Im 11. Jaahunad hoddma
do ä glääni frieromoanischi Keäasch diregd wisawie zum Allhailischeschdifd gbaud
un im scheede 12. Jaahunad eanaiad. S'Goddeshaus isch blos uug'fea 30 m long un
12 m braid gwesd unnde Tuam 30 m hoch. Baim SChbaimara Schdaddbrond vun 1689
isch die Keäasch bis uff de Tuam un die Aussemauware runnag'broand un doan
hoddmase fa iwwa 100 Joa als Ruin lische losse. D'noch hoddmase doan
vaschdeischad un abg'risse.

N'Reschd vunde Keäasch, die Koaschdrewepaila un'n Deel vunde Weschdwond, isch im
Wohnhaus inde Allahailischeschdroß 21 oig'baud worre. Die Pedakeäasch komma uffm
Vochlschauplon vunde „Freien Reichsstadt Speyer vor der Zerstörung 1689“ vum
Philipp Stürmer (1916–1998) oagugge, wu im Hischdorische Museum vunde Pals
ausgschdeld isch. S'Schdadaschiv Schbaija hoddä Zaischnung vum Graisachiwa Peter
Gayer (1793-1836), wu d'noch die Keäasch om End vunde godische Aschidegdua
bschdimmd gwesd isch.



https://pfl.wikipedia.org/wiki/St._Moritz_(Speyer)

Die Keäasch St. Moarids in Schbaija ischä godischi Paakeäasch gwesd, wu uffm
haidische Kenischsbladds im Zendrum vunde Schbaimara Aldschdadd gschdonne isch.
Die Keäasch hodd domols als bedaidenschdi godisch Keäasch inde Voadapals golde.

Die Keäasch St. Moarids isch im 11. Jaahunad als Haubdparai vunde Birschaschdadd
Schbaija g'grind worre. Oinische meenen awwa, dasses im ausgejende 9. odda 10.
Jaahunad g'baud worre isch. Im 13. Jaahunad hoddmase doan im speedromonische
Schdiel nai eabaud. Die Keäasch hoddn schbidshelmische Weschdduam kabd, wu
60 Meda hoch gwesd isch. Sie isch uug'fea 40 Meda long, 25 Meda braid un bis
unnas Dach guud 20 m hoch gwesd. Im 15. Jaahundad, inde Joare vum 1422 bis 1468,
hoddma die St. Moarids-Keäasch middm Schdifd St. Germon zomme g'leschd un middm
schbedgodische Gweahaus unm Koa ausg'baud. Dodzu hoddma a noch ä uug'fea 2 Meda
hohe Ringmauwa drumrum gbaud.

Baim Schbaimara Schdaddbrond im Joa 1689 isch die Keäasch bis uffde Duam un die
Maua abgbrond. Ma hoddse nemme uffg'baud un um 1806 doan endgildisch abg'risse
un on dea Schdell doan de haidisch Kenischsbladds oag'leschd.

Die Funamend sinn a haid noch unnam Kenischsbladds. Erinnarunge on des
ejemolisch Wahzaische vunde Birschaschdadd Schbaija komma im Hischdorische
Museum vunde Pals oagugge. S'hod a noch Zaischnunge vun dem frijare Sagralbau.



https://pfl.wikipedia.org/wiki/St._Markus_(Speyer)

Die Keäasch St. Maagus in Schbaija ischä Paa- un Gloschdakeäasch uffm Feld vorm
Maaxdoaduam, em ejemolische Oigongsdoa zua Schbaijmara Voaschdadd voam Waiße Doa
gwesd. Die Keäasch ischn middlgroße Sagralbau midd romoanische unn godische
Schdielelemend gwesd.

Im 12. Jaahunad isch im Siede vunde Schdadd Schbaija voam Maaxdoa die Paakeäasch
fa die siedlische Voaschdadd im romoanische Schdiel gbaud worre, inde Nee vunm
weschdlische Saideaam vum Rhoi. Die Keäasch isch uug'fea 40 Meda long un 25 Meda
braid un isch vunnare Mauwa oig'zeumd gwesd. Im 13. Jaahunad hoddma die Keäasch
doan godisch eanaijad. Im Joa 1317 isch die Paakeäasch zuäm Wilhelmiddagloschda
worre, wuen Koahea vum Gloschda St. Geamoan gschdifd kabd hodd. De Oade hodd des
Gloschda doan awwa um 1500 widda uffgewwe.

Die Keäasch hodde Draißischjearische Griesch un a de Schbaimara Schdaddbroand
vun 1689 iwwaschdonne. Doan hodd die Keäasch noch uug'fea 100 Joa gschdoane
bevoamase doan um 1800 vaschdaigad un abg'risse hodd. Die Keäasch hoddmol doad
gschdoane, wu haid de große Paag- un Messblads wisawie vum Naduafreundehaus
isch. Eainnarunge vunde Keäasch komma haid im Hischdorische Museum vunde Pals
oagugge.



https://pfl.wikipedia.org/wiki/Speyerer_Tagespost

Die Schbaijerer Daachesposchd war ä Lokalzaidung in Schbaija, die vun 1952 bis
zum 31. Dezemba 2002 erswchiene is. Ihrn Mondl (iwwerreschinale Deel) hodse
zuledschd vum Monnema Morsche g'rischd.

B'sondas de loangjährischi Schefredaggder, de Journalischd un Audor Peter
Schmidt isch do prägend g'wesd. De ledschde Schefredaggder war de Jürgen Gruler,
der doan die Chefredaktionj vun de Schwedzinga Zaidung un de Hockema
Daacheszaidung iwanumme hod.

De Grund fa die Oischdellung vun de Zaidung mid enere Schlussufflaach vun 5000
Egsmblare hod die Mediegrubb Haas, Aischndümer said 1999, mit moangelnde
werdschafdlische Perschpektive oogewe. Viel vun de Abonnende hawen nooch de
Oischdellung vun de Zaidung ned zu de loangjährische Konkurrens de Schbaijerer
Rundschau, de Lokalausgaab vun de Zaidung Die Rhoipalz, gewegseld, sondan zua
Naigrindung Schbaijerer Moascheposchd.

Die kombledd Joohresbänd wern una onerm vun de Pälsische Londesbibliotheeg
Schbaija un im Schdadarschiv Schbaija uffkowe. Die Indanedversion vun de
ledschde Joohre vum 6. Juli 1999 bis 31. Dezemba 2002, uug'fea 30.000 Adiggl,
schdehen onlain zur Vafischung.



https://pfl.wikipedia.org/wiki/Spechbach

Schbeeschbach isch e Gmainde in de Kurpalz im haidige Bade-Wirddeberg und ghörd
zum Rhoi-Negger-Krais.

Schbeeschbach isch ungfähr 21 km sideschdlich von Heidlberg. S Dorf ligd an de
Grenze zwischem Kraichgau und em Kloine Odewald im Schbeeschbachdal. Die
Gemarkung umfassd 8,52 km², die zwische 160 und 330 Meda iwwam Meer ligge.
36,9 % sind von Wald bewachse, 51,3 % landwirdschafdlich genutzt und 11,1 % sind
Siedlungsfläche und Verkehrsfläche. Zu Schbeeschbach gherd a s Haus Neumühle. Uf
de Gemarkung ligd ausserdem die Wüschdung Kloischbeeschbach, die im 30-jährige
Krieg zerschteerd und nimme ufgebaut worre isch.

Nåchbagmainde von Schbeeschbach sin Epflbach, Eschlbrunn, Meckse, Lobach un –
ohne e gmainsame Gemarkungsgrenz – Naideschdoi.

Die erschd urkundliche Erwähnung von Schbeeschbach isch aus em Johr 1246, wo en
Heidlberger Bürger mit em Name Conradus de Spehbach gnannt werd. De Ortsname
erschaind 1337 als Spechbach un 1349 als Spehbach. S Dorf hot erschd zum
staufische Raichslånd rund um Wimpfe gheerd un isch im Johr 1330 mit de Meckser
Zent zu de Kurpfalz komme. D Ortsherrschafd hot efder gwechseld, belegd sinn
unner annerem 1325 die Herre von Wainsberg, 1401 de Naideschtoiner Dail von der
Herre vo Venninge unn aa d Herren von Helmschd, de Landschad von Steinach un
anndere Adels-Gschlechder sinn als Grundbsitzer belegd. Beherrschend sind awwa
bis zur Mediatisierung maischd die Venninger gwesst. De ganze Ord war uf
grundherrlichem Bode glege un ab 1838 sinn die Venningsche Hausblätz ins Aigetum
von de Bauern iwwergange.

Bis ins Johr 1803 hot Schbeeschbach zum kurpälzische Amd Dilschberg gheerd, dann
zum badische Amd Neggergmind. Die Grundherre hawwe von 1807 bis 1813 aa noch es
eigenes Amd ghabd, s Amd Eichterse. Im Johr 1857 isch s Dorf damm zum badische
Amd Ewwerbach komme, 1863 zum Amd Heidlberg und bei de Oifihrung vo de Landgrais
1938 zum Landgrais Heidlberg, der 1973 zum Rhoi-Negger-Krais worre isch.



https://pfl.wikipedia.org/wiki/Schwaiz

Die Schwaiz (daitsch: Schweiz, fronzeesisch Suisse, ital. Svizzera und rät.
Svizra), amdlisch Schweizerische Eidgenossenschaft is än Schdaad in
Middelairopa. Ugfähr 7,8 Millione Lait wohne in de Schwaiz unn sie hot e Fläch
vun 41.285 km². Die vier offizielle Amtsschbrooche vun de Schwaiz sin Daitsch,
Fronzeesisch, Idaljeenisch und Räddoromanisch. Dem Gsetz nach hot sie kee
Haubdschdadt, awwa in Werklischkaid iss es die Bunnässchdadd Bern. Aingedaild
iss sie in 26 Kantone, davun sinn 6 Halbkantone. Die Schwaiz hot kenn
Regierungsscheff, es Schdaadsowwahaubd werd vum Bunnäsrad gebild. Bezahld werd
in de Schwaiz mit Fronke unn Rappe, wobai en Fronke hunnad Rappe sinn.

Die Schwaiz werd manchmol als "Wasserschloss von Oiropa" bezaichned, weil viele
grosse europäische Flüss hier ååfange, zum Baischpiel de Rhoi und d Rhône und
wail die grosse oiropäische Wasserschaide in de Schaiz liege. So fliesst zum
Boischpiel de Rhoi in die Nordsee, die Rhône ins Middelmeer und de Inn
entwässert iwwer die Donau ins Schwarze Meer.

De hechschte Punkt von der Schwaiz isch mit 4634 Meder iwwerm Meer auf de
Dufourspitz, de tiefschde Punkt isch am Ufer vom Lago Maggiore mit 193 Meder
iwwerm Meer.

Die Schwaiz werd in drai grosse Nadurräum oigedaild, in d Alpe (mit de Voralpe),
s Middelland und de Jura. 48% der Schwaiz kehre zu de Alpe 12% zu de Voralpe unn
30% zum Middlland. Di reschdliche 10% gheere zum Jura.

23,9 Prozent von de Fläche von de Schweiz werre landwerdschafdlich gnutzt,
13 Prozent sind alpwirtschaftliche Fläche. Siedlungsfläche sind 6,8 Prozent und
25,5 Prozent sind unproduktive Naturfläche, de greeschde Tail davon in de Alpe
und im Jura. Ugfähr 30,8 Prozent sind Wald und Gehölz.

Nachbarschdaade vun de Schwaiz sinn im Uhrzaigersinn im Norde beginnend:
Daitschlond, Eestraisch, Lischdeschdain, Idalje unn Frongraisch.

Als es Klima in Oiropa noo de Aiszaid um 10.000 vor Chrischdus widda wärmer
worre is, hot aa in de Schwaiz die Jungschdääzaid begonne unn die Lait hawwe õõ.
In Weschdoiropa is die Megalith-Kuldur uffkumme: Die Lait hawwe grooße Schdää
uffgeschdelld, die sogenånnde Megalithe, tischfärmische Grabkåmmern (sogenånnde
Dolme), als Baischbiel Petit Chasseur im Wallis, unn Kuldschdädde, als
Baischbiel Menhire von Yverdon gebaud. Die Megalithe werre in die Zaid 4500 bis
4000 v. Chr. dadierd. Aigewannderd in die Schwaiz sinn die Mensche vun de
Megalith-Kuldur vum Genfersee her unn aus Sieddaitschlond in die Oschdschwaiz.
3900 v. Chr. is die Pahlbauer-Kuldur uffkumme, welle bis 3300 v. Chr. åågedauad
hot. Die Pahlbaude sinn im ufanahe Wassa odda am Ufa gebaud worre. Die Haiser
hot midd Schilf gedeggd, die Beede midd Lehm unn Rinde geje die Faischdischkaid
isolierd.

Um 1800 v. Chr. hot sisch die Brõõzezaid in Middloiropa vabraided, mer hot
õõgfonge, Brõõze herzuschdelle unn zwar maischdens als Legierung aus zwää Dääl
Kubba unn ääm Dääl Zinn. In de Schwaiz hot mer im Wallis unn im Bindnerlond
Kubber abgebaud. In de Schbäädbrõõzezaid ums Johr 1100 v. Chr. ware die maischde
Middllondseeje schun bewohnd, in iwwer 70 Siedlunge hot mer Gfäße, Gewåndnaadle,
Messa unn onnere brõõzezadlische Geejeschdänd gfunne, welle reeje
Hondlsbeziehunge um die Zaid in Oiropa bezoige. Aa uff Õõheehe is gsiedeld worre
unn Funne vun Knoche hawwe bewiese, dass de Õõdääl vun Gejagde Diere geejeiwwer
de gezischdede nur noch rund 10% ausgemachd hot.



https://pfl.wikipedia.org/wiki/Saal%C3%A4nnische_Dialegde

Saalännisch gebbds ned. Ned als Schbrooch. Wenn de Ausdrugg drodzdehm alsemohl
gebrauchd werd, dann als Vekerzung vun "saalännische Dialegde" orra fa es
eichene Saapälzisch vun annere weschdpälzische Dialegde absegrenze - orra wail
de Schbrecher vedrengd had orra ned wäs, daß es gaa kenn Saalännisch als enzelni
Schbrooch gebd.

Beide Dialegdgrubbe werre em Weschdmiddldeidsche zugeordned.
Umgangsschbroochlich werd de Dialegd ofd aa als Bladd bezeichned, was awwa nix
med em Pladddeidsche se don had.

Die Schbroochgrenz vun em moselfrängische unn em saapälzische Dialegdgebied werd
dorch die das/dat-Linje daageschdelld, die wo sich vun Velklinge im Siedweschde
no St. Wennl/Freise im Nordoschde dorch's Land ziehd. Außerhalb vum Saaland
werre haubdsächlich die saapälzische Dialegde, insbesonnre es Saabrigger Bladd
unn es vum Begger Heinz geschwäzde Saapälzisch als "der Saalännische Dialegd"
wohrgenomm - ah wenn des quasi noor e Faabklex uff arer bunde Paledd is.

In de Umgewung vun Lebach unn Schmelz valaafd endlang vum Flißche Prims die
dat/wat-Grenz. Obwohl do kenn eichendlicher Inseldialegd geschbroch werd, bleibd
feschdsehalle, had die Mundaad vun Schmelz gewisse Eichenheede, wo im iwweriche
Saaland in der Form ned ufdrääde, wail Schmelz e ledschdi Hochburch vum
moselfrängische Dialegd bild. Das schaffd enge Iwwergäng ins Saapälzische. In
Ahnschbielung uff de tibbisch moselfrängische Ausdrugg loo hei (werdlich „doo“
orra „dord hier“) werd die Gechend om Lebach unn Schmelz aa als die Lohei
bezeichned.

Konsonande werre mehrschdens e Bissche stimmhafd ausgeschbroch (z. B. in
Laddezaun, „Lattenzaun“) was normalawais aa schrifdlich widdergebb werd.
Omgekeerd find e daidlich wohrnehmbaari Õlaudvehärdung tibischerwais bai
Grubbeerunge aus em Konsonand + /r/ am Silweafang schdadd.

Äwefalls tibisch saapälzisch is die Neddunnerschaidung zwische sch unn waichm
ch. Baide Foneeme sin in waide Dääle vum Saaland allofon unn werre als reladiv
wäches, faschd schunn schdimmhafdes sch ausgeschbroch. De Laud laid zwische em
Schdandaddaidsche sch unn ch. Die Allofoni feerd beischbielsweis dodezu, dass
die hochdeidsche Werder Kirche unn Kirsche in de gechend vun Sabrigge als Kersch
ausgeschbroch werre unn nor anhand vum Kondexschd unnaschaidbaa sinn. E weideri
Eichenard fum saalänische Dialegd om Saabrigge iss das Werdche holle für
nemme/innemme. Tibbisch fa die Gechend saad ma dord zum Beischbiel: Ich muß noch
mei Herzdrobbe holle. In de Saapalz om Humborch heesds dann schunn widder hohle
unn werd a ned stadd nemme genomm, dord heesds dann: Ich muß noch mei Herzdrobbe
nemme.

Aa de Laudwerd ch unn r scheine dichder beisammeselaie als in viel annre Regione
vun Daidschland.

Im Stannaddaitsche dun nor zwä Ausschbroche fa O exischdiere. E koazi offeni wie
in „offen “ un e langi geschlossni wie in „groß“. Die Dialegde im Saaland hän
frad wie viele onnan pälzische un moslfrängsche Dialegde zusätzlisch e waideri,
nemmlisch es lange offne oo wie z.B. in kloor, loo (vum Lezebergsche bis waid
iwwa die Middlmosl).

Di Laude ö unn ü gebbd's aach in saalännische Dialegde ned unn die werre
meerschdens jewwails med e unn i easedzd.

Aach in saaläniche Wariande vum Pälzische un vum Moslfrängische gäbds di
geschlossnere unn waida vorre laiende Widdergaab vun de Difftonge ei ass [ɐɪ̯]
unn au ass [ɐɵ̯].

De Difftong eu dud aach in saalännische Dialegde ned exischdiere unn werd med ai
(pälzisch) un au "iwwasedzd". So häßd z.B. hochdaidsch „euer“ aier bzw. auer im
Saaland.



https://pfl.wikipedia.org/wiki/Roschdischa_Ridda

Roschdischa Ridda (in de Kurpalz au Kadaiser Kleß) is in de Palz was Sießes fa
se esse. De Nååme Roschdischa/Arma Ridder unn Kardaiserkleß (Kardaiser henn
schbardanisch gelebd) kummt doheer, dass des frieher en Arme-Lait-Esse war.

Ma nemmd druggene Wegg, duud ne uffriwwele unn duud ne in Milsch dungge un in d
Ponn broode. Wonna schää dorsch is, schdreid ma Zimt unn Zugga eniwwa. Mer
konn'n awwee aach gonz inwaische, donn forme orra wia is bróóde. Bsunnärsch guud
schmegdes, wammer in die Milsch nuch Vanillezucka gäbd. Foi ischs aach mit
Woisoß.

Roschdische Ridda ware aa schun in ähnlischa Foam bai de Reemer bekonnd. Im
reemische Kochbuch De re coquinaria find sisch schun des Rezebbd: "Zabrisch
abgeriewene Siligene, mach greeßere Häppsche, dung se in Milsch nai, röschd se
in Eel, iwwergieß se mid Hoonisch unn savier se."

Im Middlalda donn ischs erschd daitschschbroochisch Rezebbd rauskumme, im Buch
von guter spyse ausm 13. Johrhunnerd. Do schdehd zum Baischbiel drin: „snit
denne aht snitten arme ritter und backe die in smalze niht zu trüge.“

De Valerius Herberger hot 1601 in soim Buch Magnalia Dei, oder die großen Thaten
Gottes den Sadz "arme Ritter backen und Kümmerling schmelzen" von sisch gelosse.
In em daitsche Kochbuch ausm Johr 1691 werre se Gueldene Schnitten genennd.



https://pfl.wikipedia.org/wiki/Rhoiewene

D Rhoiewene isch der im Sproochgebrauch iwliche Name für de Owwerrhoigrawe. Sie
fängt in Basel åå und geht ugfähr bis Määnz. Manche Lait sage a Rhoidal, was
awwer ned stimmt, wail d Rhoiewene koi Dal isch.

D Rhoiewene isch durch en Grawebruch entschtanne. D Erdkruschte zwische de
haidige Vogese und em Pälzerwald uf de oine Said und em Schwazwald und em
Odewald uf de annere Said, hot sich ufgwelbt, bis sie in de Midde während dem
Terziär un em Quartär oigebroche isch. Es isch zwische dene Middelgebirge en 40
Kilomeder braider un 300 Kilomeder longer Grawe entschtanne, wu sich mid
Sedimend gfillt hod. Di gräschde Mäschdischkeit, wie ma in da Geologie sescht,
hawwe di Sedimende mid um di 3500 Meder bei Monnem. A hait sin di Verwerfunge am
Grawerond noch in Bewegung. Vor allem seidlische Verschiewunge losse sisch
feschdschdelle un månschmol sin dorursch aa kläne Erdbewe zu schbiare. Vom
vulkånische Kaiserstuhl abgeshe isch de Grawebruch ziemlich ewe. De Rhoi, der
vorher durch die Burgundisch Pfort Richtung Middelmeer gflosse isch, fliesst
seidher durch die Rhoiewene und hot ere ihre Name gewwe.

In de Rhoiewene hods, wie die Funde zaische, schun frieh die ärschde Siedlunge
gäwwe. Haid sin die Medropolreschione Rhoi-Mõõ midde Schdedt Binge - Määnz -
Frongford - Offebach - Damschdadt un Rhoi-Negga mid Naischdadt -
Monnem-Ludwichshafe - Schbaya - Worms - Haidlbärsch un Brusel prächnd un mea
siedlich vum Pälza Schbroochgebied die Drinadzional Medropolreschion Owwarhoi
mid Kallsruh und Strõõßburg, Fraiburch im Breisgau, Miehlhause (im Elsass) un
Basel. Di greeschte Städt in de Rhoiewene sin Freiburg im Breisgau, Strooßburg,
Kallsruh, Monnem und Ludwichshafe.

Die ginsdiche Vakeasbedingunge hän schun said de frieheschde Voazaid aach de
Hondl gfärdad - haid is Frongford es Bongge- un Bängschdazendrum, Ciba - Anilin
- Merck - Heegschd sin bekannde Schemie- un Pharmaziefirme. Ändlong vum Rhoi
wärd inde aal Mäanda Kies un Sand gebuddld, in Päschlbronn is die äldschd
Eel­quell, im Ried hänse die Färderung inde 70er oigschdelld un in Landach 2008
õõgfange.

Mid Rhoihesse, Palz un Baade lieje die drai greeschd Woi­baugebiede im
Rhoigrawe, denewwa is do es Haubdõõbaugebied vun Tabag, Zuggariewe un Schbaarchl
un die Osdhäng - Schwaz- un Orewald - sin bekannd fär iane Obschdwässale un
Obschdwoi.



https://pfl.wikipedia.org/wiki/Retscher_(Speyer)

De Redscha (gschriwwe Retscher) ischä Ruin inde Schmaimara Aldschdadd, newede
Draifaldischkaidskeäasch inde Nee vum Holzmaagd visawie vum Fischmaagd. Oandie
Ruin kummdma iwwa die St. Veldgass unn iwwade Gaade vunde
Draifaldischkaidskeäasch.

De Redscha ischde änzigschd iwwrischgbliwwene Reschd vunnem Brofoanbau in
Schbaija ausm 13. Jahunnad (isch schun 1241 eaweend worre), wu de Schbaimara
Schdaddbrond als Ruin iwwaschdone hodd. S'isch mol ä Padrizjahaus gwesd, wu
nochm Eabauwa Retschelinus heese dud. Die Schbaimara Padrizjafamilije Retschlin
hawwen do mol'n'Hof unn mearare Haisa kabd. Ma klaabd, daß die Ruin mol
s'Haubdwohnhaus gwesd isch. De Bau hoddmol fia Schdoggweag kabd unn dodvu sinn
noch die Mauware vun drai Schdegg do. Eahalde gbliewe sinn a noch Skulbdure onde
Feschdare. Die Schdadd Schbaija hodd oam 27. Oktober 1495 de Redscha iwwanumme
vum Dummkabidula Johann Kranich von Kirchheim, zsomme midsoim Bruda, em
Heinrich, soina Kusine Praexedis unnem Matthias von Rammung alsde
Bvollmeschdischde vun soim Schwaacha Albrecht V. Göler von Ravensburg. Inde Joa
vun 1628 bis 1648 hodd die Luddagmoind de Redschaf als Bedsaal bnudzd. Nochm
Pelsische Eawfolschegriesch hoddma donn newede Ruin vum Redscha die die
Draifaldischkaidskeäasch hiegschdelld.



https://pfl.wikipedia.org/wiki/Melibokus

Da Meleboges, Melibogus odder Malsche is en Berg im nordweschtlische Ourewald un
mit 517 m i. NHN di hegscht Erhewung an da nerdlische Bergstrooß.

Da Nåme Meleboges, jinger Melibogus, uff Hochdeitsch gschriwwe Melibokus odder
Melibocus, kummt aus-are Beschreiwung vum grieschische Geograf Ptolemäus. Der
hot mi-dem Nåme Μηλίβοκον (Mēlíbokon) allerdings de Haaz gemäänt. Ma hot den
Nåme, 1605 zum erschdemol erwähnt (Melibocus), falscherweis uff de Malche
bezoore.

Da urschbringlische Nåme vum Berg waa Malche odder Malsche, uff Hochdeitsch
gschriwwe Malchen odder Malschen, 1012 s erschdemol erwähnt als mons Malscus.
Des loßt sisch vum aldhochdeitsche malsc, 'stolz, uffragend' ableide. Frieher
hot ma aa Malcheberg (16. un 17. Jh.) odder Malchesberg (bis ugfähr 1850) gsaat.
Siwwe Kilomeder nerdlisch gibt-s e Dorf mim Nåme Malche (1420 Malche, Malchin,
1485 Malchen, heit bei Seem-Jurem; ähnlisch Malsch, 783 Malschen, im Kraischgau,
ewefalls vun ahd. malsc abgeleidet).

Ånnare alde Nåme vum Meleboges, 1646 in da Topographia Hassiae vum Martin
Zeiller un-em Matthäus Merian erwähnt, sin Stickleberg (middelhochdeitsch
stickel, 'steil') un Spitzberg (noch soiner Form).

Des Meleboges-Massiv bschdeht aus Biotit-Granodiorit, eme magmadische Gschdein
wu mim Granit verwandt is. Der is im Zendrum vum Massiv rischdungslos kernisch.
Am Nordrand kumme parallel ausgerischde Schdugdure vor. Di Haubdgemengedeile sin
Kalifeldschbad, Plagioklas, Quaaz un Biotit. Als Newegemengedeile drede Apatit,
Titanit, Magnetit, Ilmenit, Pyrit, Kupferkies un seldener Zirkon uff.
Nordwesdlisch vum Gibfel is e Felsemeer un an de Häng rundrum hots mehrere
klääne Felsemeerle.

Des Gebiet um de Meleboges rum is fä soi Ganggschdeine bekannt. Zu denne
Ganggschdeine ghere aa der noch-em Berg benånnde Malchit, da noch Alsbach in da
Näh vum Meleboges benånnde Alsbachit un da noch-em Odewald benånnde Odinit.

Da Gibfl vum Meleboges liggt uff da Gemaagungsgrenz zwische Bensem (Ordsdeil
Auerbach, Kreis Bergstrooß) un Alsbach-Hejne (Landkreis Dammstadt-Dibborg).
Uumiddelbaa am Fuß vum Meleboges liggt Zwingeberg. Obwohl-s bragdisch denne ihrn
Hausberg is, reischt di Gemaagung net bis nuff. An da Bergschdrooß geleje, em
westlische Rand vum Odewald, bieded da Berg en weide Bligg iwwer di Bergstrooß
un Rhoiewene bis niwwer zu de 40 km endfernde Haadberge, em Ostrand vum Pälzer
Wald. Weiderhie sin Rhoihesse, da Dunnerschberg, Soonwald, Hunsrigg un Taunus zu
sehe, bei klarer Sischt aa di Fogese. Uff Auslaifer am Westhang ligge di Kabell
Zur Not Goddes, des Auerbacher Schloß un des Alsbacher Schloß.

1772 is vum Landgraf Ludwisch IX vun Hesse-Dammstadt da erschde Aussischtsturm
uff-em Gibfel vum Meleboges gebaud worre, 21 m hoch un aus Nadurschdää. 1945
is-er zerschdert worre, nochdemm er als Flugsischerungspungd benitzt worre is.
Da zwedde Aussischdsturm is 1966 gebaut worre. Es is en 22 m hocher Beddåturm
mid åågschlossener Gaschdschdubb. 2010/11 hawwe se-n renoviert.

In de 1970er Johr hawwe di Ami en fuchzisch Meder hoche Beddåturm mid-are
Radio-Relää-Schdazion errischt. Heit werd da Funkturm vun da Bensemer Firma GGEW
AG fä Indernet per Funk benitzt. Außerdemm sinn Antenne vun Mobilfunkååbieder
druff. Seit 2013 is da Turm uffallend rod un weiß gschdrische, zur Sischerheit
im Flugverkehr.

Iwwer da Felswand nerdlisch vum Gibfel is e Råmp als Schdaddblatz fä
Hängegleider (Drachefliejer).

Mehrere Wånderweg fihre iwwer de Meleboges. Aa di folgende Fernwånderweg gehe
iwwer de Gibfel: da 132 km långe Prädikadswånderweg Alemanneweg (HW7 vum
Odewaldklub), da 124 km långe Niwelungesteig (HW72) un da 58 km långe
Haubtwånderweg HW16 vun Zwingeberg noch Laudebach. Mim Audo derf ma net
nuffahre, s gibt e paa Wånderpaagbletz in da Umgewung.

Da Melebogus is bei de Mountainbiker bsunnas belibt. Di 33 km lång
Mountainbike-Rundstregg Nerdlische Bergschdrooß (Nd.B) geht iwwer de Gibfel vum
Melebogus un dursch di Berge in da Umgewung. Di Hehemeder summiere sisch uf
ugfähr 1100 m.

Da Friedrich Baader verzählt 1843 di folgend Saag vum Meleboges (orginal
Wortlaut, ins Kurpälzische iwwersetzt):

Di Saag verzählt: En junger Graf vun Katzeellebore hot di Dochder vu-mne
Dinschdmann vun soim Vadder geliebt. Die hot i-mne Derfel, wu heit noch ihrm
Nåme zu Ehre „Malche“ [Verklänerungsform vun Amalie] heeßt, gewuhnt. Da alde
Graf wollt awwer nix vun da Lieb vun soim hochgeborene Sohn zur Dochder vun-are
niedrischgeborene Person wisse un hot soim Sohn uffs schdrengschde befohle, uhne
soi Begleidung de Bezirg vum Meleboges, uff demm soim Abhang des Schloß Auerberg
schdeht, net zu verlosse. E gewissi Erleischderung vun soiner Sehnsucht in da
ugligglische Lieb hod-er dodrinn gfunne, daß-er vun da hegschde Schbitz vum
Meleboges zur Wuhnung vun soiner Gelibbde niwwer geguggt hot. Des schääne Medel
konnts aa net losse, daare- un näschdelång zum Berg, em Uffendhalt vun ihrm
Gelibbde, zu glotze, bis des Leid ihr s Hätz gebroche hot; s End vun ihrm
Gelibbde verzählt dånn des Gedischd.

Des Gedischt, uhne Audor un unnerm Tiddel Die Sage vom Melibokus widdergewwe,
schdammt urschbringlisch vum Ignaz Franz Castelli (1781-1862) un is ugfähr 1815
unnerm Tiddel Berg und Thal erschiene. Da Kombonischt Franz Xaver Krebs
(1765-1826) hot e Melodie fä Gsang mid Gidda-Begleidung dazu gschriwwe (Berg und
Thal oder das Sehnen der Liebenden).



https://pfl.wikipedia.org/wiki/Marlene_Dietrich

Marlene Dietrich (* am 27. Dezemba 1901 in Schönebersch (haid en Ordsdeel vun
Balin); † 6. Mai 1992 in Paris; aischndlisch Marie Magdalene Dietrich is ä
Schauschbielarin un Sängeren gewesse, die aus Daitschlond kumme is, awwer 1939
die US-ameriganisch Schdaatsbirschaschafd onahm.

Newwer de Hildegard Knef unn de Romy Schneider zählt se zu den greschde
waiblische Legende, die de daitsche Film hervorgebrachd hot unn die aa
indanazjonal beriemd worre sinn. Zu ihrm Markezaische sinn ihr lange Bää, ihr
diefi, rauchisch-erotisch Schdimm unn die von ihr ofd getrachene Hoseaaziesch.
Do hot se massgewlisch begetrache, dass die Dinga in de 1930er Johr fer Fraue
salonfähisch worre sinn.

Ihr Karrier hot Marlene Dietrich als Schauschbielarin am Deada unn in
Schdummfilme in de Goldene Zwanzischa in Balin begonne. Ihrn indernazjonale
Durchbruch hot se 1930 mit de Haubdroll vun dem Film Der Blaue Engel g'habd.
Zamme mit dem Reschissör von Sternberg is se donn am Aafang vun de 1930er Johr
in die USA gange, wo se mit seinre Reschie unn an de Sait vum Gary Cooper des
Drama Marokko gedreht hot, fer des se ä Nominierung frt de Oscar als beschdi
Hauptdaschdellarin erhalde hot. Mit Filme wie Shanghai-Express (1932) unn Der
große Bluff (1939) hot se sisch als de erschde daitsche Filmschdaar in Hollywood
edabliard.

Während de Nazi-Zaid in Daitschlond hot se sisch gewaigat, die Brobaganda vun de
Nazis zu unnerschditze. Stattdesse hot se sisch während em Zwedde Weltkriesch
bei de Truppebedraiung vun de Amis engaschiad, indem se fer die amerikanische
Soldade gsunge hot unn die Laid in de Lazaredde bsucht hot. Noch em Kriesch wurd
ihr dodefier die Fraihaidsmedallje dursch de Präsident vun de Vaainischde
Schdaade verliehe.

Ab de 1950er Johr stand se iwwawieschnd als Sängerin uff de Biehn unn hot
weltwaide Erfolge gfaiad. Zu ihre beriemdeschde Lieda zählen Isch bin vun Kopp
bis Fuß auf Liebe eingschdelld, Lili Marleen, Isch hab’ nochn Koffa in Balin unn
Saach mer, wo die Blume sinn.

Noch de Dreharwaide zu ihrm ledschde Film Schöner Gigolo, armer Gigolo (1978)
hot se ihr Karriere aus gsundhaitlische Gründe beendet. Bis zu ihrm Tod im Johr
1992 hot sie zuriggezooche in ihrer Pariser Wohnung g'lebd.



https://pfl.wikipedia.org/wiki/Mannemer_Morje

De Mannemer Morge iss ä regionali Dageszaidung im reschdsrhainische
Rhai-Negga-Draiegg. Die Zaidung hot e Ufflag vun 80.727 Exemplare, die
Dochderzaidung Schwetzinger Zaidung e Ufflag vun 11.452 Exemplare. In de
Haubdausgab vum Mannemer Morje werd iwwer Monnem, Ludwichshafe unn Haidlbärsch
berischd. Die Zaidung gehörd momenton der Mediengruppe Dr. Haas GmbH. Der
Mannemer Morge wurd im Johr 1946 vun Eitel Freiherr von Schilling unn Oskar
Hörrle als Der Morgen gegründet, mussde awwa wege Urhewwerreschdsverledzunge
umbenannd werre.

1951 hot mer es said 1949 widda aschainende Haidelbejer Dachbladd iwwernumme, um
es Vabraidungsgebied auszudehne. 1953 is donn ä Reschionalausgab fer
Ludwichshafe endschdånne. Wennisch schbäda hot mer aa Kooberadsionsvadrääch midd
klääne Zaidunge aus Nordbade gschlosse, unner annerem midd de Frängische
Noorischde, em Werdhääma Daachbladd, de Bad Mergendhäämer Zaidung, de
Schwetzinger Zaidung, de Hoggemer Daachzaidung, de Woinemer Noorischde unn de
Odewälder Zaidung. 1967 hot mer die sozialdemokradisch AZ iwwernumme, ä
õõgschdrebdi Fusion midd de lingsrhoinisch Rhoipalz is awwa gschaidad.



https://pfl.wikipedia.org/wiki/Kurpalz

Kurpalz heeßd mär haid es ehmolisch räschdsrhoinisch-kuapälzisch Gebied um
Monnem un Haidlbärsch, des wu vum Napoleon vun de gsamd ehemolisch Kurpalz
abgschnidde woore un zu Båden gewwe worre is. Die gonz Kurpalz is awwa um än
Vielfaches greeßa gewäßd: vun Simmere im Hundsbuggl bis dief inde Elsass un vun
Lodringe bis tief inde Orewald hods kurpälza Gebied ghad.

Die Palzgrafe ware im Hailisch Reemisch Raisch vun de Daitsch Nadzion schun bal
su hochgschdälld wie die Härzeesch. När ääna waa all de annan waid voraus: dea
vum ("bai") Rhoi im Zendrum vum Raisch. Desdewesche wara aach glai vun Óófang óó
bai de Kurfärschde middebai: die Färschdärzbischöf vun Kölle, Tria un Määnz mid
ihrne Ärzschdifde un die Palzgrafschafd bai Rhoi hen de gonze Middlweschde
inneghad, de Härzoch vun Sagse, de Maggraf vun Brandebursch un de Keenisch vun
Beeme de Oschde vum Raisch - desdewesche sin die siwwene Kurfärschde worn. Un
dodemid die Palzgrafschafd bai Rhoi ä Kurpalzgrafschafd.

Dass de Pälza, wie märn ball ghäße hod, Ärzdruchsess waa (äm Kaisa soi
färschdlische Owerkellnär, sozusache), waarä huchi Eea, dassr „Raischswikaa“ fär
all Gebied mid frängischm un schwäbschm Räschd un alle Rhoilande waa, waa
wischdscha: dodemid wara dord Schdellverdrehta vum Kaisa un sozusache soi
Gschäfdsfiera un owwärschdä Rischda, Pärsonalchef un Haupdkassiee. Un er waa
nadierlisch de regierende Färschd vun soinäre Kurpalz.

De ärsch Palzgraf bai Rhoi waa 1085 Heinrich II vun Laach. Anno 1214 is de
Ludwisch de Kelemer als ärschda vunde Widdlsbacha än pälzisch Kurfärsch worrn -
un die Widddlsbacha hän die Machd dann aach feschdghalde. Aischndlisch kennd mär
se haubdsächlisch als Herscha vun Bayan, awwee des toischt: die hen aach Holland
inde Händ ghad un halba Belschje un aach sunsch nuch viel. Bayan un die Palz
hense awwee guud feschdghalde, aach wanse sichsch dodebai uffgschbliddad hen in
vaschiedne Linie - wann ää hie waa, isses Ärbe wiera an die annern zuriggfalle.

So hod die Palz zugenumme an Machd un Oifluss un 1400 is de Kurfärschd Rupräschd
III sogar als Rupräschd I reemisch-daitscha Keenisch worn. Däm soi Ärwe hän donn
awwee die Owwapalz, Zweebrigge/Simmern und Mossbach gedäähld.

Des waa zwar ä gewaldisch Schwächung, wann die ned zammeghalde henn, awwees is
alles nuchemol guudgonge bis zur Reformation, wu Haidlbärsch ä calvinistisch
Zendrum worrn is un Friedrisch V hod aach nuch beemischa Keenisch wärn wolle -
des waa donn ääna vun de Auslesa vum Draißschjährische Griesch. Dodenóch waa die
Palz öde un leea. Es waa soo schlimm, doss die Laid sogaa die Ärlaubnis gried
hen, zwää orra drai Fraue zu haian, wails zu wenisch Männa gäwwe hod un aach
wail mär dringend Nachwugs gebraachd hod.

Im weschdfählische Friede hen mär zwaa die Unnapalz wirra zammegriehd und aach ä
Kurwürd, awwee des waa ä nai, achdi, un dodemid nimmi de ärschde Pladz, sunnan
de ledschde. Zumindsch, bis's don nuch ä naindi fär Hannova gäbbe hod.

Gewinna waan vor allem Schwede un Frongraisch. In "Meyers Konversationslexikon"
vun 1889 hodds desweje aa gheeße:

1685 ging die Kurpalz an die kadholisch Newelinie Palz-Neubursch, die wu
zunägschemol vun Disseldoff aus regiad hod.

Awwee schun drai Joa schbäda isses unnerm Lui XIV, em "Sunnekeenisch" funn
Frongarisch, donn fer uns gonz schlimm worn. Der hod im Naame funn seinere Fraa,
de Liselotte vun der Palz, die uugligglisch em Hof in Versailles middem Keenisch
sein Bruder verhaierd gwesd isch, Ooschbrisch uff die Palz oogemeld. Dem soi
Grieschsminischder Luvois hod uns mid „brûlez le Palatinat!“, dt.: „Brennt die
Pfalz nieder!“, „Duud die Palz abfaggle!“ dän Mordbränna Mélac gschigd. Dea hod
1688 midde Rhoiamee Baade un uns uhne Grieschsärglärung iwwafalle un unsa eh
schun kabudnes Lond bis 1697 nuch meena väwieschd - des is aach därjeeenisch,
wus Haidelberscha Schloss hod schbrenge gelossd.

Die is donn nóóde Befraiungsgriesche aach nóó Bayan kumme un 1946 ins naie
Rhoilond-Palz - uhne die Saapalz, die is haid es Saalond. Un uhne "Kur", wail
die jo zamme mim HRR hopsgonge waa.

Des sin när ä paa "Grenzorde", wamma den Nome bai däm Fliggeteppisch iwwahaupt
gbraache därf:



https://pfl.wikipedia.org/wiki/Kurp%C3%A4lzisch

Kurpälzisch (aach Badisch-Pälzisch) iss e Unnagrubb vun de vordapälzische
Dialekte, ä rhoifrängischi Dialektgrubb, unn die ähnzisch reschdsrhoinisch
Dialektgrubb vum Pälzisch. Lexikografisch erfassd unn beawaid werre di
kurpälzische Dialekte vum Badische un vum Siedhessische Wärdabuch.

S Kurpälzisch is des Pälzisch wu ma reschts vum Rhoi babbelt. Di Abgrenzung zu
alle iwwarische Pälzische Variande is also da Rhoi. Des Schbroochgebiet vum
Kurpälzische deckt sisch im Große un Gånze mid-em reschtsrhoinische Deil vun da
hischdoarische Kurpalz. Dodemit gehts weit iwwa-s Gebiet vun da haidische Regiõn
Kurpalz in Bade naus.

Di Außegrenze losse sisch net schaaf feschdleje. Des is äfach e Dialegdkondinuum
mid allmählische Iwwergäng zu de Nochbadialegd.

Di Unnerschied zwischem Kurpälzische un em Siedhessische sinn net gräßer wie
innerhalb vum badisch kurpälzische Gebiet. Di Bezaischnung als Hessisch un
Kurpälzisch odder gaa Badisch rischt sisch änzisch noch de haidische
Ländergrenze un hot mit da Schbroochgeografie nix zu du. Im hessische Ried, des
is di Rhoiewene, an da Bergschdrooß un im Odewald schwetzt ma pragdisch di selb
Schbrooch wie in da badisch Kurpalz. Vawunnere dud des oim net, hot doch des
gsamde Gebied zum Fliggedebbisch ghert, wu (vor allem) unner de Färschdetimer
vun Kurmoinz, Worms un Kurpalz uffgedaild waa. Di Schbrooch ännert sisch gõnz
allmehlisch. Noch Norde hie naigt ma tendenziell mehr zu helle Vokale, noch
Siede zu dunggle. S-gibt wennisch Unnerschied im Wortschadz. Zum Baischbiel
deggd ma sisch im hessische Orewald mid-eme Kolder zu, im badische Odewald mit
eme Debbisch. De selwe Unnerschied gibt-s iwwarischens aa innerhalb vum
lingsrhoinische pälzische Schbroochgebiet. Des Kurpälzisch-Siedhessische setzt
sisch noch bis ins bayrische Unnerfrõngge iwwer de Main weg fort un erschdreggd
sisch noch ugfähr uf de Londkrais Mildeberg.

Noch Siede hawwe di Schbroochforscher schemadisch di Linje zwische p un pf als
Grenz vum Kurpälzische zum Siedrhoifränggische feschdgelegt. Des gilt
glaischzaidisch als Grenz zwischem Middldaitsche un em Owwerdaitsche. Awwer so
äfach is des net. Erschdens emol hot sisch di Linje im Lauf vun da Zaid immer
waider uffgschbalde un is fä vaschiedene Wärder gãnz unnerschiedlisch. Zweddns
hawwe sisch selle Linje noch Nordweschde verschowe. Des hot dodezu gfiehrt, daß
ma hait in da Gejend um die ald Haubschdadt vun da Kurpalz, Haidlberg, noch da
lingwischdische Definizion gar nimmi kurpälzisch babble ded(!). Dabei ännert
sisch zwische da Regiõn närdlisch un e gãnzes Schdick Siedlisch vun Haidlberg
net allzuviel an da Schbrooch.

Beim Lambdazismus, noch em grieschische Buschdawe Lambda benãnnd, wärd in
Konsonand zu-eme l. Des hot-s frieher in verschiedene Orde in da Gejend vun
Månnem bis Ewwerbach gewwe wie Aldrib (direkt iwwam Rhoi driwwe), Neggarau,
Kefferdal, Faidene (wu di Oiwuhner selwer Failne nenne), Wallstadt, Seggene,
Friedrischsfeld, Heddese (des heßt dort Hellese), Schriese, Dossene, Aldebach,
Låmbehãã, Hilsehãã, Wilhelmsfeld, Hailischkraizschdåånisch, Aiderbach,
Altnaidorf, Schänau, Heddesbach, Långedal, Schääbrunn, Moosbrunn, Ewwerbach.
Hait hert ma des wohl bloß noch in e paa Orde bai Månnem un nerdlisch vun
Haidlberg.



https://pfl.wikipedia.org/wiki/Kraiszahl

Die Kraiszahl π {\displaystyle \pi } (Pi) is ä maddemadischi Konstande unn ä
irrazjonali Zahl. Im Dezimalsyschdem dut die Kraiszahl π {\displaystyle \pi }
aafange mid de Ziffanfolge vun

Die Kraiszahl bschraibd in de Geometrie des Vaheldnis vom Umfong vummä Krais zu
saim Durschchmessa. Genau des Vaheldnis is völlisch uabhängisch vun de Greeß vum
Krais. Die Kraiszahl werd midm klääne griechische Buchstawe Pi ( π
{\displaystyle \pi } ) bezaischnd, des is nämlisch de Aafangsbuchstab vun dem
griechische Word περίμετρος – perimetros unn määnt uff pälzisch sowas wie
„Umfong“. Die Bezaischnung „ π {\displaystyle \pi } “ is zum erschde Mol 1706 in
dem Buch Synopsis palmariorum matheseos (Iwwerbligg iwwer die Haubdwerk vun
de[maddematisch] Wisseschafd. Odda: Ä naii Eifierung in die Maddemadig) vum
William Jones vun Wehls.

Es exischdiere ä paar glaischwerdisch Definizjone fer die Kraiszahl  π
{\displaystyle \pi } . Am gebräuchligschde sinn devun die Feschdlegunge als



https://pfl.wikipedia.org/wiki/Kallsruh

Kallsruh isch e Schtadt im Bade-Wirddeberg und isch friiener emol die
Hauptschtadt von Bade gwesst. Lang isch Kallruh nach Monnem die zwaidgreeschd
Schtadt in Bade gwesst, hod awwer bevelgerungsmässig Monnem iwwerhold un isch
die greescht Schtadt in Bade. S Bundesverfassungsgricht und de Bundesgrichtshof
sind baide in Kallsruh und aus dem Grund nennt ma die Schtadt aa Residenz des
Rechts. S bsunnere an Karlsruh isch, dass die Schtadt, so wie Monnem, in de
Neizeit geplant worre isch. Awwer annerscht wie Monnem, wo e Quadratschtadt
isch, isch Kallsruh d Fächerstadt weil s Schtroose wie en Fächer im 90°-Wingel
vom Schlossturm aus nooch Siide gange sind.

Als Gründungstermin von Kallsruh gult de 17. Juni 1715, weil an dem Dag de
Grundschtoi zum Schloss glegt worre isch. De Markgraf Kall Willem hot mit de
Bevölgerung von seiner Resident Dorlach Broblem ghabt und wollt e schees Schloss
baue. Nach de Legende isch em dann uf de Jagd, wo er midde im Haardtwald
oigschlofe isch, die Idee komme, des Schloss und die dazugheerend Schdadd dort
baue zu lasse. D Schdadd hod er am Reissbrett blane lasse, nach sich selwa
benannt und die 32 Schdroose und Allee sind wie Sonneschdrahle von seim
Schlossturm aus gebaut worre. Für d Aalag von de Schdadd isch awwer nur das
südliche Vierdel vom Kreis bebaut worre. Um Laid nach Kallsruh zu logge, hot er
de naie Bevelkerung viele Privilegie verschbroche, die erscht im 20. Johrhunnerd
schunschd in Europa Fuss gfasst hawwe: persönliche Fraihaide, wirtschaftliche
Fraihaide, Glaichheid vor dem Recht, politische Mitschbrooch. Es sind dann Laid
aus Frongraisch, Pole, Idalje, de Schwaiz unn viele daitsche Länder komme. De
erscht Bojamääschda isch de Johann Sembach worre, der aus Schdroossburg nach
Kallsruh komme gwest isch. D Schdadd isch dann ab 1717 die Residenz von de
Markgrafschaft Bade-Dorlach gwesst und ab 1771, als die Bade-Badener Linie
ausgschtorwe isch, von de Markgrafschaft Bade.



https://pfl.wikipedia.org/wiki/Herz-Jesu-Kleschderle_Naischdadt

Es Herz-Jesu-Kleschderle in Naischdadt is ä Kloschder vun de
Herz-Jesu-Prischder, ääns vun de jingschde iwwerhaubd. Noom ärschde Weldgriesch
sin die daitsche Missionare aus de Kolonie ausgewies worn, wail mer net guud hod
vazeele gekennd, was die Daitsche fer 'Schlechde Laid' sin, wann die Mensche
zuglaisch vun dene 'Schlechde Laid' ner Guudes erfahre. Un so sin die
Herz-Jesu-Prischder vun de Kameruner Missione zuriggkumme un hen 1920 es
Kloschder in Naischdadt gegrind.

Denn Schdääbruch uffm Käschdebärsch hen se schunn im Vorjaa gekaafd ghed un aus
demm Haus vum Voabesidza hen se ä Kabell unä Seelsorschhaus gemaachd. In de
nägschde paa Joar sin dann iwwer 125.000 Laid dohie gebilscherd, um do de
"Moses", de "Jedermann" un de "Verlorne Sohn" als Frailichdschauschbiel
oozugugge.

1940 hen die Nazis Robert Schuman debordierd un in Naischdadt im Kehla, em
ledschde Haus voam Kloschder, indernierd, vun wo aus der Unidaarier meechlichsd
ofd zum Goddesdienschd ins Kloschder gong is.



https://pfl.wikipedia.org/wiki/Fasnacht

Fassenachd, aach Fasnacht, Faßnachd, Fasching, Karnewal, "die finfd Jåhreszaid"
- des is all es selwe, all es glaische: ausm Ladainische: carne vale ("Flääsch
ade!") is de Karnewal abglaid. Im Daidsche is des die Nachd voam Faschde, die
"Fastnachd". Gfaijad wärd iwwarall - un iwwarall onnaschda.

Die Sidzunge sin Bienedaabiedunge mid Schbrooch- un Gsangvoadrääsch, dääls
monschmal aach mid mea orra weenscha ardisdische Oilaache, die wo ia Wurzle inde
Turnvaoi hän. Die bekanndschde Sidzunge waan als die Määnza Prungsidzunge Määnz
blaibd Määnz un Määnz wie's singd un lachd, die wo ärschd im Radio un donn aach
im Fänseje iwwadrooche worrn sin. Wail awwa dodebai die Polidiga zuviel - noo
iane Määnung - ufde Dääz griehd hän, sin die Sidzunge fär die Iwwadraachung
ändschärfd worrn, was logischwais viel Zuschaua vagroild hod. Do hod mär se donn
zammeglehd zu Määnz blaibd Määnz wei's singd un lachd. Awwa des Niwoo vunde
Originaalsidzunge inde Vaoine is nie wirra ärraischd worrn, obwohl SWR un ZDF
gezwunge waan, wirra mea Polidig zuzlosse.

Die Wurzele vunde Määnza Fassenachd raische bis ins Middlalda zurigg, als die
Laid sich an Fassenachd hän iwwa "die do owwe" beklaache gedärfd (es
"Rügeräschd" an Fastnachd). Än onnare Impuls waan die Schdrooßetheada inde
napoleonisch Zaid, die wo - gschiggd vabaggd - all die Bodschafde unnas Volg
gebrung hän, wo voboode waan. Un noo äm Napolion isses donn rischdisch losgonge:
geje die "Reschdaurdzion", die Ärnaijarung vun de klääne Audokraade, geje Zensua
un Duodez"Schdaade", fär Ainischkaid un Räschd un Fraihaid sin die Laid uf die
Gaß gonge, sinse zur Maxbursch geplschad, sinse indi Bidd gschdiesche.

In Kölle rebräsendiad es "Draigschdärn": de Prinz härrschd iwwa soi närrisch
Volg, die Jecke, de Buur (Baua) schdehd fär Kambfkrafd un Fraihaid vunde
Schdadt, die Jungfraa symbolisiad die Schdadt selwad.

In Rio dé Schaneero duud sisch alles um die Sambaschule dreje: Drai Daach hänse
Zaid, drai Schdunn fär ä jedi, Aschamiddwoch wärddie Ranglischd bekanndgäwwe.

Dea Karneval in Room is ääns vunde Modiwe vum Dumas in soim Graf vun Monde
Grischdo gewäsd: Do hods minärre effndlische Hierischdung oogfang, donn hods
bundes Draiwe ufde Gasse gäwwe. Vum große Karnevals-Umzug (Corso) in de
vagangene Johrhunnade, wie-s da Charles Dickens un da Geethe beschriwwe hawwe,
is heitzedags nimmi viel iwwarisch.

Dea Karneval in Wänédisch is voa allem dorsch Casanowa bekannd un dorsch die
viele Filme un Bischa iwwaren orra minärrem Zammehang midäm. Haid beginnds mim
"Englsfluch": än Prominände "schwebd" anärem Schdahlsail vum Cambanile ufde
Maakusbladz.



https://pfl.wikipedia.org/wiki/Er_ist_wieder_da

Er ist wieder da (hochdaitsch fir Er is wida do) is des Erschdlingswerk vum
Timur Vermes. Der Roman is 2012 im Eichborn-Verlag a.schiene. Im Buuch geehts
dodrum, dass de Adolf Hilter am 30. Auguschd 2011 in Berlin uffwache duud und
nedd weeß warum. Des Buuch is satirisch zu betrachte.

Adolf Hilter, der Fihrer vum Daitsche Raisch wachd inmidde vun Berlin newaäm
Bolzplatz uff unn hodd ke Erinnerung wie er dort higekumme is. Er freet sisch
zuerscht in welsch guuda Verfassung Berlin is, wunnadd sisch awa dass niemand
uff da Schdrooß ihn erkennd oda ihm Reschbeggt zollt. Anschdadd vum von ihm
erwaddedde Räschbeggd oda Ehrfurschd griggda nur schiefe Bligge vun de Laid.
Baim ärschbeschde Kiosk wo er finne konn schnabbd'a sisch Zaidunge unn brischd
oomäschdisch Zamme als uff alle Zaidunge 's Daadum vum 30. Auguschd 2011 siehd.
Der Kioskb'sitza kimmerd sisch um de bewussdloose Hitler unn is vellisch
begaischdadd vum Hitlers scheinbaara gschbielda Eschdhaid als Hitler, wail'a
dengdd, dass der Hitler nur änn Schauschbiela wäär. Der Kioskbsitza is so
begaischdadd vum Hitler als schauschbielerisches Talent, dass er ihm in saim
Kiosk Obdachd gewährt und ihm vaschbrischd dass er ihm Laid vorstellt bai denne
er mit saina Numma a.waide konn. Ä baar Daach spääda kumme zwee vun da Agentur
"Flashlight" vorbai. Hitler schwadroniert mit dääne iwwa de Polefeldzug. Die
zwee määne dass des feschd aige.iibte Komedii is unn wolle deem Hitler e Stell
ɔ̃ɔ̃biede unn miede deem Hitler uff die Koschde vun ihra Agentur änn
Hotelzimmer.



https://pfl.wikipedia.org/wiki/Eduard_Jost

Eduard Jost (* 21. Juli 1837 in Trier; † 15. März 1902 in Naischdadd an de
Waiñschdrooß) war än daitsche Autor, der vor allem in de Palz gewirkt hot. Es
mehrschd hodda uf Hochdaitsch gschriwwe, es schännschd uf Pälzisch. Außam
Pälzalied.

Oogonge hode Joschd als Sänga un Schauschbiela. Ab 1864 wara als Audoa bai
vaschiedene Pfälzer Zaidungen tätig, so bei der Triasche Volgszeidung, beim
Derkema Oonzeicha und beim Landacha Ailbode. 1884 hoda die Pälzisch Wocheschrifd
Die Heimat in Lautre gerind. Noo Zaide in Leipzig (1886) und Naumburch (Saale)
(1892) isa in die Pfalz zriggkumme un is Schäff vunde Redagzion vunde
Naischdadta Zeidung worn. De Jost hod aach haimadbezochne Wärge gschriwwe, wie
Die Patriotin von Lautern, ä koazi pälzisch Geschichd aus der leedschde Zaid vum
Karl Theodors (1884) soinäre Härrschafd. Soi Audobiographie hodda 1895 Vor 25
Jahren genennd.

1869 hodde Joschd in Derkem es Pälzalied gschriwwe. Newwa de Ruin vum Klosschda
Limburch hoda dodefär ä klää Dengmol gsedzd griehd.



https://pfl.wikipedia.org/wiki/C%2B%2B

C++ is ä hejari objektorientierti Brogrammierschbrooch, wo ab 1979 vum Bjarne
Stroustrup ([ˈbjɑːnə ˈsdʁʌʊ̯ˀsdʁɔb] ) fir die Firma AT&T Bell Laboratories
entwikkelt worre is. C++ is ä Art A.waidarung vun da Brogrammierschbrooch C,
awwa is nedd voll abwärtskompatibel unn somidd ned als ä raini A.waidarung zu
séhjè. 'S bsunnarä an C++ is, dass ma änasaids wie bei C effizient unn nɔ̃h an
da Maschine programmariere konn, annersaids awa ah hoch.abschdraggd
objègdoriendierd unn laida a ä bissl weniga effizient programmiere konn.

Grad weil se so effizient sinn benutz ma C unn C++ als Brogrammierschbrooche fir
Betriebssyschdeme. Bai Betriebssyschdeme is es bsunnasch wichtig, dass ma
nVorlach:Oh an da Maschin programmiere konn, wails ja schließlich die Ufgaab vum
Betriebssyschdem is die Maschin zu vawalde. Am näähschde an die Maschin kummt ma
mit Assembla, allerdings is des schwer lesbar unn kenn Schdigg widdaverwendbar,
wail ma Assembla fir jede Prozessorarschideggdur nai schraiwe muss.

Hier sehd'a de Kwälldègschd vunnämm Brogramm des wemmas laafe lossd "In de Palz
geht de Parra midd de Paif in die Käsch!" in der Konsol ausgäwwä duud.

In da ärschde und zwedde Zeil wärre erschdmo mim Präprozessorbefehl #include
sogenannte Hädda midd ins Boot geholt (bildlich gschbroche!). In dänne Hädda
sinn Funktione unn Wariable drinn definiert. Die konn ma nachdäm ma sä ins Boot
gholt hodd verwänne.

In da Zail 4 wädd dann die Haabtfunktion main definiert. Jedes Programm muss so
ääni hawwe, weil die Haabtfunktion is quasi die Oigangsdiir vum Programm is, wo
zuerschd "uff gemacht" wäʳdd, wenns Brogramm laafd. Was in da Haabtfunktion
bassiert is zwische de gschweifdä Klammare definiert.

Ärschdemo wäʳdd des Objekt cout ausm Namensraum std mit dem Operator << die
Zeichekett "In de Palz geht de Parra midd de Paif in die Käsch!" üwagäwwe unn
õschließend noch die Variable endl ah ausm Nanmensraum std üwwagäwwe. Des Objekt
cout schraibd die Zeichekett dann uff die Konsol unn macht wegem 'endl' nochn
Zaileumbruch hinnedrõ. Am End vun da Haabtfunktion wädd noch n Wert 0 zrigg
gäwwe. Damit wädds Programm beendet, weil die Haaptfunktion zum End gekomme is.
Dursch dänn Rückgabewert weeß des Betriebssüsdäm ob des Brogramm regulär oda
wege äm Fehla zum End gekummä is. 0 heeßd alles war gut.

Erfunne wodd de Nõme vom Rick Mascitti, unn is s ärschd mo 1983 uffgedaachd. Der
Nõme entstand aus da Kombinatsion vun der Vorgängaschbrooch mim
Erhehungsoperator "++", wo nomalaweis den Wert vun da Variable erheet. Des sull
druff õspiele, dass C++ ä besseres C is. De Erfinda von C++, Bjarne Stroustrup
selbsch hodd die Schbrooch erschd ä mo nach dääm bennant was es is: "C with
Classes" , also iwwasetzt: C mit Klasse



https://pfl.wikipedia.org/wiki/Bade-Wirddeberg

Bade-Wirddeberg‎ is des vun de Bevelkerung unn Fläsch her drittgreeschd
Bundesland von Daitschlond. Die Haubdschdadt unn greeschd Schdadt is Schduggad,
gefolgd vun Kallsruh, Mannem unn Fraibursch. Es hot (am 31.05.2012) 10,807
Milljone Oiwuhner g'habt unn ä Fläsch vun 35.751,46 km², dodemit leewe u'gfär
302 Lait uff eem km². Entschdanne is Bade-Wirrddebärsch dorsch die Verainischung
vun de Länner Wirddeberg‎-Bade, Bade unn Wirddeberg‎-Hohezollern im Johr 1952.

Folchende Daile vum “Ländle“ gehöre zur Medropolregion Rhoi-Negga und zur
ehemalische Kurpalz.

Bade-Wirddeberg‎ liechd im Siedweschde vun Daitschlond. Im Weschde bild de Rhoi
ä nadierlischi Grenz zu Frongraisch, im Siede grenzd Bade-Wirddeberg‎ an die
Schwaiz. Die Bunnäslänner Rhoilond-Palz, Hesse unn Baiern grenze an
Bade-Wirddeberg‎.

Im Weschde iss des Lond vun Sied noch Nord vun de Owwerrhainische Diefewene
dorschzoche. Im Siede lieschd des Voralbelond welles sisch vun de Schwaizer
Grenz zu de Donau erschdreggd. Nerdlisch devu schließd sisch im Oschde die
Schwäbische Alb unn im Weschde de Schaddzwald õõ, der sisch in de Sied-unn
Nordschaddzwald drennd. Nerdlisch vum Schwaddzwald lieschd des Kraischgau, en
Hiechllond zwische dem Schwaddzwald unn dem Odewald, weller des nerdlischsde
Gebirge in Bade-Wirddebärsch iss. Esdlisch vum Kraischgau liechd die Hoheloher
Ewene.

Bade-Wirddebärsch iss eeni vun de wärdschafdsschdärgschde Regione in Europa. Vor
allem im Beraisch vun de induschdrielle Hochinduschdrie unn Forschung unn
Endwigglung gild des Lond als innovadivschde Region vun de EU. Des is awwa ä
aldi Dradizion: die ärschd Näähmaschien is bai Nachd un newl iwwa de Negga
gschaffd worn, de Benz hod do soi Modorkudsch gschaffe un däm soi Fraa waa die
ärschd Audofahrarin.

Im Siede unn in de Midd werd die alemannische Schbraachvariedäd gebabbeld, vor
allem es Schwäbische. Um Kallsruh unn Hailbronn werd Siedfrängisch gebabbeld. Um
Monnem unn Haidlbärsch werd die Kurpälzische Variedäd vum pälzische Dialegd
geschwädzd.



https://pfl.wikipedia.org/wiki/Anilin

Die Anilin – wie ma in de Voada- un Kurpalz zua BASF SE saache dud – isch, am
Umsatz und am Börserwert vum Unnanehme gemesse, es greeschde Schemie-Unanäme uff
de Weld. Sie hod ehrn Haubdsidz in Ludwichshafe oam Rhoi. De ald Nóóme isch
"Badische Anilin und Soda Fabrik Aktiengesellschaft". Sie hod ugäfea 105.000
Laid, wu midschaffe dun un isch in mäa als 80 Lända vadrede.

1865 hod de Friedrich Engelhorn die Anilin erschdmols in Monnem Jungbusch in de
Kurpalz baue lasse wolle. Die Koschde hawen sich domols uff 1,4 Millione Gulde
beloffe. Awwa ä Woch späda sin se donn noch Ludwigshafe gezoche. De damalische
bairische Kenisch hod die nai Onlag mit 1,5 Millione Gulde gsponsad, sodas de
Pladzmongel nemme im Wesch gästoande isch, do jo in Monnem ken Pladz fa
Unernemme is un di all haid noch in die Palz ziejen. Am Afang wurd vun de Anilin
Teerfarbstoff produziert un donn awwa ach Indigofarbe. Des Unernämme hod somid ä
fierende Posidsion uffm wäldwaide Margd fa Färbemiddl aingenomme.

Wegge werdschaftlische Schwierischkaide unn de greeser werrende indernazjonale
Kongurrenz henn sisch die daitsche Schemiekonzern ab 1923 mit Plän fer ä
umfassendi Fusjon bschäfdischd. Im Nowemba 1924 is donn die Grindung vun de I.G.
Farwe AG bschlosse worre. Die Farbwerk Hoechst AG unn die Schemiefabrigge
Cassella unn Kalle & Co. iwwatruge am 21. Nowemba 1925 ihr ganz Vameesche uf die
Anilin. Bayer, Agfa, Griesheim Elektron und Weiler-ter-Meer henn des donn aa
gmacht. Donoch hot die Anilin ihrn offizjelle Nam vun BASF am in I.G.
Farweinduschdrie AG geännad unn ihrn Firmesitz vun Ludwichshafe nooch Frongfort
valegd. Mitme Schdammkabidal von domols 1,1 Milljade Raichsmarg unn änre
Midarbaidazahl vun ugfär 80.000 war die I.G. Farweinduschdrie AG des greeschde
Schemieunnernemme sainre Zaid.



https://pfl.wikipedia.org/wiki/Albrecht_I._(HRR)

De Albrecht I. (* Juli 1255 in Rhoifelde; † 1. Mai 1308 in Königsfelde
(Windisch) isch als Albrecht V. Graf von Habsburg gwest, als Albrecht I. said
1282 Herzog von Eschdraich und de Staimark und ab 1298 Keenig vom Heilige
Römische Raich. Er isch von saim Neffe Johann von Schwabe ermordet worre und
isch im Schbairer Dom begrawe.

De Albrecht schdammd aus em Gschlechd von de Habsburger, die ihrn Name von ihrer
Schdammburg im haidige Kanton Aargau hawwe. Sain Vadda war de Rudolf von
Habsburg, de erschd Keenig aus em Haus Habsburg vom Hailige Römisch Raich gwesst
isch. Im Jåhr 1282 isch de Albrecht zamme mit saim Bruder Herzog von Eschdraich
un de Staiamark worre, nachdem de Rudolf de Ottokar II. Přemysl uf em Marchfeld
besiegd hod. Da Albrecht hod dann sain Bruder Rudolf II. dazu gebrochd, dass der
uf s Herzogtum verzichded hod und dafür sin ihm de Aargau und di
vordereschdraichische Gebied in Siddaitschlånd versproche worre (Rhoifelder
Hausordnung). De Rudolf isch awwa schon 1290 gstorwe un de Albrecht hod d
Verwaldung von dene Gebied iwwernomme. Er hod sich in saine Unnertandegebied
schnell unbelibd gmachd, wail er versuchd hod, de åihaimisch Adel zurügzudränge
und dafür sai schwäbische Verbündete stärge wolld. In de Staiamark (1291) un in
Eschdraich (1295) ischs zu Ufständ komme un es isch a koin Zufall, dass de
Schwaizer Mythos vom Wilhelm Tell, em Rütlischwur und em Gesslerhut im Jåhr 1291
spield.

De Vadda vom Albrecht, de Rudolf, hod vergeblich versuchd ghabd, de Albrecht zum
Mitkeenig zu mache. So wold er d Erfolg vom Keenigtum fer d Habsburger sichern.
D Merhhaid von de Kurferschde isch awwa dagege gwesd und so isch nach em Tod vom
Rudolg 1291 oi Jåhr späder de Adolf von Nassau zum Keenig gwähld worre. Nach de
Absetzung vom Adolf 1298 isch dann doch de Albrecht zum Keenig gwähld worre.

Zum Verhängnis worre sin im Albrecht dann familieinterne Straidigkaide. De
Johann von Schwabe, de Sohn vom Rudolf II. hod das Erbe wolle, das nach de
Rhoifelder Hausordnung für sain Vadda bestimmt gwest isch. De Albrecht hod de
Johann immer wider vertreschded und wolld ihm sai Erbe ned gewwe. De Johann hod
deshalb e Verschwörung gege de Albrecht åågezeddld. Gemeinsam mit de Fraiherre
Rudolf von Wart, Rudolf von Balm, Walter von Eschenbach un em Konrad von
Tegernfeld hod er im Albrecht aufglauerd, wo der von Bade im Aargau zu sainer
Fraa nach Rhoifelde wold. Do, wo haid d Gloschdakerch von Keenigsfelde stehd,
isch de Albrecht ermorded worre. De Johann hod deshalb de Bainame Parricida
grigd, was eigentlich Vatermörder haissd. De Laichnam vom Albrechd isch erschd
im Gloschda Wettinge im Habsburger Sarkophag bestadded worre un e paar Woche
schbäder hod ma ihn nach Schbaja gebrochd, wo er bis haid in Kaiserdom begrawe
isch.



https://pfl.wikipedia.org/wiki/Woischdroo%C3%9F

Die Daitsch Woischdrooß is e Turischdeschdrooß, wu an de B 271 un de B 38 anne
fiehrt. Am „Haus der Deutschen Weinstraße“ in Bockrem fangt se im Norde a un
zied sich endlong vun de Haad dorsch die Wingäd zum "Woidoa" hinner Schweige im
Siede, wuse nooch rund 85 km vor de franzeesisch Grenz uffheerd. Die Daitsch
Woischdrooß gebts seit 1935 unnes is dodemit die äldscht Woischdroos in
Daitschland.

Oogfange hods zwischem erschde de Zwede Weldgriesch. Bis 1930 hen mer den Huddl
ghad midde fronzeesisch Bsadzung und dene Reschdrigzione vum Versaijer Vadroch:
Die Franzoose hen unsern Woi ned gewelld un ins freii Raichgebied hen mer ned
verkaafe gederfd. Do hen se donn 1935 die großaadisch Idee mid unserne
Woischdrooß ghed. Mid derre ihr Oirischdung hod mer ohne daßs daia geworn wäa,
mea Durischde ologge un mea Woi vakaafe gekennd. Mer hod ääfach ner die Schdroße
midde mehrschde Woiderfer endlong vun de Haad zammegfaßd un umbenennd. Om 10.
10. 1935 hen se donn Besichdischung gemeschd un glai diregd augebessad, wu di
Schdroß schlechd waa (doch, des gaabs wäglisch!) un om 19. 10 hod donn de
Gaulaida Birgl (Josef Bürckel) die Woischdroß ine'rm Feschdagd in Derkm
faialisch eröffnet:

Die vorderpälzisch Higgllandschafd, in weller die Woischdroß longgehd, liehd
zwische de Rhoiewene im Oschde un de Haad im Weschde. Am südliche End funn de
„Deitsch Woischdroos“ schdehd an de Grenz zum Elsass seid 1936 dess „Daitsche
Woitor“, am Nordend zu Rhoihesse hie seid 1995 das „Haus funn de Deitsch
Woischdroos“.

On de Woischdrooß häasch ä gonz schbezielles „Migroglima“, wie mers sunsch
närschndwo uff de Weld find, mit iwwä 1800 Schdund Sunneschoi simmä schun faschd
am Middlmeea! Ned ner, doßmer ausgedehnde Käschdewälla an de Haad hen, an de
Woischdrooß wagse aach Moandlbääm, Feische, Kiwis, Pinie, Zybressen, Palme un
Bananen im Fraie - und unsern Mandlbliehd (die Bääm schdeen am Schdrooßerand)
schun im Fäbrua / Mäaz is wäglisch ä gonz besunnärschdes Äraischnis un wäd in
Gimmldinge mid när'm grooße Mandlbliehdefeschd gfaiad.

Feschde wärns gonze Joar iwwa gfaiad. Do konn des när ä klää un
uuvollschdännisch lischd soi. Mescha un agduella finnenas



https://pfl.wikipedia.org/wiki/Wilhelmsfeld

Wilhelmsfeld is e Dorf un e Gemoinde vun rund 3200 Oiwuhner im kurpälzische
Odewald. Es is in schdaadlisch ååerkannder Luftkurort.

Da geologische Unnergrund beschdeht zum allergreeschde Deil aus Bundsandschdåå.
Bloß uf-m Grund vum Hilschbachdal is Granit zu finne un driwwer Sedimente
(Ablagerundsgschdoine) ausm Perm. Selle sinn vulkånische Tuffe ausm Rodliggende
un e bissl Ablarerunge aus-m Zeschschdåå.

Di Gemajkung vun Wilhelmsfeld schdeßt an folgende Orde åå: im Norde
Hinnerheibach (Gem. Kreizschdåånisch), im Nordoschde Kreizschdåånisch, im
Oschde, s Hilschbachdal abwärts, Neidorf (Gem. Schäna), im Siedoschde Schäna, im
Siede di Glashitt (Heidlberg), un im Nordweschde Aldebach (Schriese). Im Norde
schiebt sisch da Centwald, e Exklav mit-eme Waldgebiet vun da Schdadt Woinem in
di Gemajkung vun Wilhelmsfeld noi.

Im Johr 1710 hot sisch di Kurfärschtlisch Kellerei Waldegg an di kurfärschtlisch
pälzische Regierung in Heidlberg gewendt un vorgschlaare, an da Hilschbach e
klääni Siedlung zu grinde. E paa Bauare aus Heilischkreizschdåånisch, Eidabach
un Hilsehåå hädde do gern gånz nei åågfånge. Nochdemm da Kurfärschd Johann
Wilhelm di Erlaubnis gewwe hot, sinn im Friejohr 1711 da Adam un da Peter
Reinhard aus Heilischkreizschdåånisch, da Hans un da Hans Georg Gärtner aus
Eidabach un da Leonhardt Müller aus Hilsehåå kumme un hawwe Wald gerod. Die
Håndvoll ääfache Bauare ware also di Grinder vun Wilhelmsfeld.

Seit 2008 gibt-s e Pattnaschaft mit Calamba uf de Philippine, da Gebortsschdadt
vum Azt, Dischder un Nazionalheld José Rizal. Der hot e zeitlång in Wilhelmsfeld
gewuhnt, wie-a in Heidlberg schdudiert hot, un hot an soim Romån „Noli me
tangere“ gschriwwe.

Nochdemm di meischt Zeit di Lånd- un Forschtwärtschaft di wischdigschd
Erwerbsquell war, sin heit nohzu 90 vun Hunnat erwerbsdädische Wilhelmsfelder
Auspendler. Wilhelmsfeld hot kää Gewerwegebiet. Noch da Ernennung zum Luftkurort
im Johr 1966 hot da Turismus zunägscht emol an Bedeidung gewunne, un es hot
27.000 Iwwernachdunge im Johr gewwe. Des hot mit de Johre allerdings widder
nochgelossse. Heit is Wilhelmsfeld in beliebder Ort fär Wanderausflieg odder im
Winder mit soine drei Loipe vun vier, fimf un zäh Kilomeder aa zum Långlaafe.

Jedes Johr am Fasnachtdinschdag wärd e Fasnachtsfaier åågezindt, un daß da
Winder verdriwwe wärd un s e fruchdbares Johr gibt, rolld ma e Faierrad de Buggl
nunner ins Dal. Der Brauch is tibisch fär de siedweschdliche Odewald in da
Gejend vun Wilhelmsfeld un Schäna un denn gibt’s noch in e paa wennische Orde.

Wie in da Kurpalz iwwlisch wärd am Sunndag Lätare, drei Woche vor de Oschdare,
da Winder mid-eme Summerdagszug vollends verabschied.

Am erschde Wocheend im Juli feierd Wilhelmsfeld soi Kerwe. Dodezu ghert seid
2001 aa da Kerwelaaf, in Halbmarathon un in 10-km-Laaf dursch de Ord un vor
allem dursch de Wald.

Uf em 530 m hoche Schriesemer Kopf schdeht da aus Holzfachwerg gebaude
Teltschik-Aussischdsturm. Di draarende Holzbalge vun soim Gerischd sin aus
Lärscheholz, di Aussischdsbladdform uff 36 m Heh aus Eischeholzdiele. Di
Wendeldrebb hot 192 Schdufe. Da Turm is 2001 noch eme Blån vum Ajschidegd Robert
Teltschik gebaud worre. Ma hot rundrum en weide Bligg.



https://pfl.wikipedia.org/wiki/Weschmiehl

Die Weschmiehl (korz: Wesch) is äns vun de zwä Fraibeeda in Lautre. Es
Schwimmbaad is am 4. Juni 1908 äreffend worr un had e Wassafläsch vun 7.400 qm.
Es bestehd aus ääm änzische Schwimmbegge, wo 165.3 Meeder lang is un ääm
Kinnerplanschbegge.

Die Ɔ̃ɔ̃laach laid im Eselsbachdaal, nerdlich vun Lautre an de Schdrooß no
Morrlautre. Am End vum 19. Joorhunnad is an där Stell e Weschmiehl ensschdann,
wo die Wasserkrafd vum Bach zum Bedrieb vunna Wescherai genutzd hadd. Um die
Johrhunnadwend wurd de Schwimmveroi Kaiserslautre gegrindt, där die Idee vunnem
Bad an de Schdell vun de Weschmiehl vafolschd had.

Mid de Hilf vun potende Geldgewwer is es Schwimmbaad dann vewärklischd worr un
1908 mid änner Wasserfläsch vun iwwer 10.000 m² ereffend worr. Waidahie wurd es
Fraibaad Weschmiehl gennänd, des sellemols vun de Eselsbach geschbaisd worr is.
Näwer em große Begge (aus Beddon), is e langgezooner Draggd mid Umklaidekabine
im Juchendschdiel enstann. Es Bad waa gedrennd in e Herreabdäälung im Weschde un
e Dameabdäälung im Oschde, die 1945 vun de franzeesische Besadzungsmachd
beschlaachnamd worr is un ab demm Zaidpungd Franzosebad gehäß had.

In de 1980er Joore is die Wasserfläch aus Koschdegrind uff 7.400 m² veklennad
worr un in de Midde vun de 90er Joore wurd die Schbaisung aus de Eselsbach
ingestelld. Saiddääm kummd es Wasser ausm Diefbrunne. Trodzdääm is es Badewasser
in de Wesch aa im Summer õgenääm frisch. In de Reeschel laid die Dembraduur
zwische 18 un 20 C° un staid an hääße Daa bis uff 24 Grad Celsius, was de Laach
vum Fraibad in em enge Daal geschuld is.

Aa wää de große Schbiel- un Liichewiss vun 25.000 m² is es Bad bai de
Bevellgarung sär beliebd. Es gebbd e 10-Meeder |Schbrungdurrem un zwä
Schbrungbredda. Wie in de Midd vun de 1990er de Schdadtrood, wee de hohe
Sanierungskoschde es Bad awwamols um dissmol 40 Prozend veklännre wolld, is es
änner Birscherinitiatiiv mid äm Birscherbegehre gelung, es Schwimmbad in soiner
hisdoorische Geschdald se ärhalle.



https://pfl.wikipedia.org/wiki/Weinheim

Woinem is ä Schdadt aus de alde Kurpalz, wo jetzert im Nordweschde vunn
Bade-Wirddeberg an de Bergschdrooß ligge dut. Woinem is mit knabb 43.000 Eiwohna
die greegschd Schdadt vum Rhoi-Negger-Kreis unn said em 1. Abril 1956 e großi
Kraisschdadt.

Woinem liggd zwischem Odewald unn de Rhoiewene. Bis noch Heidlberg sinns knabb
20 km noch Siede unn bis noch Mannem sinns 15 km noch Weschde.

Birgenau unn Gorxemerdal ausm Kreis Bergschdrooß in Hesse),
Heilischkraizstånisch, Wilhelmsfeld, Schriese, Härschberg unn Hellese ausm
Rhoi-Negger-Kreis, Vernem (Kreis Bergschdrooß) unn donn Hemsbach
(Rhein-Neckar-Kreis|Rhoi-Negger-Kreis).

Im Johr 755 n. Chr. is de Ord zum erschde Mol urkundlisch erwähnd worre, unn
zwar als Winenheims im Lorscher Codex. De Nam Woinem kummd awwer net, wie mer
glaabe kennt, vum Woi, den se in de Geschnd aabaue, sunnarn vun Winos Haim.

Wann mer de Berg hochschaut, sieht mer die zwee Wahrzaische, die Wacheburg unn
die Windegg. Dodewegge werd Woinem aa die Zwee-Burge-Schdadt genonnt.



https://pfl.wikipedia.org/wiki/Wechelnburch

Die Wechelnburch, aa Wecheleburch genennt, is e Burchruin zwische Schenau un
Nothweiler in Rhoilond-Palz un die hechschd gelää Burchålach in de Palz.

Die Felseburch leit in 572 Meder Heh uffem Schlossberch direkt on de
deitsch-fronzesisch Grenz. Uffem selbe Berchrigge leie in unmiddelbarer
Nachbarschaft aa die Hoheburch im Elsass, die Burch Leeweschdä un die Burch
Fleckeschdä. Ma hat e schäner, weider Blick iwwer de Wasgau.

Die Wegelnburch is im 12. odder 13. Johrhunnerd als Reichsburch vun de Schdaufer
gebaut wor. 1272 isse es erschde mol urkundlich erwähnt wor, wie se vun
schdroßburcher Truppe zerschdert wor is, weil de kaiserliche Vocht
Londfriedensbruch begong gehatt hat. Bis 1330 isse vun de Familie vun
Wechelnburch widder hergeschdellt un ausgebaut wor. Die sin awwer ausgeschdorb.
Deno isse on's Haus Kurpalz verpänd wor. Vun 1417 bis 1793 hat'se de Herzech vun
Zwäbrigge gehert. Im Dreißischjährische Kriech war de Christoffel vun
Grimmelshause in de Burch gefong, was'er in soim "Simplicius Simplicissimus"
erwähnt. 1679 is die Burch vun fronzesische Truppe unner General Monclar wä'e'm
Friede vun Nimweche zerschdert un geschleift wor. Bei Renovierungsarbeide vun
1979 bis 1982 sin große Menge vun Schutt weggeschafft un die erhallene Däle
soniert wor.



https://pfl.wikipedia.org/wiki/Walldorf

Walldoaf iss ä Schdadt im Rhoi-Negger-Krais in Bade-Wirddebärsch unn lieschd in
de Kurpalz. Walldoaf hot 14.578 Oiwuhner unn ä Fläsch vun 19,91 km², dodedraus
ergibd sisch ä Oiwuhnerdischd vun 732 Oiwuhnern je km². Bekannd iss Walldoaf
wege dem Sofdwäär-Unnernemme SAP unn dem Auswanderer Johann Jacob Astor. Die
jetzische Birgamaischdarin iss die Christiane Staab vun de CDU.

Walldoaf lieschd in de Owwerrhainewene. An Walldof grenze folgende Gemainde, im
Uhrzaigersinn, im Norde beginnend: Såndhause, Lååme, Nußloch, Wissloch, Sangd
Leon-Rod unn Railinge.

Walldoaf isses erschdemol am 20. Oggdoba 770 in ener Schengungsurkund vum
Kloschder Lorsch erwähnd worre. In de daitsche Bauernkrieche unn dem
dreeßichjähriche Kriech henn do Kämpf schdaddgfunne. Im Pälzische Erbfolgekriech
isses Doaf vollschdändisch zerschderd worre unn erschd schbäda widda bsiedeld
worre. Unner de Glaubensflischdlinge, die dånåch kumme sinn, iss aa die Familie
Astor kumme. 1803 iss Walldoaf zu Bade kumme. Am 2. Sebbdemba 1901 hot Walldoaf
die Schdadtreschde erhalde. In de 70-er Jahre vum 20. Jh. hot sisch die SAP do
niedagelasse.



https://pfl.wikipedia.org/wiki/Waahaid

Waahaid is ääna vunde wischdigschde philosophische Grundbegriffe. Die Frooch
noch de Waahaid ghert zu de zendrale Probleem vun de Philosophie un is vun de
verschiedenschde Laid unnaschiedlisch beantword worn.

Waahaid kimmd vum weschdgermanische wâra, wos wies ladainische verus zum
Indogermanisch uêro gherd. Uff grieschisch hääsds Aletheia, uff ladainisch
veritas.

Zudäm hod in viele Logikä ää jedi Aussach en Waahaidswead. In de zwääweadisch
Uasachelogik gebbds när die zwää Weade, zu dene ma iblischwais „woahr“ un
„falsch“ saachd. In moanche Logikä koan die Wohrhaid mehreri Werd hawe un net
bloos die zwee. Un va zammegsedzde Aussache koan doan die Wohrhaid noo foamale
Reschle aus de Waahaidwead vun de änzelne Däälaussache ermiddeld were. Awer es
gibd a Logikä zum Beischbiel die soogenoandi Begriffslogik, wu sisch net mid
änere Wohrhaid beschefdige dud.

In de Infomaadig gebts sogenannde Boolsche Variable. Dodebai hannelds sisch um
die äfachschd Ard vun Variable, alleweil die nur die Werde "0" unn "1" annehme
kenne. "0" mähnd in dem Sinn falsch unn "1" woahr.

Die wohl beriemdeschd Frooch noo de Waahaid schdehd in de Biewl: Noodäm daß
Jesus zum Piladus gsaad hod, ea wääa in dsie Weld kumme, fär daßa Zaischnis
ableche dääd fär die Waahaid un än jede, wu aus de Waahaid wäa, dääd ufn heere,
duudn de Piladus frooche, was donn Waahaid wäa Joh 18,38 EU. Die Andword schdeed
awwa schun waida vorn in Joh 14,6 EU, wu Jesus saad: "Isch bin de Weesch un die
Waahaid un es Leewe; känna kimmd zum Vadda als wie dorsch misch."



https://pfl.wikipedia.org/wiki/Vorderpf%C3%A4lzisch

Voadapälsisch ghead zude Pälsische Dialegde un isch'ä Dialegdgrubb vum
Rhoifrängische, wu zum Weschdmiddeldaitsche gheare dud un wu'ma in Rhoilond-Palz
un a in Siedhesse un Noadbaade, awa a im noadechdlische Deel vun Frongraisch
babble dud.

Voadapälsisch werd iwawieschnd in de Voadapals g'babbeld, wu in de Rhoiewene
lischd. Iwagäng hods im Oschddeel vum Noadpälsa Beaschlond, wuma awa zum
Voadapälsa Schbroochg'bied zehle dud. Irschendwu noadechdlisch vunde Grens
zwische de Palz un Roihesse head's Voadapälsische uff. Wu gnau echdlisch oam
Owarhoi s'Voadapälsische uffhere dud, isch bai de Schbroochforscha umschdridde.
Zum Deel werd do g'meend, dasses Kuapälsisch vun Monnem/Haidlbeasch als Unagrubb
zum Voadapälsische d'zu kead. Im Siede geds Voadapälsische doan in Frongraisch
ins neadlische Elsass noi un im Weschde geds irschendwu im Pälsawald ins
Weschdpälsische (unn uff kän Fall ins Hinnerpälzische) iwa.

Im 18. Johahunad hawen Auswoandara, wu aus de Palz weggonge sin, ia Schbrooch
noch Noadamerigga g'brochd. Haid heesd die Schbrooch Pennsilwenia Dadsch, isch
awa ewe aischendlisch Daidsch un midm Voadapälsische eng vawoand.

Im „Linguasphere Register“ weren unam Voadapälsische (52-ACB-df) finf Dialeggd
uffg'fiad.



https://pfl.wikipedia.org/wiki/Vorderpalz

Die Vorderpalz a Voadapals isch zsomme midde Siedpals de pelsische Deel vunde
Oberrhoinischi Diefewene odder ewe vum Rhoi aus gsehe de voadare Deel vunde
Pals.

Dnewe hods de Pelsawald, s'Noadpelsa Beaschlond un die Weschdpals, s'bragdische
Gescheschdigg vunde Voadapals. De Begriff vunde „Oschdpalz“ isch nie un die
Bzaischnung „Hinapals“ vun Voadapelsa als Gescheschdigg zude Voadapals bnudzd
worre. Monsche hawens a gsachd um die Laid aus de Weschdpals z'ärschere. Awa
haid sin die Bgriff „Hinapelsa“ un „Hinapals“, wu mol vun de bairischi Vawaldung
oigfiad worre isch, in Vagessehaid g'roode.

Bsiedlung inde Pals hod schun inde Aldschdoinzaid bgunne. Bai Ausgrawunge hodma
oan Bleds wie oam Haazwaila Kobb bai Baddebeasch Weagzaisch gfunne. Im Pelsa
Wald isch inde Ald- un Middlschdoinzaid z. B. die Waidedalhehl bai Wilgaadswies
bwohnd gwesd. Inde Jungschdoinzaid, so im 6. Jahdausnd v. Chr. sin a Laid als
Jescha un Soamla inde haidisch Pals unawegs gwesd. Um 5300 v. Chr. hawen sisch
doan die erschde Agga- un Viehbauare niedaglosd un oagfong'ge mid Rodunge die
Londschafd zu vaänare, um Flesche fas Gdraide uns Vieh zschaffe. Die hawen doan
a gleene Siedlunge g'grind uns Hoandweag endwiggld. Aus dea Zaid komma doan a
Keramigge finne, wu ofd duasch Redungsgrawunge vunde aschäologische
Dengmalbfleesch Schbaija gsischad werren.

Die greegschd Schdad inde Voadapals isch Ludwigshaafe. Die Voadapals isch,
zsomme mid onnare Schded un Deafa vun Rhoihesse, Hesse und Bade-Wirddebeasch,
a'n Deel vum Rhoi-Negga-Draiegg.

Die Voadapals deeld sisch ins Hischllond onde Woischdrooß, de Rhoiewene unde
Rhoiniedarung uff. Inde Rhoiniedarung isch de Rhoi mol frija gflosse, bisa im
19. Jahunad in soi haidischs Bedd g'leeschd worre isch. De Iwagong komma on
moansche Oarde daidlisch oam Hochufa seje. Inde Rhoiniedarung sin noch die
Aldrhoiäam, zum Deel noch midm Rhoi vabunne. Doad werrn ofd a Kies oda Sond
gbaggad, weswesches a viele Baggaseje hod un Aldrhoiäam vagreeßad worre sin.
N'Deel vunde Aldrhoiäam sin haid una Naduaschudz. S'hod a Insle inde Aldrhoiäam
wie bai Remabeasch die Insl Floosgrie im Beaschhaisa Aldrhoi, visawie vun
Schbaija oda die Kolla'insl im Oddaschdeda Aldrhoi.

Die nadirlischi Grenze vunde Voadapals sin im Weschde die Haad, midem Oschdrond
vum Pelsawald, im Oschde de Rhoi, im Noade s'Rhoihesse un im Siede s'Elsaß.

Inde Voadapals wead Obschd un Gmies oagbaud un s'hod Schdraiobschdwiese un
kleeni Welda. Awa voaallm hods Wingad, wu die Woidrauwe fa'de Pelsa Woi
gpfleschd werren. S'Pelsa Woibaugbied isch baidasaids vunde Daidschi
Woischdrooß.



https://pfl.wikipedia.org/wiki/Vereinigte_Staaten

Die Verainischden Schdaaden vun Ameriga (engl.: United States of America, korz
USA), odda korz Verainischde Schdaade , monschmol aa eefach nur Ameriga (obwohl
des aigendlisch de gonze Kondinend bezaischned, uff dem die USA liesche) sinn en
Schdaad in Nordameriga. Die greeschd Schdadt vun de USA iss New York, die
Haubdschdadt is Washington, D.C.. Midd ner Fläsch vun 9.826.675 km² sinn die USA
des driddgreeschde Lond uff de Weld. Zamme midd ner Bevelkerungsozahl vun
317.238.626 henn se ä Bevelkerungsdischd vun 33 Oiwuhner/km² (2013) unn sinn
domid des vierdgreeschde Lond. Der jetzische US-Präsident is Barack Obama vun de
Demokrade, de eerschd Farbiche ("Afro-Amerigana") in däm Amd.

Die USA beschdehe aus 50 Bunnesschdaade, vun der Fläsch her greeschde davunn iss
Alasga midd ner Fläsch vun 1.717.854 km², vun der Oiwuhnerozahl her iss es
Kalifornie midd 37.253.956 Oiwuhner.

Die Verainischden Schdaaden sinn aus de 13 Kolonie in Ameriga hervorgange, die
sisch am 4.Juli 1776 vum Verainischde Keenigraisch unabhängisch erglärd henn. De
4.Juli iss hait aa de Nadsionalfaierdaag vun de Verainischde Schdaade.

Die USA henn koi Amdsschbrooch, awwa Englisch iss vorherrschend, Schboonisch iss
vor allem im Siedweschde verbraided. Danewwe gibds Schbrooche vun de Indioner
unn Oiwanderer. In de Verainischde Schdaade werd vor allem in de Bunnesschdaade
Pennsylvania, Ohio unn Indiana Pennsilfaanisch Deitsch gebabbeld, en daitsche
Dialeggd, der haubdsäschlisch uffs Pälzische uffbaud.

Die Verainischde Schdaade grenze im Norde an Kanada unn im Siede an Mexiko,
wobai die grenzzu Kanada die greeschd Grenz zwische zwee Schdaade iss. Die Grenz
zwische zu Mexiko iss schdreng bewachd, damid do kee illegale Oiwanderer
naikumme. Im Oschde vun de USA lieche die Atlanzikschdaade, die, außa
Pennsylvania unn Vermont, am Atlantik lieche. Pennsylvania unn Vermont werre
deswege zu de Atlantikschdaade gezähld, wail es gschischdlisch unn kulturell mid
de onnere verbunne isch.

Die Verainischde Schdaade henn en Zwee-Bardaie-Sischdem, des heeßd, dass nur
zwee Bardaie in die Regierung gewähld werre kenne unn aa nur eeni devu jewails
regierd. In de USA sinn des die Demokrade, welle ä lings-liberali Bolidig
verfolge unn die Rebubliganer, welle ä rechds-konservadivi Bolidig verfolge.
Kleenere Bardaie sinn unbedaidend.

Als federaler Schdaad beschdehe die USA aus 50 Bunnesschdaade, die all ihr
aischene Regierung unn Barlamend hawwe. Die unnergliedere sisch maischdens
wiedarum in Counties, welle mid daitsche Krääs zu vaglaische sinn. Die
unnerdaile sisch wiedarum in Gemainde. Neewe de Bunnesschdaade gebbds noch die
Außegebiede wie z.B. Puerto Rico unn de Bunnesdischdriggd District of Columbia
mid de Haubdschdadt Washington.

Die Schdraidkräffd vun de Verainischde Schdaade (United States Armed Forces)
diene zum Schudz vum Häämatlond unn zum Ahald vun de globale Hegemonie. Midd 1,5
Millione Soldade henn die USA noch de VR Schina die zweddgreeschd Schdraidmachd
uff de Weld. Die Soldade mache en Õõdail vun 0,46% an de Gsamdbevelgarung (zum
Vaglääsch: in Daitschlond sinn ner 0,25 % vun de Bevelkerung Soldade). Die
Schdraidkräfd dääle sisch in drai Däälschdraidkräffd uff: Die Army (Heer), die
Air Force (Lufdwaff) unn die Navy (Marin). Im Rahme vun de Kriechsphilosophie
hot es Milidär viele Kriechsvabresche begånge un des is aach de Grund, warum
daßse de Innanadzionale Grichdshof ned ååärkänne wolle: wail se gonz genau
wisse, daßse doo ned uugschore devun kääme.

Es US Milidär verfiechd iwwer Base uff de gonze Weld unn besidzd viele Schiff
unn Flugzaisch, konn desweege schnell ausrigge. Des is needisch um die
imperialisdische Kriechsphilosophie dorschzusedze. Die Guantanamo Bay Naval Base
vun de Marin befind sisch uff Kuba in de Schwäänebuchd, do werre viele Lait als
"Terrorischde" gfonge ghalde unn gfoldad. Die Ramstein Air Base vun de Lufdwaff
befind sisch uff de Gemargung vun Ramschdää-Miesebach, midde nin de Palz. Hait
schdarde unn lande do Hercules-Maschiene, welle die Soldade im Nahe Oschde
vasorge. Do in de Näh isses Londschdula Landstuhl Regional Medical Center vum
Heer, nen Krongehaus, welles noch Ramschdää oigflochene Soldade behondeld. Uff
daitschem Gebied befinne sisch aa noch viele amerikanische Kaserne aus de
Besadzungszaid, die werre awwa zurzaid abgebaud. Zurzaid sinn noch 96.000
Soldade in Airopa schdadsionierd 64.300 devuu in Daitschlond.



https://pfl.wikipedia.org/wiki/Verainischde_Schdaade_vun_Ameriga

Die Verainischden Schdaaden vun Ameriga (engl.: United States of America, korz
USA), odda korz Verainischde Schdaade , monschmol aa eefach nur Ameriga (obwohl
des aigendlisch de gonze Kondinend bezaischned, uff dem die USA liesche) sinn en
Schdaad in Nordameriga. Die greeschd Schdadt vun de USA iss New York, die
Haubdschdadt is Washington, D.C.. Midd ner Fläsch vun 9.826.675 km² sinn die USA
des driddgreeschde Lond uff de Weld. Zamme midd ner Bevelkerungsozahl vun
317.238.626 henn se ä Bevelkerungsdischd vun 33 Oiwuhner/km² (2013) unn sinn
domid des vierdgreeschde Lond. Der jetzische US-Präsident is Barack Obama vun de
Demokrade, de eerschd Farbiche ("Afro-Amerigana") in däm Amd.

Die USA beschdehe aus 50 Bunnesschdaade, vun der Fläsch her greeschde davunn iss
Alasga midd ner Fläsch vun 1.717.854 km², vun der Oiwuhnerozahl her iss es
Kalifornie midd 37.253.956 Oiwuhner.

Die Verainischden Schdaaden sinn aus de 13 Kolonie in Ameriga hervorgange, die
sisch am 4.Juli 1776 vum Verainischde Keenigraisch unabhängisch erglärd henn. De
4.Juli iss hait aa de Nadsionalfaierdaag vun de Verainischde Schdaade.

Die USA henn koi Amdsschbrooch, awwa Englisch iss vorherrschend, Schboonisch iss
vor allem im Siedweschde verbraided. Danewwe gibds Schbrooche vun de Indioner
unn Oiwanderer. In de Verainischde Schdaade werd vor allem in de Bunnesschdaade
Pennsylvania, Ohio unn Indiana Pennsilfaanisch Deitsch gebabbeld, en daitsche
Dialeggd, der haubdsäschlisch uffs Pälzische uffbaud.

Die Verainischde Schdaade grenze im Norde an Kanada unn im Siede an Mexiko,
wobai die grenzzu Kanada die greeschd Grenz zwische zwee Schdaade iss. Die Grenz
zwische zu Mexiko iss schdreng bewachd, damid do kee illegale Oiwanderer
naikumme. Im Oschde vun de USA lieche die Atlanzikschdaade, die, außa
Pennsylvania unn Vermont, am Atlantik lieche. Pennsylvania unn Vermont werre
deswege zu de Atlantikschdaade gezähld, wail es gschischdlisch unn kulturell mid
de onnere verbunne isch.

Die Verainischde Schdaade henn en Zwee-Bardaie-Sischdem, des heeßd, dass nur
zwee Bardaie in die Regierung gewähld werre kenne unn aa nur eeni devu jewails
regierd. In de USA sinn des die Demokrade, welle ä lings-liberali Bolidig
verfolge unn die Rebubliganer, welle ä rechds-konservadivi Bolidig verfolge.
Kleenere Bardaie sinn unbedaidend.

Als federaler Schdaad beschdehe die USA aus 50 Bunnesschdaade, die all ihr
aischene Regierung unn Barlamend hawwe. Die unnergliedere sisch maischdens
wiedarum in Counties, welle mid daitsche Krääs zu vaglaische sinn. Die
unnerdaile sisch wiedarum in Gemainde. Neewe de Bunnesschdaade gebbds noch die
Außegebiede wie z.B. Puerto Rico unn de Bunnesdischdriggd District of Columbia
mid de Haubdschdadt Washington.

Die Schdraidkräffd vun de Verainischde Schdaade (United States Armed Forces)
diene zum Schudz vum Häämatlond unn zum Ahald vun de globale Hegemonie. Midd 1,5
Millione Soldade henn die USA noch de VR Schina die zweddgreeschd Schdraidmachd
uff de Weld. Die Soldade mache en Õõdail vun 0,46% an de Gsamdbevelgarung (zum
Vaglääsch: in Daitschlond sinn ner 0,25 % vun de Bevelkerung Soldade). Die
Schdraidkräfd dääle sisch in drai Däälschdraidkräffd uff: Die Army (Heer), die
Air Force (Lufdwaff) unn die Navy (Marin). Im Rahme vun de Kriechsphilosophie
hot es Milidär viele Kriechsvabresche begånge un des is aach de Grund, warum
daßse de Innanadzionale Grichdshof ned ååärkänne wolle: wail se gonz genau
wisse, daßse doo ned uugschore devun kääme.

Es US Milidär verfiechd iwwer Base uff de gonze Weld unn besidzd viele Schiff
unn Flugzaisch, konn desweege schnell ausrigge. Des is needisch um die
imperialisdische Kriechsphilosophie dorschzusedze. Die Guantanamo Bay Naval Base
vun de Marin befind sisch uff Kuba in de Schwäänebuchd, do werre viele Lait als
"Terrorischde" gfonge ghalde unn gfoldad. Die Ramstein Air Base vun de Lufdwaff
befind sisch uff de Gemargung vun Ramschdää-Miesebach, midde nin de Palz. Hait
schdarde unn lande do Hercules-Maschiene, welle die Soldade im Nahe Oschde
vasorge. Do in de Näh isses Londschdula Landstuhl Regional Medical Center vum
Heer, nen Krongehaus, welles noch Ramschdää oigflochene Soldade behondeld. Uff
daitschem Gebied befinne sisch aa noch viele amerikanische Kaserne aus de
Besadzungszaid, die werre awwa zurzaid abgebaud. Zurzaid sinn noch 96.000
Soldade in Airopa schdadsionierd 64.300 devuu in Daitschlond.



https://pfl.wikipedia.org/wiki/Vatikanstadt

De Wadigaan (dt. Vatikanstaat, auch Vatikanstadt, lat. Status Civitatis
Vaticanæ, ital. Stato della Città del Vaticano), is de klänschde Schdaad vun de
Welt. Net ämol 1000 Lait wohne im Wadigaan unn er hot e Fläch vun knabb em halwe
km². Die zwee offizielle Amtsschbrooche sin Ladain unn Iddalienisch, die vunde
Schwaizagard idalienisch un Daitsch. Bezahld werd im Wadigaan mim Euro, de
Wadikaan hod än aischnes Minzkondingend un gäbd aach aischn Briefmarge eraus -
baides sin gsuuchde Sammlobjekde un draache än Guuddääl zu de wadigansche
Oinoome bai.

De Wadigaan liegt ufm Vadikanhieschl, fria außahalb, jezad in de Inneschdadt vun
Rom, is vunännäre Maua oigfrieded, ä pargardisch Londschafd mid oigschbränglde
Baude, komplett vun Idalje umschlosse un hod desdewesche aach Währungs- un
Schbrooch-Oihaid. Zum Wadikan gheere außam Pedasdum un -pladz unm Bahnhof aach
die Sixdienisch Kabell, die Gärde un Musee un die Paläschd.

Zu Õõfang vum 4. Joahunnad is es Grischdedum Schdaadsrelischion vum alde
Reemische Raisch (Imperium Romanum, SPQR) worn un hod dodemid aach wäldlisch
Machd griehd, also grad des,woes noo soinere aichn Lehr gaaned hawwe solld Joh
18,36 Sla. Dorch Schenkunge hod donn die Kärsch als mea Lond griehd un noom
Zärfall vum Reemische Raisch hän donn die Päbschde aach wäldlisch Machd iwwa Rom
un iane Gebiede beooschbruchd un midde Pipinsche Schängung aach griehd.

Doodraus is donn schließlisch äm gruße un mächdische Kärcheschdaad worn, där wu
sisch iwwa halb Idalie un Sizilie ausgedehnd hod. Residenz waa die ärschde rund
sexhunnad Joa de Laderaanpalasd, donn ärschd sin Kurie un Pabschd inde Vadikan
umgzooche. — Äm Bischuf vun Rom - wasde Pabschd jo is - soi Kadhedral is awwa
die Laderanbasiliga gbliwwe.

De Wiena Kongreß hoddon de Kärcheschdaad wirraheagschdelld, awwa 1870 issa bis
uf de Wadikan im Keenischraisch Idalie ufgonge. Un so iss donn aach im Konkordad
zwische Mussolini un äm Hailsche Schduhl ausghannld worn. Saiddäm is de
Kärscheschdaad när nuch de Wadikan als souwarääne aischnschdännischa Schdaad,
där wu dorsch de Hailisch Schduhl innandzional vadreede wärd.

Doo wärds ä glää bißsche problemadisch: De Vadikan is als än souveräne Schdaad
audomadisch aach än aischnes Välgaräschdsubjegd. De Pabschd is - un des is
absolud äänzischaardisch - als Person än aischn Välgaräschdssubjegd - waila es
Owwahaabd vunde (kadolisch) Kärsch is. Äs gäbd Laid, diewu die Oisedzung vum
Pedrus Mt 16,18 EU (vgl. Mt 16,18 vul) fär ä Fälschung halde (uhne doßs bewaise
känne...) un es gäbd viel, die wu - wie de Madin Luda un die odrodoxe - die
Schdäll onnaschda indabrediere als wie die kadolisch Kärsch. Awwa es schdehd
hald ämold doo un de Pabschd konn als äänzscha beõõschbruche, äm Pedrus soi
Noofolschä zu soi - ob zu Räschd odda ned, des konn kään Schdaad waache zu
beandworde. Un dodemid waas donn aach kää Problem mea, fär de Pabschd die
Inschdiduzion vunärem pärsonalisiade Välgaräschdsubjegd zu äraische. Dodemid
schdelld sich awwa die Frooch, ob äbbes wie die Kunsdschädz vunde Wadigaansche
Musèe äm Pabschd - also de Kärsch - gheere odda äm Wadigaanschaad.

"Wieviel Diwisionen hodde Pabschd?" hod Schdalin gfrood un gmäänd, de Wadikaan
wär machdlos. Tom Clancy siehd des in soim Roman Im Zaische vum Drache gonz
onnaschda: inde figdiwe Hondlung wärn än Babdischdeparra un de kadolisch
Nundzius vunde schinesisch Polizai ärmord - voa laufnde Kameras vun CNN. Aus
Prodäsd wärn inde USA un Oiropa kää schinesisch Waare mea gkaafd -
Schdaadsbagrodd drohd.

Ähnlisch ises middm sexuelle Mißbraach: inde Kärsch issa vabode un im Wadikan
schdehda unna Schdroof, awwa im Indrässe vunde Opfa - wu sellemols vunde
Gsellschafd selwad ä grußi Midschuld ufgeloohd griehd hädde - hodmär viel im
Schdille abgeduun. Dodezuu is kumme, doßs ärschdas när un ausschließlich selle
Parra waan, vun dänne mär gwißd hod, die wu sisch selwad õõgklaachd un um Hilf
gebeede hän, um dodeevun fodzekumme - raaïsch Sinda, wu ändsaach un ufheere
wollde. Un käm waa klaa, doß es Bekämpfe vun Driewe ned su ääfach is kääm außa
äm Wadikaan, där wu des Probleem jo schun long mim Zelibaad ghad hod un doo uf
die sälwe Wais reagiad hod, wie bai Vafehlunge geeschns Zelibaad. was de
haidisch Gsellschfd weda raischdm nuch weenschns vaschdonne wärd.

Die einzelnen Kompetenzen sind im Bürgerlichen Gesetzbuch und im
Strafgesetzbuch, die im Vatikanstaat gelten, festgelegt. Die Gsädze sin dorsch
die Bang wech flexibla un vaninfdischa formuliad als wie in onnan Schdaade.



https://pfl.wikipedia.org/wiki/Talgans

Die Talgans (Grus grus) orre a, im Hochdeitsche Kranich genannt, is key echdi
Gans, sundern gehert zu de Familie vun de Kraniche (Gruidae).

Frieer hott die Talgans e großes Brutgebiet vun Oiroba bis Oschtsibierje gehatt.
In Siedeiroba isse Mitte neinzehdes Jahrhunnert ausgerott worre, weil die
Leewensräume kabbut gemach worr sin. Üwwerwinderungsgebiede gebts do awwer immer
noch. In Deitschland gebts a nur noch Reschdbestände im Oschde un im Norde, in
de Palz sin se nimmi, ziehen awwer in große Masse drüwwer, wann Vochelzuch is.
Weil mer als mo denkt, das wären die Gäns, was do am Himmel rumfliet un schreit,
dodeher hott die Talgans ihrn Name. Sie sin also summers fascht nur in Nord- un
Oschdeiroba zu finne, winders Nordweschdafriga un Siedfrankreich un Spanie. Sie
leewen im Sumpf, in Feichtwiese un ählichem Krembel vun Landschafde. Als
Winderquartier meye ses, wann se e offeni Fläch mit Ääche druff finnen. Außerdem
brauchen se seichte Gewässer in de Näh, wo se sogar drin schlofe dun.

Die Talgans is en Allesfresser. Insgesamt esst se mehr Planse, summers is awwer
a viel tierisches Zeich mit drin, wie verhältnismäßich große Insekte, klennere
Wirbeltiere un Reewermer. Se esse a Neophyte wie Mais un Grumbeere, awwer a
summers Getreide, Bohne un Erbse un winders Eichele un Olive.



https://pfl.wikipedia.org/wiki/Spitz_%26_Stumpf

Spitz & Stumpf sin zwe Kaberedischde, wu hautberuflisch pälzisches Kabaret
mache. In de heidische hauptberuflische Besetzung is de Spitz, de Bernhard
Weller, un de Stumpf, de Götz Valter. Wie se noch neweberuflisch dädisch waren
wurd die Roll vom Stumpf vum Günter Bretz gspielt.

Die zwe douren dursch die Palz und die Kurpalz un kummen uf ca. 120
Live-Uftritte im Johr.

Mehrere Johr hän se awwer ach e feschdi Spielschdädde, die Scheier newe de alde
Aumihl (Zur Aumühle) in Haßloch gfiert. Said Ofong 2012 sin se in de Labsaal
noch Schbaya umgezoche, es ehemalische Kadolische Vereinsheim, in de Herdtstroß
5.

Regelmäßisch wern ach vum Radio Bichelbersch interrsande Tiere wies "Woimickel"
vorgstellt und meischd präsendiere di zwe ach in jedem Programm e oder zwe neie
Lieder uf pälzisch.

Bernhard Weller is geborener Schtuttgarter, is awwer mit elf Johr in die Pfalz
kumme, als sisch sein Vadder, der vor allem Maschinebaufirme vertrede hot, in
Schpeier-Nord niedergeloßt hot. Soi kömodianatisches und kridisches Talent hot
sisch schun während soine Erwet in de Juchend St. Konrad in Schpeier als
Gruppeleider und Juchendleider gezeischdt. Unner anerem hot er mit Super-8 zwe
Kriminalparodie von Spielfilmlänge mit de Juschendlische gedreht, wu er ganz
alle gschriewe, einstudiert, gedreht, Reschie gemacht und gschnitte hot,
nämlisch "Der Kommisar" un "Der Kommisar 2". De Humor schwankt zwische
Slapstick, Sprochwitz und des ganze war arisch absurd so e bissel wie Helge
Scheider. Die Filme sin awwer vun mehrere hunnert Zuschauer geguckt worre, die
trotz absurder Handlung arisch iwwer die Gags gelacht hen. De Haupdarsteller vun
denne Filme de Kommisar Günter Bretz, mit dem ischer dann ach schpeter als Spitz
und Stumpf ufgetrete, während er noch in Mannem so Zeisch wie Germanistik un
Bolitik schtudiert hot. Irgensch wonn wold dann de Günter ne mer.



https://pfl.wikipedia.org/wiki/Speyerer_Wald

Als Schpeyerer Wald werd geographisch die groß gschlosse Waldflesch bezaichnet,
die sisch iwwer knapp 18 Kilometer zwische emm Haardtrand bei Naischdadt on de
Woistrooß im Weschde (Ordenswald) un Schpeyer am Rhoi im Oschde (Schpeyerer
Schdadtwald) erschtreckt un im Wesentlische dem eiszaitlische Schwemmfäscher vum
Schpeyerbach un vum Rehbach entschprichd. Dezu kumme im Siede die Waldstick, wu
sich uf de Schwemmfäscher vun de Schpeyerbachzufliss Kropsbach un Modebach
erhalte henn.

Vun de Randgebirsche vum Owwerrhoigrawe schtrewe zahlraische Besch edm Rhoi zu,
so ach vum Pälzer Wald iwwer de Haardtrand in estlischer Richdung. In de
ledschde Eiszait un mit dere ihrm Rickgang is reichlisch Schmelzwasser zu
Verfieschung gschdanne, des wu große Menge abgetrachene Gsteinsschutt un Sande
aus dem Gebirsch in die Rhoiewene transportierd hot. In de Ewene verdeeld sich
des Wasser un so henn sisch Kies un Sand dort abgelachert un es henn sisch
sogenannde Schwemmfäscher gebildt. De Name kummt von de dreieckische Form, wu
sich in die Ewene zum Rhoi hin ausweitet henn. Im Fall vum Schpeyerer Wald is de
Ausgangspunkt de Austritt vum Schpeyerbach aus dem Naischdadter Tal in die
Ewene. Weil de iwwerwieschend sandische Bode fer de Ackerbau wenisch
interessant, weil wenisch ertrachreisch, gwesd isch, henn sich uf dem
Schwemmfäscher ach nach Durchsedzung vun de Landwirtschaft als Wirtschaftsform
Waldgebiete erhalde, während die danewe lieschende Lößgebiete frieh gerodet
worre sin.

Weider im Siede vum Schpeyerer Wald exisdire weidere Wälder uf de alde
Schwemmfäscher vun de Queich un dann vum Klingelbach, die awwer daitlich klener
wie de Schpayerer Wald sin. Noch weider im Siede uf dem Schwemmfäscher vun de
Lauder un a vum Otterbach wachst de greßere Bienwald bis knapp iwwer die
franzesisch Grenz.

Je weider die Bäsch in die Ewene gflosse sin, umso mehr hot sisch des Wasser
verdeelt und um so mehr hot es sisch verlangsamt un des Material hot sisch
abgelachert. Zuerschd is des schwerere Material liesche gebliewe. Klenere Stee
und Sand sin weitertransportierd worre, bis ach des sich abgelachert hot. Am
Ende vun de Schwemmfäscher finne sisch doher bsonders foine Sande. Die sinn in
trockene Periode zum Deel zu Diene ufgeweht worre, von denne sich einische
erhalte henn, so z.B. de Amesebersch, im Schpeyerer Schdadtwald die hegscht
Dien.

Freigeleschd vum Waldbewuchs dursch milidärische Aktividäde uf dem Gelände vum
Standortübungsplatz Schpeyer im Bereisch Dudehofe un Schpeyer-Weschd, (der heit
nur noch dem Spezialpionierbataillon 464 aus de Kurpalzkasern dient), henn sisch
uf de Sanddüne e Vielzahl seltene und seltenschde Arde ansiedele kenne.

Die Durschschnittstemperadur lischd bei +10°C un die jährlische Niederschläsch
liesche bei 600 mm. Man redd ach vum emm Woinbauklima.

Des Gebiet is außerdem gschidzt dursch die Rechtsverordnung iwwer des
Landschaftsschutzgebiet LSG 3.027 „Rehbach-Speyerbach“ vum 30. November 1981
geändert: 14. Juli 1987 (Staatsanzeiger für Rheinland-Pfalz Nr. 3, S. 51 vom 25.
Januar 1982).

Durchschnidde werd de Wald im Nordoschde dursch en Boche vun de A 61, im Weschde
bei Naischdadt dursch die A 65 in Nord-Siedrichtung un said 1847 dursch die
Bahnstreck Schifferschdadt–Werth. De Durchschnitt dursch die B 9 is dursch
Rodung vun de estlische Waldsticke eher zu ennere Begrenzung worre. Außerdem
verlafen mehrere unnergeordnete Schtroße dursch de Wald so die



https://pfl.wikipedia.org/wiki/Sinsheim

Sinse is ä Schtadt im Siedoschte vum Rhoi-Negger-Krais in Bade-Wirrdebärsch. Die
Schdadt hot 34.791 Eiwohna unn war friehr Kreisschtadt vom Landgrais Sinse. De
TSG 1899 Hoffene mit de Rhai-Negga-Arena unns Audo- unn Teschniggmuseum sinn
hier behomatet.

Sinse liegd am Rond vun da Kurpfalz im Herze vom Kraichgau. Die Elsenz fließt
durch de Ord.

Die folgende Ord unn Städt grenze an Sinse, de Uhrzaigasinn noch, im Oschde
beginnend: Rappene, Kerchädt, Ittlingä unn Eppingä (welle oll im Londgrais
Hailbronn senn), Äschtringa (im Londgrais Kaalsruh), Ongelbochdal, Mielhausä
(Kraischgau), Diele, Zuzehausä, Waibschd unn |Bischesse (all im
Rhai-Negga-Grais).

Die ärschdä Schbure vun Besiedlung kumme aus de Jungsteinzeit unn Bronzezeit. 70
noch Chrischdus iss die Gegend um Sinse vunn de Reema erowwert worde. 259/260
kame die Germane, genauer gesogd die Alemanne. Im Joa 770 wurd Sinse des
erschdemol schriftlisch erwähnd. Ums Joar 1000 wurd ä Kloschda in Sinse gebaud.
Im Joar 1329, unn des iss fier Pälzer unn Kurpälzer besonnerschd wischdisch, do
iss Sinse zur Kurpalz gekumme. Ab 1803 awwa hot Sinse zu Baade kehrt. In de
Graisrefoam vunn 1973 bekam Sinse seini heidischi Ausdähnung unn hot die
20.000-Eiwohnerzahl iwwerschriddä.

S'Schdadgebied vun Sinse hod ä Keanschdad2 un zwelf oigmoindede Schdaddeel, wu
duasch ä Gbiedsrefoam in Bade-Wirddebersch zwische 1971 un 1973 dzukumme sin.
Des sin Adersbach2, Dühren2, Ehrstädt4, Eschelbach3, Hasselbach5, Hilsbach1,
Hoffe2, Reihen2, Rohrbach2, Steinsfurt2, Waldangelloch3 und Weiler2 (gugschd a
driwwe baide Voawahle inde Infobox).

Die Schdadt hot ä Paddnaschafd midd Longué-Jumelles in Frongraisch unn midd
Barcs in Ungan.

In Sinse befind sisch die Rhoi-Neggar-Arena, welles es Häämatschdadion
Fußball-Bunnesliga-Varoi TSG 1899 Hoffe is. Finanzierd worre is es Schdadion vum
Dietmar Hopp unn reschionale Unnernemme.



https://pfl.wikipedia.org/wiki/Schbie%C3%9Fbrode

De Schbießbrode is ä Esse in de Palz wu Fläsch von de Sau in net ganz
fauschtgroße Werfl gschnippelt werd und dann uff en Schbieß zum brode gschteckt
werd.

Awwa schun sellemols wärd mär des Flääsch gedääld hon in Äänzlpoadzione. Un
schbeeda donn, do waa des gonz Vieh am Schbieß gebrååde zwaa noch fär de
Kuafärschd un die onnan Härre vun un zu wichdich un aach fär die Härrn
gaisdliche Härre, wonnses när ärschdemol zu äbbes gebrung ghad hän, awwa fär die
Laid waa soä Mäng Flääsch so daija un selde, doß mär donn schun glai inde
Bezaischnung genaua worn is ("Än gonze Kapaun om Schbieß hänse ghad"). Was mär
alladings efda ghad hod, des waan Schdigglchär un Schdigga, Pordzione fär ää
Person un doodevun glai viele: Die Pälza waan schun imma gsällich, mär hod schun
imma gean zamme gfaiad. Awwa wonn aach bainärre Familiefaia alle Laid Gäschd vun
äänere orra zwää Familie waan, wäm soi Gäschd ware se baim Woifeschd? Wäm soi
baide Kerwe? Do hän alle zammegelehd, än jeda hod gäwwe, wasa gekonnd hod, ob
Geld orra Sach, un des is donn umgsedzd worrn in selles, wo mär gebraachd hod:
Flääsch un Brod un Woi. un des is donn in klääne, hondliche Pordzione om Schbieß
gebrode worrn. Do hod mär aach kää bsunnaschde Grill fär gebraachd, des ging
ääfach un schnell. Un do konnd mär aach schnell noch äbbes noomache, wannoch
schbädi Gäschd kumme sin.

Zum orra noom Schbießbrode gäbds ofd noch Grumbeere ausm Faia: die Grumbeere
wärn es Beschd in Lehm orra Grund gepaggd, zur Not aach in Alu, un indie Gluud
glehd, bisdaßse gaa sin. Die, wommase inde Brodesafd quedschd, där wu baim
Schnaide ausm Brode laafd, orra minärrrem Schdigglch laichd gsalzne Budda ausde
Hånd zum Brode esse duud, die mache donn dän Pälza Draam kombledd!



https://pfl.wikipedia.org/wiki/Salvador_Dal%C3%AD

Salvador Dalí, mid rischdischm Name Salvador Felipe Jacinto Dalí i Domènech,
Marqués de Púbol (*  11.Mai 1904 in Figueres in Katalonje; † 23. Jänner 1989
ebenda) war än schbanische Kinschdler, Maler, Grafiga, Schrifdschdella, Bildhaua
unn Bihnebildna. Als ähner vun de bedaidnsde Haubdvadreda vum Surrealismus duht
er zu de bekanndeschde Kinschdler ausm 20. Johrhunnerd zähle. Sain persehnlische
Schdil hot er so gesche 1929 gfunne; die Weld vum Uhbewussde, die in de Trääm
vun de Mensche erschaine dut. Schmelznde Uhre, Krigge unn Giraffen, wu brennwe
wurde zum tibbische Erkennungsmergmal vum Dalí. Soi teschnisches Kenne als Maler
hots ihm erlaubd, sai Bilda in äm aldmaischderlische Schdil zu male, der an de
schbädere Foddorealismus erinnere dut.

Die haifigschde Theme in de Bilda vum Dalí sinn außa de Weld vun de Trääm die
vum Rausch, vum Fieba unn die Relischjon; unn ziemlisch ofd is in sainre Gemälde
soi Fraa Gala dargchdelld.

Soi Simbadie fer de schbannische Digdador Francisco Franco, soin egszendrische
Lewnswannl unn soi kinschlarischs Schbädwerg sinn in de Kunschweld umschdridde
unn fihre bai de Bewerdung vun soinre Person unn soine Kunschdwerge bis haid zu
vielfäldische Kondrowerse.



https://pfl.wikipedia.org/wiki/S%C3%BCdfr%C3%A4nkisch

Sidfränkisch isch e Schprooch, die im Norde von Bade-Wirddeberg gschwätzt wird
und zwar sidlich und öschtlich vom Pälzische. Die Schprooch liegt am Iwwergang
zwischem Owwer- und em Mitteldaitsche und wird in de Schproochwisseschaft
meischt zu de owwerdaitsche, in jingarer Zeit aa zu de middeldaitsche Sprooche
gezählt.

Sidfränkisch schwätzt ma im nerdliche Elsass, iwwer Karlsruh bis Mossbach. Au
Hailbronn gheert urspringlich zu dere Schproochgruppe, awwer dort wird de
Oifluss vom Schwäbische immer schtärker.

S Sidfränkische werde eh schtark von de Nachbarschprooche beioiflusst. Des sind
die mitteldaitsche Sprooche Pälzisch im Norweschte, Sidhessisch im Norde und
Oschtfränkisch im Oschte und die owwerdaitsche Sprooche Schwäbisch und
Niederalemannisch.

2. Nach m und n: fehle, wie im Rheifränkische, die Plosivlaut Hemm schtatt Hemd
Kinner schtatt Kinder

3. Artikel: da Mann schtatt der Mann d’ Fraa schtatt die Frau ’s Kinn schtatt
das Kind

4. Charakteristischer ei-Laut Alle im Alemannische als ei gschprochene Laut
werre als ai bis oi ausgschproche. Die Lautfärbunge sinn so charakteristisch,
dass gübte Oiheimische zimlich genau sage kenne, woher jemand isch, der Zwoi
woiche Oier in oinera Roih oder Zwai waiche Aier in ainera Raih sagt.



https://pfl.wikipedia.org/wiki/Russlond

Russlond (r. Россия), amdlisch: Russischi Federadsion, is än Schdaad in
Oschdeuropa unn Nordasie. Ugfähr 143.030.106 Lait wohne in Russland unn es hot e
Fläch vun mehr als 17.098.242 km², iss dodemid es fläschegreeschde Lond uff de
Erd. Weege de grooße Vahäldnis vun de Fläsch zur Oiwuhnerzahl wohne in Russlond
ner dorschschniddlisch 8 Lait uff eem km².

Russlond is midd 17.098.242 km² es greeschde Lond uff de Erd unn aaschdreggd
sisch sowohl iwwer Oiropa, als aa iwwer Asie. Desweege unnerdääld sischs aa in
viele grooße Regione. De greeschde Dääl dudd Sibirje ainemme , welles midd 75%
(faschd) de gonze asiadische Dääl vun Russlond bedegge dudd.Im Siede vun
Russlond gebbds ä Reschion zwischem Fluss Manytsch unn em Kaukasus-Gebärsch, wu
zwische Oiropa unn Asie umschdridde is (siehe Europa#Geographie). Grenze dudd
Russlond im airopäische Siedweschde beginnend im Uhrzaigasinn: Es schwaddse
Meer, Ukraine, Waißrusslond, Leddlond, Esdlond, Oschdsee, Finnlond, Norwege,
airopäische Nordmeer, es Waiße Meer, es Nordpolarmeer, die Beringsee, de
Pazifische Ozean, Nordkorea, Schina, Mongolai, widda Schina, Kasåchsdan,
Asabaidschan, Georgie unn es Schwaddse Meer.



https://pfl.wikipedia.org/wiki/Rinkenbergerhof

Die Haisagrubb Ringschebeaschahof lischd im Noade vun Schbaija un weschdlisch
vunde Bundesschdrooß 9 un wude Ringschebeaschawesch duaschgehd.

Uaschbringlisch ischde Ringschebeaschahof mol ä glääni Haisagrubb vun Bauareheef
gwesd. Schbeda hoddma donn doad mea Haisa zum Baischbiel fa Waldawaida gbaud.
Schunn frie im 14. Jaahunad hawwn sisch die Raadsherre onde Laurenziuskabell,
bnond nochm m'hailische Laurentius äm Meatira, oam Ringschebeasch fa'n
Omdsschwua gdroffe. Onde Schdell vunde Keäasch hoddma donn schbeda ä Sienegraiz
aus Sondschdää vun 1616, uaschbringlisch midde Inschrifd Warzeig Des Lorentz
Heisels uffgschdeld. S'Graiz isch doan meamols umgschdeld worre un schded haid
newede naije Kabell.

Haid hodds doad vaschiedenschde G'baide. Newe Wohnunge unde Laurenziuskabell,
unnaonerem a ä Gschdied un ä Waldgaschdschdedd, die Laurenziuskabell, wu zude
Parrai St. Konrad kead. Zudem isch do a die Londweadschafdlisch Unnasuchungs- un
Foaschungsoaschdald Schbaija, wu do midde Unnaschdidzung vum Rhoilond-Pelsische
Umweldminischderium 12.5 ha Vasuchsfelda bdraiwe un doad schemischi,
fisikalischi, migrobiologischi Analise mache dud. Awwas wead a zum Baischbiel
die Radioagdiwided vum Adomgrafdweag Filibsbuasch unnasuchd. Un doan hodds a ä
Oirischdung vum Beziagsvabond Pals midd änna medeorologische Schdazion. Un doan
isch do die LUFA a de Sidz vum Vabond vunde daitsch londwerdschafdlische
Unnasuchungs- un Foaschungsoaschdalde.



https://pfl.wikipedia.org/wiki/Rhein-Neckar-Kreis

De Rhoi-Negger-Krais iss en Londkrais im Nordweschde vun Bade-Wirddeberg‎ in de
Kurpalz. Er ghert zum Regiarungsbeziag Kallsruh. Midd 527.287 Oiwuhna (2012) iss
er de Londkrais midd de hegschde Bevelkerungsõõzahl in Bade-Wirddeberg unn de
driddhegschd in Daitschlond. De Londkrais gherd zur Medropolregion Rhoi-Negger.
Zum Londkrais selwa ghere 54 Gemainde. Verwaldungssidz iss Haidlberg unn de
jetzische Londrad iss de Stefan Dallinger vun de CDU.

Im Weschde hot de Londkrais Õdail an de Owwerrhoinische Diefewene, im Nordoschde
am siedlische Odewald unn im Siedoschde am nerdlische Kraischgau. Di Geschend am
wesdlische Rånd vum Odewald bezaischend ma als Bergschdrooß, äni vun de
wärmschde Gegende in Daitschlond.

De Krais iss dorsch di Kraisreform am 1. Januar 1973 aus de ehemålische
Londkrais Monnem, Londkrais Haidlberg unn Taile vun de |[Landkreis
Sinsheim|Londkrais Sinse]] unn Londkrais Mossbach endschdanne.

Bischese, Ewwerbach, Eppele, Hemschbach, Hoggene, Ladeberg, Lååme, Neggergmin,
Rauebäjg, Schääna, Schriese, Schwetzinge, Sinse, Waibscht, Walldoaf, Woinem,
Wissloch

Altlosse, Angelbachdal, Bammedal, Brihl, Diele, Dossene, Edinge-Neggerhause,
Epflbach, Eschlbrunn, Gaiberg, Heddesbach, Heddese, Hailischkraizschdåånisch,
Helmschd-Baage, Härschberg ån da Bergschdrooß, Ilwese, Ketsch, Laudebach,
Lobbach, Malsch, Mauer, Meckse, Mihlhause (Kraischgau), Naideschtoi, Nailosse,
Nußloch, Ofderse, Plankscht, Reischatshause, Railinge, Såndhause, Schääbrunn,
Schbeechbach, Sångd-Lee-Rot, Wissebach, Wilhelmsfeld, Zuzehause

Sämdlische Orde, wu zum Krais ghere, sin in de Adiggl Ortsnåme in der Gejend vun
Heidlberg un Ortsnåme im siedeschdlische Rhoi-Negger-Kreis (Kraischgau) zu
finne. Do schdehne aa di Orts-Uunåme.



https://pfl.wikipedia.org/wiki/Ortsn%C3%A5me_in_der_Gejend_vun_Heidlberg

Im Folgende werre di Ortsnåme in der Gejend vun Heidlberg ufgfiehrt, so wie ma s
jeweils im Ort selwer sescht, des heeßt di Ortsnåme im Rhoi-Negger-Krais un im
Schdadtkreis Heidlberg, soweit se im Odewald un in da Rhoiewene ligge. Di Orde
im umiddlbaa siedeschdlisch åschließende Gebiet werre bei de Ortsnåme im
siedeschdlische Rhoi-Negger-Kreis (Kraischgau) beschbroche. Di nordweschdlisch
åschließende sin in da Lischd vun de Schdadtbezirge unn Schdadttaile vun Mannem
zu finne. Di Schbrooch, wu ma do redd, isch Kurpälzisch.

-heim wärd zu -e (Schwa-Laut). Ausnåhm: Berghoim in Heidlberg. Wann da
Nåmensbschdanddeil vor -heim uf -m ufhert, heeßts månschmol -em: Woinem, Månnem,
awwer: Dossene, Neiene, Hoggene. Lååme hot urschbringlisch Leimheim ghaaße. Do
hot sisch am End im Hochdeitsche mit Leimen bragdisch di kurpälzisch Form
dujschgsetzt, ma hot bloß di hochdeitsch Endung -n dråghängt.

D - David Depenau: Die Ortsnecknamen in Heidelberg, Mannheim und dem
Rhein-Neckar-Kreis, Von Bloomäuler, Lellebollem und Neckarschleimer, Verlag
Regionalkultur Ubschdadt-Weiher, ISBN 3-89735-205-2; Schreibweis deilweis
leischd ågebaßd

O - www.ortsnecknamen.de. E umfångreischi Zåmmeschdellung vun Uzname vum Fritz
Rall.



https://pfl.wikipedia.org/wiki/Neckarbischofsheim

Bischese isch e kloini Schtadt im Rhoi-Negger-Krais in Bade-Wirddeberg.
Offiziell haissd das Schtädtle said 1806 Neckarbischese/Neckarbischofsheim, wail
Bischese, wo es ans Großherzogtum Bade kumme isch, plötzlich åins vun drai
Bischofheim gwesst isch. Alle drai hawwe dann en Fluss an de Ååfang vom Name
grigt: Tauberbischofsheim, Rheinbischofsheim un ewe Neckarbischofsheim, obwohls
von Bischese bis zum Neggar ugfähr 15 Kilomeder sind.

Bischese liegd im Krebsbachdal, kurz bevor de Krebsbach in de Schwarzbach
fliesst, am Iwwergang vom Kraichgau zum Kloine Odewald. Nach Heidlberg, des
nordweschdlich liegd, sinds ugfähr 25 km. Di tiefschd Schdell von de Gemarkung
liegd uf ere Heh von 166 Meder, die högschd uf 298 Metern iwwer NN. Bischese
gheerd zur Tourismusregion Brunneregion.

Zu de Schdadt gheerd said 1971 die friher selbschständige Gmaind Unnagimban,
awwa aa de Helmhof und de Wailer Heidäcker, ausserdem die Helmhofer
Forschdhäiser, de Krixeberghof, die Wohnsiedlunge am Bundesbåhhof un am Kalkwerk
un s Haus Pulvermühle. A drai haidige Wüschdunge liege uf de Gemarkung von
Bischese, nämlich Christlinge, Hinner- und Vorderschendlinge.



https://pfl.wikipedia.org/wiki/Ludwig_Hartmann

Ludwig Hartmann (* 4.2.1881 Schbaya, † 14.4.1967 Ludwichshafe) war en Pälzer
Mundartdichter un ach Herausgewer vun Mundartlideradur.

Gebore isch er in Schbaya als Sohn vum aus Vollmersweiler schtammende Lehrer und
schpädere Woihändler Johann L. Hartmann. 1891-1997 hod ers Gymnasium in Speyer
bsuchd un anschließend de Kaufmonnsberuf gelernt. 1898 is er in Dienscht vun de
Reichsbahn gtredde und hot in Speyer, Bellem, Ludwischshafe und Minsche
gschafft. Während em ersche Weldkriesch war er Feldeisebahner. 1923/24 musst er
uf Anordnung vun de damalische franzesische Bsatzungsbeherde ausserhalb vun de
Palz verbringe un hod in Owwerbayern gelebt. 1946 is er als
Bundesbahnowwerinschpektor in de Ruhesschtand gonge und hot bis zu soim Tod 1967
in Ludgwischshafe gelebt. Gehairad hot er die Johanna Wetz.

S Indresse an Pälzer Mundartdischdung henn beim Ludwig Hartman Begeschnunge mit
de Mundartdischder Karl Christian Nadler und Karl August Woll ausgelest.

1914 isch soi erschdes Werk erschiene, des Gedischdband Pälzer Schternschnuppe,
des bis 1926 sechs Uflache erreischt hot. Weidere Anreeschunge hot de Hartman
noch soine Angawe vum Speyerer Archivar Ludwig Schandein erhalde. Soim
Erschlingswerk sin bis 1858 sechs weidere Gedischbänd gfolgt, wu ach klenere
Prosatexde enthalde hawwe. Einische vun de Bänd hawwe ach hochdeitsche Texde
enthalde. S bekanndeschde Stick is De Unkel aus Amerika.

1920 isch soi reich illusdrierdes Werk Kinnersprich vum Ludewig erschiene
(Neiuflach 1981), vun dem damals inerhalb vun vier Woche 4000 Exemplare verkaft
worre sin.

Jürgen Beckman, Heinz-Jürgen Kliewer: Isch redd mein Muddersproch, Anthologie
Pfälzer Mundartliteratur, Pfälzische Verlagsanstalt GmbH, Landau/Pfalz 1997,
Seite 214



https://pfl.wikipedia.org/wiki/Lemberch

Lemberch is e Ortsgemä vun de Verbondsgemä Bärmesens-Lond im Londkräs
Siedwestpalz in Rhoilond-Palz (Daitschlond). Es grenzt direkt siedestlich on die
Schdadt Bärmesens. 11 km siedlich vun Lemberch is die Londesgrenz zu
Frongraisch. Vun de Òfäng vun de londgräflich Residenz domols 1763 in Bärmesens
is Lemberch de wichtigschde Ort in de Geeschend gewässt. Hait hat Lemberch
ungefähr 3.900 Inwohner.

Lemberch lait uf e paar Hichel. Um de eher klänne Ortskern laie e paar
Naibaugebiete. Om Ortsrond lait die Burchruin Lemberch, die 1230 als „Castrum
Lewenberc“ zum erschte mol in ennre Urkunde erwähnt wor is - aus „Leweberch“
laitet sich a de Ortsnome ab. Die Rodalb entschpringt bai Lemberch, ma hat se im
Ortsgebiet zu'me Waiher uffgeschtaut.

Fascht 90% vun de Gemarkung, des sinn 5100 ha, sinn mit Wald beschdonn. Es
Gelände is typisch fa de Pälzerwald, mit arme, sondischem Bodde, viele klänne
Wasserlaif un waldische Hichel, die in de Rechel vun Buntsondschdäfelse gekrent
sinn. Die bekonndeschde sinn Maiblumme-, Rawe- und Rubbertsfelse und de
Rodeberch. Mit 58,3 km² is Lemberch änni vun de greschde Gemarkunge in
Rhoilond-Palz. Die Wasserschäd zwische Rhoi un Mosel zieht sich vunn Nordoscht
no Siedwescht quer dorch die Gemarkung.

Nachbarorte vun Lemberch sin, vun Norde ausgehend im Uhrzaichersinn: Bärmesens,
Rubberschwiller, Dòhn, Fischbach, Ludwichswinkel, Ebbebrunn un Owwersimte.

Die Verkehrsòbindung vun Lemberch beschdeht nur aus Schrdroße. Die B10, die zum
Däl vierschburisch ausgebaut is, geht in schdicks 5 km Entfernung om Ord vorbai.
No Weschde geht se bai Bärmesens ball in die A8 iwwer, no Oschte erraicht se,
nochdäm se de Pälzerwald hinner sich geloss hat, no 37 Kilometer bai Londau die
A65. Im Norde sinn's ungefähr 40 km iwwer die B270 no Lautre. No Siede gäbt's kä
direkti iwwerrechionali Schtroß: Uff baide Saide vun de daitsch-fronzesisch
Grenz gäbbt's nur klännere Ortschafte und schmale Schtroße.

De Johresniederschlach sinn 899 mm. Des lait im owwere Vertel vun Daitschlond,
bai 77% vun de Messschtazione vum Daitsche Wetterdienst sin's wennicher. De
druckenschde Monat is de Abril, om maischte Niederschlach fallt im Mai, nämlich
1,4 mol mehr. Die Niederschläch variiere kaum un sinn gonz glaichmäßich iwwer's
Johr verdält. On nur 9% der Messschdazione gäbbt's noch wännnischer
johreszaitliche Schwankunge.

Die ältschde Zaichnisse vun Besiedlunge schtomme vun änner keltische Siedlung,
un uff'em Burchberch owwerhalb vum Dorf hat's im 4. Johrhundert noh Chrischdus e
römischi Fliehburch gäb. Ungefähr do wo jetzt die B10 is hat's schunn bai de
Römer e Oscht-Wescht-Verbindung durch de Pälzerwald gäb. Domols war der noch
mehr oder wännicher Urwald, und a bis ins schbede Mittelalder hat do fascht
känner gewohnt oder e Nutze devu gehatt. Nur gonz wännisch honn ihr Vieh im Wald
uf die Wäd gefiehrt oder als Kehler geschafft. E intensivi Londwärtschaft hat
sich wäe'm arme Bodde nie gelohnt und gäbbt's a hait kaum.

Bis zum 12. Johrhunnert hat es Gebiet em Kloschder Hornbach gehert. 1198 hatt
donn de Graf Hainrich I. vun Zweebrigge e Felse zum Bau vun ennre Burch gäe
onnere Länderaie ingedauscht. Nodäm die Zwääbrigger Grafe donn ausgeschdorb
ware, kam Lemberch on die Grafschaft Hònau-Lichtenberch un in dere ihrer
Erbfolche bis 1793 on Hesse-Darmschtadt. Die Burch is 1637 im Draißischjährische
Kriesch zum Däl un 1689 im Pälzische Erbfolchekriech endgültisch zerschdert wor,
die Ruine hat ma dann als Schdäbruch genutzt.

No de Fronzesisch Revolution (Koalitionskrieche) un in napolionischer Zait war
die Palz un Lemberch zaitwailisch in fronzesischer Hond und e Däl vum Départment
Dunnersberch (Mont Tonnere). Denoh is des Gebiet durch Beschluss vum Wiener
Kongress domols 1816 zu Bayern komm, wail die in dere Zait vum frieher
kurpälzische Haus der Wittelsbacher beherrscht wor is. Lemberch is als Gemää im
Londkommisariat Bärmesens gefiehrt wor, des war schbeder de Londkräs Bärmesens,
der donn 1997 in Londkräs Siedwestpalz umbenennt wor is.

De bayrische Rhoikräs, schbeder Rhoipalz, war noch'em Erschde Weltkriech bis
1930 widder fronzesisch besetzt, und dann nochemol no'm Zwätte Weltkriech. Sait
1947 gehert Lemberch zum domols nai gegrindete Bundeslond Rhoilond-Palz.

Lembersch war no'm Draißichjährische Kriech fascht gonz valoss un vafall. Die
Lait wo denoh baigezoh sin, ware maischdens evangelisch. Haid gäbt's im Ort a e
katholischi Kärch, wail sait Mitte vum 20. Johrhunnert doch eunische Katholike
zugezoh sinn.

Die Blasonierung vum Wabbe is: In gedäldem Schild owwe in Gold drai rode Hònauer
Schbarre, unne in Silwer e blaues Hufaise. Die Schbarre schdomme vum Wabbe vun
Hònau-Lichteberch. Die Fòhn is Rod-Gelb-Rod gedäld, im Vahältnis 1:3:1.

Im gonze Wald drumerum gäbbt's viel Wääge, die unnerschiedlich long un schdail
sinn. De Pälzerwald-Vareu margiert Fern- un a Rundwonnerwäche. Rund um Lemberch
gäbt's etlische Felse, wie zum Baischbiel de Maiblummefelse. Vum Laabbrunne in
de Neh vum Schbortplatz aus kom'ma uff'em Lembe'er Felsepaad e Rund laafe. Bis
jetzt sieht ma nix devu, dass de Tourismus mol e besonneri wirtschaftlichi
Bedaitung krie det. Awwer immerhi is Lemberch e òerkonnder Erholungsord.

Die wichdigscht Zaidung is Die Rhoipalz in ihrer Bärmesenser Ausgab. Es werd
abber a die Bärmesenser Zaidung geläs. Omdliche Mitdälunge schdehe im Omdsblad
vun de Verbondsgemää. De Londkräs Siedwestpalz hat noch de „Offene Kanal“, des
is e rechionaler Kabelsender, wo die Laid wo do wohne selber mitmache kenne. De
Siedwestrundfunk hat dann noch de Sender Kettrischhof.



https://pfl.wikipedia.org/wiki/Leimen_(Baden)

Lååme (naikurpälzisch aa Laime) iss ä Schdadt im Rhoi-Negger-Krais im
nordweschdlische Bade-Wirddeberg unn lieschd in de Kurpalz. Lååme hot 27.145
Oiwuhner unn iss dodemid die driddgreeschd Schdadt im Rhoi-Neggar-Krais. De
jetzische Owwerbirgameischder iss de Wolgang Ernst vun de SPD.

Lååme liechd in de Owwerhainische Diefewene am Iwwergong zum Kraischgauer
Hiechllond. Di Schwätzinga Haardt fängt do åå unn de Laimbach fließd dorschs
Schdadtgebied. Lååme beschdehd aus de Schdadtdail Gauangelloch, Lååme,
Lingedahl, Dilje und Ochsebach.

Folgende Gemainde grenze an Lååme, im Uhrzaigersinn, im Norde åågfange:
Heidlberg, Gaiberg, Bammedal, Mauer, Wissloch, Nußloch, Walldoaf unn Såndhause.
Wesdlisch vun Såndhause hot die Schdadt ä unbewohndi Exklav, wu an Ofterse,
Såndhause, Walldoaf, Railinge unn Hoggene grenzd.

Lååme iss des erschdemol im Johr 791 als „Leimheim“ erwähnd worre. Sowohl des
Kloschder Lorsch als aa des Bischdum Worms henn Grundbesidz khad. 1262 iss Lååme
als Lehe zur Kurpalz kumme unn ab 1351 hots endgildisch zur Kurpalz kehrd. 1803
iss Lååme ans Großherzogdum Bade gfalle. 1981 iss Lååme zur Schdadt erhoowe
worre unn 1990 hots die 20.000-Oiwuhner-Marg iwwerschridde.



https://pfl.wikipedia.org/wiki/Karlsruhe

Kallsruh isch e Schtadt im Bade-Wirddeberg und isch friiener emol die
Hauptschtadt von Bade gwesst. Lang isch Kallruh nach Monnem die zwaidgreeschd
Schtadt in Bade gwesst, hod awwer bevelgerungsmässig Monnem iwwerhold un isch
die greescht Schtadt in Bade. S Bundesverfassungsgricht und de Bundesgrichtshof
sind baide in Kallsruh und aus dem Grund nennt ma die Schtadt aa Residenz des
Rechts. S bsunnere an Karlsruh isch, dass die Schtadt, so wie Monnem, in de
Neizeit geplant worre isch. Awwer annerscht wie Monnem, wo e Quadratschtadt
isch, isch Kallsruh d Fächerstadt weil s Schtroose wie en Fächer im 90°-Wingel
vom Schlossturm aus nooch Siide gange sind.

Als Gründungstermin von Kallsruh gult de 17. Juni 1715, weil an dem Dag de
Grundschtoi zum Schloss glegt worre isch. De Markgraf Kall Willem hot mit de
Bevölgerung von seiner Resident Dorlach Broblem ghabt und wollt e schees Schloss
baue. Nach de Legende isch em dann uf de Jagd, wo er midde im Haardtwald
oigschlofe isch, die Idee komme, des Schloss und die dazugheerend Schdadd dort
baue zu lasse. D Schdadd hod er am Reissbrett blane lasse, nach sich selwa
benannt und die 32 Schdroose und Allee sind wie Sonneschdrahle von seim
Schlossturm aus gebaut worre. Für d Aalag von de Schdadd isch awwer nur das
südliche Vierdel vom Kreis bebaut worre. Um Laid nach Kallsruh zu logge, hot er
de naie Bevelkerung viele Privilegie verschbroche, die erscht im 20. Johrhunnerd
schunschd in Europa Fuss gfasst hawwe: persönliche Fraihaide, wirtschaftliche
Fraihaide, Glaichheid vor dem Recht, politische Mitschbrooch. Es sind dann Laid
aus Frongraisch, Pole, Idalje, de Schwaiz unn viele daitsche Länder komme. De
erscht Bojamääschda isch de Johann Sembach worre, der aus Schdroossburg nach
Kallsruh komme gwest isch. D Schdadd isch dann ab 1717 die Residenz von de
Markgrafschaft Bade-Dorlach gwesst und ab 1771, als die Bade-Badener Linie
ausgschtorwe isch, von de Markgrafschaft Bade.



https://pfl.wikipedia.org/wiki/Hessisch

Unner Hessische Dialegde (Hessisch) verschdeht ma di meischde innerhalb vun da
hessische Landesgrenz gschbrochene Dialegde. Die ghere zum Middeldeitsche un zu
de Fränggische Mundaade. Nerdlisch un wesdlisch vun Kassl werd schun
Niederdeitsch geredt.

Zur Zuordnung innerhalb vun de Fränggische Dialegde gibts zwee verschiedene
Uffassunge. Vun mansche Dialegdologe werre alle hessische Dialegde zum
Rhoifränggische gereschend, zu demm noch des Pälzische un des estlische
Lothringische ghere. Annare Schbroochforscher zähle bloß des Sidhessische dezu.
Di drei hessische Mundaade im engare Sinn, Middel-, Ost- un Niederhessisch,
bilde dann innerhalb vum Fränggische e eigene Region, agrenzend ans Middel-
beziehungsweis Mosel-, s Rhoi- un s Ostfränggische.

Dodemit is allerdings bloß e grobe, schemadische Abgrenzung meglich. Fä e
genauare Begrenzung muß ma mehr Merkmole betrachde.

Als Unnerscheidung zum Pälzische hot ma frieher di Linje zwische fest (hessisch)
un fescht (pälzisch) genumme. Demm folge heit nimmi alle Schbroochforscher. Vum
Sidhessische iwwers Kurpälzische zum Sidfränggische werd des „p“ allmählisch
immer weider durschs „pf“ ersedzt, je noch da Schdellung im Wort un noch de
benochbade Laude.

Di Iwwergäng vum Hessische ins Pälzische, ins Thiringische un ins Ostfränggische
sin fließend.



https://pfl.wikipedia.org/wiki/Hambacha_Schlo%C3%9F

Es Hambacher Schloß hääßd aischendlich gaaned „Hambacher Schloß“, sunnern
„Käschdebursch“ oar „Maxbursch“, wail dasses in de Käschdewäller liehd un wails
anno nochwas, es wärd so 1842 geweßd soi, em bayrische Gruhnbrinz Max gschengd
worn is.

So rischdisch beriemd geworn isses awwer erschd dorchs Hambacher Feschd, wo mir
Pälzer wiramol, do awwer mid indernazionaler Bedailichung, unser Fraihaid
aigefoddad han.

Vum Naischdadter Maagdplaz schdaigschde hoch zum Härz-Jesu-Kleeschderle un
spazierschd als waider zwische Wingerde un Wald bis zum Paakplaz un de
Burschweesch hoch zum Schloß - des sin högschens 4 km.

Middm Schloßbersch (325 m hoch) drängd sisch die Haad in Roiewene enoi.
Zwäähunnerd Meder guggschde nunner uff die Wingerd un wanns emol so rischdisch
glaar is, sieschde de Schbayrer Dum un mid e bissel Glick sogaar's Haidlbärscher
Schloß.

Die eerschd Käschdebursch is do wohl um Dausendunebbes fer de schbeyrer Bischuff
gebaud gen, der wo se dann um die Jaahunnerdwend em Schbeyrer Hochschdifd
gschengd hod, demm se dann ach bis zum Napoleon gheerd hod.

Im gonze Middlaldr waa die Keschdebursch de Middlbungd vun dere Verwaldung vun
de Schbayrisch Kersch. Die milidärisch Scherung hen di Burschmanne innekäd.
Viele vun dänne waan vun hoche un heegschde Familije, die wo mer so had ans
Hochschdifd binde wolle. So hen do die Härn vun Lichdeschdää un Häpprm, die
Graafe vun Veldenz un Zwääbrigge un die Härzeesch vun Palz-Zwääbrigge gediend.
Ofd waan die Bischöf dord un anno 1388 is in de Burschkabell de Wiesbaadner
Glaus zum Bischoff vun Schbayr gewääld worn.

Erschd in de Bauerngriesch is die Bursch erowerd, besedzd un ausgeraamd worn.
Donn hodse im zwädde Maggrafegriesch nuch ebbes abgriehd, awwer de Schbayra
Bischoff Magwaad hodse glai reschdauriere geloßd. Drodzdem war ihrne
Wischdischkaid fleedegonge. Denn Dreßischjeerische Griesch hod die Keschdebursch
zwaa nuch iwwerschdanne, awwer im Pälzer Ärbfolschegriesch waa se uubewohnd un
do hen die Franzoose se doch ziemlisch niedäägemachd. Am Oofong vum 18.
Joahunnerd is die gonz Óólach nuchemol befeschdisch worn, awwer aom End vun demm
Joahunnerd isse „sägularisierd“ un em „Nazionalgud“ zugschlach worn. Noom Wiena
Kongreß is die Ruin noo Bayan gong un die hense an seschzee Bärscher vun
Naischdadt, Winzinge un Mußbach verkaafd. Midde Keschdebursch waas aus, die Ruin
hod mär fär Feschschä pol Polidisi Akzione genutzt.

Óm 27. Mai 1832 sin don um die 30.000 Laied uffs Hambacha Schloß gzoche un hän
Ainischkaid un Räschd un Fraihaid gfordärd: Ainichkaid vum gonze Daitschlond,
ddaßs sold när ään Schdaad soi, Borjaräschde, Mänscheräschde fär än jede,
Fraihaid fär z'schwädze, fär soi Mainung z'saache, fär z demonschdriere, fär
sich zu värsammle un sisch zammezschließe. Un fär Solidaridäd mid alle annäre
Nazione, wu daß aach fär iane Fraihaid kämpfe.

Nódäm doßs do doch so monsche Grumpl midde bayrisch Regierung gäwwe hod, hän
pälzisch Abgeordnede än Zendralkommidee gewähld und des hod 1842 die Ruin fär
3.125 Gulde gekaafd unm bayrische Gruunprinz un schbädare Keenisch Maximilian
II. fär di Huchzaid gschängd. Saidäm hääßd die Käschdebursch Maxbursch. De Max
hodse wälle uffbaue geloßd, hod aach 1845 de Uffdraach gäwe, awwee sGeld hod ned
gelongd, när die Hälfd vunde zugsaade 94.300 Gulde is kumme un nóóm Joa hoddi
Ärwd wirra uffghead.

Donn is des guude Schdigg nóó Därkm kumme onde Krais. där hod donn glai typisch
daitsch reagiad un ärschdemol Gidda un Schlässa óßógebrung un donn uffgebaad.
Saiddäm därfs Volk von drauße zugucke, wie soi Vatreda drinne faian. Die
schlimmsde Massemörda un Griegsdraiba wie de US-Bräsidend Busch wärn dohie
ingelade fär sisch die gonz Demogradie óózugugge, die wu doßm Volg fehle duud.
Waaschainds laihds on de Definizion: Dämogradie häßd: „All die Machd gehd vum
Volg. Aus.“



https://pfl.wikipedia.org/wiki/Ha%C3%9Floch

Haßloch is e verbondsfreii Gemoinde im Londkreis Derkem in de Näh vun
Mannem/Ludwigshafe. Der Ort werd als es „greeschde Dorf“ in Daitschlond
bezäächeld. Im Londkreis Derkem is Haßloch die greegschd Kommun, noch vor Derkem
selwerschd. Des Dorf hot e ausgeprächdi Infraschdruggdur mit viele Schule un
Meeglichkeide fer zum Oikaafe. Die umlichende Orde vun de Region sin
iwwerwiechend innerhalb vun 20 Minudde zu erreische.

Haßloch liggt eschdlich vun Naischdadt an de Woischdrooß un is n Dääl vun de
Metropolregion Rhoi-Neggar (Londkreis Derkem) siedwestlisch von Mannem und
Ludwigshafe. Es liggt an de Boohschdregg Mannem–Lautre. Die Audobooh A 65 liggt
an de nerdlisch Ortsgrenz. Vun do sinns 25 Kilomeder bis nooch
Ludwigshafe/Mannem. Haßloch is im Gonze e zusammehängendi Siedlungsfläsch, de
sied-eschdliche Dääl vun Haßloch (die „Wehlach“) liggt e bissl abseits.

Es Wappe hennse 1926 in Minsche entworfe un 1938 offiziell verliehe. Dodruff
sieht mer de goldene Leeb vun de Kurpalz un neewedro drei silwerne Adler vun de
Loininger Grafe. De Dobbelhooke, wu aussieht wie e S wu letztrum is, is e aldes
Gerischdssiegel.

Im Sebdember find in Haßloch seit 1988 es Andechser Bierfeschd stadd, wu e paar
dausend Bsucher jedes Johr hiekummen. Außerdem gibts seit 2008 im Mai sogar e
Woifeschd.

Bei Haßloch liggt de Holiday Park. Des isch en Freizeitpark mit Fahrgschäffde
wie unner onnerem em Frieh Fool Tauer (mit em freie Fall aus 70 Meder), ennre
Wildwasserbooh un de Achterbooh „Expedition TschiFoors“.

Es Booll-Päggetsching-Jurobb (Ball-Packaging Europe) isch eens vun de
modernschde und greeschde Geträngedosefabrigge vun de Weld. Do isch die erschd
0,5-l-Doos fer Bier hergschdellt worre.

Die Gsellschaft fer Konsumforschung hott Haßloch demweeche ausgsucht, weil die
Haßlocher faschd de daitsche Durschschnitt sin - z.B. beim Alder und in die
soziale Schichte, un weil Haßloch so e Middelding isch zwische Dorf und Schdadt.



https://pfl.wikipedia.org/wiki/Geschichte_der_Stadt_Speyer

Die Gschischd vunde Schdadd Schbaija fongd im Joah 10 voa Grischdus oa. Do hodds
Remische Raisch oan dem Bladz s'Laacha uffgschdeld. De Noame Spira wead 614
easchmols eaweend unn hodd sisch doann bis haid zu Speyer vaännad.

Weeschede Raischsdaach vum Hailische Remische Raisch vunde daidsch Nadzion awwa
a weesche soim Dumm isch Schbaija bkonnd.

Fadie Schdadd Schbaija isch die Laach oam Rhoi ginschdisch gwesd, wu schun
domols ä wischdischi Vakeasaada gwesd isch. Die Nee vum Negga inde Rhoiewene
midd soina Vabindung nochde Donau unn die Nee vunde Lautara Sengk, wusde Vakea
in weschdlische Rischdunge gewwe hodd. Dass Schbaija n'Vakeasgnoode gwesd isch,
komma a oande finf Rhoifehre seje, wus im Middlalda inde Nee gewwe kabd hodd.
Zudem hodds Terasse, wuma voa Iwwaschwemmunge sischa isch.

Ausde Broasezaid kenndma finf vundene Schdelle, Schbaija-Noad, oam Roßschbrung,
wu haid s'alde Raadhaus schdeje dud, oam Rosensteiner Hong unn im Vochlgsong.
Uff denne eaheede Schdelle noh om Fluss, sinnse a sischa voa Hochwassa gwesd. En
wischdische Fund vun domols ischde Goldne Huud vun Schiffaschdadd wu uff 1500 v.
Chr. dadiad wead unn wuma uffm Feld 10 km noadweschdlisch vun Schbaija gfunne
kabd hodd. Inde Johannesschdrooß hoddma a ä fadie Pals seldenes keldischs Grawb
ausde Zaid 50 - 20 v. Chr. gfunne kabd.



https://pfl.wikipedia.org/wiki/Garage

Ä Garaasch (uff hochdaitsch Garage) isch ä iwwadachdi, ofd a mit feschde Maure
un midäm abschliesbari Door um was abzustelle. Maischdens werds fa Faazeische
wie zum Baischbiel Audoos, Faareda oda Modorreda benuzd. Viel Laid benuzen des
awwa a um Wergzeisch zu lagere un Sache rebariere zu kenne.

Die Vorläufer vun de Garasche sinn Remise, die zum Unnerbringe vun
Perdefuhrwerke gebaud worre sinn. Die erschd Garaasch, wu exdra fer e Audo
gebaud worre iss, iss 1910 in de Kurpalz in Ladeberg vum Carl Benz errischdet
worre.

In de Palz reschelt die Landesverordnung über den Bau und Betrieb von Garagen
(Garagenverordnung - GarVO -) vum 13. Juli 1990 des Baue vun Garaasche.

Iwwerm Rhoi in de Kurpalz gilt die GaVO - Garagenverordnung; Verordnung des
Ministeriums für Verkehr und Infrastruktur über Garagen und Stellplätze -
Baden-Württemberg - vom 7. Juli 1997

Immer widder wern, wonn Laid onfonge e Firma zu grinde, awweer noch ke Kapidal
fer e Firmegebeide henn un ke Geld fer was zu miede, Garaasche fer ersche
kommerzielle Akdividäde genutzt. Berihmt isch vor allem die Garaasch worre, in
dere Bill Hewlett un Dave Packard 1938 mit 538 Dollar ihr Firma Hewlett-Packard
gegründet hen. Aus dem was die zwee in Packards Garaasch in Palo Alto ongfonge
hen, is heit en Weltkonzern mid em Umsatz vun (2011) 127 Milliarde US-Dollar
worre.



https://pfl.wikipedia.org/wiki/Fliegendes_Spaghettimonster

S 'Fliegend' Spagheddimonschda (englisch: Flying Spaghetti Monster, kõds FSM)
isch eni Gottheit vunnere vum amerigånische Pysiker Bobby Henderson äfunneni
Religion, wu di meeschde saache, 's wäer ä Parodie. Ehre Glauwenslehr väalwad dä
Kreationismus unds Intelligent Design, vun dem månschi Lëid g'meend hawwe, 's
solld in de Schuul unnarischd werre.

Di ågeblische Religion håd im Englischi d Nåm Flying Spaghetti Monsterism.
Außerdem saache manschi aa Pastafarinismus, die Åhenga nenne sisch selwad
Pastafari

Da Nåm vum Flieschende Spagheddimonschda kummd vun seinere Äijnlischkaid middere
groußi Pordzion Spaghetti mid Fleischbällsche (Spaghetti with meatballs) un
Stielauge. Schdadd vunnere Hõnd Goddes babbele di Pastafari vun „Seinerem
Nudlischi Ånhängsel“ (de: „Seinem Nudeligen Anhängsel“, en: „His Noodly
Appendage“)

Dä Grund fä d' Grindung vun derre Religion woar d' Dischbedere um dä Unnärischd
vum Intelligent Design ån månschi Schule. Weije dem ff des - grad å vun dä
Fäfeschdan vum Intelligent Design g'nmmeni – Agumend vun dä Gleischschchdellung
hod dä Henderson innerem offene Brief ån d' Schulbhöad von Kansas, a seyni
Glauwenslehr missd wi di kreationistische im Unnarischd vamiddld werre däffe.
Des isch åls eni Barodie z'väschdeije un soll zeije, dås religieesis Sach im
naduawissenschafdlischi Unnarischd nix valoan hod.

Seiddem g’winnd d‘ „Religioun“ vunnene imma widda ån Freijnde. Di Aktion hod
sisch zuenem rischdischi soziokuldurelle Fänomen endwiggld. Dudzni Blogs hawwe
zu’re weide Väbreidung ïwwas Internet beig’draache. Å wischdisch sin di -e Wedd
vum Krationiste Kent Howid parodierendin- groußi Breisgelda fä de Beweis, dås
Jesus Christus net dä Soun vum FSM isch hawwe g'wessd. So schreibd parodierend
des Blog Boing Boing:

Nõch Ågawe vun dä Ersten Vereinigten Kirche des fliegenden Spaghettimonsters in
Deutschland gibds „inzwischen […] mehr als 10 Millionen Gläubige bei steigender
Tendenz.“ uff dä Weld.

‘S hõd in Eïrouba efdas Schdreid mid Behörde ‘gewwe, nõchdem sisch Åhenga vun
derre Religion õls Ausdrugg vun ehre Religion middem Nudlsieb uff’m Kobf uff
Foddos fä ehre Ausweisdokumende g’zeigt hawwe. So hõd dä Pastafari un
eschd’reischischa Atheist Niko Alm viel Uffmaksamkaid ‘griggd, nõchdem ea sisch
middem Nudelsieb uffm Kobb fä’n Fïrerscheifoddo hõd Ablischde lõsse, weil des
Religiëse in Eschd’reisch däffe. däffe. Dä Fiehrerschei wuad 2011 drei Jahr nõch
Beandrachung abg’hold. Beim Fiehrerscheifoddo vum Rüdiger Weida war middem
Piradeduch dä religiëse Bezug awwa eideaidisch.

Im Juni 2005 hõd Bobby Henderson en offene Brief ån d‘ Schulb’höad vun Kansas,
USA g’schriwwe, wo a g’foddad hõd, sein Glauwe – wi di christlischi Iwwazoigung
vum Kreationismus – in dä Schul z‘ unnarischde. Seid dem hawwe imma mea Leïd di
Indanedsaid vum Henderson å’guggd , im August 2005 wares dånn gånz vieli, weil
si in e på Blogs välingd worre isch.

Uff seineri Said zidiad zum Beischbil George W. Bush, dea sisch fä de Unnarischd
vum Intelligent Design ausschbresche dudd. Dod’rum fïhld sisch Henderson in saim
Åliege, Pastafarinismus unnarischde z’lõsse, vun Bush (wo zu dea Zeid Bräsidend
vun de USA wa) b‘schdeagd

S gibbd vili Ãde vun derre Idee, wo in dä USA vädreijdini Sekte barodiere: dä
Cult of Oregano, di Reformed Church of Alfredo, Orthodox Monsterist Church of
West Virginia, Mystical Order of the Flying Spaghetti Monster, di Moomin Church
of His Spaghettiness vun Jersey (Kanalinseln) odda di SPAM (The Spaghetti &
Pulsar Activating Meatballs, pälzisch: Di Spaghetti & un Pulsaragdivierende
Fleischbällsche‘'; dä Nåm isch ä Woadschbilsche middem Spam).

Said 2012 gibbds in Põlen B’schdrewunge, di „Põlnische Keasch vum Flieschnde
Spaghettimonschda“ (Polski Kościół Latającego Potwora Spaghetti) åäkenne
z’lõsse. Im Meaz 2013 wuads dõnn awwa vum Minischderium fä Effendlischi
Väwaldung un Digitalisiarung abg’wiese, weil d‘ Keasch ned fä’s Glauw un
Missioniere, sonnan fä Religionskritik ‘grinned wõn isch. D‘ Ådrachschdellung un
di Abweisung hawwe schdakes Medieescho g’funne.



https://pfl.wikipedia.org/wiki/Feuerbachhaus_(Speyer)

S'Faijabachhaus lischd inde Allerhailischestrooß 9 in Schbaija un isch ä Museum
fa de Maala Anselm Feuerbach. De Barogg'gaade lischd onde ald Schdaddmauer. De
Ärscholooch Joseph Anselm Feuerbach hodd doad 10 Joa midd soina Familje
geleewbd. Soin Soon, de b'daidende Maala Anselm Feuerbach isch in dem Haus
geboore worre.

S'Faijabachhaus isch um 1800 gebaud un 1848 middäm Oabau vum Voadahaus eawaidad
worre. Im Joa 1912 hodd die Schdadd Schbaija des Haus doan kaafd, hoods dann
awwa nedd bfleesche kenne, awwa immahie inde Gedeng'gjoa 1929/30 än Eeredafel
neewa die Oigongsdea oagbrochd. D'Schdaddrood hodd donn 1967 bschlosse des
valoddade Haus abraise zu losse, awwa Birscha von Schbaija hawwen des vahinnare
kenne. Im Joa 1971 isch doann de Varoi „Feuerbachhaus e.V.“ ggrind worre un hodd
des Haus endgildisch voam Abbruch gereded. D'nooch isches doan als Gdengschdedd
un Museum oigerischd worre un viele Birscha un Bedriewb awwa a die Schdadd uns
Loand Rhoilond-Palz hänn des unnaschdizd un Geld gewwe. D'Gaade vum
Faijabachhaus isch 1987 vunäm Gaadeaschideggd widda heagerischd worre, so wies
mool gwese isch.



https://pfl.wikipedia.org/wiki/Eschelbronn

Eschlbrunn isch e Gmainde in de Kurpfalz im haidige Bade-Wirddeberg und ghörd
zum Rhoi-Negger-Krais. Des Dorf werd aa als "Schrainerdorf" bezaichned, wails
dord traditionell viele Möbel- und Schrainerbetrieb håt.

Eschlbrunn ligd im Schwarzachtal im nerdliche Graaichgau uugfähr 25 Kilomeda
südeschdlich von Heidlberg. Die Gemarkung umfassd e Gebied von 824 Hektar, die
zwische 150 und 265 Meda iwwerm Meer ligge. Von de Gemarkung werre 382 Hektar
landwerdschaftlich genutzd, 261 Hektar sin Wald, 171 Hektar bebaut un zehn
Hektar sin Wasserfläche.

Nåchbagmainde von Eschlbrunn sin Meckse, Lobach, Schbeeschbach, Epflbach,
Naideschdoi, Waibscht und Zuzehause.

Eschlbrunn isch zum erschde Mol in ere Urkund von 788/789 als Ascenbrunnen
erwehnd worre, und zwar in de Schengungsurkund von em Lehensherr Folkrich, die
sich im Lorscher Codex befindet. S Dorf werd in de middelalderliche Urkunde in
verschiedene Namensforme gnannd, so Esschelbrunne (1338), Eschelpruenne (1349),
Eschelbronnen (1388), Eschelbron (1496), Eschelbrunn (1539), Eschelpron (1550)
und said em 18. Jåhrhunnerd Eschelbronn. Eschlbrunnisch en Dail von de Meckser
Zent gwesst und d Ordsherrschafd hot efter gwechselt. Im schbäde 13. Jåhrhunnerd
isch Eschlbrunn zum Bischdum Schbaja komme, a d Hirschhorner, d Venniger unn
annere hawwe Bsitz in Eschlbrunn ghabd. 1330 isch s Hochgricht und damit d
Landesherrschafd an d Kurpfalz komme. Als im Jåhr 1803 die Kurpflaz ufgleesd
worre isch, isch Eschlbrunn zu Bade komme unn zwar ab 1813 zum Bezirkåmd Sinse
un schbeder zum Landgrais Sinse. Said de Graisreform (1973) gheerd Eschlbrunn
zum Rhoi-Negger-Krais.



https://pfl.wikipedia.org/wiki/Epfenbach

Epflbach isch e Gmainde in de Kurpfalz im haidige Bade-Wirddeberg und ghörd zum
Rhoi-Negger-Krais. Die Gmainde gherd zum Gmaindeverwaldungsverband Waibscht un
de Tourismusregion Brunneregion.

Epflbach ligd ungfähr 24 km sideschdlich von Heidlberg un 12 km nordweschtlich
von de ehemålige Kraisschtadt Sinse an em Bach, der so wies Dorf haisd und haid
durch en Kanal unner de Hauptstroos fliessd. S Dorf gheerd noch zum Kraichgau un
ligd am Rånd vom Kloine Odewald. Die Gemarkung umfassd 1297 Hektar, von dene
37,5 % von Wald bewachse sin, 49,2 % landwirdschafdlich genutzt werre und 12,4 %
als Siedlungs- und Verkehrsfläche diene. Zu Epflbach gheere a die Wailer
Kaideheef un s Haus Wagenmühle.

Nåchbagmainde von Epflbach sin Lobach, Raischatshause, Helmscht-Baage,
Naideschdoi, Eschlbrunn un Schbeeschbach.

Zum erste Mål werd Epflbach in ere Urkund aus em Jåhr 1286 erwähnd, als de
Reinholdt von Ladeburg un sai Fraa Lioba ihrn Bsitz in Epphinbach em Gloschda
Schönau gschenkt hawwe. Im Jåhr 1325 hod s Erzbischdum Meenz die Ordsherrschaft
gekaafd, håd si awwa 1344 fer 400 Pfund an de Ridda Engelhard von Herschhorn
verpfändd. D Ordsherrschafd håd in de Jåhrhunnerd saither immer mol wider
gänderd, awwa d Landeshohaid isch ab 1380 bei de Kurpfalz gwessd und de Ord hod
dord zu de Stüber Zent gheerd. Im 30-jährige Krieg isch Epflbach schwer getroffe
worre. Im Jåhr 1622 hawwe d Truppe vom Tilly s Dorf niedergebrannt un geblünderd
und 1643 hawwe 400 Raider von Lothringe d Kerch belagerd. Dabei isch de dåmalig
Schuldhaiss, de Dengels Hans mit eme Kopfschuss getötet worre. Am End von dem
Krief hawwe in Epflbach noch 15 Unnertane glebd, vorher wares 72. Im Jåhr 1803
isch Epflbach mit de Kurpfalz an Bade komme un hod ab 1810 zuerschd zum
Bezirksamd Bischese und ab 1864 zum Bezirksamd Sinse gheerd. Mit de Åifihrung
von de Låndgrais isch Epflbach zum Landgrais Sinse kumme und said de Graisreform
(1973) gheerd die Gmaind zum Rhoi-Negger-Krais.



https://pfl.wikipedia.org/wiki/Deutsches_Schuhmuseum_Hauenstein

Es Deitsche Schuhumuseum Häschde (Museum fa Schuhproduktion un
Induschdriegeschicht Häschde) is e Museum iwwer die Entwicklung vun de
Schuhinduschdrie in de siedweschdlich Palz in Häschde. Uff vier Schdeck werd in
ennre ehemolisch Schuhfabrik näwe technische Aschbekte vun de Herschdellung vun
Schuh aa die Sozial- un Alldachsgeschicht dargeschdellt. Es werre Aschbekte aus
de Arweitswelt un aus em private Bereich gezeicht, so dass ma sich besser
vorschdelle konn, wie sich die Induschdrialisierung uff es Läwe vun de Leit
ausgewirkt hat, was de besonnere Reiz vun däm Museum ausmacht.

Die Schau zeicht die Åfäng vun de Schuhinduschdrie in Bärmesens, wo die Soldate,
die zuvor em Londgraf gedient hatte, no soim Dod im Johr 1790 e neier Broterwerb
gebraucht honn. Bis in die Mitte vum 19. Johrhunnert war dodraus de wichdischste
Schdondort vun de deitsch Schuhinduschdrie wor. Des hat aa Auswirkunge uf
Häschde gehat, wo die Leit bis dohi hauptsächlich als Klääbaure un Waldarweider
geschafft honn. Om Åfong hat mer nur Däle fa die Bärmesenser Fabrigge geliwwert,
awwer 1886 honn die Gebrieder Seibel donn e erschder eichner
Schuhherschdellungsbetrieb in Häschde uffgebaut. 1914 hat's donn schun 14
Fabrigge mit mä als 1000 Beschäftischde gäb. Obwohl die Zeite von fronzesischer
Besatzung, Wirtschaftskris un Kriegswirtschaft nät leicht ware, is die Zahl der
Fabrigge bis 1960 uf 35 ågewachs. Do ware nadierlich a recht klänne mit nur gonz
wänisch Feschdågeschdellde debei.



https://pfl.wikipedia.org/wiki/Dermschd%C3%A4

Dermschdä is en Ort in de 1972 gebild Verbandsgemää Grienschdadd-Land im
Londkrääs Derkem in de Palz. Es hott 3086 Oiwohner.

Dermschdää liechd in de Owwerrhoiewene, 108 m i. NN. Zwelf Kilomeder Lufdlinie
esdlisch fließd de Rhoi, nain Kilomeder wesdlisch beginnd de Pälzerwald unn zwwe
Kilomeder nerdlisch beginnd Rhoihesse. Nachbarord sinn, im Uhrzaigersinn, im
Norde beginnend: Offschdää, Worms-Heppenheem, Haichelheem, Gerolsm, Laumersheem
unn Owwersülze.

De Ord iss im 8.Johrhunnerd des erschdemol erwähnd worre. Obwohl er nie de Grafe
vun Laininge kehrd hot, zähld mer ihn hait zum Laininger Lond. De hischdorische
unn gud restaurierde Ordskern iss als Dengmalzon oigeschdufd. Die barogge Kärsch
ausm 18.Johrhunnerd zähld aa zu de Dengmalgeschidzde Objegde. Bis zum Ende des
18. Johrhunnerds soll Dermschdää die Schdadtreschd besesse hawwe.

Nochm Zwedde Weltkriech hot sisch Dermschdää vun em agrarisch geprägde Ord
endwiggeld, wo Londwärdschafd unn Dienschdlaischdung glaischbereschdigd
newweenonner schdehe. Hait befinne sisch 200 Bedriewe in Dermschdää, die all
middlschdännisch sinn, Großkonzerne gebbds do nedd. Desweche pendle viele
Dermschdäer in umliechende Orde. Said de 60-er Johr effned sisch Dermschdää dem
Tourismus.

En wischdische Dääl vun de Londwärdschafd nimmd de Woiõõbau ää. De Woi iss schun
in de Reemerzaid in de palz õõgebaud worre unn de Därmschdääer Woibau iss im
Johr 1141 des erschdemol erwähnd worre. Vun 14,67km² Ordsfläsch werre 2,5 fer de
Woibau benudzd.

Außer Woirebe werre aa Äppel, Mandle, Faige, Schbargl, Getraide unn Grumbeere
õõgebaud.



https://pfl.wikipedia.org/wiki/Burch_Naid%C3%A5hn

Die Felseburch Naidåhn im siedwestliche Pälzerwald in Rhoilond-Palz schdeht om
Nordend vun äm longgeschdreckte Berchrigge in de Neh vun de Schdadt Dåhn. De
Kernberech vun de Burch is uf äm Sondschdäfelse, wie'rer fa's Dåhner Felselond
typisch is.

Naidåhn leit 2 km nordwestlich vun Dåhn rechts vun de Lauder, die do om
Owwerlauf noch Wieslauder genennd werd, uf äm Ausläufer vum Kauertberch ungefähr
90 m iwwer de Dalsohl. De Burchfelse geht nuff uf 310 m, die Unnerburch leit bei
290 m iwwerm Meer. Direkt unnerhalb vun de Burch fließt de Moosbach vun rechts
in die Wieslauder, wo ma frieher e Miel betribb hat, un deshalb is do noch e
klänner Wooch uffgeschdaut.

De Nome "Naidåhn" kännt äm lätz mache, weil die Burch älder is wie Burch
Grafedåhn in de Dåhner Burchegrupp, awwer immerhie isse jinger als die Burch
Altdåhn. Weil se iwwer de Schdroß durchs Wieslauderdal leit, hat'se die schitze
un sperre kenne. Mittlerweil iss des die B 427, unn parallel laaft aa die
Wieslauderbåhn.

Die Burch ist om 3. Mai 1285 als Burch Than erwähnt wor, un aus'em Zusommehong
vun dere Urkund kommer entnämme, dass es sich um Naidåhn honnle muss.

Seitdäm is nix wesentliches mä gemach wor. In de 1970er Johre hat ma Sicherungs-
un Reschdaurierungsmaßnohme durchgefiehrt. Die Ålach werd vun de
Generaldirektion Kulturelles Erbe Rheinland-Pfalz, Direktion Burgen, Schlösser,
Altertümer betreut un zehlt näwer de 10 km entfernte Burch Berwartschdä zu de om
beschde erhaldene im Pälzer Wald.

Die zwä Batterietirm uf de gäniwwerleiende Seit beherrsche es Bild vun de Burch.
Sie sin 24 m hoch un schdomme aus de erschd Helft vum 16. Johrhunnert. De
westlich hat so 7 m Dorchmesser, de estlich sogar 10 m. Die Maure sin ungefähr 3
m dick. Zwää Geschitzeffnunge om siedliche Batterieturm sin als Lewefratze schää
gearweit, weshalb se aa Maulscharte genennt werre.



https://pfl.wikipedia.org/wiki/Burch_Lemberch

Die Burch Lemberch is e mittelalterlichi Burch bai Lemberch, äm Ort in de
Verbondsgemä Bärmesens-Lond, im Londkräs Siedwestpalz in Rhoilond-Palz.

Die Burch lait uff'em Schlossberch in 485 m Heh un hat näwer em
Burchainformazionszentrum fa die Palz und die Nordvogese e Burschschänk. Vun
ihrer exponiertie Laach aus kom'mer wait gugge, iwwer Lemberch un iwwer die
waldische Hichel vum Waasgau drummerum.

Im Johr 1198 hat de Abt vum Kloschder Hornbach em Graf Hoinrich I. vun
Zweebrigge de Berch verkaaf, uff dem die Burch donn ab ungefähr 1200 gebaut wor
is, damit die Grafe ihr Herrschaftsgebied im Siedoschde absichere gekännt honn.
In enner Urkunde schdeht zum erschde mol 1230 was vun em "Castrum Lewenberc",
also Burch Leweberch. Unner onnere Mauerreschde sinn die Grundmaure vun ennere
Kapell uff'em Schlossberch erhall geblibb. Die is zum erschde Mol 1502 erwähnt
wor. Minze un Scherwe, die ma gefunn hat, waise awwer schunn in die zwätt helft
vum 13. Johrhunnert zurick. Om Òfong wa die Burch e Feschdungsbau, uff dem junge
Adlische als Burchherre lerne gesollt honn, uff was es im Milidärdienschd
òkommt.

1688 fongt de Lui XIV. vun Fronkraich de Pälzische Erbfolchekriech ò. Er fiert
es Erbrecht vun soiner Schwescherin ò, des war die Lieselotte vun de Palz.
aigentlisch geht's'em awwer um soi Expansions-Plän, allerdings honn de daitsche
Kaiser, die Raichsfürschde, Schbonie und Englond do was degäe. Bevor er sich
widder zurickzieht, befählt de Lui, die Palz niederzubrenne. Warschoinlich iss
es im Ogdober 1689 gewässt, als fronzesisches Milidär die Burch geschlaift un
sogar de Berchfried abgetra hat.

Sait em 20. Johrhunnert hat die Burch touristischi Bedaitung als Ausfluchsziel.
1953 renoviert de Pälzerwald-Varoi die Burch un macht e Burgschänk uff. Sait
2001 gäbbt's e moderner Òbau fa's Burche-Informazionszentrum. Außerdäm gäbbt's
rechelmäsisch Middelalter-Veróschdaldunge un Konzerte uff de Burch. In de
jingschde Zaid gäbbts jede Summer Konzerte vun verschiedene Cover-Bands.



https://pfl.wikipedia.org/wiki/Burch_Drachefels

Die Ruin vun de Burch Drachefels is de Iwwerescht vun ennra Felseburch beim Dorf
Buseberch im Wasgau, em Sieddäl vum Pälzerwald.

Ungefähr siwwe Kilomeder nerdlich vun de fronzesisch Grenz leit die Burch
Drachefels uffem 150 Meder longe Bundsondschdä-Fels mit gleichem Nåme, der sich
in 368 Meder Heh uff äm Berchrigge erschdreckt. De owwerschde Däl vum Burchfelse
is zu äm Berchfried ausgebaut wor. Weil er heit so aussieht, nennt ma de
Turmreschd im Volksmund „Backezåh“. Er macht die Ruin zu ennrer vun de
uffälligschde Burche in Rhoilond-Palz.

Drumerum leie noch mä geschichtsträchtiche Burche: Nur so drei Kilomeder
siedeschdlich bzw. nordweschdlich leie die Burch Berwartschdä un die dreidälich
Dåhner Burchegrupp. Die Lindelbrunn leit 6 Kilomeder nordeschdlich, un die
Burche on de fronzesisch Grenz mit de Wegelnburch uff deitscher Seit un die
Hoheburch, de Leweschdä und de Fleckeschdä driwwe in Fronkreich leie aa nur 10
Kilomeder siedweschdlich.

Gähniwwer vun de Burch gäbt's e Felsmassiv uff'em 420 Meder hohe Heideberch,
nämlich de Buchkommerfels. Aus däm sin die Heidekommre rausgemäselt. Wonn die
entschdonn sinn, un fa was die gut ware, wäs ma nät. Vielleicht schdomme se
wärklich schun aus heidnischer Zeit. Odder sie sin doch jinger, odder
zuminnescht in jingerer Zeit erweidert wor. In jedem Fall konn's gut sinn, dass
do soinerzeit e Wachtposchde vum Drachefels schdationiert war.

Iwwer die Åfäng vun de Burch is nät viel bekonnt. Archäologisches Fundmatrial
vun de Burch Drachefels gäbt's aus de Mitte vum 13. Johrhunnert, awwer die Ålach
muss schunn im friehe 12. Johrhunnert entschdonn sinn. 1209 sin erschmols die
Brieder Konrad un Wilhelm vun Drachefels urkundlich erwähnt wor. De Hischdoriker
Johonn Lehmonn (1797 - 1876) hat vun äm Burkhard vum Drachefels gewisst, der in
staufische Dienschde geschdonn honn soll, awwer er hat kä Quelle vorgeleht. In
onnre Urkunde schdeht, dass e Schtreit zwische de Cousins Rudolf un Ånselm vun
Drachefels mit'em Wormser Bischof 1288 beigeleht wor is. Es ältschde erhaltne
Sichel vun dänne zwää zeicht e Drache in äm Spitzschild. Seit'em 14. Johrhunnert
is awwer e Hirschgeweih odder e Wildgåns im Wabbe. De erschde vun niederem Adel,
wo ohne Zweifel mit ennre Burch im Wasgau zu verbinne is, is 1245 Walter vum
Drachefels, denne se Waltherus de Drachenvels geschribb honn.

1314 honn die Herre vun Drachefels Ausgleichszahlunge zugeschproch kriet, weil
Schtroßburch gäe die Burch Berwartschdä gezo war un fälschlich aa de Drachefels
belachert un beschädicht hat. 1335 hat's Schtreit mit Schtroßburch gäb, die die
Herre vum Drachefels als Raubridder bezeichnet honn. So wäs es aa de Volksmund.
De Drachefels is widder belachert un zum Däl zerschdert wor. Die Burchherre hon
dodrufhie ab 1344 Däle vun de Burch verkaafe misse. E Burch wie domols de
Drachefels, die mehrere Leit odder Sippe gehert, nennt ma Ganerbeburch.

So is 1510 a de rebellisch Reichsridder Fronz vun Sickinge änner vun 24
Miteichentimer wor. No soiner Nierderlach gäe die verbindete Heere vun drei
Reichsfirschde honn die Siecher om 10. Mai 1523 im Råhme vun de "Sickinger Fehd"
die Burch endgildisch zerschdert, obwohl de Burchvogt, der mit nur acht Knechte
do war, die Burch kompflos iwwergäb gehatt hat. Die Siecher honn sogar verbott,
die Burch widder uffzubaue.

Was donn noch iwwrich war, is durch die Nutzung vun de Ruin als Schdäbruch
weiter zerschdert wor. E Nachomme vun de Eichner, de Freiherr Fronz Christoph
Eckbrecht vun Derkem hat sich 1778 midde in Buseberch mit Schdä vum Drachefels e
herrschaftliches Londhaus baue losse, wo heit „Schlessche“ häßt. A die
Busebercher Kärch is vun so Schdä gebaut wor.

Die bescheidene Reschde vun de Burch im eschdliche Bereich werre vum sogenonnte
Backezåh domieniert, em Burchfelse im Oschde. Do druff sin nur wenisch
urschpringlische Mauerziech erhal. Trotzdäm kriet ma beim Nuffschdeie durch die
zum Däl in de Fels geschlahne Uffgäng e Indruck, wie wehrhaft die Ålach war.
Uffem Plateau vum ehemalische Berchfried finnt ma Reschde vun ennrer Zischdern.
In de Fels geschlahne Kommre, Balkelecher un Abarweidunge om Sondschdäfelse
zeiche, dasser domols faschd gonz vun Fachwerk- odder Schdägebäude umgäb war.



https://pfl.wikipedia.org/wiki/Brihl

Brihl (daitsch: Brühl) is e Gemää mit vierzäh tausend Aiwohna im
Rhoi-Negga-Grais in Bade-Wirddeberg‎. S is ä Teil vun dea Metropolregion
Rhoi-Negga.

Brihl liegt im Nordweschte vun Baade-Wiʳddebærsch diregt unna Mannem, dea
Schdadd wo ah die maischd Laid vun Brihl schaffe gehjè. Öschtlich néwa Brihl
ligt Schwetzinge und im Siide liggd Ketsch. Links newa Brihl fließt der Rhoi
lang un bei Brihl fließt ah di Leimbach in der Rhoi nai. Brihl köhrt äns vun de
wäänische Gbiede links vum Rhoi vun Bade-Wirddeberg‎: die Kollerinsel. Brihl
hodd zwee Orddsdail: Brihl unn Rohrhoof

Brihl hieß nädd schun imma Brihl, des hat sich gewandelt vun Bruowele üwa Bruwel
zu Bruel dann zu Priel un schließlich zu Briel un dähm Mittelhochdäitschem
Brühl. Brühl määnt im Mittelhochdaitsche ä am Wassa geleegini Wies un kummt vum
Keltische.

Brihl wurd erschtmals elfhunnärdsiebenefufzig inna Urkund erwähnt, damals
natihrlisch näd als Briehl sunnern als Bruowele. Brihl hat frihja ofd die
Landäshärre gwekschäld un wurd in Kriege oft verwüschdäd. So zum Baischpihl im
Draisischjährische Krihg (1618-1648), im Holländische Krihg (1672–1679) un im
Pälzsche Ärbfolgekrihg (1688–1697). Achzähhunnerddrei hadd dea Naboleon die Palz
besetze lasse un während de Naboleonische Kriege in seim allgemeine
Däitschlandnaiordne dih rechtsrhaische Gbihde vun dea Kurpalz an Bade gäwwe und
damit natihrlisch ahh Brihl. Achzähhunnertachdesibzisch wurdä Brihl unn Rohrhof
dann nach langm Dischbudiere zammegschlosse.



https://pfl.wikipedia.org/wiki/Bockenheim

Bockrem is en Ort in de 1972 gebild Verbandsgemää Grienschdadd-Land im Londkrääs
Derkem im ehemålige Regierungsbeziag Palz. Es laid im Nordweschde vun de
europäisch Medropolregion Rhoi-Negga.

Es pälzisch Winzerdorf Bockrem mit seine viele alde Heef laid am Afang vun de
85 km lang Deitsch Woischdroos. Bockrem is zammegewachse aus Groosbockrem un
Klääbockrem.

Bockrem laid an de B271 unn hot iwwer de Bohnhof Bockrem-Kinnerem Ohschluss an
die Bahnstreck vun Munsem nooch Grienschdadt.

Bockrem hot ä Paddnaschafd midd em fronzesische Ord Grandvilliers im Département
Oise.

1995 hot mer als Gejeschdigg zum 1936 erbaude Daitsche Woitor in Schwaische,
welles es Siedend vun de Daitsche Woischdrooß markierd, es Haus vun de Daitsche
Woischdrooß arischded. Dohinn is en Restaurant midd 120 Plädz midd Seeterrass
unn mehrere Verõõschdaldungsraim.

Iwwer die B271, welle midde dorsch de Ord gehd, hot mer Õõschluss zur seggs
Kilomeder ssiedlische gelejene A6 (Monnem-Saarbrigge). Esdlisch vum Ord duud die
Båånschdregg vun de Pälzische Nordbåån Monsem-Grinnschdadt verlaafe. De
Haldepungd Bockrem-Kinnrem werd vun Reschionalbååne bediend. De effendlische
Nååvakea liesch im Tarifgebied vum VRN.



https://pfl.wikipedia.org/wiki/Bistum_Speyer

S Bischdum Schbaija (lat. Dioecesis Spirensis) isch ä kadolischi Diözees im
Siedweschde vun Daidschlond. Sie umfassd de ejemolische Rhoigrais vun Baijan un
dodemid die gonz Palz unnde Saa-Palz-Grais im Saalond. Die Diözees hodd ä Flesch
vun 5.893 km², wu 1.325.311 Laid lewwe dun. Dodvu sinn 589.454 odda 44,5%
Kadoligge. Bischdimma in Daidschlond, wu inde Nee sinn, sinn die Bischdimma
Bischdum Triea, Bischdum Määnz unns Bischdum Fraibuasch. De jedzisch
Diözeesbischof ischde Karl-Heinz Wiesemann, de Waihbischof Otto Georgens. De
Bischofssidz isch Schbaija unn die Kadhedral ischde Schbaijmara Dumm.

S'Bischdum Schbaija kead zude äldschde Bischdimma in gonz Daidschlond, awwa
middem onnare Gbied als haid. Nochde Schbeedondigg ischs Bischdum noch Oschde
iwwade Rhoi eawaidad worre. S'Bischdum hodd jahunnadelong weldlische
Vawaldungsfungdsione bsesse unn hodd dodemidd aa en Fiaschdbischof kabd. Abbem
Joa 1111 hodd die Schdadd Schbaija imma mea Fraihaidsreschd bkumme unn hodd bald
nemme zum Hearschafdsbraisch vum Bischof kead. De Bischof hodd deswesche soin
Sidz noch Udene im haidische Filibsbuasch valeschd.

Inde Refoamadsionszaid hodds Bischdum ä Meng on Käasche unnen Großdeel vun soim
Vameesche unn Bsidz valore. Do uffm Gbied oinische Fiaschddimma ghearschd kabd
hawen, wu sisch fa odda gesche die Refoamadsion endschiede kabd hawen, ischs
Fiaschbischdum in kleene Deel zaschbliddad.

Im Pelsische Eabfolschegriesch isch die Schdade Schbaija middm Dumm abgbronnd
worre. Nochm Friede vun Rijswijk sinn viele refoamieade Käaschegmoinde widda
kadolisch worre. Im Joa 1723 hodde Bischof soin Sidz noch Bruchsal valeeschd.

Alses Bischdum vunde fronzesische Rewoludsionsdrubbe bsedzd worre isch, isch aa
de gonse Käaschebsidz bschlachnomd worre, s'lingsrhoinische Gbied isch zu
Frong’graisch kumme unns reschdsrhoinische ab 1803 zu Baade. Im Joa 1803 ischs
Gbied sägularisiead worre.

De Bischof laided s'Bischdum. Weschm Baijrische Konkoadaad vum 29. März 1924, wu
aa fas Bischdum Schbaija gildisch isch, missn die Bischheef vunde siwwe
baijrische Bischdimma unn vum Schbaijmara Bischdum unn aa die achd Dummkabidel
alle drai Joa ä Lischd vunde Kandidaade fas Bischofsomd inde Bischdimma On die
Kurije in Rom zu schigge. Wonns ä Eanennung gewwe solld, werren die Kandidaade
vunde Aposdolisch Nundiadua in Bealin em sogenonde „Infoamadionsprozess“
unnazoche. Om End schiggde Nuntius die Aggde unnen Voaschlaach on die
Bischofskong’gregazion vum Pabschd noch Rom. De Pabschd suchd donn de naije
Owwahiad aus.



https://pfl.wikipedia.org/wiki/Bayern

Bayan is e Bundeslond im Siede vun de Bundesrepublik Deitschland. Es hat e
Gebiet vun 70.551 km², wo ugfähr 12,6 Mio. Leit wohne unn iss dodemid vun de
Fläsch her des greeschde Bunnäslond mid de zwettmeischde Leid.

De jetzische Minischderpräsidentin iss de Horschd Seehofer vun de CSU, die
regierende Pardaien sinn die CSU unn die FDP. Die Hauptschtadt is Minsche. De
greescht Schdädt in Bayan sin Minsche, Nirmbersch, Augsbursch, Werzbursch un
Passau.

Die Grenz vun Bayan is 2705 km long. Bayan dudd, im Weschde beginnend, im
Uhrzaigasinn an folgende Gebiede grenze: Bade-Wirddebärsch (829 km), Hesse (262
km), Tiiringä (381 km), Saksä (41 km), Dschechie (357 km), Eestraisch (816 km),
Schwaiz (19km, kee feschdgelegde Grenz).

1329 hon sich die Widdlsbacha gschbalde un die jinga Linie hod Bayan griehd,
awwa ohne die Owwapalz, die wu baide Kurpalz gbliwwe is. Ärschd 1621 hod Bayan
die annegdiad un dodemid is iane Bedaidung gsunke. 1707 is die Owwapalz donn
wieda zur Kurpalz kumme un 1777 is dorch Ausstärwe vunde wilhwlminsche Linie
aach die bayrisch Kurwürde on die Palz gonge, awwa schun 15 Joa schbäda hän die
Fronzose die Palz gevieadääld: Owwapalz noo Bayan, SW-Palz noo Baade, NW-Palz
noo Hesse un die gonz Lingsrhoinisch Palz inglusiv de oigleehne Bischdima noo
Frongraisch. Un selles fronzeesisch Gebied is noode Bfraijungsgriesche noo Bayan
kumme als Rhoipalz un Saapalz. Bis 1945.



https://pfl.wikipedia.org/wiki/Balin

Balin is die Hauptschdadt vun de Bundesrepublik Deitschland unn glaischzaidisch
en aischenes Bunnäslond. Balin hat mit u'gfär 3.500.000 Lait die greescht
Inwohnerzahl und mit 891,85 km² die greescht Fläch vun alle Schdädt in
Deitschland und is no London die zwettgreescht Schdadt vun de Europäische Union.
Balin is e wichtiches polidisches Zentrum vun de EU un weesche de kulturelle
Sache enni vun de Schdädt in Europa, wo am meischde Turischde hifahre.

Die Schdadt is e wichdicher Verkehrsknodepunkt un enns vun Deitschlands
wichtischde Zentre fer Wertschaft, Kuldur un Bildung. Viele Inrichdunge wie die
Universidäd, Theader, Musee, oder aa Feschdivels, es Nachtleebe und die
Arschidektur sin bekannt uff de ganz Welt un hän e guder Ruf.

Die Schdadt hot ihrn Naame vum slawische Word berl, was uff Pälzisch Sumbf
heeßt. De regierende Birgamaischda vun Balin iss Michael Müller vun de SPD.

Die genaue geografisch Laach vumm Berliner Rohthaus: 52°31'6' ' nördlischieh
Brääd unn 13°24'30' ' öschdlischieh Läng. Die grehschd Ausdehnung in
Oschd-Weschd-Rischdung is uhgfehr 45 km unn in Nord-Sihd-Rischdung uhgfehr 38
km. Berlin is gonz vum Bundeslond Brondebursch umgewwe unn lischd im Oschde vun
Deitschlond, ca. 70 km weschdlisch zu de Grenz vun Pole. Die Stadt is ännie vun
de Verdischdungsreim in Deitschlond.

's hisdorische Zentrum vun Berlin lischd in de schmaalschde unn dodemomit on de
verkehrsgünschdigschde Stell vum Urstromtal, des vun de Spree in
Oschd-Weschd-Rischdung durschflosse werd. Im weschdlische Bezirk Spandau mündet
d' Spree in d' Havel, wo de Weschde vun Berlin in Nord-Weschd-Rischdung. De
Flusslaaf vun de Havel, eigntlich e Glaziali Rinn, ähnelt dodebei oft ennre
Seelondschaft, die Greeschde Ausbuchtunge sinn de Tegeler See unn de Große
Wannsee.

D' Stadt bfinnt sich inn ennre gemäßichte Klimazoon. Die durschnittlich
Johrestempratur in Berlin-Dahlem is 8,9 °C unn die mittler jährlich
Niederschlaachsmeng is 581 mm. Die wärmschde Monade sinn Juli unn Auguschd mit
durchschnittlich 18,5 bzw. 17,7 °C unn die käldschde sinn Januar unn Februar mit
-0,6 bzw. -0,3 °C. De meischde Niederschlaach fallt im Juli: 70 mm unn de
wennigschde im März: 31 mm.



https://pfl.wikipedia.org/wiki/B%C3%BCrgermeister

De Bojamääschda (aa Birschameeschda, Birgamaischda Boijemeeschter,
Borjemeeschder, Boiamääschda) isch de erschde Moo im Ord un schdehd on de
Schbidz vun de Verwaldung. Der werd je noch Stoot derekt vun de Birger odder vum
Gmeinderot gwählt. In gräßere Stätt in Daitschlond sin mehrere Boiamääschda wu
äm Owwerboiamääschda unnergeordnet sin. De si meisch va besonnere Ufgawe
zustännisch.

Vum 13. Jahrhunnerd o sin Boiamääschda an de Spidz vum Stattrot schdanne.
Meischt ware zwee Boiamääschda do un manschmol a mehr. Oner hot de Vorsitz im
Stattrot kat un de annere hän nur dem sei Beschlüss gmacht. Langsom isch de
Ufgob vun de gsamde Verwaldung vum ord dezu kumme. De hän die gsamde Polizei- un
Richdergwald kriegt. De hän ball mit om Vogt odder Schultheiß zamme gschafft.
Mansche sin vum Stattherr eigsetzt wore annere vum Stattrot gwählt wore. Im 17.
un 18. Jahrhunnert ware die eher vum Stattherr ghesene Beamde. De Reichsstätt
ware domols Ausnahme. Im 19. Jahrhunnert sin die gwählt wore.

In de meischte greßere Stätt gibts in Daitschlond en Owwerboiamääschda un ä paar
Beigeordnede, de a manschmol Boiamääschda häße. Bsunnerheide sin Stattstaade un
Hansestätt, wu de Boiamääschda a gleizeidisch Minischderpräsidend isch.



https://pfl.wikipedia.org/wiki/Walldoaf

Walldoaf iss ä Schdadt im Rhoi-Negger-Krais in Bade-Wirddebärsch unn lieschd in
de Kurpalz. Walldoaf hot 14.578 Oiwuhner unn ä Fläsch vun 19,91 km², dodedraus
ergibd sisch ä Oiwuhnerdischd vun 732 Oiwuhnern je km². Bekannd iss Walldoaf
wege dem Sofdwäär-Unnernemme SAP unn dem Auswanderer Johann Jacob Astor. Die
jetzische Birgamaischdarin iss die Christiane Staab vun de CDU.

Walldoaf lieschd in de Owwerrhainewene. An Walldof grenze folgende Gemainde, im
Uhrzaigersinn, im Norde beginnend: Såndhause, Lååme, Nußloch, Wissloch, Sangd
Leon-Rod unn Railinge.

Walldoaf isses erschdemol am 20. Oggdoba 770 in ener Schengungsurkund vum
Kloschder Lorsch erwähnd worre. In de daitsche Bauernkrieche unn dem
dreeßichjähriche Kriech henn do Kämpf schdaddgfunne. Im Pälzische Erbfolgekriech
isses Doaf vollschdändisch zerschderd worre unn erschd schbäda widda bsiedeld
worre. Unner de Glaubensflischdlinge, die dånåch kumme sinn, iss aa die Familie
Astor kumme. 1803 iss Walldoaf zu Bade kumme. Am 2. Sebbdemba 1901 hot Walldoaf
die Schdadtreschde erhalde. In de 70-er Jahre vum 20. Jh. hot sisch die SAP do
niedagelasse.



https://pfl.wikipedia.org/wiki/Villa_Kirrmeier-Ecarius

Die Willa Kirrmaier-Ekarius ischä dengmoalg'schidzdes Haus in Schbaija in de
Boahhoofschdrooß 54 un 56. Die Willa ischs greegschd heaschafdlische Bauweag
ausde Grindazaid in Schbaija.

Die Willa isch in drai Joohr vun 1889 bis 1892 als Dobbelwilla im Schdiel vunde
Renesose gbaud worre. Dodzu hodde Aschidegd Heinrich Jester vun Schbaija roode
Zischle un geele Soandschdää gnumme, wue die Willa um Uffdraach vum
Zieschelaibsidza Georg Grund fa soi Familje un soi Deschda hodd bauwe losse. Die
Zischle un onnares Baumaterial hodd de Fabrkond selwa heagschdeld un domid des
Haus a als ä Aushengeschild fa soi Gschefd bnudzd. Zude Schdrooß hie isch die
Willa midd viele Ornamend vazierd un hodd Tirml un Erga onde Egge. Om End vunde
sibzischa Joa hodd die Schdadd Schbaija die Willa widda heag'rischd. Inne hoddma
die Schduggdegge nemme redde kenne, awwa die Malaraije noch idaljenischem
Voabild un die brunkvolle Drebbehaise. De ejemolische paagehnlischd Gaade hoddma
vagläänad unde Zaun weggnumme.

Said de achzischa Joa isch do die Volgshochschul un die Schdaddbibliodeeg midd
ihre uugefea 75.000 Bischa, Zaidschrifde un onnare Medije drin.



https://pfl.wikipedia.org/wiki/Speyerbach

De Schbayabach isch än linke Newefluss vum Rhoi in de Palz
([Rheinland-Pfalz|[Rhoilond-Palz]]). Soi Quell hot er in Spayerbrunne, un zwar
genau do wu die Stroß vun Elmstää uffs Johanniskreiz än Abzweich noch links
(also noch siedweschde) noch Erlebach hot.

In Naischdadt trennd sisch de Schbayabach in zwai Deel unn de nerdlisch devun
fliessd als Rehbach iwwer Haßloch unn Naihofe in der Rhoi. Uaschbringlisch is
des de äänzisch Dääl gewäßd, än Schbayabach hods voa 2000 Joa noch gaaned gäwwe.
Wie mär ufgrund vun de naisde Forschunge oonämme därf, waa hinna Naischdadt
uaschbringlisch ä gonz noamali Bachbieschung, die wo äm Landschafdsgfälle
gfolschd is, ohne Abzwaischung Schbayabach. Des waa, was haid de Rehbach is.
Ärsch die Reema hän, wail daßse in Schbaya Wassa gebraachd hän, die Abzwaischung
gschaffe un dodemid zwää Driddl vum Wassa abgelaidd noo Schbaya - de Schbajabach
waa gschaffe. Un de Rehbach als es - jezad - gläänare Gwässa hod soi Quell
valore.

Haid noch komma guud ärkenne, doßes sisch um än kinsdlische Bachlaaf hondld,
wail kää nadialischa Wassalaaf än Hang long fiad, wie daßes de Schbayabach duud,
orra än onan Bach uf änärre Brigg iwwaquere duud.

Ä zwädd Dailung is när fär ä gwissi Schdregg un waa wohl ärsch färs Wassa selwad
zu daile un schbäda donn, im Middlalda, aach um die Wassagrafd uffzdaile. Des is
donn zwischm Kuafärschd unnäm Färschdbischuf ausghannld worn. Grund dodefär waa
außa de allfällisch Wassagiia aach die geologisch Schdrugdur vum
Pälzawaldgebirsch: de Sondschdoi duud sich mid Wassa grad so vollaafelosse, wie
doßas Wassa wirra ablaafe lossse duud, jenoodäm, wie hooch de Wassaschbijel
laihd. Doodorsch is de Schdää wie än Puffa, wo än reladiev glaischmäßische
Wassaschdond garandiere duud. Un dodemid is donn die Voraussedzung gäwwe fär ä
wäddschafdlische Miehlebedrieb. Tuchwalgeraije, oinische Babiamiehle, Lohmiehle,
Hammaschmiede, Säschemiehle, Kornmiehle, Eelmiehle un die Achaadmiehl Naischdadt
(Achaadschlaifarai), insgsamd waans bis zu 31 Bedriewe - wonn ned mea - wo die
Wassagrafd genuzd hän - uugreschnd die gonz Drifderai. De Schbayabach waa de
Modoa fär die gonz Wäddschafd gweßd.

In Schbaija, wua inde Roi fliesd, hoddma aus vaschiidene Grind än Deel als
sogenoandi Woogbach abgschbalde. Ab äm bschdimde Pungd heesds donn pledzlisch
Nonnebach. De Deel, wu duasch Schbaija fliesd, heesd inde Schdadd de
Gießhiwwlbach un hod mol Miele oogdriwwe. Un dea Deel ged unade Haisa uffde
Haubdschdrooß duasch, hodd donn una äm Haus än Wassafall, wuma a gugge koan un
kummd inde Aldschdad widda ons Lichd. Frija hodds a Zugeng zum Gießhiwwlbach
kabd, wu die Laid Wassa hawen hoole kenne. Haid hodma äna widda uffgmachd.



https://pfl.wikipedia.org/wiki/Sinse

Sinse is ä Schtadt im Siedoschte vum Rhoi-Negger-Krais in Bade-Wirrdebärsch. Die
Schdadt hot 34.791 Eiwohna unn war friehr Kreisschtadt vom Landgrais Sinse. De
TSG 1899 Hoffene mit de Rhai-Negga-Arena unns Audo- unn Teschniggmuseum sinn
hier behomatet.

Sinse liegd am Rond vun da Kurpfalz im Herze vom Kraichgau. Die Elsenz fließt
durch de Ord.

Die folgende Ord unn Städt grenze an Sinse, de Uhrzaigasinn noch, im Oschde
beginnend: Rappene, Kerchädt, Ittlingä unn Eppingä (welle oll im Londgrais
Hailbronn senn), Äschtringa (im Londgrais Kaalsruh), Ongelbochdal, Mielhausä
(Kraischgau), Diele, Zuzehausä, Waibschd unn |Bischesse (all im
Rhai-Negga-Grais).

Die ärschdä Schbure vun Besiedlung kumme aus de Jungsteinzeit unn Bronzezeit. 70
noch Chrischdus iss die Gegend um Sinse vunn de Reema erowwert worde. 259/260
kame die Germane, genauer gesogd die Alemanne. Im Joa 770 wurd Sinse des
erschdemol schriftlisch erwähnd. Ums Joar 1000 wurd ä Kloschda in Sinse gebaud.
Im Joar 1329, unn des iss fier Pälzer unn Kurpälzer besonnerschd wischdisch, do
iss Sinse zur Kurpalz gekumme. Ab 1803 awwa hot Sinse zu Baade kehrt. In de
Graisrefoam vunn 1973 bekam Sinse seini heidischi Ausdähnung unn hot die
20.000-Eiwohnerzahl iwwerschriddä.

S'Schdadgebied vun Sinse hod ä Keanschdad2 un zwelf oigmoindede Schdaddeel, wu
duasch ä Gbiedsrefoam in Bade-Wirddebersch zwische 1971 un 1973 dzukumme sin.
Des sin Adersbach2, Dühren2, Ehrstädt4, Eschelbach3, Hasselbach5, Hilsbach1,
Hoffe2, Reihen2, Rohrbach2, Steinsfurt2, Waldangelloch3 und Weiler2 (gugschd a
driwwe baide Voawahle inde Infobox).

Die Schdadt hot ä Paddnaschafd midd Longué-Jumelles in Frongraisch unn midd
Barcs in Ungan.

In Sinse befind sisch die Rhoi-Neggar-Arena, welles es Häämatschdadion
Fußball-Bunnesliga-Varoi TSG 1899 Hoffe is. Finanzierd worre is es Schdadion vum
Dietmar Hopp unn reschionale Unnernemme.



https://pfl.wikipedia.org/wiki/SiedWeschdRundfung

De SiedWeschdRundfung, SWR is die zwäddgreeschd Rundfungooschdald vunde ARD un
zuschdännisch fär Bade-Wirddebärsch unn Rhoilond-Palz.

Die Voalaifa vum SWR sin de SDR un de SWF gwesd. De SWF is noom Griesch fär di
fronzeesisch Bsadzungszoon gegrind worn un hod desdewesche newwa RPl aach noch
Wirrdebärsch-Hohezollan un Bade abgedegd; de SDR waa fär Wirrdeberg-Baade inde
amerikanisch Bsadzungszon zuschdännisch. 1952 sin die Länna geje de Wille vun de
Bvelgarung zammeglehd worrn, awwa am Rundfung hod känna was geännad. Ärschd zum
1.1. 1998 hän die zwää Länna Bade-Wirrdebersch un Rhoilond-Palz pär
Schdaadsvadraach de SWR als gmainsame Rundfungooschdald gegrind, die hod donn am
30. 8. 98 dän Sendebedrieb vun SWF un SDR iwwanumme un is am 1.10 98 aach de
Reschdsnoofolscha vun dänne woorn.

Sidz vun Indendanz un Vawaldungsdiregzion ist Schduagadd, die Fäanseh- und
Radidiregzion sin in Bade-Bade. Unnam Indendand gäbds siwwe Diregdoore: Jan
Büttner: Vawaldung (Schduagadd) Bernhard Nellessen: Fernsehen (Bade-Bade) Gerold
Hug: Hörfunk (Bade-Bade) Ingrid Felgenträger: Landessender Baden-Württemberg
(Schduagadd) Simone Sanftenberg: Landessender Rheinland-Pfalz (Määnz) Hermann
Eicher: Justitiariat (Määnz) Bertram Bittel: Technik und Produktion (Bade-Bade)

Mid "Musig, Schbrooch un Woi" (gschriwwe ""Mussik, Sprooch un Wein"") hodde SWR
ä Vaooschdaldungsraih kreïad, die wo die Pleesch vum unsane vaschiedne
Muddaschbrooche bedraiwe duud. Do kumme Liedamacha un Schrifdschdella aus alle
Låndesdääle.



https://pfl.wikipedia.org/wiki/Schwetzingen

Schwetzinge is ä Schdadt im kurpälzische Londkrääs Rhoi-Negger-Krais im
Nordweschde vun Bade-Wirddebärsch. Die näggschde Großschdädt sinn es 10
Kilomeder endfernde Mannem unn es 15 Kilomeder endfernde Hailbärsch. Bekånnd is
Schwetzinge vor allem weeje saim Schloss unnem Schlossgadde. Schwetzinge bild en
Middlzendrum in de Umgeewung.

Schwetzinge liechd in de Medropolregion Rhoi-Negga in de OwwerRhoiewene, zwische
em Rhoi im Weschde unnem Odewald im Oschde. Dorsch die Schdadt dudd di Laimbach
fließe, welle bai Brihl in de Rhoi minde dudd. Vun de Schwetzinga Fläsch sinn
33,3% Siedlungs- unn Vakeasfläsch, 27,7% Londwärdschafdsfläsch unn 35,7%
bewalded.

Schwetzinge dudd im Uhrzaigasinn unn im Norde beginnend an folgende Orde grenze:
Monnem, Plångschd, Ofderse, Hoggene, Ketsch unn [[Brühl|Brihl. Äägedääld is
Schwetzinge in die siwwe Schdadtgebiede, Kernschdadt, Siedschdadt, Oschdschdadt,
Nordschdadt, Härschagger, Kläänes Feld unn Schälzig.

Schwetzinge isches erschdemol am 21. Dezember 766 als Suezzingen im Lorscher
Codex erwähnd worre. Siedlungsschbure konn mer awwa bis in die Jungschdääzaid
vafolge, darunner e bedaidendes Gräwerfeld aus de Linjebåndkeramik. Vor 7000
Johr sinn nämmlisch die erschde Aggabau bedraiwene Siedla im haidische
Schwetzinga Schdadtgebied õõkumme. Schbäda lasse sisch Schbure vun de Kelde,
ausde Reemerzaid unn vun de germånische Neggarsuewe nochwaise. 803 werd
Schwetzinge „Suezzingen Superiore“ (Owwerschwetzinge) genennd. Urschbringlisch
hots nämmlisch die zwee Siedlunge Owwer- unn Unnerschwetzinge gewwe. Es
Schwetzinga Schloss is wahrschains im 13. Johrhunnerd zwische de zwee Derfer
endschdonne. Es erschdemol erwähnd worre isses Schwetzinga Schloss, als es noch
en Wassaschloss unner de Erligheimer gewessd is. Domols hot die Elsbeth vun
Schonenberg em Palzgrafe Ruppreschd en schdändisches Wohnreschd aigerååmd.
Schbäda isses Schloss gonz on die Kurpalz kumme unn die Kurferschde hawwe es als
Jachdschloss fer die wildraische Wälda (v.a. Hardtwald) genudzd.



https://pfl.wikipedia.org/wiki/Schdennografie

Schdennografie, korz Schdenno iss e Korzschrifdsischdäm des schnella wie die
nommal Longschrifd g'schribb werre konn unn es eameechlische dud im nommale
Dembo g'schbrochne Schbrooch midschraiwe se kenne.

De Begriff Schdennografie dud sisch vun de grieschische Wärda stenos („eng“) unn
graphein („schraiwe“) ablaide. E in Korzschrifd vefassdes Schrifdstigg häßd
Schdennogromm. Unn e Person, wo die Schrifd anwendt, iss e Schdennograf.

Fronz Xaver Gabelsberger, bairischa Minischderialbeomda hod die aus de
Schraibschrifd abg'laidedi kursive daidsche Schdennografie b'grindt. Sie wää
ehrm Schrifddugdus ass kursiv orra grafisch b'zächld. Em Gabelsberger soi
Haubdweak „Õlaidung zua Daidsche Reddezächekunschd“ vum Joor 1834 iss e
Mailestää vun de Schdennografieg'schichd. Soi Schdennografieschdiel hod ah die
Korzschrifdenwigglung in Noad- unn Oschdairoba unn zum Dääl ah in Iddalje
b'influssd, während Englond unn die romonische Länna bai geomedrische Sischdäme
g'blibb sinn.



https://pfl.wikipedia.org/wiki/Rhoi-Negger-Krais

De Rhoi-Negger-Krais iss en Londkrais im Nordweschde vun Bade-Wirddeberg‎ in de
Kurpalz. Er ghert zum Regiarungsbeziag Kallsruh. Midd 527.287 Oiwuhna (2012) iss
er de Londkrais midd de hegschde Bevelkerungsõõzahl in Bade-Wirddeberg unn de
driddhegschd in Daitschlond. De Londkrais gherd zur Medropolregion Rhoi-Negger.
Zum Londkrais selwa ghere 54 Gemainde. Verwaldungssidz iss Haidlberg unn de
jetzische Londrad iss de Stefan Dallinger vun de CDU.

Im Weschde hot de Londkrais Õdail an de Owwerrhoinische Diefewene, im Nordoschde
am siedlische Odewald unn im Siedoschde am nerdlische Kraischgau. Di Geschend am
wesdlische Rånd vum Odewald bezaischend ma als Bergschdrooß, äni vun de
wärmschde Gegende in Daitschlond.

De Krais iss dorsch di Kraisreform am 1. Januar 1973 aus de ehemålische
Londkrais Monnem, Londkrais Haidlberg unn Taile vun de |[Landkreis
Sinsheim|Londkrais Sinse]] unn Londkrais Mossbach endschdanne.

Bischese, Ewwerbach, Eppele, Hemschbach, Hoggene, Ladeberg, Lååme, Neggergmin,
Rauebäjg, Schääna, Schriese, Schwetzinge, Sinse, Waibscht, Walldoaf, Woinem,
Wissloch

Altlosse, Angelbachdal, Bammedal, Brihl, Diele, Dossene, Edinge-Neggerhause,
Epflbach, Eschlbrunn, Gaiberg, Heddesbach, Heddese, Hailischkraizschdåånisch,
Helmschd-Baage, Härschberg ån da Bergschdrooß, Ilwese, Ketsch, Laudebach,
Lobbach, Malsch, Mauer, Meckse, Mihlhause (Kraischgau), Naideschtoi, Nailosse,
Nußloch, Ofderse, Plankscht, Reischatshause, Railinge, Såndhause, Schääbrunn,
Schbeechbach, Sångd-Lee-Rot, Wissebach, Wilhelmsfeld, Zuzehause

Sämdlische Orde, wu zum Krais ghere, sin in de Adiggl Ortsnåme in der Gejend vun
Heidlberg un Ortsnåme im siedeschdlische Rhoi-Negger-Kreis (Kraischgau) zu
finne. Do schdehne aa di Orts-Uunåme.



https://pfl.wikipedia.org/wiki/Rhein-Pfalz-Kreis

De Rhoi-Palz-Krais iss en Londkrais im Oschde vun de Vorderpalz in Rhoilond-Palz
unn kehrd zur Medropolregion Rhoi-Neggar. Er hot 148.079 Oiwohner unn mit re
Bevelkerungsdischd vun 486 Oiwohner je km² (Dez. 2012) isser de dischdeschd
bsiedelde Londkrais in de Palz. Zu dem kehren 25 Gemääne unn de Verwaldungssidz
iss Ludwigshafe. De jetzische Londrad is de Clemens Körner vun de CDU. S
KFZ-Kennzeiche is seid em 27. Juli 2005 RP. Vorher waas LU.

De Rhoi-Palz-Krais liegd in de Owwerrhoinisch Diefewene. De Krais umschließd
halwa die kraisfraie Schdädt Frongedahl, Ludwigshafe unn Schpayer. Benachbarde
Krais unn kraisfraie Schdädt sinn, im Uhrzaigersinn, im Norde beginnend: Worms,
de Krais Bergschdrooß in Hesse, Monnem, de Rhoi-Neckaa-Krais unn de Londkrais
Kallsruh in Bade-Wirrdebärg unn die Londkrais Germersche, Siedlischi Woischdrooß
unn Derkem.

Seid de Gebiedsreform vum 1. Juli 2014 hot de Rhoi-Palz-Krääs finf Verbandsfreie
Gemeinde un Städt un finf Verbandsgemeinde (mid zwanzich Gemeinde drin).



https://pfl.wikipedia.org/wiki/Pressburg

Pressburg (slowak.: Bratislava) is die Haubdschdadt vun de Slowakai unn midd
417.389 Oiwuhner aa die greeschde Schdadt in dem Lond. Pressburg isses
bolidische, wärdschafdlische unn kuldurelle Zendrum vun de Slowakai unn is
johrhunnerdelong de Kräänungsord vun de ungarische Käänische gewessd. Pressburg
is die äänzische Haubdschdadt uff de Weld, wu mim Schdadtgebied on zwää onnere
Schdaade grenze dudd, äämol on Ungarn im Siede, unn on Eestraisch im Weschde.

Pressburg dudd in de Midd vun Oiropa lieje, gonz im Weschde vun de Slowakai, im
Drailänneregg Slowakai, Ungarn, Eestraisch. De greeschde Dääl vum Schdadtgebied
dudd sisch iwwer die Pannonische Tiefebene eschdregge, ä Eewene, wo sisch selwa
in Middl- unn Siedoschdoiropa aschdregge dudd. Erschde Auslaifa vun de Innere
Waldkarpade losse sisch im nordesdlische Schdadtgebied finne vun de Dorsch die
Schdadt selwa dudd die Donau fließe, welle nedd waid vun de Schdadt vun
Eestraisch in die Slowakai naitridd unn in de Schdadt ä Braid vun 300 Meda
erraische dudd.



https://pfl.wikipedia.org/wiki/Pirmasens

Bärmesens (aa Bermesens oda Bärmasens) is e kraisfrai'i Schdadt in
Rhoilond-Palz, Daitschlond. Sie is Verwaltungssitz vum Londkräs Siedwestpalz,
vun dämm se a umschloss is, un lait om Westrond vum Pälzerwald. Ihr Nome geht
uff de hailische Pirminius zurick, der, wo es Kloschder Hornbach baue geloss
hat.

Im Oschde, wie gesaat, de Pälzerwald. Im Weschde vun Bärmesens lait die Schdadt
Zweebrigge unn de Saar-Palz-Kräs. Im Norde lait die Schdadt Lautre un de
Londkräs Lautre. Im Nordoschde grenzt de Londkräs Derkem ò. Im Oschde lait de
Kräs Siedlichi Woischtroß un im Siede die Grenz zu Frongraisch mit de
Départments Moselle un Bas-Rhin.

Die Kernschdatd is in acht Dääle gegliedert. Alles ògefong hat's emol om Horeb,
donn gäbbt's noch de Kerschberch, es Winzler Verdel, de Schache un die
Huschderheh. Außerum lait noch im Norde de Summerwald (hat mol
Moler-Birgel-Siedlung gehäß), im Siedoschde die Ruhbonk un im Weschde de
Erledaich un de Waißhof. Außerdäm gäbbts noch so e paar klännere Verdelscher,
wie die Hohneruh oder die Parkwaldsiedlung.

Em Londgraf Lui IX. vun Hesse-Darmschdadt hats im Jachtschloss vun soim Vadder
in Bärmesens so gut gefall, dass er de Siedlung 1763 die Schdadtrechte gäb hat
un soi Residenz doher verlet hat. Er hat in Bärmesens e Garnison uffgebaut, wail
er im elsässische Buchswailer kä bewaffnede Soldade schdationiere gederft hat.
Die Schdadt hat e Schdadtmauer kriet, e Schloss, e Exerzierplatz un die grescht
Exerzierhall in Euroba no der im russische Sonkt Pedersburch. Als de Londgraf
1790 geschdorb war, hat ma die Garnison uffgelest un Schluß war mit de kurze
Blied vun de Schdadt. Die Fraue honn dann ògefong, zuerschd aus de alde
Uniformreck, Schdoffschlabbe zu nehe. Des war de Òfong fun de Schuhschdadt
Bärmesens.

1793 honn die Praiße un die Braunschwaicher die fronzesisch Moselarmee in de
Schlacht bai Bärmesens besiecht. Trotzdämm is Bärmesens vun 1793 bis 1815 on
Fronkraich gefall. Dodenoh is die Schdadt mit de iwwrich Palz zu Bayern komm.

1923/24 honn pälzische Separatischde vasucht, in Bärmesens dauerhaft Fuß zu
fasse, sinn aber om 12. Februar 1924 geschaidert: Es Bezirksomt, de Sitz vun de
Schdadtregierung, is vun de Bircher geschdirmt wor. Es hat uff baide Saide
etliche Dode gäbb.

Om 9. November 1938 is die Synagog während de Novembepogrome zerschdert wor.
Haid gäbbt's dort e Gedenkdafel in de Synagogegass. Bai äm erschde alliierde
Bombeògriff om 9. Auguschd 1944 sin e Haufe Lait geschdorb. Om 15. März 1945
hat's e zwätti Bombardierung gäb, bai der die Inneschdadt praktisch komplett
kabuttgeschmiss wor is. Acht Da schbeder, om 22. März 1945 sinn donn
omerigònische Truppe in die Schdadt inmarschiert, domit war fa die Laid de
Zwätte Weltkriech vorbai.

1989 hat die Fachhochschul Lautre in Bärmesens e Schdandort uffgemach. 1997 ware
die US-Truppe, die sait'em Kriech do ware, fascht vollschdändich vun de
Huschderheh abgezo.

Zu de greßere Parks in Bärmesens gehere de Alde Friedhof, der zum Park
umgewidmet wor is, nodämm de Waldfriedhof uffgemach wor war. Die frieher
Insechnungshall werd inzwische als Carolinesaal fa kuldurelle Veròschdaldunge
genutzt. De Neiffer-Park is vum Neiffer Emil näwer soiner Schuhfabrik ogelet
wor, es schdehe viel alde Bäm drin. De Schdreckdalpark is entschdonn, als ma
sich fa die Londesgadeschau 2000 beworb hat. Aus der is zwar nix wor, awwer ma
hat es Gelände vun enner alde Gerwerai mol widder in die Raih bringe känne.
Jetzt is e gonz netter Park entschdonn, wo a fa Kinner un Juchendliche viel
gebott is. Om Aiswaiher gäbt's a noch e bissel Fraizaitgelände, wo ma schbaziere
gehe konn, un Kinnerschbielblätz un e Schbortplatz gäbts do a. Außerdem kommer
Minigolf do schbiele. De Aiswaiher hat ma mol ògelet, damit die Braueraie im
Winder Ais hacke un inlachre gekennt hon, des ma im Summer gebraucht hat, um
baim Braue es Bier zu kiehle. De Schdadtwald owwerhalb vum Aiswaiher is jetzt
net direkt e Park. Aber im dem Waldschdick gäbt's a euniches mit Erholungswert.
Schbazierwege nadierlich, interessonde Felsformatione, de Waldlehrpad, e
Schbielblatz fa die Kinner, un ab un zu sieht ma a mol e paar Rehe, wonn a nätt
grad om Schbielblatz.

Es Aushängeschild vum Logalschbord is de FK Bärmesens. No'm Kriech waren'se
ziemlich gut, honn a schunn e mol gonz vorne mitgeschbielt. Zwischedrin hat's
eher e bissel beschaiden ausgesieh, ma war dann a mol in de Londesliga, awwer
jetzt is ma in de Owwerliga Siedwest widder gonz gut debai.

Bärmesens is jo e Middelzentrum vum Londkräs. Es hat drai Gymnasie: Es
Hugo-Ball-Gymnasium (frieher Naischprachliches Gymnasium), es
Immònuel-Kont-Gymnasium (frieher Altschprachliches Gymnasium, noch frieher sait
1836 die Ladoinschul) un es Laibniz-Gymnasium (frieher Owwerrealschul). Awwer ma
konn a on de Berufschul soi Werdschaftsabi oder Technisches Abi mache. Außerdämm
gäbbt's die Daitsch Schuhfachschul. Dezu komme acht Grundschule, drai
Hauptschule, e Duali Owwerschul, e Realschul un de Sonnerschul Matzeberch. Sait
1989 gäbt's a e Ablecher fun de Fachhochschul Lautre.

Ma hat donn ògefong, es ehemolische Kasernegelände uf de Huschderheh und
verschiedene leerschdehende Fabrigge wie de Neiffer om Park fa Naigrindunge oder
a Òsidlunge vun Firme zu nutze. A im Rhoibäer is eunisches bassiert. Des war
emol die grescht Schuhfabrig vun gonz Europa. Inzwische is es Dynamikum drin,
die zwä Tageszaidungen Pirmasenser Zeitung' un Rheinpfalz

Bärmesens is die änzisch Schdadt in Rhoilond-Palz, wo ma internationale Messe
dorchfiehre konn. De Lui Kieffer hat es Gelände ab 1949 schbeziell fa die
Pirmasenser Schuh und Lederwarenmesse uffgebaud. Die is no un no de Bach nunner
gong, awwer diverse Messe gäbt's immer noch. Es sin 10 Halle mit 36.000 m2
iwwerdachter Fläche un 48.000 m2 Fraifläche inklusive Parkplätz. Außderdem
gäbbt's e Kongressberaich mit 5 Konferenzräum, äm Sitzungssaal, 1.700 PKW- und
100 Busparkplätz. Es Gelände wärd a fa Ausschdellunge, Tagesveranschdaldunge,
Schbordveranschdaldunge un Feschde genutzt.

Frier hat's hauptsächlich Schuhmesse gäb, zum Baischbiel die Pirmasenser
Schuhmusterung (psm) un die plw (Internationale Messe für Leder,
Schuh-Komponenten und mehr). Die hageha (Verbrauchermesse für Handwerk, Gewerbe
und Handel, sait 1954), die Gesundhaitswelt un die Kulinaria sin noh un noh dezu
komm, un e paar onnere Messe mit unnerschiedlicher Läwensdauer. Es Lond gäbbt
immer mol widder Geld, um em Messeschdondort zu helfe, awwer es fallt nät
laicht, mit Messe erfolgraich zu sinn, un gäbbt a immer mol wieder
schdadtpolidische Turbulenze.

Sait 2005 hat ma versucht, a in onnere Schdätd Messe zu organisiere. Des war
awwer net grad rentabel. 2009 hat ma deshalb alle Mitarbaiter vun de
Messegesellschaft entlosse misse, wail kä Geld mä do war. Die Messe in Bärmesens
sin zuerschd mol vun de Schdadtverwaldung organisiert worre; wischdische
Veoschdaldunge wie die plw unn die hageha sollde awwa uff jede Fall weider in
Bärmesens stattfinne. Vun 2010 bis April 2012 hadd die Firma Mattfeldt & Sänger
Marketing und Messe AG die Betroiung iwwanumm; said 2012 werd die Mess vun de
Das AgenturHaus GmbH ausgerischd, die a onnere Messe in de Stadt wie Anja - die
Messe für Angeln und Jagen unn Kulinaria & Lifestyle bedroie dud.

Peter Kaiser (sait 1838) is die äldescht Schuhfabrig vun Daitschlond. Framas
macht Läschde un Sohle unner onnerem fa Adidas un Nike. Profine macht
Kunschschdoffpladde un -profile, unner onnerem fa Fenschder. Keck schdellt
Induschdriefarwe her, z.B. fa Fußbäll. Die Park & Bellheimer, die unner onnerem
aus de Parkbrauerai hervor gong is, gehert mittlerwaile zu de Monnemer
Aichbaum-Brauerai. Convar is e Schbezialischd fa Datereddung.

Bärmesens hat zwä Tageszaitunge, die Bärmesenser Zaitung, die es sait 1832 gäbt,
un die Rhoipalz mit ihrem Lokaldäl, de Bärmesenser Rundschau. Es gäbt dann doch
es Schdadtmagazin P6 un e Wochebladd. In de Schlossgalerie sitzt es Radio
Pirmasens. Donn gäbt's noch de Offene Kanal, e Kabelsender mit rechionale
Baiträch.

De Pirmasenser Luft- und Badepark (Plub) is es schdädtische Schwimmbad. Es
Hallebad is 1988 komplett modernisiert wor. Uff de Huschderheh is es schdädische
Schdadion, des vorwiechend vum Fussballklub Bärmesens FKP genutzt wärd. Om
Aiswaiher gäbt's e Schbord- un Fraizaitòlach mit Schbielplatz, Bolzplatz,
Minigolf, Badminton un Volleyball, denäwe de Schbortblatz om Mordloch, denne ma
de Auswärdische zulieb a Spesbach nennt. De Schdreckdalpark is aus ennrer
Induschdriebrach entschdonn, un ännre Bewerbung zur Londesgardeschau, aus der
zwar nix wor is, awwer die Schdadt hatt deswäe de Kopp nät hänge geloss un grad
seläd doch e schäner Park draus gemach. Do is e Wasserschbielplatz fa Kinner, e
Skateboard-Parcours fa die greßere un a nochemol Schbielfelder fa diverse
Fraizaitschbordarde.



https://pfl.wikipedia.org/wiki/P%C3%A4lzer_Lewwerworschd

Die Pälzer Lewwerworschd is ä dradizionell in de Kurpalz un de Palz
hergschdelldi Kochworschd aus zermahlänem Schwoineflesch, zermahläna Lewwer un
zermahlänem Schbegg sowie Zwiwelle, Salz, Gewerze un Kraida, vun dännes
wichdigschde de Marau is, där wu - näwwebai bemärgd - fär viel Pälzer
Schbezialidäde tybisch un brächend is. Annersch als die mehrschde sunschdiche
Lewwerwerschd - un gradso wie viel hausmacher Lewwerwerschd - isse grau, wail kä
Pekelsalz verwend werd.

Sie isch warm Del vun de Pälzer Variand vun de Schlachdblad, werd awwer vor
allem als Straichworschd uf Brod oda Bredche gfudderd. Ibliche Zudade sin
Essichgurge un schafer Senf. De Senf hilfd sehr de Schbeggadeel guud zu verdaue.
Im Summer sin Radiesle ä dipischi Bailach.

In de Palz hods frieher en Ring Pälzer Lewwerworschd un en Ring Grieweworschd
(Blutworschd) baim Medzja fer Brodzaide (Zwischemahlzaide vun Handwerga,
Bauawaida oda bai Feldabaide), awwer a fers Owendesse zu Kaffee gewe.

Ä schnelles Esse z. B. am Samschdah war die annerschwo unbekannd Vebindung vun
denne zwe ach Hausmacher genannde Werschd mit Pellgardoffle (Gequellde) oda
Broodgardoffele (Gebredelde). Die Werschd sin kald zu de warme Gardoffele gesse
wor. In naierer Zaid wern die Worschdsdiggle am End vum Broodprozess med
erwärmd, wie ma es bai de Schlachdbladd vun jeher kennd.

Beschdrewunge aus Rhoiland-Palz fer de Pfälzer Lewwerworschd bai de EU Namens-
un Gebiedsschudz zu beadrache, sin uf erbidderden Prodeschd aus Bade-Wirddeberch
gschdoße, wobai insbesonerre die Mannemer Flescherinnung druf beschdanne hod,
dass ach in de Kurpalz diese Lewwerworschdvariande dradizionell hergsdelld werd.
Nochdem die Pälzer Flescherinnung zunächsd bschlosse hod, das Vorhawe
zurückzuschdelle (wail viele Handwergsbedriewe eh nur in ihrm Umfeld verkaafe un
ned bundes- oda EU-waid liefere) wurde vun de Hoggener Cornelius GmbH im April
2006 ä Initiadiv zur Grindung vun em Verband zur Unnerschudzschdellung de Pälzer
Lewwerworschd angekinichd. Die Hockenemer berufen sich druff, dass se midm Amd
Haidlbärch vom 13. Jahrhunnnerd a ununderbroch bis 1803 de Herrschafd vun de
Pfalzgrafe unnasdanne sin.

Nach em Berichd vun de Rhaipalz vum 21. September 2007 hen sich die Pälzer un
Kurpälzer Metzja dord geänichd, dass de Verain Palz-Margeding des Verfahre fär
die gsamde Region in die Hand nimmd. Gelänge des Vorhawe, wäre Pälzer
Lewwerworschd des erschde Produgd in Rhoinland-Palz mit Namensschudz, während
Baden-Würddeberch, z. B. mit Schwazwälda Schinke, sich beraids in die Raih de
EU-waid 700 Regione aus 16 Länner mit geschidzde Produgde aingeraihd hod.

Im Rahme vun de akduelle Diskussion iwwer die Unaschudzschdellung vun de Pfälzer
Lewwerworschd als regionali Agrarschbezialidäd noch EU-Rechd hot de Wachenhaimer
Metzjarmaischder Klaus Hambel de Regionalzaidung „Die Rheipalz“ sain Rezepd zur
Verfiichung geschdelld wie's bai Hausschlachdunge g'machd werd.

Demnach werd far orichinal Pälzer Lewwerworschd verwend: 30 % Gewichdsadele
Schwainelewwer, 25 % magerer Schwainebauch, 25 % fedde Schainewamme, 7,5 %
Kobbflesch (Schwainebäggchen), 5 % Schwaineschulder, 5 % Flesch- un Kesselbrieh,
2,5 % Zwiwwel, als Gewerze Majoran, Peffer, Muschkadnuß, Koriander, Nelge,
raines Schbaisesalz (kä Pekelsalz, also ke Natriumnidrad un ke Natriumnidrid).

Des Flesch werd angegard, die Lewwer werd roo dezugewe un mid denne Zwiwwele,
denne Gewerze un dem Salz durch de Fleschwolf gedrehd. Die Masse werd in
ringförmiche längliche Därm abgfilld un uf 80 Grad erhidzd. Aldernadiv werd es
in Konservedose abgfilld un uf 100 Grad erhidzd. Sie sollde ned in Gläser
abgfilld werre, um die Werschd un ihre Arome vun de zerschdörende Wirgung vum
UV-Lichd zu schidze. Die Worschd is zum sofordiche Vezehr beschdimmd un solld
bloos korz im Kihlschrank ufbewahrd werre. Die Dose sollden zur Schonung vum
Aroma ach im Kiehlschrank bis max. 10 Grad ufbewahrd werre, un zwar ned mehr als
e halwes Johr.

Dieser Ardikel isch in em Pälzisch gschriewwe, wis in Schbaya gered werd, also
Vorderpälzisch. In annere Dele vun de Palz klingds viilaichd es bissel annersch.



https://pfl.wikipedia.org/wiki/Neuer_Friedhof_Speyer

De Naje Friedhof in Schbaija isch haid de änsigschde Friedhof in Schbaija, wu ma
b'nudze dud un wu de zu glä worrene Alde Friedhof Schbaija abg'lesd hod.
Uaschbrinlisch ischa zwische de Woamsa Londschdooß im Oschde, em Alde
Poschdwesch unem Headearischwesch im Weschdein Qwadrade axsesimedrisch uffgedeld
g'wesd.

Die Friedhofskabell un Laischehall isch 1929 g'baud worre un schded una
Dengmalschudz.

De uaschbringlische Deel vum Friedhof hodma oam 15.12.1982 zua Dengmalzon
eaglead. De Sinn vun de Dengmalzon ischde Eahald vun de hischdorische Schdrgdtua
vum Friedhof, de Grabschdedd midde Grabmälea onde original Bledz, vum große
Friedhofsgraiz un a vunde Friedhofskabell un Laischenhall.

Uffm Friedhof in Schbaija hods Eharefriedhef fa daidsche un fa froansesche
G'fallene vum Easchda un Zwedda Weldgriesch, wu nerdlisch un eschdlisch vunde
Laichehall lische dun. Baim froansesche Eharefriedhef hodma a Og'herische vunde
froansesche G'mainde vun Schbaija b'erdischd.

Sidlisch vum zendrale Grabkraiz hods en grosse G'dengschdä midm Dobblkraiz fa de
Franz Hellinger unde Ferdinand Wiesmann, wu baide baim Oagriff oam 9. Janua 1924
uff die Separadischdefihra vun den Audonome Pals umkumme sin. Uffm Schdä
schdeejn die Noame un "Den Freiheitskämpfern des 9. Januar 1924".

Doan gibds noch B'raische vunde kadolische Oade unde evangelische Diagonisse
unen G'dengschdä fa die Haimadvadriewene.

Newem G'dengschdä fa die G'fallene vum Oagriff uff die Pelsa Separadischde gibds
a ä pa Ehregräwa fa die Obfa vunm große BASF-Ugligg vun 1921.

Nerdlisch vun de Drauahall hodsn G'dengoad unän B'gräbnisblads "Klänes Lewe" fa
Kina, wu inde Schwongaschafd g'schdorwe oda dodg'bore worre sin.
S'Diagonissegrongehaus vun Schbaija hod des wesche soinare große Gbuadsschdazion
un Kinaglinig vaoalosd.

Die Regele fa die Nudzung vum Friedhof Schbaija sin inde Sadzung fas Friedhofs-
un Beschdaddungswese vunde Schdad Schbaija vum 31.05.2006 feschdg'schriwe worre.
Koschde fa ä Nudzung vum Friedhofe weren inde G'bihresadzung Friedhofsg'bihre
vunde Schdad Schbaija feschdgeleschd (Sadzung iwa die Eahewung vum 23.02.1989
i.d.F. vum 27.07.2007).



https://pfl.wikipedia.org/wiki/Neidenstein

Naideschdoi isch e Gmainde im haidige Bade-Wirddeberg und ghörd zum
Rhoi-Negger-Krais. Aa wenn s Schtädtle in de Region Kurpfalz ligt, hods
politisch nie zu de Kurpflaz gheerd. Naideschdoi gheerd zum
Gmaindeverwaldungsverband Waibscht und de Tourismusregion Brunneregion.

Naideschdoi ligd im Schwarzbachdal und gheerd noch zum Kraichgau, aa wenn's ned
waid zum Kloine Odewald isch und d Gmaind zum Naturpark Neckartal-Odenwald
gheerd. Nach Sinse, wo im Süde ligd, sins 9 Kilomeder und nach Heidlberg im
Nordweschde 27. Iwwam Schtädtle isch d Veste Naideschdoi, die fer d Gschivhd vom
Ord e grosse Badaidung hot.

Nåchbagmainde von Naideschdoi sin Epflbach, Helmschd-Baage, Waibscht, Eschlbrunn
un – ohne e gmainsame Gemarkungsgrenz – Schbeeschbach.

Im frihe Middelalder isch owwerhalb vom haidige Ord d Veste Naideschdoi
entschdånne, wo im Johr 1319 zum erschde Mol in ere Urkunde erwehnd worre isch.
Damals isch si scho e Raichslehe von de Herre von Venninge gwessd. Bis zum
Ååfang vom 19. Johrhunnerd hod Naideschdoi de Venninger gheerd un damit zum
Ritterkanton Kraichgau. Wail Naideschdoi ned zu de Kurpflaz gheerd hot und die
Herre von Venninge selwer iwwer de Glaube von ihre Unnertane bestimme konnde,
isch Naideschtoi, annerschd wie di maischde umliegende Derfer, ned reformiird
sondern lutherisch gwessd. Au e Synagoge hods ghabd, die im Johr 1938
zerschteerd worre isch. Die ledschde 19 Naideschdoiner Jude sinn am 22. Oktower
1940 im Rahme von de „Wagner-Bürckel-Aktion“ von de Geschtapo nach Haidelberg in
e Sammellager gebracht worre. Im Rahme von derre Aktion sinn alle Jude in Bade
und de Pfalz deportiert worre, die maischde ins Internierungslager Gurs in
Südfrangraich.



https://pfl.wikipedia.org/wiki/Museum_SchPIRA

S'Museum SchPIRA ischä Museum inde Kleene Paffegass in Schbaija inde Voadapals,
wu aldi Fundschdigg ausm jiedische Lewe vun Schbaija zaische dud. Schpira hodma
im Middlalda uff hebräisch fa Schbaija g'sachd un Schbaija isch äni vunde de
drai SCHUM-Schded g'wesd.

Uff 80 Qwadradmeda komma zum Baischbiel Iwwablaibsl vun Rundbesche ausm 12.
Jahhunad, Grabschdä ausm 14. Jahhunad oda ä Dobblfenschda vun 1110/20 oagugge.
Oinisches, wu ma seje kon, isch ä Laigab vum Hischdorische Museum vunde Pals, wu
a in Schbaija schdeje dud.

Schbaija hod im Middlalda äni vunde gregschd jiedischi G'moinde nerdlisch vun de
Albe kabd. Die Laid sind im 11. Jahhunad vun Idalije un Frongraisch als Kauflaid
un Bonkjes kumme. D'Bischof Rüdiger Hutzmann hod don 1084 die jiedischi
Flischdling aus Määns uffg'numme un hod dodmid d'Grundschdä fa die jiedischi
G'moinde in Schbija g'leschd.

S'Museum hodma om 9. Nowemba 2010 eaefned, wu die Raischbogrommachd 72 Joa her
g'wesd isch, wu die Nadsionalsozialischde a die schbaijmara Sinagog zaschdead
kabd hawen. S'Museum eagensd de Juddehof, wu wisawi mide Migwe lische dud.



https://pfl.wikipedia.org/wiki/Manne

E Manne odder Mande (regional Monn) is en großer Weidekorb mit zwee Henggel fer
Obschd, Holz, Gedoffel un so weider.

Manne hot ma frieher zum Beischbiel beim Kieh Fiddare im Schdall verwend. Des
„Korzfudder“ hot ma in are Bitt ufbewaat un hot do draus in e Manne gfilld un de
Kieh in di Kribb gekibbt.

E Gedoffelmanne is e Manne aus Weid odder Droht, wu ma zum Gedoffel Ernde
verwend hot. Zuerschd hot ma uffem Agger di Gedoffel mid eme Kaarschd, des is e
Hagg mid drei odder vier flache Zingge, ausgemacht. Dånn hot ma se in di
Gedoffelmanne noi gelese. Di „Klåne“ odder Saugedoffel hot ma erscht uf em Agger
geloßt un schbäder oigsammeld. Di volle Manne sin in Sägg schitt worre. In ään
Sagg, aus Jude, sin bis zu sechs Manne Gedoffel noigånge. Di schweare Sägg hot
ma dann uf de Warre gelade. Do hawwe villeischd zwelf odder mähner drufgebaßd.
Ää Person hot am Dag ugfähr dreißisch, fimpfedreißisch Manne Gedoffel gschaffd.

In da Kurpalz sescht ma Kradde. Awwer schun im Kraischgau, un aa im Pälzische un
Alemannische, is des e Wort fä e annare Forme vun Korb, en klänare Korb zum
Umhänge mid ääm odder zwee Henggel uf da selwe Seit, wu ma zum Ernde zum
Beischbiel vun Kärsche verwend. Im Kraischgau sescht ma zuare Manne Eerdekorb,
in große Deile vum Alemannische Zeine. Im Sidschwatzwald heeßts intresanderweis
zum Deil widder Chratte.

Mand (m) is des hollännische Word fä Korb. Vun dort is des Wort iwwers Rhoiland
un Hesse bis in de hessische Odewald un e Schdigg noch Unnerfrangge noi
verbreit. Aa in Franggreisch is des Wort Mande bekannt, awwer bloß als
unnergeordneder Begriff fä Korb.

Der beriimde Odewälder Reiwer Mannefriedrisch (Philipp Friedrich Schütz) waa,
bevorer Reiwer worre is, Korbfleschder. Doher hodder soin Name grigt.

Zwee Orde im Kreis Limburg-Weilburg in Hesse hawwe Uzname mid „Manne“: Zu de
Leit vun Lahr (Gemeimnde 65620 Waldbrunn) sescht ma Mannemäscher, de Ort
Niederhadamar (Gemeinde 65589 Hadamar) heeßt ma Mannebach un Leit vun dort
Mannebächer. Aa di Oiwuhner vun 56332 Dieblich im Kreis Mayen-Koblenz,
Rhoiland-Palz, werre Mannemäscher genennt.



https://pfl.wikipedia.org/wiki/Latein

Ladain (daitsch: Latein, ladäänisch: lingua latina), is ä Indogermanisch
Schbrooch, wu urschpringlisch vun de Ladiiner, de Bewuhner vun Latium mit Rom in
de Midd, gebabbeld worre is.

Ladain waa die Omdsschbrooch vum Reemische Raisch unn is so die domminierende
Vakehrsschbrooch im wesdlische Middelmeerraam gworre. Wäährnd sisch vun de
ladäänische Umgangsschbrooch, em sogenannde Vulgärladain, die romanische
Schbrooche endwiggelt hänn, iss es Ladain vun de reemische Schriffdschdeller
achnoch als doodi Schbrooch bis in die Noizääd als fiehrindi Schbrooch vun
Lidderadur, Wisseschafd, Polidigg un Kersch erhalde gebliwwe. Gelehrdi wie de
Thomas vun Aquin, Francesco Petrarca, Erasmus vun Rotterdam, Martin Luther,
Nikolaus Kopernikus, René Descartes unn Isaac Newton hänn Wäärge uff Ladain
gschriwwe. Bis ins 19. Jahrhunnerd wurde die Vorlesunge an de Universidääde in
ganz Oiropa in Ladain abgeholde, in Pole unn Ungarn war es Ladainische bis dohin
Omdsschbrooch. In unzählische Lehnwärder (bspw. „Zischel“ vun „tegulum“),
Fremdwärder (bspw. „Interesse“, was hääsd: „dozwische sai“) unn Reedewennunge
(bspw. „in vino veritas“, uff pälzisch: „Im Woi laid die Waahaid“) is Ladain bis
heit ach in netromanische Schbrooche vohanne. Bei de Bildung vun naie
Fachbegriffe werd immerwerre uffs Ladäänische zrickgegriffe, bspw. bam
„Aadoomobil“(wobai es "Audo" aischendlisch aldgrieschisch is), awwer ach in de
Medizin, bei biologische Gaddungsbezeischnunge un aa bai onnere Wissenschafde.
Die (Pharma-)Induschdrie greifd bai de Bildung vun de Name fer Medikamende un
Drogerie-Addiggel aa immer widder uf ladainische (un aldgrieschische) Wordstämm
serick: Herdsmiddel hänn oft die Silwe "cor" odder "kard" (grieschisch) fer
Herds im Name, die Wordstämm "dent" odder "odont" (grieschisch) fer Zaa kummen
in Zaapflescheprodugde vor. Sogar in de Schbrooch vun de Beheerde had mer
frieher semindescht ladainische Brogge gebraucht. Zum Baischbiel had mer in de
eschderraischisch Bürogradie im noinzehnde Johrhunnerd e genormder Vordruck
erfunn, fer gleiche Vorgäng se beawwaide. Der hat "Simile" ("gleich, "ähnlich")
gehääs. Un wonn e Beomder so engschdirnisch war, dasser nor no däm Vordruck hat
känne schaffe, un näd rechts, un näd links, donn had mer denne "Simile-Raider"
genennt. Mit de Zeit is aus em "Simile" donn e "Schimmel" worr, uff däm mer hat
känne raide. Un färdisch war de "Amtsschimmel". Allerdings gäbds noch onnere
Daidunge fer de Amtsschimmel, die beriddene Bürobote in de Schweiz zum
Baischbiel odder der Schimmel (pälzisch: Grooz) uff de alde Akdedeggel. Wer's
wääs, werd's wisse.

Ach werre manschemo die Schieler gezwunge, selwert uff ladainisch zu schraiwe,
damid se die Schbrooch ned blos lese, sonnern ach babble kinne. Un annan duuns
sogaa gean un fraiwillisch: so han Schieler vum Schbayara Gymnasium om Kaisadum
en Schdadtfierer uff ladainisch geschriwwe un ach vadoond. Die hänn dodefier ach
en Prais griehd.



https://pfl.wikipedia.org/wiki/Kraischbach

Di Kraischbach (am Unnerlauf) odder Graaichbach (am Owwerlauf) iss e 60 km
longi, reschdi Neewebach vum Rhoi im Nordweschde vun Bade-Wirddeberg.

Di Kraischbach endschbringd im Kraischgau in de Näh vun de Ordschafd
Schdernefels im Enzkreis uff ner Heh vun 300 m. i. NN. Donn fließd se Rischdung
Nordwesd dorsch Kürnbach, Owwerderdinge, Kraischtal, Ubschdadt-Waiher, Bad
Schääborn unn Kronau (all im Londkräs Kallsruh). Vun dort fließd se in de
Rhoi-Negga-Krais dorsch die Orde Sångd-Lee-Rood, Railinge unn Hoggene.
Schlussendlisch fließd se bai Ketsch uff ner Heh vun 93 m. i. NN in de Rhoi.

Bei Ubschdadt erraischd di Kraischbach di Rhoiewene un fließd vun do bis hinner
Kronau in eme Grawe am Fuß vum Kraischgaurand endlång noch Norde. Dort biegt se
dann Rischdung Nordweschde zum Rhoi hie um.

An de Ufer vun de Kraischbach finne Eisveggl en Lewensraum, wie aa im Elsenz- un
Neggerdal.

Da Nåme vun da Kraischbach geht waaschoints uf des keldische Wort Creuch zurigg,
was soviel heeßt, wie Schlamm odder Lehm (eweso wie di närdlisch benåchbade
Leimbach noch em alde deitsche Wort Leim fär Lehm benånnd is). Di Kraischbach
hot em Kraischgau de Nåme gewwe. Des waa urschbringlisch allää des Oizugsgebiet
vun da Kraischbach. Schbäder hot ma des gånze Hiegellånd zwischem Odewald,
Schwazwald un da Rhoiewene als Kraischgau bezeischend.



https://pfl.wikipedia.org/wiki/Kloster_Limburg

Fers Kloschder Limburg is am 12. Juli 1035 morschens um siwene vum Kaiser Konrad
em zwädde de Grundschdoi geleed worn. Es waa nere kozi Sach, wail die Majschdääd
schun middachs um äänse hod aach nuch misse de Schbayra Dum grinde. Dodefer
hodda ärschdemol nunner gemißd ins Daal un die Isenach lang no Derkm un donn
woidä dorsch die halb Vorderpalz bis no Schbaya. - Khalde hods ned, haid isses
ner nuch ä Ruin.

D käzschde Weech donuff is, wann de vum Derkemer Bahnof (Tram) aus iwwer die
Woischdroß ins Isenachdaal un do glai no de easchde (Reschds-)Korv lings dorsch
de Wald denn aale Dräbbeweesch hochdabbsch, konnsch awwä a gonz begweem vun
Seebach uffm Luidboldweesch mim Audo hoochfaan.

Im nainde Johrhunnerd hen die saalische Häzeech vun Woams do obbe uffm
Lindbärsch ä Bursch gebaud, wo donn vun 1024 o zu närrm Kloschda umgebaud worn
is. No däm, was die Derkmer uff ihrne iwwer die Limbursch gschriwwe hen, is die
Grundschdoileeschung gaakää Grundschdoileeschung gewesd, sunnärn die Oiwaiung
vun denne drai Aldääre vun därre draischiffich Kloschdabasilika. Zu därrä Zaid
hen do sogaa die Raichsinsischnie vum Hailisch Reemisch Raisch vun de Daitsch
Nadzion|hailsche reemische Raisch vun de daitsche Nation geleeje, die
allerselwe, wo mer speeda nuch uffm Driefels uffghowwe hen. Mer warn hald
(schun) damals de Middlpungd vun de Weld ;-). Wie die dänisch Keenschin
gschdorwe is, wu em Kaiser Hainrisch III soi Fraa gwest waa, hon se eer iwwer
die Albe gebrunge un in de Basilika beerdischd. Do laihd se haid nuch.

1367 hen die Laininger Griesch gemachd geje die die Fäsdbischöf vun Määnz, Wombs
un Schbayr un hen do aachs Kloschdä schdaak bschädichd, es is awwee widdee
uffgebaad worn.

In de Mid vum 15. Joahunnerd hodde Abd ä Maagdoddnung fer Derkem gschriwwe un
domid aus dem Maagd ä effendlischi Kerwe gemachd. Dodraus is donn de
Worschdmaagd geworn.



https://pfl.wikipedia.org/wiki/Keschdebersch

Eichendlich isses gar kän rischdische Bersch, ehr sohn Hiechel. Sein Nome hott
er vun de viele Keschdebäm, die wu do stehn. Mid-are Fläsch vun fuchzisch Hegdaa
un eme dischde Netz vun Weeche ischs e wischdichs Naaäholungsgebied fä di
Umgewung. En Deil vum Gebied schdeht unner Nadurschuutz un s hot dord e
Feischdbiotob. Als eichendlich sidairopäische Aad kummd de in Deitschlånd
seldene Schdebbefenchl (Seseli annuum) vor.

Im Herbschd, wans widder neie Woi gebe dut, do is mords was los uffm
Keschdebersch. Do sischde alle meschlische Lait mit Aldidudde oder Loinedasche
rum renne un die Keschde eisammle. Do mähnscht als emol manschi Dudd misst alle
ridd aussenanner reise, so voll isse gschdobbt mit Keschde.

Uff-em Keschdebersch schdeht in Gedenkschdää mid folgender Inschrifd, aus derre
ma aa erfährt, wuher de Nome "Ludwischshoin" fä de Keschdebersch kummt:

Un zwar wonn de raus fahrschd, Rischdung Maxdorf, vor de Audowerkschdadd reschds
enoi in de Riedweg, un dann gans bis zum Enn, do is de Keschdebersch.



https://pfl.wikipedia.org/wiki/Karl_Christian_Gottfried_Nadler

Da Karl Christian Gottfried Nadler (* 19. Auguscht 1809 in Heidlberg; † 26.
Auguscht 1849 in Heidlberg) waa en Jurischt, Pälzer Mundaatdischder un
Fachaudor. Soi Gedischde un Gschischde sin uf Heidlberjerisch (Kurpälzisch) un
månschmol uf Schdandaddeitsch gschriwwe.

Da Kall Nadler is am 19. Auguscht 1809 in da Auguschdinergaß 7 in Heidlberg uf
di Welt kumme. Soin Vadder, da Karl Philipp Nadler, waa Organischt in da
Luderische Gemoinde. Di Mudder hot Elisabethe Wilhelmine, geboareni Barth,
gheeße. Soin Bruder, da Heinrich Friedrich Nadler, 1811 uf di Welt kumme, waa
bragdischer Azt in Bredde. 1848 iss-er noch Newark in de Veroinischde Schdaade
vun Amearika gflischt. Nochem friehe Dod vun soine Eldare, da Vadder 1813, di
Mudder 1821, hawwe sisch in Unggl un e Dånde um-en gekimmert. Er hot dånn in da
Zigglhaiser Låndschdrooß 21 gewuhnt, demm schbädare Waldhorn ob der Bruck
(Scheffelhaus), des 1965 abgerisse worre is.

Vun 1826 bis 1831 hod da Kall Nadler an da Heidlberjer Universidäd
Reschtswisseschafde schdudiert. Während-em Summersemeschder 1830 war-er
dazwische an da Uni Berlin. In Heidelberg warer erscht als Aktuar, des is en
Schreiwer, un dånn als Adfokat dädisch.

Im Johr 1834 hod-er di Luise Götzenberger gheiert. Des waa di Schwesder vum
Moler Jacob Götzenberger, wu 1844 di Drinkhall in Bade-Bade mit Bilder aus
Mäasche vum Schwazwald ausgemolt hot. Im selwe Johr is soin Sohn Heinrich uf di
Welt kumme. Der is schbäder Parrer worre. Schun im Johr druff is soi Fraa, di
Luis, gschdorwe. 1839 hod-er nochemol gheiert, di Elisabet Josephine, geboareni
Kempf aus Moinz. Aus derre Eh is e Dochder, di Marie, hervorgånge.

Zwische 1838 un 1845 hod er em Große Bärjerausschuß in Heidlberg åghert. Daß-er
währen-da Badische Refoluziun 1848 e Schbottlied uf de Hecker un äns uf de
Struve gschriwwe hot, hod-em nadierlisch net bloß Freinde oigebrocht.

Nochdem-er an da Lung erkrånggt is, waar-er vum 18. bis 24. Auguscht e paa Dag
in Bade-Bade in Kur. Nur zwee Dag noch soiner Rickkehr noch Heidelberg iss-er am
26. Auguscht 1849 mit erscht 40 Johr in soim Haus, demm Palais Boiserée am
Kallsblatz, an soiner Krånkheit gschdorwe. Daß Hegger-Åhänger vorher e Addetad
uff-en veribt hedde, wu-er nur knabb iwwerlebt hett, is e weit verbreidtes
Gerischt, wu net belegt un wahrschoints uuwohr is. Soi ledschdi Ruh hodd-er
uf-em Heidelberjer Bergfriedhof gfunne.

Ugfähr im Summer 1846 hots im Hutzelwald am Gaisberg in Heidelberg gebrennt. Des
hot en zu soim bekånndschde Gedischt „Der Brand im Hutzelwald“ verålaßt, e
långes Gedischt, wu in da Frählisch Palz enthalde is. Noch demm Gedischt hot
dånn da Max Barrack 1894 in Schwånk gschriwwe, mim selwe Nåme.

Im Johr 1897 hot ma in da Ålag in Heidlberg e Denkmol fä de Nadler uffgschdelld,
wu ma 1938 uf de Kråhneblatz versetzt hot, wus hait noch schdeht. Ihm zu Ehre
gibt-s in da Aldschdadt zwische da Ålag un da Bleck e Nodlerschdrooß. In da 1903
ferdischgschdellde, im Jugendschdil erbaude Heidlberjer Schdadthall is im
Vorraum groß als Bodemosaig der Schriftzug „Fröhlich Pfalz Gott erhalt's“
oigelosse un auße an da Schdadthall is-er newa annare fä Heidelberg bedeidende
Persenlischkeide daagschdellt. Nodlerschdroße gibts aa in Eppele, Månnem,
Mosbach, Nußloch un Schwetzinge. Uff soim Grab uffem Bergfriedhof in Heidlberg
schdeht e schdänernes Kraiz mi de Worde: „Isch-s e Grab noch Wunsch Dir, Du
Pälzer Dischder, worre? Gewiß ruht sisch-s leischd do howwe im sunnische Bäjg.
Gugg nuff uf di Hehe, die sinn voller Woi un Keschde, deil di Zweige vornenaus,
do liggt di frählisch Palz!“ Im Orginal isses uf Schdandaddeitsch verfaßd un
heeßt: "Ist ein Grab nach Wunsch Dir, du Pfälzer Dichter, geworden? Sicher, es
ruht sich leicht hier in dem sonnigen Berg. Schaue hinauf zu den Höhen, sie sind
voll Wein und Kastanien, teile die Zweige nach vorn, da liegt die fröhliche
Pfalz!".

Fä nasale Vokale schreibt-er de Vokal un e „n“ mit Zirkumflex (^) druf.
Beischbiele sin di Wärder an, dran, dovun, gedhan, keen, ein, mein. Obwohl-s des
jo im Kurpälzische net gibt, hod-er „ö“ un „ü“ ausgschriwwe. Am End vun soiner
Fröhlich Palz gibt er awwer e Åleidung zur Ausschbrooch, daß ma s „ö“ „hell,
beinahe wie ee, nur mit entferntem Beiklang von o“, un s „ü“ „hell, fast wie i“
ausschbrischt. S dient also zum leischdare ugewuhnde Lese vum Dialegd un zur
Unnerscheidung zu ånnare e- un i-Laude.



https://pfl.wikipedia.org/wiki/K%C3%A4wwer

Die Käwwer (Coleoptera) sin e Ordnung vun Insekte. Die sin normal, also in
Europa, eher kley, awwer es gebt a greßeri Arde. De Herschkäwwer (Lucanus
cervus) is de greschde eiropäische Käwwer, un de Herkuleskäwwer (Dynastes
hercules) is zusamme middm Riesebockkäwwer (Titanus giganteus) de greschde
Käwwer vun de Welt. Die zwo Arde sin beide siebzeh Zendimeder lang, es gebt a
angebliche Sichtunge vun noch greßere Riesebockkäwwerexemplare.

Wie die ganze annere Insekte a, besteht e Käwwerkerper aus drei Segmente: Em
Kopp (Caput), de Bruscht (Thorax) un em Hinnerleib (Abdomen).

Die Flieschel setzen sich aus de eienlische Flieschel (Alae) un de Deckflieschel
(Elytra) zamme. Die Deckflieschel decken die Flieschel ab. Manche Arde hen nur
Deckflieschel, die dann häufich verwachse sin. Widder onnere Arde hen
Deckflieschel, wu zwar friher e mol Sinn g'hatte hen, jetzat awwer nimmi zum
Fladdre do sin.

Es Hautskellet (Cuticula) is e Chitinschicht uf de Haut. Chitin is
Stickstoffhaltich. Außerm Chitinskellet kummen aus de Haut noch Hoor, Borschte
un Schubbe.



https://pfl.wikipedia.org/wiki/Johann_Gottfried_Tulla

De Johann Gottfried Tulla (* 20. März 1770 in Kallsruh; † 27. März 1828 in
Paris) isch en badische Ingenieur gwest, wo d Begradigung vom Oberrhoi gepland
un d Durchführung am Ååfang glaided hod.

De Tulla schdammd aus ere Pfarrersfamilie, wo ab 1701 in de Markgrafschaft Bade
gwirgd hod. Sain Vadda war zuerscht Pfarrer in Nöddinge bai Pforze un isch
schbäda Hofprediger in Kallsruh worre. Dord isch dann de Johann Gottfried Tulla
uf d Wäld komme. In Kallsruh hod de Tulla zurschd d Elementarschul bsuchd un ab
em Oktowa 1783 s Gymnasium. Scho ball hawwe sai Lehrer gmergd, dass er
mademadisch begabd gewse isch. Oina von saine Lehrer, de Engländer Peter Perez
Burdett hod sich fer de Tulla oigsedzd und im Markgraf empfohle, ihn im
Ååschluss an sai bestandene Abschlussprüfung zur Ausbildung zum Carl Christian
Langsdorff zu schigge. So isch de Tulla am 1. Juni 1792 in Gerabronn bai Ansbach
oigetroffe, um baim Langsdorff, oim von de beschde Wasser- und
Bergbauspezialischde vo Daitschlånd, ebbes zu lerne. Im Jåhr 1794 hod er die
Ausbildung abgschlosse und isch bis zum Herbschd 1796 uf ere Schdudierais gwesd,
von dere er jede Woch en Bericht nach Kallsruh hod schigge müsse. De Tulla isch
fer e Wasserbaupraktikum in Düsseldorf gwesd, hod in de Niederlande Dämm, Mühle
und Pumpwerk schdudierd und isch iwwa d Nordsee bis nach Hamburg komme, wo er de
Reinhard Woltmann kenneglernd hod. Von Hamburg isch er waida nach Freiberg, wo
er an de Bergbauakademie schdudierd hod und e Zaid lang war er aa noch in
Norwege.

1797 isch de Tulla dann in de markgräflich Dienschd ufgnomme worre, mit em
Uftrag, die Bauarwaide am Rhoi im Owwaamd Rasschdad zu bedreue. Im Jåhr 1801
isch er fer e waidere Schdudierais nach Paris und hod erschde kongrede Idee
ghabd, wie ma zamme mid Frångraich die schwierig Situation am Owwarhoi
verbessern kennd. De Fluss isch bis zu dere Zaid en Schdroom gwesd, wo bai jedem
Hochwasser sai Bedd verlagerd hod. Imma wida sin neue Inseln endschdanne und d
Bedingunge fer d Schifffahrt sin schwierig gwesd. Ausserdem hawwe die
unnaschiedliche Indresse von de Gmåinde am Fluss dazu gfiehrd, dass gemainsame
Projekt schrierig gwesd sin. Oft hod, wenn die oi Gmåind en Damm gebaud oder en
Rhoiarm umglaided hod, e annere unner de Flge glidde und so sin - dailwais iwwa
Nachd - solche bauwerg wieda zersderd worre. Au politisch hod sich die Siduation
sehr verännerd. Bade und Frångraich hawwe lang siwe gmeinsame Grenzabschnitt
ghabd. Mit de Gebietsgwinn von Bade ab em Jåhr 1803 hod es plödzlich e gmeinsame
badisch-frånzösische Gränze gewwe, wo von Basel bis nach Monnem gange isch. Wo
de Tulla 1804 von Paris zrig komme isch, hod en de Markgraf, wo in de
Zwischezaid Kürfürschd gwesd isch, zum Owwaingenieur ernannd und am Rhoi hawwe
erschde Bauarwaid ååfange solle. Wail s Geld in Bade knapp gwesd isch, hod ma
das Projekt awwa verschiewe müsse und de Tulla hod in de Schwaiz gholfe d
Linthebene zwischem Zürich- und em Walesee trocke zu lege. Nach de Rigkehr ins
Badische isch de Tulla 1814 Laida von de Wasser- und Strossebauverwaldung woree
und hod e Denkschrift für die badische Regierung gschriwe, in dere er sai
konkrede Vorstellunge fer de Rhoi beschriwe hod. Sai Hauptaussag war: «Kein
Strom oder Fluss, also auch nicht der Rhein, hat mehr als ein Flussbett nötig
...»

Scho 1810 sin im badische, uf Betraiwe vom Tulla, d Massåihaide ainhaidlich
gregled worre. E badische Ruthe hod ma uf drai Meda feschdglegd un ma hod sie in
10 Fuss unnadaild. Im glaiche Jåhrzehnd hod die frånzesisch Regierung die
erschde sechs Durchstich vom Rhoi in de Neh von Kallsruh genehmigd. Umgsetzd
worre sin sie awwa erschd emol ned, weil d Koalitionskrieg gwüded hawe. Nach em
Wiener Kongress isch de Nachbar am Rhoiufer zwische Kallsruh un Monnem nimma
Frånkraich gwesd, sondern Bayern, wo die linksrhoinisch Pfalz kriegd hod. Au um
d Grenze klar ziehe zu könne, isch das Projekd von de Begradigung vom Rhoi dann
vorwärts gange. Im Auwald hod ma braide Schnaise gschlage, s neue Ufer im
Abstand von 240 Meda befeschtigd und dazwische en Grawe ausghowe, wo 60 Meta
braid gwesd isch. S Aushubmaterial hod ma gnomme, um Dämm zu baue und die Zuläuf
zu de alde Rhoiarm zuzschüdde. Baim nächschde Hochwasser hod ma dann de Rhoi in
die Gräwe umglaided und de Fluss hod dann selwa sai Bedd waida ausgebaud. De
Grundwassaschbiegel isch gsunge, was dazu gfihrd hod, dass d Felda in de Näh vom
Fluss trockener worre sin und bessa bearwaided werre konnde. Wail ma in
Frångraich glaichzaidig an Plän gschaffd hod, wesdlich vom Rhoi en Kanal zu
baue, der nur durchs Elsass gführd hed, hod de Tulla 1825 e Schrift
veröffentlichd, wo soim Aaliege neu Schub gewwe sold. Unna em Titel Über die
Rektifikation des Rheins isch di Schrifd uf daitsch un frånzösisch erschiene.



https://pfl.wikipedia.org/wiki/Humborch

Humborch is e Schdad im Saaland wo so Schdigga 44.000 Lait wohne. Es is die
Graisschdad vum Saapalz-Grais unn Sidz vun de saalännisch Unniglinigg. In
Humborch schwedze die Laid saapälzisch das is e saalännischer Dialekd, nóóm
Pennsilweenisch waaschains de wichdischde Pälza Dialegd außahalb vum Kärnland.
Uff hochdeidsch häßd de Ord Homburg.

Humborch leid im Oschde vum Saaland an de Ausläifer vum Pälzerwald. Die
weschdliche Schdaddeel Ehnedd, Beede, Schwazebach, Schwazeagger, Werschwiller un
Ingwiller leie im bzw. am Dal vun de Blies. De deelweis vewende Namenszusadz
„(Saa)“ (manchmol ah: „Humborch/Saa“) is kenn offizieller Beschdanddeel vum
Schdadname und bedeid ned, dass Humborch am Fluss Saa leid, sonnern is e
Korzbezeichnung fa es Saagebied. Die nordweschdliche Deel vum Schdadgebied leie
in de groß weschdpälzisch Moorniederung, em Landschduhler Bruch, das sich iwwer
40 Kilomeder vun Schwazebach bis Laudere erschdreggd. De geographisch diefschde
Pungd Humborchs med 218 m befind sich beim Abfluss vun de Blies aus em Humborjer
Schdadgebied bei Ingwiller. Die hegschd Erhebung is med 382 m die Ehnedder Heh
zwischen Kerbrich und Ehnedd.

Die Schdad bestehd aus Humborch-Schdad und nein Schdaddeel. Nom Alphabed sin das
Beede, Bruchhof-Sandorf, Ehnedd, Errbach, Järschborch, Kerrbrich, Reiskerje,
Schwazebach und Werschwiller.

De Schdaddeel Ehnedd däld sich in Ehnedd, Ingwiller, un Schwazeagger. De
Schdaddeel Järschborch unerdääld sich in Järschborch, Altbrädefelderhof un
Webswiller. Zu Errbach geheere die Ordsdeel Labbedascherhof un Johannishof (Werd
a Hingelsbix genennd). Zum Dobbelord Bruchhof-Sandorf geherd de Ortsdeel
Echelschäd.

1755 is die Schdad dorch e Gebiedstausch vun de Grafschafd Nassau-Saabrigge zum
Herzochdum Palz-Zweebrigge komm. Zwische 1778 un 1788 hat de Herzoch Kal II.
Auguschd uff em Bucheberch (em heidiche Kalsberch) bei Humborch Schloss
Kalsberch errichde geloß. Im Johr 1779 had er sei Residenz uff de Kalsberch
veled. Am 28. Juli 1793 is das Schloss vun franzesische Revolutiondtrubbe
zerschderd wor. Bis nom erschde Weldgriech war Humborch also e Dääl vun de Palz,
es iss awa nom Griech zum Saagebied komm, welches als Mandadsgebied vum
Velgabund unna die Fuchdl vun Frangreich komm un fa die ganze 15 Johr vun de
Waimara Rebublig aah dord geblieb is. Aah noom zwedde Weldgriech is es werre
beim Saaland geblieb, wie das selbschdännich woor is.

Humborch had ä guudi un waid bekanndi Unniglinigg. Die is med rund 5500
Beschäffdichde de zweddgreschde Aweddgeber in de Schdad. Auserdemm kann ma dord
a Medizin schdudeere. De Uni angegliederd is e Schulzendrum med 11 Schule far
Gesundhedsfachberufe. Weiderhin gebds fünf Grundschule, zwee Erweiderde
Realschule un drei Gymnasie: Saapalz-Gymnasium, Johanneum und es Chrischdian vun
Mannlich-Gymnasium. Es Berufsbildungszendrum BBZ Humborch in de Nähe vum
Haubdbahnhof beschdehd aus mehrere Berufsfachschule un Fachowerschule sowie eme
Oberschdufegymnasium. Auserdemm gebds noch die Volgshochschul, je e Schul fa
Lern un Geischdich Behinerde sowie es Chrischdliche Juchenddorf (CJD) in
Schwazebach. Dord kenne behinerde Mensche e beruflichie Erschdausbildung mache.

Es Wohnverdel im Dreiegg zwische de Eisebahnlinie noh Saabrigge, de Betschbacher
Schdroß un de Saabrigger Schdroß heeßd bei de alde Humborjer inoffiziell
Neigriggebach. Es is 1922 dorch die Ahnsiedlung vun Eisebahner, die
haubdsächlich vun Kriggebach (in de näh vun Laudere) zugezoh ware, endschdann.
Med de insedzend Bauluschd om 1928 is das Verdel erschloß wor. Die Schdroße vum
Verdel sin noh Musigger benennd wor, wahrscheinlich weil die Anwohner die
musikalisch Dradition aus ehrm Heimadord weider geflechd hann.



https://pfl.wikipedia.org/wiki/Homburg

Humborch is e Schdad im Saaland wo so Schdigga 44.000 Lait wohne. Es is die
Graisschdad vum Saapalz-Grais unn Sidz vun de saalännisch Unniglinigg. In
Humborch schwedze die Laid saapälzisch das is e saalännischer Dialekd, nóóm
Pennsilweenisch waaschains de wichdischde Pälza Dialegd außahalb vum Kärnland.
Uff hochdeidsch häßd de Ord Homburg.

Humborch leid im Oschde vum Saaland an de Ausläifer vum Pälzerwald. Die
weschdliche Schdaddeel Ehnedd, Beede, Schwazebach, Schwazeagger, Werschwiller un
Ingwiller leie im bzw. am Dal vun de Blies. De deelweis vewende Namenszusadz
„(Saa)“ (manchmol ah: „Humborch/Saa“) is kenn offizieller Beschdanddeel vum
Schdadname und bedeid ned, dass Humborch am Fluss Saa leid, sonnern is e
Korzbezeichnung fa es Saagebied. Die nordweschdliche Deel vum Schdadgebied leie
in de groß weschdpälzisch Moorniederung, em Landschduhler Bruch, das sich iwwer
40 Kilomeder vun Schwazebach bis Laudere erschdreggd. De geographisch diefschde
Pungd Humborchs med 218 m befind sich beim Abfluss vun de Blies aus em Humborjer
Schdadgebied bei Ingwiller. Die hegschd Erhebung is med 382 m die Ehnedder Heh
zwischen Kerbrich und Ehnedd.

Die Schdad bestehd aus Humborch-Schdad und nein Schdaddeel. Nom Alphabed sin das
Beede, Bruchhof-Sandorf, Ehnedd, Errbach, Järschborch, Kerrbrich, Reiskerje,
Schwazebach und Werschwiller.

De Schdaddeel Ehnedd däld sich in Ehnedd, Ingwiller, un Schwazeagger. De
Schdaddeel Järschborch unerdääld sich in Järschborch, Altbrädefelderhof un
Webswiller. Zu Errbach geheere die Ordsdeel Labbedascherhof un Johannishof (Werd
a Hingelsbix genennd). Zum Dobbelord Bruchhof-Sandorf geherd de Ortsdeel
Echelschäd.

1755 is die Schdad dorch e Gebiedstausch vun de Grafschafd Nassau-Saabrigge zum
Herzochdum Palz-Zweebrigge komm. Zwische 1778 un 1788 hat de Herzoch Kal II.
Auguschd uff em Bucheberch (em heidiche Kalsberch) bei Humborch Schloss
Kalsberch errichde geloß. Im Johr 1779 had er sei Residenz uff de Kalsberch
veled. Am 28. Juli 1793 is das Schloss vun franzesische Revolutiondtrubbe
zerschderd wor. Bis nom erschde Weldgriech war Humborch also e Dääl vun de Palz,
es iss awa nom Griech zum Saagebied komm, welches als Mandadsgebied vum
Velgabund unna die Fuchdl vun Frangreich komm un fa die ganze 15 Johr vun de
Waimara Rebublig aah dord geblieb is. Aah noom zwedde Weldgriech is es werre
beim Saaland geblieb, wie das selbschdännich woor is.

Humborch had ä guudi un waid bekanndi Unniglinigg. Die is med rund 5500
Beschäffdichde de zweddgreschde Aweddgeber in de Schdad. Auserdemm kann ma dord
a Medizin schdudeere. De Uni angegliederd is e Schulzendrum med 11 Schule far
Gesundhedsfachberufe. Weiderhin gebds fünf Grundschule, zwee Erweiderde
Realschule un drei Gymnasie: Saapalz-Gymnasium, Johanneum und es Chrischdian vun
Mannlich-Gymnasium. Es Berufsbildungszendrum BBZ Humborch in de Nähe vum
Haubdbahnhof beschdehd aus mehrere Berufsfachschule un Fachowerschule sowie eme
Oberschdufegymnasium. Auserdemm gebds noch die Volgshochschul, je e Schul fa
Lern un Geischdich Behinerde sowie es Chrischdliche Juchenddorf (CJD) in
Schwazebach. Dord kenne behinerde Mensche e beruflichie Erschdausbildung mache.

Es Wohnverdel im Dreiegg zwische de Eisebahnlinie noh Saabrigge, de Betschbacher
Schdroß un de Saabrigger Schdroß heeßd bei de alde Humborjer inoffiziell
Neigriggebach. Es is 1922 dorch die Ahnsiedlung vun Eisebahner, die
haubdsächlich vun Kriggebach (in de näh vun Laudere) zugezoh ware, endschdann.
Med de insedzend Bauluschd om 1928 is das Verdel erschloß wor. Die Schdroße vum
Verdel sin noh Musigger benennd wor, wahrscheinlich weil die Anwohner die
musikalisch Dradition aus ehrm Heimadord weider geflechd hann.



https://pfl.wikipedia.org/wiki/Gymnasium_am_Kaiserdom

Des Gimnasjum oam Kaisadumm (koaz GaK) in Schbaija isch im Joor 1540 als
evoangelischi Ladainschuul vum Schbaimara Raad g'grind worre. Des Gimnasjum isch
domid äns vun de eldschde in Rhoilond-Palz un schdeed unna Dengmoalschudz. Haid
isches ä modernes aldsproochlisches Gimnasjum un isch innäm Haus, des im Joa
1902 g'baud worre isch. G'leerd werren alde un a naije Schbrooche wie
Aldgrieschisch, Ladoin, Änglisch un Froanseesisch un die Lidaradua, awwa a
naijes wies Inderned.

Bis 1689 isch doad, wu haid s'Gimnasjum isch inde inde Große Paffegass 6, de
Dummherrehof "Zum Kranich" gwesd. Do hoddde Kaisa Karl vun 1521 bis 1530 gwohnd.
Im 18. Jaahunnad hoddma än Naibau hiegschdeld un1818 duasch die nai bairisch
Kavallariekasern easedzd worre isch. Im Joa 1902 hoddma donn s'Kenischlisch
Bairische Gimnasjum nochde Bleen vum Ludwig Stempel unnem Heinrich Ullmann
gbaud. Ä Eawaidarung isch 1972 dzu kumme. S'Gbaid schded unna Deng'gmolschudz

Die hischdorisch Bischarai vum Gimnasjum oam Kaiserdumm ischn Deel vunde
Schulbischarai un haid die gregschd Aldbschdondsbischarai in Schbaija. Die
Sommlung vafieschd haid iwwa teologische un jurisdische Lidaradua, wu vum
Dummkabidl unde Schdaad kumme dun. Die Bischarai hodd ä paa Hondschrifde un
Inkunawle un ondie 440 Tidl ausm 16., 820 Tidl ausm 17. un 1740 Tidl ausm 18.
Jaahunnad.

Nochde Zaschderung vunde Schdadd im Joa 1689 durschde Pelsische
Eawfolschegriesch henn die Bischaraije vum Gimnasium, de Schdadd un vum
Dummkabidl widda nai zsommegdraache un uffgbaud werre misse. De Voalaifa vunde
haidisch Bischarai vum Gimnasium isch 1820 als „Lyzealbibliothek“ eaeffnd worre.
De Aldbschdond isch bis haid inde Schul, awwa said 1990 unnade Uffsischd vum
1921 g'grinded Pelsische Londesbilbliothek.

Im Joa 1817 hoddma die Bischasommlung vum Gimnasium midd soine domols 541 Tidl
die noch voahondene Schbaimara Dummkabidlbischarai un 1818 a noch die Schbaimara
Schdaddbischarai dzu g'due. Die Schdaddbischarai hodd domols 1803 Bischa vunde
Alde Määnza Uniweasidedädsbischarai krischd kabd.

Im 19. Jaahunnad isch die „Lyzealbibliothek“ donn ä sogenondi
Bflischdexemblaabischarai gwesd. S'Bairische Bflischdabgawegsedz hodd ab 1840
die Abgawe vun zwee Exemblaa oan die Hof- un Schdaadsbibliodhek in Minsche
valongd un hodds zwedde Exemblaa vunde Pelsa Lidaradua oan die Schul gewwe.
Deswesche isch die Bischarai die wischdigschd Bischarai in de Palz gwesd.

Vun denne im Joa 1942 ausgelaachade Bschdänd sinn donn nemme alle zrigg kumme.
Im Hondbuch vunde hisdorische Buchbschdänd vun 1989 heesds, dasses voa 1900 guud
10.360 Tidl kabd hodd. De Aldbschdond bis 1800 sinn haid 3.000 Schdigg.



https://pfl.wikipedia.org/wiki/Grumbeermuseum

In Daitschlond duts drai Grumbeermusee gewwe, dodevun ääns in de Palz. Die
annere sinn in Minche unn in Stremlow in Megglebursch-Vorpommre.

In de Palz liggds Daitsche Grumbeermuseum in Fußgenem im Rhoi-Palz-Krääs unn hot
said de Mitt vun de 90er Johr geeffnd.

Träscha vum Gumbeermuseum is de Varoi Daitsches Grumbeermuseum Fußgenem e.V.,
dem soi Mitglieda des Museum ehreamdlisch tädisch sinn.

Im Museum werd mer unner annerem iwwer die Bodanig, Uffzuchd unn die Herkunfd
vun de Grumbeere informiad. Gezaigd werd aa die Gschischd unn die Verbraidungvun
de Gumbeere, insbsunnere ihrn Aabau in de Palz unn in Praissen, wu der dursch de
Keenisch Friedrisch dem Große bsunnerschd gferderd worre is.

Des haid als Museum gnutzde Haus henn se 1842 als ä Sinagog errischded. De
ledschd Goddesdinschd do drin wurd 1928 zelebriad. Vun 1936 bis 1984 hot mers
als Lacherschubbe fer Gedraid gnudzd. Said 1986 schdehd de Bau unna
Denkmolschudz unn wurd donn zeh Johr schbäda, 1996, grindlich reschdauriad.



https://pfl.wikipedia.org/wiki/Grad_(Linie)

Ä gradi Linje odda korz gsaagt Grad is ä Elemend in de Geometrie. Die kerzeschd
Vabindung vun zwee Pungde is grad unn werd als Schdregg bezaischnd. Unn ä gradi,
unendlisch longi, unendlisch dinni Linje, die in beide Rischdunge ubegrendsd is,
dut mer in de klassisch Geometrie ä Grad nenne.

Die moderne Theorie vun de Geometrie nemme awwer hait kän Bezuch mehr dodruff.
Fer die is ä Grad än Objegd, des kä innere Aischnschafde hot unn bloß ihr
Beziehunge zu all de annere Grade, Pungde unn Ewene sin vun Bedaidung.

Gewwe sinn än Pungd P 0 ( x 0 | y 0 ) {\displaystyle P_{0}(x_{0}|y_{0})} un de
Naigungswingl vun de Grad α {\displaystyle \alpha } .

Gewwe sinn än Pungd P 0 ( x 0 | y 0 ) {\displaystyle P_{0}(x_{0}|y_{0})} unn die
Schdaischung (de Osschdieg) m {\displaystyle m} .

Gewwe sinn zwee Pungde P 1 ( x 1 | y 1 ) {\displaystyle P_{1}(x_{1}|y_{1})} unn
P 2 ( x 2 | y 2 ) {\displaystyle P_{2}(x_{2}|y_{2})} .

Mansche Laid duhn aa vun Parallelidäd schbresche, wann die baide Grade idendisch
sinn, dönn is jedi Grad zu sisch selbschd parallel. Zur Präzisierung unnaschaid
mer donn zwische escht parallel und idendisch.



https://pfl.wikipedia.org/wiki/Gaul

De Gaul (Equus ferus caballus) is e domestizierdes Viech aus de Ordnung vun de
Unpaarhufer. Er is außerm Przewalskiviech (Equus ferus przewalski), mit demer
barrierefrei kreizbar is, die äänsiche üwwerlewende Unnerart vum Wildgaul (Equus
ferus). De Gaul stammt awwer nit nur vun dem ab, awwer nach ennere Theorie is de
Gaul de Nachfahr vun vier Urtype, in die Tarpane un Przewalskis ingefloss sin.
Das sin es Nordpony (näggschder Verwander:Exmoorpony), es Tundrepony (n.
V.:Przwalskigaul), de Ramskoppgaul (n. V. Sorraia) un de Steppegaul (n. V.
Kaspisches Pony). Weiße Abzeiche wie Blässe unsoweider sin
Domestikationsmerkmale, wo uff Inzucht basieren.

In de Palz hämmer nadierlisch ä eicheni Rass: De Palz-Adenner. Der schwere
Ackergaul (Kaldbluud) is noch in de Neunzehhunnertfuchzicher Johre im Wald, im
Transportgewerwe un im Wingert die wichdigschd Aweidskrafd gewese. In de
nainzischer Johr war-er vum Aussterwe bedrohd. Awwer dursch angaschierde
Zischder hotter wohl widder e Zukunfd.



https://pfl.wikipedia.org/wiki/Drobenachd

Als ä Drobenachd werd in Middleuropa ä Nachd bzaischned, bai derre die
Demberadur nedd unner 20 Grad Celsius falle dudd. Gemesse werd des innem
Wedderhaissche zwää Meder iwwerm Bode

Drobenäschd sinn selde in Daitschlond midd saim gemäßischde Klima. An de
maischde Schdadsione vum Daitsche Wedderdienschd werd im Middl wennischa als ää
Drobenachd im Johr regischdrierd. Veräänzeld werd an daitsche Wedderschdadsione
zwää bis drai Drobenäschd regischdrierd. Rekordhalda is die Wedderschdadsion am
Baliner Alexanderplatz midd dorschschniddlisch finf Drobenäschd im Johr. Bai
große Schdädt is des kää Wunner, wail sisch jo die Schdädt tagsiwwer so schdarg
uffhaize unn de Beddong unn Asphald nachds die Wärm an die Lufd abgewwe. Awwa aa
die Rhoiewene is weejem milde Klima õõfällischa fer Drobenäschd. Es hot awwa aa
schun auffällisch haiße Summa, wos mehr als 10 Drobenäschd gewwe hot. Zu nenne
is de Rekordsumma 2003, wo Hidzerekorde gebroche worre sinn, in Kehl hots do 21
Drobenäschd gewwe.



https://pfl.wikipedia.org/wiki/Draiegg

Ä Draiegg (ladainisch: triangulum) is ä Poligon unn ä geometrischi,
zweedimensionali Figur. Innahalb vun de euklidisch Geometrie isses Draiegg die
ääfagschd Figur in änre Fläch, die vun grade Linje begrenzd werd. Sai
Begrenzungslinje werre als Saide bezaischnd. In saim Innere schbanne sisch drai
Wingl, die sogenannde Innewingl. Die Schaidl vun denne Wingl bezaischnd mer als
Eggpungde vum Draiegg. Die Summ vun denne Wingl is 180°.

In de Drigonomedrie, em Deelgebied vun de Maddemadig, schbiele die Draiegg ä
wesndlischie Roll.

Die schbitz- unn schdumbfwinglisch Draiegg werre aa unnerm Begriw
schiefwinglischs Draiegg zammegfassd.

Fer ä Draiegg zu konschdruiere, braach mär genau drai Oogaawe. Des kenne also ää
Said un zwää Wingl orra zwää Saide un ään Wingl soi orra drai Saide. Onaschda
gehds ned. Alles onnaschde, des wo gehd, duud gnaugnumme als när uf ää vun dänne
drai Kombinadzione zuriggfihre. Wonn also ääna sähd, es dääd schun longe, wonna
när ään äänzische Pund wißd, nämlisch de Middlpungd, don kännd ma sofoad ä
glaischsaidisch Draiegg konschdruiere, wo mid sainere Schbidz uf änare Grade
schdeje dääd, donn schdimmd des zwaa, is awwa drodzdäm Kabbes: im
Glaischsaidische Draiegg sin all Saide glaisch long un alle Innewingl glaisch
groß, also 60°, des womma wääß, longs nadialisch, womma när noch zwää Oogawe
griehd, nämlisch ään Pungd, vun däm wo mer ausgeje konn, un die Läng vun änarre
signifikannde Schdregg. In däm Fall also fälld mär es Lod vum Middlpungd uf die
Grad g un nämmd des fär än Krais um M. Vum Schniddpungd C midde Grade mißd mär ä
Schdregg uf g ab, äämol räschds (c1) un äämol lings (c2), un konschdruiad
dodemid än Glaischsaidisch Draiegg iwwa c: um A" un B" mid c=c1+c2 an Kreis -
unde Schniddpungd S duud des Glaischsaidische Draiegg vavollschdännsche. Des
duud mär umklabbe orra um 180° dreje, donn schdehds in C uf g uf de Schbidz.
Jezad wädds noch vagläänad, doßs inde Krais enoi baßd: Mär vabindt A mid B.



https://pfl.wikipedia.org/wiki/Domgarten

De Dummgaade in Schbaija foangd om Schbaimara Dumm im Noade o, un geed bis nunna
bis zum Rhoi un head a oam Schillawesch uff.

De Dummgaade isch 1821 vum Carl Albert Leopold Freiherr von Stengel oag'leeschd
worre, nochdemma alde Ruine vum Dumm weg'g'roamd kabd hodd. 1853 isch doan de
Gaade deels nai b'ploansd un 1949 nai gschdald worer un isch haid de greegschde
Paag in Schbaija un hodd vaschiedene Brunne, Figure, Schbielpledz, Kiosk unnän
Minigolfbladz.

De Gaade selwa ischä Dengmoalzoon un doad hodds awwa a waidare Deng'gmeela,
wiede Eelbeasch, s'Grieschadeng'gmoal die Andiggahall ausm Joa 1930 vum
Aschidegd Johann Philipp Mattlener, de Skulbduregaade vum Bildhaua Ludwig
Cauervun, wu a ausm Joa 1930 isch, unde Broazeguss vum Ferdinand von Miller wude
Friedrich Magnus Schwerd zaische dud.

Midde duaschde Dummgaade valaafd en Deel vunde middlaldalische Schdaddmaua, wude
Paag in zwee Deel deeld un wu inde achzischa Joa widda inschdoandg'sezd worre
isch. Oande Maua schdeed a de frijare Wachtuam, s'sog'noande Haidedirml,
eschdlisch vum Dumm. S'Haidedirml isch im Joor 1281 gbaud worre un isch newem
Aldperdel änna vunde zwee äänzigschde eahaldene vun e'emools 50 Tirm vunde
Schdaddmaua. De Noame kumd vun Haide un meend Braachloand.

De Dummgaade ischä b'liebdes Ziel fa die Schbaimara un fa B'sucha, wu do uffde
Wesche schbaziere gejen. Frija wie haid hodds im Summa im Dummgaade
Va'oaschdaldunge, wie zum Baischbiel vunde Schdaddjuuchendkabell odda wonns
greegschd raisende Middaldder-Feschdiwell vunde Weld in Schbaija zu Gaschd isch.
Un do hawwen awwa a schun Kinschdla Weage uffgschdelld kabd. Donn hodds inde Nee
vum Minigoldbladz s'Gaadekaffee.



https://pfl.wikipedia.org/wiki/Deutsch

Die Daitsch Sprooch (kerz: Daitsch) is e germanische Sprooch. Sie geheert zum
weschtliche Zwaig vun de germanische Schbrooche. Die hochdaitsch
Standardschbrooch (Standarddaitsch) is e Weltsprooch.

Die werrd meeschdens in Noaddaitschlond g'red, wu sie defier ihr Pladddaitsch
uffgäwwe häwwe. D' Laid saache, daßs beschd Hochdaitsch in Hannover g'red werrd,
wu sie sogar denke, dass des ihr'n Dialegd is. Des schdimmt awwer net, wall
denne ihr'n Dialegd aa Pladddaitsch gwest is un se den eefach uffgäwwe häwwe.
Immer meh (junge) Laid härrn uff, ihrn Dialegd zu redde und schdaische uffs
Hochdaitsche um. Dodebai kummt no meeschdens a Mischung aus Umgongsschbrooch un
Hochdaitsch raus.

'S Hochdaitsche is a Mischung aus verschiedene Owwer- oder Hochdaitsche Dialekte
aus'm Middelalda. "Hoch" haast, dass se im hohe Beraisch von Daitschlond gredd
werre, z. B. Schwäbisch, Bairisch, Pälzisch, Hessisch oda Fränkisch. D'
Gschischt vum Hochdaitsche werrd in vier Zaide aigedailt: Aldhochdaitsch
(750–1050), Middelhochdaitsch (1050–1350), Friehnaihochdaitsch (1350–1650) un
Naihochdaitsch (ab 1650).

S'"Institut für Deutsche Sprache" (IDS) in Monnem unnasuchd un doggumendiad said
1964 die daidsch Schbrooch un ia Dialegde, alla wiema wu uff daidsch babble dud.



https://pfl.wikipedia.org/wiki/Daniela_Katzenberger

Di Daniela Denise Katzenberger isch oam 1. Oktober 1986 in Ludwigshaafe g'boore
un isch ä daitschi "Realideedsfärnsehe"-Dailneemerin, Gaschdronomin, Sängerin un
schaffd a abunzu als Modl. Ihr Mudda, di Iris Klein, hot amol bai Bigg Brossa un
beim Dschungl-Kämp mitg'machd.

Midm Bruda una Halwschweschda isch die Daniela in Ludwigshaafe uffgwagse. Ia
Eldere hawen sich 1990 gdrend und schaide losse. Ia Schweschda, die Jennifer
Frankhauser, machd gabunzu midde Daniela in Sendunge mid. De Schdiefvadda Peter
Klein hod 2011 im Casting fa X-Factor deelgnumme.

Im Joa 2002 hoddie Daniela die Kopernikus-Realschule in Ludwigshaafe midde
middla Raif abgschlosse. 2003 hodse donn ä äjährischi Ausbildung onde
Berufsfachschul in Monnem ogfonge un 2004 als sdaadlisch oerkondi Kosmedigerin
abgschlosse. Donn hodse easchmol im Bischdro als Kellnarin baide Mudda gschaffd.

Di Daniela isch a g'lerndi Kosmeedikerin, hot awer bald schun als Modl oag'fange
zu schaffe un hot de Didel „Topmodel of the World Mallorca“ g'wunne. Sie hot ä
sehr ordendlischi Owwerweit, die se sisch allerdings hot mache losse wie se
selwer aa zugebbt. Bekoanda worre isch se doan mimm "Realideedsfärnsehe" unn
midd Saife.ooban. Doan isse in de Schdaade rumg'faare, hot Sprich g'klobbt un
versuchd beriimde Lait kennezulerne. Des isch doan a im Senda VOX g'zaischd
worre. Irschendwie hotses doan imma wida g'schaffd in d'Buulewapress zu kumme un
a ofd a im Fernsee'e uffzudreede. Un sie isch a äni vun de meischd g'suchde Lait
im Indaned worre.

Jezd koamase in Guudbai Daitschlond! Die Auswoandara uff Mallorca see'e. Goans
nai singtse jez a noch, hot schun ä Single Nothing's Gonna Stop Me Now
uffg'numme un hot a ä aischäni Soub „Daniela Katzenberger – natürlich blond“
b'kumme. D'Katzenberger hod im 2010 än Bladdevatrach baide EMI unaschriwwe.

Än Werwevadrach mid änare Telefonvamiddlung hodse 2011 abg'schlosse und sisch
mid Naggdfodos oan änere Agzion vum Tiaschudz b'dailischd. Ofoanf 2011 ischse
baim 16. VIVA Comet 2011 in de Kadegorie Bester Durchstarter Zwedblazierdi worre
und ulängschd hodse ia Selbschdbiografie Sei schlau, stell dich dumm
vaeffendlischd.

Am 14. Ogdowa 2011 hodse ia Audobiografie Sei schlau, stell dich dumm
vaeffendlischd. S'isch a glai inde Taschebuch-Lischd vum media control uffm
Blads 5 oigschdiesche. Inde Schbischl-Lischd fa Taschebischa ischs Buch uffm
Blads 4 oigschdische un isch donn uffde easchde Blads kumme.

Im Janua 2012 hod die Daniela gmoinsom midde Schuhmaage Romika un Ladystar ia
eischeni Schuhraih uffde Maagd gbrochd. Inde Raih hods Highheels, Pumps un ona
Zaisch. Im Auguschd 2012 hodse donn a noch Bade-Zaisch midde Firma Wenko,
rausgbrochd.

Om 22. Merz 2012 hodse uff RTL bai Alarm für Cobra 11 im Film „Hundstage“
n'Uffdridd kabd.

Im Februa 2013 ho die Katzenberger zsomme midde Drogariemaagdkedd Müller ia
zweddes Pafiem rausgbrochd.



https://pfl.wikipedia.org/wiki/Burg_Berwartstein

De Berwartschdä, aa Bärwelschdä genonnt, is e middelalderlischi Burch im Wasgau,
em siedlische Däl vum Pälzerwald in Rhoilond-Palz. Die Burch is widder uffgebaut
wor, nodämm se wä'e em Blitzschlach dreihunnert Johr long kabutt war un als
änzischi im Wasgau immer noch bewòhnt. Zum Berwartschdä hat domols a die
Vorburch Klä-Fronkreich gonz in de Neh dezu gehert.

De Berwartschdä leit in ungefähr 280 Meder Heh uff ännrer Berchkupp estlisch vun
de Ortsgemä Erlebach bei Dåhn. Es Seidedal, wo er beherrscht, un durch des de
Erlebach fließt, geht ungefähr drei Kilomeder siedlich zwische Dåhn und
Weißeburch vun links ins Dal vun de Lauder iwwer, zu der ma do om Owwerlauf
Wieslauder saad.

In de Neh vum Berwartschdä gäbts noch e paar geschichtsträchtische Burche: Die
Burch Drachefels leit nur drei Kilomeder, die Dåhner Burche (Burch Altdåhn,
Burch Grafedåhn un Burch Tonschdä) ungefähr fünf Kilomeder nordweschdlich. Die
Burch Lindelbrunn is ungefähr sechs Kilomeder norteschdlich, un uff
fronzesischer Seid 10 km im Siedweschde leie die vier Burche Wegelnburch,
Hoheburch, Burch Leweschdä un Burch Fleggeschdä.

Weil do so viel Felse un Burche sin, saat ma zum siedweschdliche Wasgau um die
Kläschdadt Dåhn rum, aa Dåhner Felselond. Wie in dere Geschend normal, is aa de
Berwartschdä zum große Däl aus'em Buntsondschdä gehauni Felseburch. So isses aa
beim Drachefels un de Dåhner Burche, wo die Treppe, Gäng und Kommere aus'em Fels
gemeißelt sin. Beim Berwartschdä ergäbt sich aus de gonze Räum e komplexes
Hehlesyschdem, wo de große Felse vun de Owwerburch dorchzieht.

Im Unnerschied zu soine Nachbarburche schoint de Berwartschdä noch
vollschdändisch zu sin. Awwer in Werklichkeit sin des meischdens nochträgliche
Ergänzunge als Ergebnis vun Reschdaurierungsmaßnohme, die nätt immer
originalgetreu ware. Immerhi is die Siedwond vum 150 Leit fassende Riddersaal
aus gewachsenem, altersgrauem Fels. Dorin ingehau is de Uffzuchsschacht, wo'se
de Ridder es Esse vun de Kich runnergeloss honn. Die Kich is wie die Waffe- un
die Folterkommer mit nogemachte middelalderliche Gerätschafte ausgeschdatt.
Uffem Gelände werre historische Katapulte und Geschitze gezeicht. Ma konn des
alles aa besichtiche, außer im Winder gäbt's Fiehrunge.

Om Brunne sieht ma es Kenne vun de Baumäschder vun de Burch. Do is e 104 Mdeder
diefer Schacht in Hondarbeit senkrecht durch de Fels bis uff die Dalsohl getribb
wor. Der ist bis nunner zwää Meder dick un hat bei Belacherunge die
Wasserversorchung sichergeschdellt und war bei Belacherunge de Verteidischer e
großi Hilf.

Vun de Aussichtsplattform unnerhalb vun de Schbitz vum Berchfried hat ma e
weider Blick iwwer de gesomte siedweschdliche Wasgau bis ins fronzesische Elsass
ninn.

De Berwartschdä is 1152 zum erschde Mol als Geschenk vum Kaiser Friedrich I.
Barbarossa on de domolische Schbeyrer Bischof Ginder vun Henneberch urkundlich
erwähnt wor. Deshalb kommer ånämme, dass die Burch vorher zu de
Befestischungsålache vun de Salier un de Schdaufer gehert hat, wo in de Palz ihr
Schdommlond gehatt honn.

Ab 1201 hat ma vum Riddergeschlecht Herre vum Berwartschdä gehert. Was die
gemacht honn, war nätt so gonz koscher: Des ware Raubridder. Deshalb is die
Burch 1314 vun Truppe vun de Schdädt Schdroßburch und Hagenau belachert,
ingenumm und zerschdert wor. Die Berwartschdäner honn se zwar bald widder
uffgebaut, sin donn awwer 1345 ausgeschdorb.

Iwwer die Herre vun Woigade un die Eggebrechde vun Derkhem is de Berwartschdä
1349 on es Kloschder Weißeburch komm, des em Benediktinerorde gehert hat. Iwwer
hunnert johr schbeder, nämlich 1453, hat sich es Kloschder unner de Schutz vum
Kurfirschd vun de Palz begäb un hatt'em es sogenonnte Effnungsrecht gäb. Des
häßt, er hat do wòhne därfe, und aa milidärische Operatione aus'm Schutz vun de
Burch 'raus dorchfiehre kenne.

De Kurfirscht hat inzwische weiteres Eischentum vum Kloschder Weißeburch on de
vun Trotha iwwereichnet. Des hat'em Kloschder widerum gar nätt gebasst. De vun
Trotha hat donn mol die Wieslauder ufschdauue geloss, damit em 8 Kilomeder
entfernde Schdädche Weißeburch es Wasser ausgeht. De Abt Hoinrich hat sich
widder beschwerd, dorufhi hat de Ridder de Schdaudomm inreiße geloss, was in
Weißeburch e Riese-Iwwerschwemmung gäb hat. Jetzt hat's em Hoinrich gelongt un
er hat de Pabscht Innozenz VIII. gefrot, ob der nät mol de Kärchebonn verhänge
kännt. Im Vatikon hat ma sich e bissel Zeit geloss, awwer 14 Johr no dere
Wasserfehd, nämlich 1499 war's donn so weit: De Pabscht Alexonder VI. hat de
Bonn ausgeschproch. Jetzat hat de Kurfirscht kä onnri Wahl mä gehat un sich vun
soim Gefolchsmonn lossa'e misse, wollder nätt aa em Bonn verfalle. Schunn 1496
hat sich de deitsche Kenisch un schbedere Kaiser Maximiliån I. gezwung gesieh
gehatt, gäe de Ridder die Reichsacht auszuschpreche. De Håns vun Trotha hat des
alles nätt weider geschdeert. 1503 isser geschdorb, un zwä Johr schbeder hat ma
all Sonktiòne poschdhum widder uffgehob. Er leit in de St.-Ånna-Kabell in
Niederschleddebach begrab.

De Sohn vum Håns vun Trotha, de Christoph, is 1545 geschdorb ohne e Sòhn zu
honn. Do hat soi Schwiersòhn Fritz aus'm Geschlecht vun de Fleckeschdäner die
Burch geerbt. 1591 isse no äm Blitzschlach ausgebrännt un erscht mol nimmi
uffgebaut wor. Sie hat donn e paarmol de Besitzer gewechselt, bisse on Hauptmonn
Theodor vun Baginski (1845 - 1929) komm is. Der hat de Berwartschdä zwische 1893
un 1895 widder uffbaue geloss, un hat ab 1899 bis zu soim Dod dringewòhnt. Die
Burch is heitzuda in Privatbesitz vom Wadle Alfons un immer noch bewòhnt.

Es Vorwerk Klä-Fronkreich is im 17. Johrhunnerd arisch beschädischt wor,
entwedder im Dreißischjährische Kriech odder im Pälzische Erbfolchekriech. Seit
2005 wärre die Iwwerreschde reschdauriert.



https://pfl.wikipedia.org/wiki/Burch_Tanschd%C3%A4

Die Burch Tanschdä leit im siedliche Pälzerwald, em deitsche Däl vum Wasgau,
knapp 1 km eschdlich vun de rhoilond-pälzisch Kläschdadt Dåhn.

Die Felseburch gehert zur Dåhner Burchegrupp, wo aa noch die Burche Altdåhn un
Grafedåhn dezu zehle. Die drei Burche sin zwar nät gleichzeitig, awwer direkt
näwernonner uff äm Berchrigge gebaut wor. So ähnlich is des z.B. aa in de
Vogese, im owwere Elsass bei de drei Burche vun Hussere zu finne.

E Urkund vun 1127 nennt e Anshelmus de Tannicka als Besitzer odder Verwalder.
Deshalb vermut'ma, dass die Burch Åfong fum 12. Johrhunnerd gebaut wor is. 1189
werd in ennrer Urkund vum Kaiser Friedrich Barbarossa e gewisser Hoinrich vun de
Than erwähnt. Die Burch wer domols e unmittelbares Reichslehe gewässt. Dodeno
werre noch Ulrich vun Dåhn un Konrad vun Dåhn als Reichsministeriale genennt.
Seit 1328 is die Burch Lehe vun de Bischeef vun Schbeyer. Bis 1464 geht's mit de
Besitzer laufend hi un her, so dass ma ånämme derf, dass es Lehe domols noch nät
erblich war.

1512 hat de Friedrich vun Dåhn die Burch kaaf. Weil er mit'em Fronz vun Sickinge
verbind war, hat er mit ihm zusomme gä'e die siedweschtdeitsche Reichsfirschde
gekämpft. Der is awwer 1523 unnerlä un geschdorb, un so is aa Tanschdä in die
Hond vun de Siecher gefall. Die Truppe vum Erzbischof vun Trier honn die Burch
bis 1544 besetzt gehall. Dodeno war se arisch kabudd, un ab 1585 hat känner mä
do gewòhnt. 1689, om Åfong vum Pälzische Erbfolgekriech, honn die Fronzose de
Reschd aa noch kabudd gemacht.



https://pfl.wikipedia.org/wiki/Burch_Altd%C3%B2hn

Die Burch Altdòhn lait im siedliche Pälzerwald, em Wasgau, knapp ä Kilometer
estlich vun de pälzisch Kläschdadt Dòhn

Die Felseburch gehert zur Dòhner Burchegrupp, wo aa noch die Burche Grafedòhn un
Tanschdä dezuzehle. Die drai Burche sin zwar nätt glaichzaitisch, awwer direkt
näwernonner uff äm Berchrigge gebaut wor. So ähnlich honn'se des a in de Vogese
bai de drai Burche vun Husseren gemacht.

In de Neh gäbbts aa die Burch Naidòhn un de Jungfernschprung, e nadierlichi
Felsformation, zu siehe.

Die Burch is wahrschoinlich um 1100 vun de Herre vun Dòhn gebaut wor. Ob do
vorher schunn mol was war, wäs ma nätt. Die Lach gonz im Weschde vum domolische
Speyergau, faschd on de Grenz zum Herzochtum Lothringe, waißt uff ihr
milidärischi Bedaitung hie. Die ältschde Reschde vun de Schildmauer sinn aus de
erschd Helft vum 12. Johrhunnert. Urkundlich erwähnt is die Burch erschdmohls
1189. 1232 hat de Friedrich vun Dòhn die Burch als Lehnsmonn vum Bischof vun
Speyer verwalt'. Des war domols de Konrad IV vun Dòhn, wahrschoinlisch
Vawondschaft. Dodeno is die Burch immer widder vun Krieche un Zerschdörunge
betroff gewässt, un ma hat se donn hinneno aa immer widder uffgebaut.

Es erschde mol war Altdòhn 1363 kabutt, als sich die Dòhner mit de
Fleckeschdääner gekabbelt honn. Die Ruin hat sich donn e Edelknecht unner de
Nachel geriss un hat se provisorisch widder hergericht. 1372 isse dann widder
zerschdört wor, un de Edelknecht hat abhaue misse. 1406 isse im Vierherrekriech
zerschdört wor, der vun 1405 bis 1408 vor allem im 40 km westlich vun Dòhn
befindliche Bliesgau ausgetraa wor is. 1426 und 1438 isse abgebrennt, ohne dass
Kriech gewässt wer.

Dann isses mol zwähunnert Johr gut gong, bis die Altdòhn im Draißischjährische
Kriech (1618 - 48) widder Schäde devu getraa hat. Donn glaich om Òfong vum
Pälzische Erbfolchekriech is die Burch 1689 vum General Mélac soine fronzesische
Truppe zerschdert wor. So e Burch war donn a milidärisch nimmi zaitgemäß, un so
hat ma sich donn erschdmol nätt mä waider drum gekimmert. Gewohnt hat do schun
sait 1603 känner mää.

Felix Mendelssohn Bartholdy hat om 5. Auguschd 1844 die Burchruin besucht, um
Bilder vun'rer zu mole. Die sin im Burchmuseum ausgeschdellt.

2007 hat ma feschdgeschdellt, dass in em 1100 Tonne schwere Sondschdäblock uf de
Burch Risse sin. Wonn der ausenonner fallt, kennt e Drittel vun de Burch kabutt
gehe. Geoloche honn erscht mol Sensore ògebrung, um zu siehe, ob sich was
bewecht. Ma kennt mit entschprechende Widerlacher de Felse sichere, awwer des
wer arisch daier. Awwer die Sensore honn kä Vaännerunge gemess, un so hat ma se
donn im Juni 2008 durch manuell abläsbare Felsspione ersetzt. Ma wärd die Sach
halt im Au behalte misse.



https://pfl.wikipedia.org/wiki/Brusel

Brusel is die greeschd Schdadt im Londgrais Kaalsruh und hot den greeschde
Sparglmargd in Oiropa. Brusel hot 43.184 Eiwohna unn die jetzische
Birgameesdarin is die bardeilose Cornelia Petzold-Schick.

Brusel liegd am Rond vun de Kurpalz und vum Kraischgau unn de Owerrhoinische
Diefebene. De Saalbach fließd durch de Ord.

Die folgende Orde unn Schdädt grenze on Brusel, agfange im Norde, dem
Uhrzaigasinn noch: Forschd, Ubschdadt-Waia, Graischdaal, Bredde, Gonndelse,
Walzbachdaal, Wengarde (Bade), Schdudesee unn Kallsdoaf-Neidhadd. Brusel hot e
Eksklav, die grenzt on Grawe-Naidorf, Woghaisl unn Hombricke. Alle Orde sinn im
Londgrais Kaalsruh.

Die Schdadt hot finf Schdadtdaile: Bichenau, Haidelshaim, Hälmshaim,
Owwagrombach unn Unnagrombach.

In Brusel sin Besiedlungsspure ausm Jungneolithikum gfunne worre. Im Middlalda
hot des Gebied vun Brusel zum Bischdum Schbaya kehrt. Frieha woa do e Dekanad,
1716 isses donn de Sitz vum Färschdbischuf worre. 1803 iss Brusel zu Baade
kumme. 104 Bruseler Jude sin im dridde Raisch ermordäd worre. 2005 hot Brusel
sei eigini Moschee krigt.



https://pfl.wikipedia.org/wiki/Braut_und_Br%C3%A4utigam

Braut un Bräutigam häßt e ungefähr 26 Meter hohi Felsformation bai de pälzisch
Kläschtadt Dòhn, im siedliche Pälzerwald, em Wasgau. Intressont is, dass sich in
däm Massiv schun vor Urzaite e diefer Spalt gebild hat, un die zwä Felse frai
näwernonner schdehe, ohne sich zu beriehre. Durch die Vawidderung honn sich
runde Forme gebild. Ma männt grad, owwe het jeder Felse e Kopp druff. Wie
Zwilling siehn'se aus, odder halt wie Brautlait.

Braut un Bräutigam finnt ma siedwestlich vun de Schdadt bai de Juchendherberch
uff 232 m iwwerm Meer. Uff de onner Daalsait, im Nordoschde, schdeht es
Wahrzaiche vun Dòhn, de 70 Meter hohe Jungfernsprung. Iwwerall drumerum im
Dòhner Felselond gäbt's vun dänne auffällische Buntsondschdäfelse, die bai de
Verwidderung und Erosion vun wäächere Schdämasse schdehe geblibb sin.

Braut un Bräutigam sin a bai de Kledderer arisch beliebt. Die saan, des wer'n
zwä Tirm, zwische dänne sich e Kamin befind. Der häßt Großer Kamin un hat e
mittlerer Schwierichkaitsgrad, nämlich III uff de UIAA-Skala. Die geht vun I bis
VII-.



https://pfl.wikipedia.org/wiki/Bolivien

Bolivje, offiziell Estado Plurinacional de Bolivia (Pälzisch: Plurinadsionala
Schdaad Bolivje) is en Binneschdaad im zendråle Siedåmerika. Benånnd is Bolivje
noom siedåmerikånische Fraihaidskämpfa Simón Bolivar. Die offiziell Bezaischnung
kummt doheer, dass viele Bevelgarungsgrubbe in Bolivje wohne, sowohl Ur-Velger,
als aa Airopäischschdämmische, Mischlinge unn ä klääni Õõzahl an Schwaddse.
10,49 Millione Lait wohne in Bolivje unn es hot ä Fläsch vun 1.098.581 km².
Dodemid leewe dorschschniddlisch 9,94 Oiwuhner uff eem km². De jedzische
Präsident is de Evo Morales.

Bolivje is als Binneschdaad inmidde vun Siedåmerika geleje unn hot keen Zugong
zum Meer. Bolivje liehd zwischem 10. unn 23. Grad Siedlische Braide unn zwischem
68. unn 58 Grad Wesdlische Läng. Noobarschdaade sinn Brasilje im Oschde unn
Norde, Paraguay im Siedoschde, Argentinje im Siedweschde, Chile unn Peru im
Weschde.

In Bolivje aschdregge sisch mehrere Londschafdsraim. De erschde Londschafdsraum
is die Anderegion im siedweschdlische Driddl vun Bolivje. Es Gebirge vun de Ande
do hawwe ihr braideschd Schdell unn bilde en Hochbladoo, es sogenånnde
Altiplano. Do hemma die Kalttrope, die Temperadure sinn fer tropische Vahäldnis
gering, wail die Lufd do owwe ziemlisch dinn is. Do hemma
Dorschschniddstemberadure wie in Daitschlond, awwa die Johresschwangunge sinn
vahäldnismäßischgering, dodefir sinn die Dag- Nachd-Schwangunge ziemlisch groß.
Im Oschde unn Norde herrschd ä tieferi Eewene vor, do dudd



https://pfl.wikipedia.org/wiki/Blumenpeter

De Blummepeder (ach Blumenpeter, aigendlisch Peter Schäfer; * 5. Abbril 1875 in
Plankscht; † 15. Juni 1940 in Wissloch) iss ä Mannemer Orginal. Des warn arme
Blumefakoifa, wella dursch die Mannemer Lokale gezoche iss.

Donn issa 1919 erschd inne Oschdald in Woinem oigewiese worre unn dann 1929 nach
Wissloch woa 1940 gschtorwe iss. Sis net geklärt obba än Opfa vun dere
sogenannde Aktion T4 vun de Nationalsozialischde worre iss, oda obs e
nadirlische Dodesursach waa.

Des nach ihm benonnde Blummepederfeschd (offiziell Blumepeterfest) find
jährlisch mit Flohmarkd unn Essensverkauf fär wohltädische Zwegge schdadd.
Regelmäßisch werd vun de Lokalzaidung ä Schbendekampanje unna Mannemer Firme
organisierd.

Seid 1970 werd in Mannem jedes Johr der Bloomaulorde vagewwe. Des is middlaweil
die hegschde birgalische Auszaischnung vun Mannem unn werd immer im Rahme
vunnare Vorfihrung im Nationaltheater faliehe.

Zu Ehre vum Blummepeder isse Brongseschdatue gemacht worre, wo jetz uff de
Kabuzinaplonke uffgschdelld iss.



https://pfl.wikipedia.org/wiki/Blimcheskaffee

Blimcheskaffee, (aach Blimles- orra Blimlchäskaffee), bezaichned scherzhafd e
arich dinn uffgebrihder Bohnekaffee orer ah Malzkaffee/Ersadzkaffee. De Ausdrugg
schdammd urschbringlich aus em Sächsische (Blimchekaffee).

Die Bezaichnung ist uff das bis haid vewende Dekor Geschdraide Blimcher vun de
Maißner Porzellanmanufagdur zeriggsefehre. Es Modiv is om 1815 endschdann un war
in de Biedermaierzaid besonerschd beliebd. Uff em Porzellanservice sin rund om e
laichd vegreßerdie Middelblum veschiedene Blumearde angeordned – zum Baispiel
Rose, Vegissmainedd, Kornblume, Vailcher – die de Porzellanmoler noh em
Zufallsprinzibb aus drai Dudzend Modive auswähld.

De Kal May had em Blimcheskaffee e liderarisches Denkmal gesedzd: Kara Ben Nemsi
had eme sich fa ganz außerordendlich gebild halende terkische Richder gechaiwwer
"de berihmde Kaffee, der Kahwe tschitschetschykün [10) Blimcheskaffee] heeßd,",
erwähnd, uff den der im Folchende Geschbräch "voll inschdaihd".

De Ausdrugg werd in de bircherlich Gesellschafd awwer ah abwerdend als Zaiche
vun Gaiz gebrauchd, da e Missvehäldnis zwische em besonerschd daire Porzellan
(im Besidz vum Gaschdgewwer) und em sparsam vewende Kaffeepulver (fa de Gaschd)
daidlich werd.

E metaphorischie Schdaicherungsschduf zu Blimcheskaffee is de Schwerderkaffee.
Tasse aus Maißner Porzellan zaije uff der Unnersaid auße es Makezaiche in Form
vun zwee gekraizde Schwerder. De Schwerderkaffee ist demnoh dermaße dinn, dass
angeblich segar die Tasseunnersaid sichdbar is. Baim Dobbelblimcheskaffee is
dann beraids es Blimche uff de Unnertass sichdbar, baim Dobbelschwerderkaffee
endschbrechend die Schwerder uff de Unersaid vun de Unnertass.

Insbesondere in Eschderaisch werd e veglaichswais dinner Kaffee scherzhafd
Bodenseer oder a Bodenseekaffee (Bodensehkaffee) genennd, in Anlehnung an de
Boddemsee. De Ausdrugg beziehd sai Wordwidz aus de Laudähnlichkeed vun See und
Sehen. In soeme Kaffee kann ma also de Boddem vun de Tass siehn.



https://pfl.wikipedia.org/wiki/Bischese

Bischese isch e kloini Schtadt im Rhoi-Negger-Krais in Bade-Wirddeberg.
Offiziell haissd das Schtädtle said 1806 Neckarbischese/Neckarbischofsheim, wail
Bischese, wo es ans Großherzogtum Bade kumme isch, plötzlich åins vun drai
Bischofheim gwesst isch. Alle drai hawwe dann en Fluss an de Ååfang vom Name
grigt: Tauberbischofsheim, Rheinbischofsheim un ewe Neckarbischofsheim, obwohls
von Bischese bis zum Neggar ugfähr 15 Kilomeder sind.

Bischese liegd im Krebsbachdal, kurz bevor de Krebsbach in de Schwarzbach
fliesst, am Iwwergang vom Kraichgau zum Kloine Odewald. Nach Heidlberg, des
nordweschdlich liegd, sinds ugfähr 25 km. Di tiefschd Schdell von de Gemarkung
liegd uf ere Heh von 166 Meder, die högschd uf 298 Metern iwwer NN. Bischese
gheerd zur Tourismusregion Brunneregion.

Zu de Schdadt gheerd said 1971 die friher selbschständige Gmaind Unnagimban,
awwa aa de Helmhof und de Wailer Heidäcker, ausserdem die Helmhofer
Forschdhäiser, de Krixeberghof, die Wohnsiedlunge am Bundesbåhhof un am Kalkwerk
un s Haus Pulvermühle. A drai haidige Wüschdunge liege uf de Gemarkung von
Bischese, nämlich Christlinge, Hinner- und Vorderschendlinge.



https://pfl.wikipedia.org/wiki/Beton

Bedong is ä Gemisch aus Zemend, Sand, Kies un Wassa. Bedong is Hard un schbröde,
mid Armierunge aus Schahl odda Fasere wäda belaschdbaa. Värwändung finda im
Hoch- un Diefbau als draachendes Däähl, awwa aach fär Außefläsche. Wassafäschde
Bedong wärd sogaa im Schiffsbau ingsädzd.

Zemend - ä iwwabrennd (gsindad) Mischung aus gemohle Kalkschdää, Ton, Sand un
Aiseärz, duud mid Wassa zamme Calciumsilikathydrate bilde, u'leeslische un
stabile Vabindunge, Krischdallnoodle, die wu sich innenonna vazahne. Doodorch
wärn die Zwischerääm zwische däm Kies - es konn aach Bruchschdää soi orra
Bedongbruch - un däm Sand ausgfilld un die Dääl feschd midenonna vabunne. Zemend
un folchlisch aach Bedong binde also hydraulisch ab un ned - wie bai Kalk - doch
Ufnohm vun Gase (CO2). Wassa muß mär also soviel zufieche, wie daß fär die
Reagzion gebraachd wärd, un noch soviel mea, wie färs Mische un beaawaide
needich is. Die zwäd Wassameng wärd wirra abgschiede, des mächd ään Dääl vum
Schwund aus, än onnan ändschdehd doodorch, daß die fäddich Noodle weenscha Plaz
braache als wie es Mehl un es Wassa.



https://pfl.wikipedia.org/wiki/B%C3%BClent_Ceylan

De Bülent Ceylan (* 4. Januaa 1976 in Monnem) is en berihmde Kabaredischd un
Komidiän aus Monnem in de Kurpalz. Er isch de jingschd vun via Kinna.

Soi Mudda is ä Daitschi un soin Vadda is'n Türk, weller schun 1958 als
Gaschdarwoider in die Kurpalz kumme is. Bülent isch als kleenes Kind uff dea
Friedrich-Ebert-Grundschul g'wesd bevorer uffs Ludwig-Frank-Gymnasium g'gange
isch.

Am Gymnasium is er in de 11. Klass zum erschde mol mit ennere Boris
Becker-Parodie uffgetrete un zwar mit großem Erfolsch bei Lehrer un Schüler.
Beim Abi-Ball 1998 hot er denn Erfolsch wiederholt, indemm er als Helmut Kohl
uffgetrete isch.

Er hot Gaige g'lernd un Russisch un hod nochm Abidur ä Praggdigum bai äm Senda
g'machd un doan mitm Schdudium in Filosofie un Bolidik oa'gfange, hods Schdudium
awwa uffgewwe un oa'gfoange sich als Kinschdler zu verwirkliche. Saidem machdda
Broggroam un ischa ofd im Fernseje uffg'dreede.

De Bülent isch mid änere Auschdralerien vahaiad un isch 2007 Vadda vun ännere
Tochda worre. Un er sezd sisch a bai de Monnema Eidshilf im Kinnahospiz
Schterntaala oi un dud a was fa de Andie-Rassismus.

Im Joor 2001 hoda doan de „Bielefelder Kabarettpreis“ un 2002 a noch de
Glääkunschdprais vun Bade-Wirddebersch g'wunne. 2009 hodda doan de „Daitsche
Komidiprais“ als beschda Njuukoma g'wunne. Zuleschd hoda 2010 de Civis
Medienpreis grischd.

De Bülent babbeld bewusd Monnemarisch in saine Schouws. De Ceylan nimmd in soim
Brogroam B'zuuch uff soin tirgische Hinnagrund, de Daitsch-Tirk un de Unaschied
zwische de Türke un de Daitsche vorallem dene vun Monnem. Des driggd a aa in de
Tidl vun soine Schouws aus wie zum Baischbiel halb getürkt, Kebabbel net, Döner
For One, Ganz schön turbülent! oda Wilde Kreatürken. Er hod awa a schun im Film
midg'machd un de „Schürke“ in „Das Baby mit dem Goldzahn“ g'schbield.

De Bülent isch a schun in Feanseeserie uffg'dreede. Ma hotn mol in de Serie
„Hausmeister Krause“ un „Bewegte Männer“ seje kenne. A schunschd werd soi
Broggroam imma wida im Feanseje ausg'sdraald mid hohe Oischaldqwoode. Im Fijoar
2011 ischa nochm Daitschlond suchde Subaschda uff RTL mit soinere aischini
Feanseeschouw, die „Die Bülent Ceylan Show“ uffg'dreede.



https://pfl.wikipedia.org/wiki/Aschbach_(Odewald)

Aschbach is e Dorf im Iwwerwald, wu heit zur Gemoinde Wald-Mischlbach im
hessische Kreis Bergschdrooß gheat. S liggt im Ulfebachdaal. Aschbach hot 1.235
Oiwuhner (2010). Di Gemaagung liggt zwische 326 un 437 m iwwerm Meeresschbiggl
un hot Åådeil am Grundgebirg (Granid) un am Bundsandschdä. Di Wisse im Dal beim
Ort werre vun ausgedehnde Wälder uf de Berge umgewwe.

Zum erschdemol erwähnt worre iss-es im Johr 1369 im Zinsbuch färs pälzische
Owweramt in Heidlberg als „Aspach“ . Urschbringlisch hot Aschbach zum Lorscher
Färschdetum ghert. Danoch hawwe sisch des Erzbischdum Moinz un di Palzgrafschaft
net iwwer di Herrschaft einische kenne, was zu net gånz äfach zu
duaischschauende Verhäldnisse gfiehrt hot. Bis 1848 hot Aschbach zur
Birgermeischdarei Gare ghert un is dånn selbschdennisch worre. 1939 is di
Gemoinde Därr-Ellebach, wu heit nur noch aus-eme Forschthaus bschdeht, zu
Aschbach oigemoindt worre. Selles Dorf liggt eschdlisch vun Aschbach iwwer de
Berg im nägschde Dal. Di Bach dort heeßt ewefalls Därr-Ellebach un fließt in di
Ulfebach. S erschdemol erwähnt is da Ort 1437 unnerm Nåme Dorn Elbach. 1829 hot
s noch 52 Oiwuhner ghatt. Im Zug vun da Gemoindereform is Aschbach 1971 zu
Wald-Mischlbach kumme.

Des Ortswabbe erinnert an di ehemolisch Hammermihl. Des Wabbe is duaisch en
senggreschde Welleschnidd in zwee Hälfde gedeilt. Linggs (vorne) schdehe in Gold
drei schwatze Hämmer, reschts (hinne) drei silwerne Kåmmrädder i-mne bloe Feld.
Do sin also Hämmer vun are Mihl un di Kåmmrädder daagschdellt, wu di Hämmer
ågedriwwe hawwe.

Weil di Aschbacher frieher aus Birgereiser viel Bäse gebunne hawwe, heßt ma se
heit noch di „Bäsebinner“. Di „Bäsebinner-Kerwe“ findt immer am Wocheend vor
Chrischdi Himmelfaad schdatt.

Im Iwwerwald sescht ma zu-are Fischdebuzzl Hussmoug. Der 1998 gegrindte
Kannewalsveroi hot sisch dodenoch „Di Hussmouge“ genannd.

Joachim Jänsch: 625 Jahre Aschbach im Odenwald: 1369 – 1994. Beiträge zur
Geschichte und Kultur des Überwaldes, Bånd 2, 1994



https://pfl.wikipedia.org/wiki/Altrip

Aldrib is ä Dorf in de Palz unn liggt direkt am Rhoi. Aldrib g'heert zum
Rhoi-Palz-Krääs, hot ä Fläsch von zehnehalb km² unn ca. 7700 Eiwohna. De
jetzische Birgamaischda iss Jürgen Jacob vun de FWG.

Aldrib lieschd am Weschdufer vum Rhoi unn dodemid an de Owwerrhainewene un iss
de esdlischdse Ord in de Palz. Nachbarorde sinn, im Norde beginnend nochm
Uhrzaigersinn: Ludwichshafe (Rhoilond-Palz), Mannem, Brihl (Bade-Wirddebärsch),
Waldsee unn Naihofe (Rhoilond-Palz).

Entstanne is Aldrib in de Reemerzeit, als die hier ä Kaschdell gebaut henn. Des
Kaschdell hot den Name alta ripa g'habt, was soviel heeße dut wie "hoches Ufer".
Des Kaschdell henn se dohi gebaut, weil domols gescheiwwer de Neggar in de Rhoi
geflosse is.

Bai Aldrip laihe ä paa Baggasee mim scheene Nome "Blau Adria" - seja dreffend,
sowaid mär Adria mid Wärme in Vabindung bringe will: doo iss waam. Die See sin
DLRG-iwwawachd, anäräm Hodel is aach nuch än glääne Kiosk mid Ärfrischunge. Zwää
See sin dursch ännäri Londbrigg gedrännd, awwa däe ihre Zugäng sin measchd all
zwää iwwaschwemmd, de ääne alladings selde mea als wie (Kinna)knieddief. Uf däre
Londbrigg odda Insl wärd iwwlischawaise FKK gebad.



https://pfl.wikipedia.org/wiki/Altlu%C3%9Fheim

Altlosse (aa Aldlosse) isch ä Gmeind im Norde vun Bade-Wirrdebärsch un kert zum
Rhoi-Negga-Greis.

De erscht Zahle vun de Altlossema Eiwuhner sin vun 1598. Domols hot Altlosse 390
Eiwuhner kat. Nachem Zwädde Weltkriech hot Altlosse ä paar Flichtling aussem
Oschde ufgnumme. Mumendan hot Altlosse 6500 Eiwuhner.

Nachem Westphälische Friede o ware de Meischde Eiwuhner evangelisch gwesst. 1925
ware immer noch 96,4 % Evangelisch. Nachem Zwädde Weltkriech sin dann a
katholische Flichtling aussem Oschde kumme. Bis 1967 isch deswege der Odeil vun
de Katholike uf 30% stiegge.

De Gmeinde isch mit Hoggene, Nailosse un Reilinge in änere
Verwaldungsgmeinschaft.

De Gmeinderot werd alle fünf Johr gwähld. Der hot 14 Mitglieder un de
Biachamääschter als Vorsitzender. Bei de Wahl 2009 hots des Ergebnis gewwe:

De Bojamääschda werd alle acht Johr derekt gwählt. Seid 2002 isch Hartmut Beck
Bojamääschda.

In Altlosse gibts des Museum Autovision mit ä große Sammlung vun Audos,
Modorräder un Fahrräder vun NSU. Dann gibts des Schnuteputzers Friseurmuseum vum
Friseurmeschder Willi Dörr.

Altlosse liescht an de Bundesstroß b39. Sunscht verläft im Norde noch de A6. Do
gibts Buslinie nach Haidlbärsch, Schbaya, Walldorf, Wogheisel un
Owwerhause-Rhoihause. Korz vor de Rhoibrick isch de alde Bohhof, wu friher an de
Streck Haidlbärsch-Schbaya gleje isch. Altlosse kert zum Tarifgebied vum
Verkehrsverbund Rhoi-Neggar.



https://pfl.wikipedia.org/wiki/Altlosse

Altlosse (aa Aldlosse) isch ä Gmeind im Norde vun Bade-Wirrdebärsch un kert zum
Rhoi-Negga-Greis.

De erscht Zahle vun de Altlossema Eiwuhner sin vun 1598. Domols hot Altlosse 390
Eiwuhner kat. Nachem Zwädde Weltkriech hot Altlosse ä paar Flichtling aussem
Oschde ufgnumme. Mumendan hot Altlosse 6500 Eiwuhner.

Nachem Westphälische Friede o ware de Meischde Eiwuhner evangelisch gwesst. 1925
ware immer noch 96,4 % Evangelisch. Nachem Zwädde Weltkriech sin dann a
katholische Flichtling aussem Oschde kumme. Bis 1967 isch deswege der Odeil vun
de Katholike uf 30% stiegge.

De Gmeinde isch mit Hoggene, Nailosse un Reilinge in änere
Verwaldungsgmeinschaft.

De Gmeinderot werd alle fünf Johr gwähld. Der hot 14 Mitglieder un de
Biachamääschter als Vorsitzender. Bei de Wahl 2009 hots des Ergebnis gewwe:

De Bojamääschda werd alle acht Johr derekt gwählt. Seid 2002 isch Hartmut Beck
Bojamääschda.

In Altlosse gibts des Museum Autovision mit ä große Sammlung vun Audos,
Modorräder un Fahrräder vun NSU. Dann gibts des Schnuteputzers Friseurmuseum vum
Friseurmeschder Willi Dörr.

Altlosse liescht an de Bundesstroß b39. Sunscht verläft im Norde noch de A6. Do
gibts Buslinie nach Haidlbärsch, Schbaya, Walldorf, Wogheisel un
Owwerhause-Rhoihause. Korz vor de Rhoibrick isch de alde Bohhof, wu friher an de
Streck Haidlbärsch-Schbaya gleje isch. Altlosse kert zum Tarifgebied vum
Verkehrsverbund Rhoi-Neggar.



https://pfl.wikipedia.org/wiki/Aldeheem

En Aldeheem (im sieddaitsche Schbroochraum aa Aldersheem) iss ä Wohnoirischdung
fer die Bedraiung unn Pleech vun alde Mensche. Wail daß haitzudaach aa jingere
pleechebedirfdiche Mensche vun Aldeheeme uffgenumme werre, iss de Begriff
Aldeheem glaischbedaidend mid Pleecheheem. Mensche, die nimmi allai wohne kenne
odda wolle, werre vum Aldeheem uffgenumme. Fer Mensche, welle korzzaidisch odda
dauahafd plegebedirfdich sinn werre die hauswärdschafdlische unn plegerische
Hilf meglichsd im Wohnraum odda in de Plegeabdailung vum Aldeheem zur
Verfiechung geschdelld. Nochm daitsche Heemgsedz gebbds ä draischdufische
Versorchung: Aldewohnheem (AW), Aldeheem (AH), Aldepleecheheem (PH odda
"Schdadsionäri Aldehilf"). Die Plechekoschde werre als Daagespleegesadz
bezaischned unn muss de Heembewohna selbschd bezahle, was awwa maischd die
Pleechevasischerung iwwernimmd. Insgesamd leewe 717.000 Mensche in uugfähr
10.000 Oirischdunge.

De Begriff "Aldeheem" werd ofd mid Abschiewung in Verbindung gebråchd, deswege
benudze viele Aldèheem de Begriff "Senjorè.residenz". Wie owwe schun gsaad werre
aa jingere Laid ins Aldeheem uffgenumme. Deswege konn mer de Begriff aa als
bedengklisch õõséjè.



https://pfl.wikipedia.org/wiki/Aiabescha

Än Aiabescha is än Deel vum erwaiderde Dischgscherr. Er hot die Uffgab, doss des
gekochde Ai net devunrolle dut, wann mer des diregd aus sainre Schal essen will.
Haidzudaach is de Aiabescha än alldääschlische Bschdanddeel vumme
Frieschdiggsgscherr, is awwer fer longi Zaid än Luxusgescheschdand unn än
Ausdrugg vun g'howene Dischsidde gewesse.

Schun in de Reemazaid is die Egsischdenz vun Aiabeschre nochgwiese. Ä Mosaig vun
Andiochia ausm Johr 40 v. Chr. dut ä Mahlzaid mit Aire zaige, die in Aiabeschre
schdegge. In Pompeji henn se bai de Ausgrawunge än silwerne Aiabescha mid dodezu
bassende Aialeffl gfunne.

Zwischezaidlisch sinn die Aiabescha offebar in Vergessehaid grade, awwer im 16.
Johrhunnad kame se in de Kraise vun de Adlische Laid wida in Mod. Uff änre
Zaischnung vun dere Zaid werd än Aiabescha aus Idalje mid de Bezaischnung „per
ova“ (fers Ai) erglärd. Ä ähnlischi Abbildung duts aa in Daitschlond gewwe. In
denne Aiabescha wurd des Ai sengreschd, mit de Schbitz noch owwe, noigschdeggd.
Des war awwa net iwwerall so.

Uff äm Bild vum Georg Flegel ausm 17. Johrhunnad is ä Medallschälsche mid Fies
draa zu sehe, in dem des Ai quer liege dut. Driwwa sied mer än Schdraife Brot,
den se offebar an de Schdell vumme Leffl zum Ausdunge vum Ai gnomme hot.

1727 hot de Ludwig XV. vun Frongraisch sai Goldgscherr um uffwennisch
gferdischde Aiabescha ergänze. So werdvolle, vun Goldschmiede gferdischde
Aiabescha ware aa als Gschenge ieblisch.

Said de Erfinnung vum Porzellan wurde die Aiabescha aa aus dem Madrial
hergschdelld. Die Manufagdure vun Maisse, Frongedahl unn Hegschd henn said de
Mitt vum 18. Johrhunnad welsche hergschdelld, die se domols als „Mundzaig“
bezaichnnd hawwe.



https://pfl.wikipedia.org/wiki/Adam_Remmele

De Adam Remmele (* 26. Dezember 1877 in Altnaidorf, fraireligies; † 9. September
1951 in Fraiburch) isch e daitsche Bolitiker vun de SPD in Bade gwest. Er isch
zwäämol Badische Staatsbresidänt gwest: 1922/23 un 1927/28. De Remmele ghert zu
de wichtichschte badische SPD-Bolitiker in de Weimarer Zait.

De Adam Remmele isch in Altnaidorf im Ourewald, wo sait 1975 zu Schenau ghert,
uf d Welt kumme als Suhn vum Peter Remmele (1850-1891), ämme Miller, un de
Katharina geb. Daub (1858-1941). Er hot no drai Brierer ghatt. De Remmele isch
in Altnaidorf uf d Volksschul gange, denn het er 1890 im pälzische Ludwichshafe
Miller gelehrt. Noch de Gsellebriefung 1893 isch er uf Wannerschaft durch
Sieddaitschland gange. Wo er noch e baar Johr uf Ludwichshafe zerickkumme isch,
isch er 1894 in d SPD un in d Gwerkschaft aigedrore. Er hot als Miller in Mihle
gschafft un an de Sunndach hot er Werwung gmacht fer d Gwerkschaft. Weche dem
isch er vum Unternemmerverband bal uf e Schwarze Lischt gsetzt worre un hot ach
e baar Mol sai Ärwetsstell verloure. Mit 21 isch er schun im Vorstand vum
Berufsverband, vun de Gwerkschaft un ach vun de Bartei gwest. Er hot sich ach
engaschiert fer d Konsumverain un isch in de Ufsichtsrout vum Ludwichshafener
Konsumverain gwehlt worre.

Wo in Ludwichshafe 1903 s Ärwetsamt aigricht worre isch, isch de Remmele Läärer
vu dem Amt worre. 1905 hot er e Stell in de Haubtverwaltung vum "Deutschen
Mühlenarbeiterverband" kriecht un isch noch Altenburg in Dieringe gezoche. Drai
Johr speter, 1908, isch er wirra zerichkumme un isch in Mannem Redakteur bai de
Volksstimme worre, wo vun de SPD rausgewwe worre isch.

Im Erschte Weltkriech isch de Remmele erscht als Dezernent vum Lewensmittelamt
in Hamburg verbflichdet gwest, 1918 isch er no kurzer Zait im Landsturm in
Villinge gwest.

Wu de Kriech verlore gange isch un noch em Kieler Matroseufstann un de
Novemberrevolution de Kääser Wilhelm II. am 9. November 1918 hot misse
zerickgedrore, isch de Remmele uf Mannem zerickgange un isch zamme mit saim
Brurer Hermann Mitglied im Lannesausschuss vun de Awaider- un Soldateret
(Elferausschuss) worre. Er hot dann die nai baadisch Vorlaifich Volksregierung
unnerstitzt.

Am 5. Januar 1919 isch in Bade e Verfassungsgebende Nationalversammlung gwehlt
wore, d SPD isch zwätsterkschte Bartei noch em Zentrum worre, d USPD isch aus de
Regierung ausgedrore. Am 3. April 1919 isch die nai badisch Regierung gebild
worre, de Adam Remmele isch 1. Vizebräsident vun de Nationalversamlung worre un
badische Inneminischter.

Sai Brurer Hermann Remmele isch Mitgrinner vun de USPD gwest un 1919
USPD-Bezirkssekretär fer Bade un d Palz worre un 1920 in d KPD aigedrore. Weche
de gechesätzliche Positione vun de SPD un de USPD bzw. KPD hän sich die zwää
Brierer Adam un Hermann verstritte. De Hermann isch 1933 in d Sowjetunion
gflichtet un isch im Rahme vun ere Stalinistische Saiwerung 1937 verhaftet un
1939 verschosse worre.

1925/26 isch er ach noch Badische Kultusminischter gwest, wail d DVP aus de
Regierung ausgedrore isch.

Wo de Remmele bai de Grundstäälechung vun de Fraiburcher Universitätsklinik
gwest isch, hot em d Universität Fraiburch im November 1926 en Ehredoktor
verlihe.

Ab 1929 hot er all meh Konflikt mit de Rechtsbarteie ghatt, no
Ausenannersetzunge mit em vu de Nazis dominierte ASTA an de Universität
Haidelberch un verschiedene Professore an de Universitäte Haidelberch un
Fraiburch hän em rechte Zaitunge bai de Raichsdachswahl 1930 e außerehlichi
Beziehung nochgsacht, was ien arch belaschtet hot, wail sai Frää schu lang krank
gwest isch. De Remmele isch dann am 30. Juni 1931 vun alle saine Ämter
zerickgedrore. Er isch noch Hamburg gezoche un isch dort Mitglied im Vorstann
vum Zentralverband deutscher Konsumvereine worre.

Ach wenn de Remmele nimmi in de Bolitik aktiv gwest isch, isch er trotzdem bald,
nochdem d Nationalsozialischte an d Macht kumme sin, en Opfer vun de
Gwaltherrschaft worre. Am Enn vum März 1933 isch em sai Minischterpension
entzoche worre, am 4. Mai 1933 isch er in Hamburch vun de Gestapo verhaftet un
am 13. Mai noch Kallsruh gerbocht worre.

De NS-Gauläärer Robert Wagner un de Inneminischter Karl Pflaumer hän d Aawaisung
gewwe, dass de Remmele zamme mit sechs annere prominente Sozialdemokrate in re
"Schaufahrt" am 16. Mai 1934 uf me offene Laschtwache durch Kallsruh gfahre
worre, vum Gfängnis Riefstahlstraße zum Bolizeipräsidium am Marktplatz un dann
iwwer Brusel in s KZ Kislau. Dausende vun Lait sin an de Stroße gstanne un hän
zugeguckt un die Gfangene gespott. Kapelle hän s Lied "Das Wandern ist des
Müllers Lust" gspielt, Fluchblätter mit em Text sin verdäält un d Lait aagehalt
worre mizzesinge. Domit hot ma v. a. de Adam Remmele demietiche wolle, wail er
vun Beruf Miller gwest isch. De Remmele isch dann zeh Monat lang im KZ Kislau
gfange ghalte worre.

Vun Februar 1948 bis im Auguscht 1949 isch de Remmele Mitglied vum
Wirtschaftsrot vun de Vereinigte Wirtschaftsgebiet in Frankfurt a.M. gwest.

In Schönau-Altneudorf gebt s e Adam-Remmele-Str. Am Haus, wu er uf Welt kumme
isch, isch 1956 e Gedenkdafel ufghängt worre.

Im Kallsruher Stadtdääll Daxlande gebt s sait 1965 d Adam-Remmele-Schule, e
Grunn- un Hääptschul.



https://pfl.wikipedia.org/wiki/Achsenm%C3%A4chte

Die Achsemächt (hochdt. Achsenmächte, engl. Axies) worn en Zusammeschluss vunn
oinische dikdadorische Staate im Zwodde Weltkrieg. Die Gründer worn Italie unn
Daitschland.

Schunn vorm Beginn vumm Zwodde Weltkrieg häwwe sich es naionalsozialisdische
Daitschland unner Adolf Hitler unn es faschistische Italie unner Benito
Mussolini zu ner Allianz. Italie wor durch de Beginn vunn em Krieg in Afrika
vumm Völkerbund geächtet worden. Ällo Daitschland wollt noch was mit ne zu duu
hou, unn so häwwe se en Freundschaftsvertrooch, bekannt als "Achse Berlin-Rom",
geschlosse. Des Bündnis wurd im Johr 1939 formell, als die zwoo Länner enn
zwodde Vertrooch de "Stahlpakt" schlosse. Im Lauf vom Krieg schlosse sich noch ä
poor annern Staate dem Pakt oo, unner annerm Rumänie, die Slowakei, Ungarn unn
Bulgarie. Des wichtichste Naimitglied wor jedoch des Kaiserreich Japan, mit dem
unn oinische annern Staate 1940 de "Kominternpakt" (geie de Kommunismus uff de
Welt) geschlosse wurd. In haitische Zeit versteiht me unner de Achsemächte vor
allem die Länner, die geie die Allierte unn fer Nazi-Daitschland kämpft häwwe.



https://pfl.wikipedia.org/wiki/Wo%CA%B3ms

Woʳms (a Woams) is e Schdadt midd 80.000 Oiwohna om Rhoi onde närdlisch Grenz
zur Palz, die äldesd Schdadt in Daitschlond, Zendrum un Residenz vum alde
Burgundaraisch, Dreh- un Ongelpungd vunde Niewelungesaach, Ord vun siwwe
Raichsdaache zwische 829 un 1545, Schdadt vum ewsche Londfriede (1495) un
Reformadzionsschdadt (1521: Mardin Ludda vor Kaisa un Raisch), middlaschd vunde
drai rhoinsche Kaisadomschdädt, ehemalscha Bischofssidz vum Bischdum Woʳms,
Zendrum vun Wonnegau un Ried. Worms is es äänzisch daitsch Midglied im „Most
Ancient European Towns Network“ (Ärwedsgrais vunde äldschde Schdtädt vun
Oiropa), Grindungsmidglied vum Bund vunde Luddaschdädt un vunde
Ärwedsgemoinschafd vunde Niewelungeschdädt.

Die B9 lääfd vun Nord noo Sied dorsch Daitschlond: vun Naimegn (Holland) de aal
Reemaschdrooße folschnd om Rhoi long dorsch Woʳms noo Laudabursch. Die B 47
vabind Worms mid Pälzawald (15 km) un Orewald (25 km). Die A 61, wu Woʳms im
Wesde schnaid, wärd äbbes siedlisch bai Frongedahl vunde A6 gschnidde.

In Woʳms hots drai Baheef: De Haubtbahoof liggd midde in de Stadt unn do halte
faschd alle wischdische Zieg vun Monnem odda Ludwichshafe nooch Määnz. De Bahoof
Woʳms Brick is en klääne Haldepungd in de Näh vum Rhoi an de Schdregg vun Woʳms
riwwer noch Bensm. Unn de Bahoof Peddaschm liggd an de Neweschregg vun Woʳms
noch Alzey unn waida noch Binge.

Im Norde vunde Medropolregion Rhoi-Negga gelesche ises när 50 km siedlisch vun
Määnz un dodemid fasd schun inde Medropolregion Rhoi-Mõõ - je noo Definizion
wärds sogaa schun dezugezähld un bild so die Brigg.

Jingar Funde aus de Friehbroasezaid sin om "Adlabärsch" (49° 36′ 40″ N,
8° 21′ 59″ O49.6111111111118.3663888888889), änärem kaam sichdbare Hubblsche im
Siede vun Woʳms, zwische B 9 un Schnellschdrooß, zwische Fluchbladz un
Hammelsdamm, newwa de Roalach. Vun dänne Funde aus de Zaid um 2.300 bis 1.800
v.Chr. hod die Adlabärschkuldur ian Noome.

Fronzeesisch Rewoluzion, Napoleon, Republik un Kaisaraisch, Befraiungsgriesch un
"Naiordnung" - mär hod die Palz un iane Medropole - un Woʳms waa ääni devun! -
zärschdiggld un zärleeschd, nai zammegebabbd un wirra kabudgeschmiß...

Haid hod Woʳms än topmodärne Kondäänahafe un zunehmend mea Logischdigbedriewe,
jedi Meng Induschdrie. Drozdäm hods dorch die Oigmäändunge aach noch viel, viel
Grienfläche, voallm Wingad. Awwa glaischzaidisch wagse die Voaorde anänonna un
zwische de ejemaalisch Schdadtbebauung unde Voaorde is dääls aach bald alles
zugebaud - inglusiwe des grooß Gebied vunde Bärrägs, wu sisch die Amis
ausgebrääd ghad hän. När die aißaschd Peripherie, Iwwaschm, Rhoidäärkm, Oowerum,
Peddaschm (graad noch so), Hepprum un Wiesopperm sin wägglisch baulich gsien
noch aischni Därfa.

Uf de Hee vunde Brigg siehschde donn glai de Dom im Zendrum. Un Du siehsch unne
die Rhoioolaach mim Haachdengmol. Des isä Galvanoblasdig, wuse 1905 ufde
Bojawääd ufgschdelld hän, ä Schdifdung vum Cornelius Wilhelm von Heyl zu
Herrnsheim un noom Ändwurf vum Johann Hirt. Un där hod dodebai än Fehla gemachd,
wo ma ned glaawe solld, doßs meechlisch is - un fär dän wusde aach kää Quelle
findsch - dän wusde awwa glai vaschdeehschd, wannsde där des Bildsche mol
ooguggschd: So, wie där Buu do schdehd, es räschd Bää voagsedzd, de Schild mim
Schadz druf vorn unne mid de ling Hand ghalde un hinne midde räschd Hand owwe
gschdidzd fär hochzedrigge, wärfd där des Glumb doch gonz klaa noo lings vorn,
wora aach hiegugge duud. Wonnsde jezad ämol vasuchschd, des selwad zu duun,
wärschde glai sien wiesde uf de Noos laihsch, wonnsde ned gonz schnell es ling
Bää än große Schridd voa bringschd. Des konna do owwe in däm Bood awwa ned,
waila dodefär ins Wassa mißd - also fliehda koppiwwa enoi!

Die ooschließend Minz waa die schdännisch Prowokadzion färe de Bischof gewäßd:
Nadialisch hode Kurfärschd, de Palzgraf bai Rhoi, soi aischn Minze ghad. Un de
Bischof vun Woʳms nadialisch aach. Un zum Zaische vun iane Suwaränidääd als
Fraija Raichsschdadt hod die Schdadt Woʳms nadialisch aach ia aischn Minze
gebrääschd. Inde Minz. Gejeiwwa vum Bischof. Dea hod donn als glai die Luuge
dischd gemachd - in soim Palä un erundum Woʳms erum. Es waa ä indressand
Konschdelladzion: De Bischof gfange in soim Palä, umgäwwe vunde Schdadt Woʳms.
Un die Schdadt Woʳms umgäwwe vum Bischof soim Hochschdifd. Un iwwam Rhoi,
dribbdebach, hodde Kurfärschd druf gewaad, doß ääna - Schdadt odda Bischof - än
Fehla mache dääd...

Vum Dom aus mache mär iwwa die Andreasschdrooß un onde Machnuskärsch voabai zum
Schdadtmuseum un waida dorsch die Maua zu ääm vunde äldeschd Wingad in un um
Woʳms: äm Abhong voa de Maua. Unne volsch mär de Maua noo NW bis on die Egg, wo
glai gecheiwwa de aal Juddefriedhof "Hailischa Sand" laihd, de äldschd
Juddefriedhof in gonz Oiropa. Doo mechsde donn räschds enunna zwischem Friedhof
unde Maua die Schdrooß long iwwa die Graizung un waida de Luddaring long. Voade
negschd Graizung is lings die Haabdschdell vunde Schbaakass - des is es
eeemalisch Schdadtpalää vunde Heyls - uf de räschd Schdrooßesaid is glai hinna
de Maua de Heylshof, es Schdadtschleßje (gugg owwe). Des Palä häd aischndlich ä
schee bequem un rebräsendadiv Wohnhaus gäwwe gesolld, wails Schleßje zu glää
worn is, awwa 1883 hän die vun Heyl dänne vun Dalbärsch es Schloß zu Hännsm
abkaafd un so ises Palä die mehrschd Zaid fär Gäschd un Fäschd genizd worn. Im
Griesch zärschdeead un mea nooddärfdisch heagerischd hods schließlisch die
Schbaakass iwwanumm...

Des schweere Åmd hod said 2003 de Michael Kissel inne - un där waa es Beschd,
was Worms hod bassiere gekännd: än ald Woamsa Urgeschdoi, in Woʳms gebore un
ufgewagse, schun vun Kinnhaid õõ on Bolidig, bsunnaschd Kommunalbolidig,
indressiad un vum Vadda (Schdadtråd) voabelaschded, hodda soin Beruf ärschd
vunde Pike uf gläand, eh doßa uf Londeseewene raichi Ärfahrung gsammeld un
hilfraichi Vabindunge oogebänneld hod, bvoa doßa 9 (!) Joa Vabandsbojamääschda
inde Nachbaagmää Monsm waa.

Woʳms hod sich unna soinäre tadgräfdiche, awwa bsonnene Laidung enorm eraus
gemachd un is ufgebliehd wie selde zuvoa: wea die Schdadt inde 70a valoß hod un
donn allemol noogugge kumme is, där hod sich ä jeds mol mea geäjad iwwa dän als
diefere Doanreesjeschloof un so monche iiwle Schnidza inde Bebauung un äm Vakea
- jezad frääd mär sich uf jedn Besuch vun naijem, wail die Schdadt als mea
ufwachd un sich als mea harmonisch gschdalde duud. Kää Wunna, doß där
Owwabojamääschda 2011 aach glai noch fär ä zwäddi Åmdszaid gewäähld worn is.



https://pfl.wikipedia.org/wiki/Wischdlblouer

En Wischdlblouer (Ausm Englische Whistleblower; to blow the whistle "in die Paif
blose") is en Mensch, wo grooße gsellschafdlische Missschdänd uffdegge dudd, wie
z.B. Korrubdsion, Menschehondl odda Menschereschdvaledzunge unn des on die
Effendlischkaid bringe dudd. Maischdens sinn des Missschdänd, die in ennere
Beherde, Inschdidudsion odda Unnernemme schdaddfinne due unn seller schaffd
maischdens do, bzw. is Kund devuu. Middem Vereffendlische vun de Missschdänd
will de Wischdlblouwer die Sache õõprangan unn die Effendlischkaid warne, bzw.
die Missschdänd beheewe. De Begriff "Wischdlblouwer" dudd maischdens Endhiller
ausm US-amerikånische Umfeld bezaischne, desweeje aa de englische Begriff, unn
maischdens fälld de Begriff im Zåmmehång midd Regierungs-, Gehaimdienschd- odda
Milidäraffäre.

Wischdlblouer werre unnerschiedlisch gsehe. Monsche Lait lehne ihr Tue ab,
maischdens die in de Skandal involvierde, awwa aa Lait die färschde, es Õõsehe
vun ennere Nadsion kennd beschädischd werre, wonn z.B. De Wischdlblouer ä Beherd
vun dem Lond bloßgschdelld hot. Aa Lait, die denn Missschdond gar nedd als
Missschdond õõsehe, kridisiere ofd denn Wischdlblouer. Die jewailische Beherde,
Inschdidusion usw. versuchd nadierlisch dem Wischdlblouwer zu schade, z.B. vor
Gerischd zu bringe odda zu versedze. Uff de onner Said gebbds nadierlisch
Zuschbruch, die Tate werre als Ziwilkurasch gsehe, wail jo derjennische sisch
unner Gfahr fer die Effendlischkaid oisedzd unn vor allem die bedroffene Lait jo
gewarnd sinn.



https://pfl.wikipedia.org/wiki/Wassersportverein_Speyer

De Wassaschboadvaroi Schbaija 1920 e.V. ischn Varoi, wu vielsaidische
wassaschboadlische Aggdividede fa alle Aldasglasse midm große Oafenga- un
Braideschboadb'raisch, awwa a Monschafds- un Weddkombfschwimme in Schbaija
oabiede dud. Haid zeeld de Varoi 400 Midglieda un hod 3 agdive Abdailunge,
s'Schwimme, s'Maaschdaschwimme un s'Singronschwimme.

De Wassaschboadvaroi isch im Joa 1920 g'grind un 1933 vunde
Nadzionalsozialischde vabode worre. Nochm Zwedde Weldgriesch im Joa 1948 hodma
de Varoi widda ereffnd. Ab 1950 ischma doan a ins Auslond z. B. in die Schwaiz,
Idalie, Schboanije odda Esdaraisch zu Weddkembf gfahre. Finf Joa schbeda hodde
Varoi doan die daitsch Vizemaischdaschafd iwwa 4x100m Laachschdaffl vunde Menna
gwunne. Im Joa 1955 ischma doan a ins naije Schbaijmara Schwimmbad gzoche.
Dod'noch hawwen imma widda Laid vum Varoi bai Maischdaschafde gwunne. Im Joa
2004 ischde Thomas Ligl zweefacha Weldmeschda im Maaschdas iwa 50 m, 100 m un
200 m Bruschd worre. Desweesche un a weesche oanare Eafolsch hoddman a inde Joa
1984, 1990, 2001 un 2004 zum Schboadla vum Joa vunde Schdadd gweeld. Im Joa 2005
hodde Karl Hauter (Aldasglass 80) Weldrekoade im 200m Fraistil, 200m Laache un
400m Laache, de Thomas Ligl (Aldasglass 40) n'daidsche Rekoad in 100m Bruschd
unde Thomas Ligl, Heiko Zinsmeister, K. Ligl un die Karsten Dellbrügge
(Aldasglass 160) en Rhoilond-Pals-Rekoad in 4x200m Bruschd-Schdaffl uffgschdeld.

Newem Dradizionelle wie'em Schwimme oddam Wassaball hoddma im Lauf vunde Zaid
immamol widda naije Schboadaade ins Oag'bod uffgnumme. Zum Baischbiel gibds said
1979 do a Singronschwimme. Awwa s'weren oam End vum Joa z. B. a
s'Niggolausschwimme bai onnare Varoine midgmachd. Emol im Joa faan die
Wassaschboadla fa e Woch doan a inne Dräningslacha.



https://pfl.wikipedia.org/wiki/Waldfischbach-Burgalben

Waldfischbach-Bojalwe is è Ortsgemää im Landkrääs Siedweschtpalz in
Rhailand-Palz. Ès ist Sitz vun de glaichnòmich Verbondsgemää und die greescht
Kommun im Landkrääs Siedweschtpalz, wo kää Stadtrecht hat.

Fischbach-Bojalwe lait im Pälzerwald, ennere Däälrechion vun de Palz, zwische de
Städt Laudre und Bärmesens. Durch Waldfischbach-Bojalwe fließen die zwää Bäch
Schwarzbach und Moosalb.

Nochbergemääne sin Clause, Dusaidersch, Gaiseberg, Helderschberg, Hermeschberg,
Äned, und Stäalwe.

Fischbach werd 1182 als 'Vispach' es erschde mol gehääß. Nom Draißichjääriche
Kriech war's wiescht gefall unn fer mehrere Joor hat känner mi dort gelèbt. Denó
war's è gewäähnlicher Baureort. Es hat die glaich Geschicht wie die annere
Holzlandgemääne a.

Nodemm die Palz an Frònkraich ògeschloss wòr war, no de Frònzeesisch Reweluzion
is Fischbach Sitz vum'è Kandon wòr. Zu demm Kandon han 21 Gemääne geheert. A
òschließend als Daal vum bayrische Rhaikrääs is'es Koandonshauptort geblebb unn
hat sich zum'è wirtschaftliche Unnerzentrum entwiggelt. Bai de Vewaldungsreform
vunn 1972 is der Status dodurch beschdädicht wòr, daß Fischbach-Bojalwe Sitz
vunn de Verbondsgemäänevewaldung wòr is.

Waldfischbach hat frier emol bloß Fischbach gehäß unn so häßt's im Volksmund a
hait noch waitgehend. Awwer wä denne viele Ortschafde wo Fischbach hääßen
(Fischbach bai Dòhn, Fischbach bai Laudre) isses dann vunn Amtswää umbenannt
wor. Es erschd is'es Abtfischbach gehääß wor, wail's in saine Òfäng vor iwwer
800 Joor è Maierai vum Kloschder Hornbach war. Dennó is de offizielle Nòme in
Waldfischbach geännert wor, wail's z'samme met Helderschberg, Gaiselberg,
Schmaleberg, Schopp unn Stäalwe die Hembach bild. Die Hembach is è Joorhunnderde
aldi Waldallmende wo noch hait exeschderd.

1152 is Burgalba erwähnt wòr. Es hat zaitwais met Bärmesens zu Hesse-Darmstadt
geheert. Nom Dood vum Landgraf Ludwig 1790 hat Bojalwe viel Innwohner veloor,
wail die darmstädter Garnison uffgeleest wòr is. Òfongs vum 19. Joorhunnert is
Bojalwe zum'è Ort vun Bilderhännler wòr, wo Hailichebilder unn anneri naivi
Kunscht in ganz Daitschland fäälgebott han. Wie dass nixmi inngebrung hat, han
sich die Bojalwer uff die Korbmacherai veleet. Die Korbmacherai war sò wichdich
wòr, daß sogar Korbmacher vun auswärts ehr Wohnsitz no Bojalwe veleet han.

2007 warn 42,8 Prozent vun de Innwohner Proddeschdande und 42,5 Prozent
Kaddoligge. Die iwwriche han ennere annere Relichion ògeheert orre warn
konfessionslos.

Die Wahle zum Gemäänerat han sait em Z'sammeschluss 1969 folchende Ergebnisse
gebrung:

Die Blasonierung vun demm Wabbe hääßt: Vun Schwarz unn Gold gespalt, rechts è
linksgewendter uffgerichder silwerner Fisch, links è rotbewehrter und -bezungter
rooder Leeb.

Das Wabbe is 1980 vun de Bezirksrechierung Naischadt genämicht wòr unn zaicht de
Leeb vun de Grafschaft Zwääbrigge aus'em alde Wabbe vun Bojalwe und de reddende
Fisch aus'em ehemoliche Wabbe vun Fischbach.

È Städtepartnerschaft besteht met de franzeesische Stadt Carentan im Department
Manche in de Normòndie.



https://pfl.wikipedia.org/wiki/Wald-Michelbach

Wald-Mischlbach odder Wamiba is vun da Fläsch her di gräscht Gemeinde vum Kreis
Bergschdrooß in Hesse.

Wamiba is 1238 zum erschdemol erwähnt worre, in-are Urkund vum Pabscht Gregor
IV., unnerm Nåme Michilnbach. Bei da Zentdeilung 1264 is en Deil vun de Orde, wu
heit zu Wamiba ghere kurpälzisch worre, in annerer Deil Kurmäänzisch. Da Ort
Wamiba selwer waa kurpälzisch. 1803 is-es an Hesse kumme. 1970 bis 1972 sin nein
Derfer zur Gemeinde Waldmischlbach dazukumme.

Des Iwwerwälder Oihaus is in Nochbau vumne tibische hischdorische Ourewälder
Wuhn- un Schdallhaus. Da Iwwerwälder Museums- un Kuldurveroi hot s 2005 in
ehreåmdlischer Ärwet gebaut. Dabei sin e Backhaus un Brunne. Imne Lapidarium
kenne hischdorische Schdää betracht werre, newa Grenzschdää sin des Schdää vun
hischdorische Geräde wie Keldare, Abblquetsche, Mihle un Brinne.

Des Iwwerwälder Heimatmuseum is im Zentrothaus vun 1594 unnergebrocht. Zu sehe
sin dort Gejeschdänd ausem Håndwerk un da Låndwertschaft un di gräscht
Klederbigglsåmmlung vun Deitschlånd. Weiders gibts e Bergbauabdeilung un e
Karrillon-Zimmer, des an de Azt un Heimatdischder erinnert.

Im Johr 2002 hot s Stoewer-Museum uffgemacht mit Oldtimer un Fahrädder, awwer aa
Nähmaschine, Schreibmaschine un weiderem aus da Brodukzion vun Stoewer.

S Bsucherbergwerk „Grube Ludwig“ im Wetzel, is vum Iwwerwälder Museums- un
Kuldurveroi in mihevoller Ärwet widder hergerischt worre un gibt en Oibligg in
de Manganerz-Abbau un in di Bergbaugschischt im Iwwerwald.

Di Museumsdruggerei im Wetzkeil (ehemolischer HEAG-Turm) zeigt di Ärwet vun are
Druggerei vum End vum nainzehnde Johrhunnerd bis ins zwånzischde Johrhunnerd.

Am erschde Wocheend im Juli gibts jedesjohr e Heimatfescht. Di Kerwe is immer am
zwedde Sunndag im Auguscht.

Des Wabbe vun Wamiba zeigt in gold uf schwazem Grund de Rooschd, uf demm da
heilische Laurenzius im Johr 258 in Rõm zu Tod gereeschd worre is. Da Laurenzius
is da Schutzheilische vun da Wamibaer kadolische Kärschegemeinde.



https://pfl.wikipedia.org/wiki/Veltenhof

Veldehof (uf daitsch: Veltenhof) is e Dorf in Niedersachse, seid 1931 in
Schdadtdeil vun Braunschweig, mit 2.750 Oiwuuner (2014), wu seid 1750 Pälzer
wuhne.

Schun im Johr 1007 werd e Dorf mim Nåme Theletunnum erwähnt, im Johr 1031 als
Velittunum. Des Dorf waa längschd verschwunne, wie di Pälzer kumme sin, awwer
der Nåme hot sisch erhalde. Im Johr 1750 sin uff Veråålossung vum Herzog vun
Braunschweig Carl I. zwëlf pälzer Familie in de Ord gezoore. Dord sollde se Woi
un Duwak ååbaue. Da Herzog wolld sisch so di Oifur un di Oifuhrzëll schbare. Des
hot sisch awwer schwierischer gschdalded wie gedenkt. Weil di Bëëde dord
såndisch sin, hawwe se noch schweere Zeide 1850 di Idee ghatt, Schbaagl
ååzubaue. Do demit hawwe se schließlisch Erfolg ghatt. Außerdemm hawwe se sisch
im Hausbau als Schdååsetzer in Nåme gemacht.

1933 is da Middellandkanal, wu di Ems, Weser un di Elbe verbindt, bis
Braunschweig gebaut worre. Uf da Gemaagung vun Veldehof sin dursch de Kanal un e
Hafebegge en haufe Schbaaglägger weggfalle. Vorher hot di Schdadt Braunschweig
nadirlisch Indresse ghat, Veldehof midsamt em zukinfdische Hafegebied
oizugemeinde. So is Veldehof 1931 geje de Wille vun de Leit an Braunschweig
kumme.

Heit noch schwetzt ma in de Familie vun de Noochkumme Veltenhejwersch
(Pälzisch). Di Pälzer Nåme Ding, Volker, Maul un Uster sin heit noch di
haifigschde. Da Ärwetskreis „Pfälzer Abend“ kimmert sisch ums Veltenhejwersch un
di Veldehewer Gschischt. S Museum in da Heimadschdubb befaßt sisch mid da
Gschischt.

Di Haubdschdrooß heeßt Pälzerschdrooß (Pfälzerstraße). Di Schdrooße vun are
große Ordserweiderung in de sibzischer Johre hawwe Nåme vun selle Orde in da
Kurpalz erhalde, aus denne di Siedler ware: Frankenthalstraße,
Germersheimstraße, Heidelbergstraße, Landaustraße, Leimenweg, Mannheimstraße,
Rheinaustraße, Rohrbachweg, Sandhofenstraße, Schwetzingenstraße, Speyerstraße,
Wieblingenweg, Wormsstraße, Zeiskamweg. Des Pattnerdorf vun Veldehof is
Wieblinge (Heidelberg), wu s e Veldehewer Schdrooß („Veltenhofer Straße“) gibt.

1876 hot ma uf eme kläne Buggl e Hollännermihl gebaud. 1930 is se zuare Kärsch
umgebaud worre, wu aa heit noch vun da Reformierde Kärschegemeinde benitzt werd.
Di Pälzer hawwe ihr reformierdes Bekenndnis vun da Palz midgebrocht.

Im Siide un Wesde vun Veldehof fließd di Oker, en Newefluß vun da Aller. Di Oker
fließd bei Veldehof bis heit in nadirlische Mäander. In da Au vun da Oker hot
sisch e tibische Flußauelåndschaft erhalde kenne mid Auewälder,
Weischholzbeschdänd, are ausgedehnde Sumbfvegetezion un Bereische mit sandische
Schdeilufer. Di Okerau is e wischdisches Biotob un Raschdgebiet fä Wasserveggl.
In de sandische Schdeilufer briide Eisveggl un Brandgäns. Di ganze Au vun da
Oker bei Veldehof ghert zum Nadurschutzgebiet Braunschweiger Okerau.



https://pfl.wikipedia.org/wiki/Talljewefze

Tallje- odder Schnierwefze (ladeinisch: Apocrita) sin äni vun zwee Unnerordnunge
vun de Hautfliggler. Fä se tybisch is, dass se e diefi Oischnierung vorm
letschde Segment vun ihrm Kärwer hawwe, ma sescht aa Wefzetallje dezu. Di
Oischnierung ligt net, wie ma mååne kennt, zwischem Middel- (Thorax) un em
Hinnerleib (Abdomen), nä, die ligt zwischem vordere Deil vum Hinnerleib, em
Propodeum, un em hinnere Deil devu, em Gaster. Des Propodeum is bei de
Talljewefze mit em Middelleib (Thorax) verwachse. Seller Kärwerdeil heeßt bei
ene Mesosoma. Dursch die Oischnierung is des Hinnerdeil vun de Talljewefze
äußerscht beweglisch.

Zu de Talljewefze ghere di Wefze, di Biene un di Ämänze. Es gibt oinzeln, in
Grubbe un in Schdaade lewende Arde. Di weiblische Tiere hawwe en Schdachel. Des
is urschbringlisch en Legschdachel, wo awwer bei viele Arde zumne Wehrschdachel
umgewandelt is. Die Arde, wo des noch in Legschdachel is, werre in da
Deilordnung Leegimme (Terebrantia) zammegfaßt, die Arde mit eme Wehrschdachel in
sellere vun de Schdeschimme (Aculeata).



https://pfl.wikipedia.org/wiki/Speyerlachsee

De Schbijalaxsee ischde weschdlischde vunde achd Baggaseje, wu vunde
Kiesg'winnung im Schbaimara Binsfeld iwwrischgbliwwe sin.

De Schbijalaxsee isch äna vunde achd Baggaseeje im Schbaimara Binsfeld, wumamol
Kies kold kabd hodd. De See lischd im neadlische Deel vunde Rhoiniedarung vun
Schbaija im Schdadddeel Schbaija-Noad. De See isch ug'fea 9 ha groß un geed 17
Meda runna oande diefschde Schdell. De See lieschd weschdlisch vum Sunnesee und
im Oschde grensd de See oan die Schdrooße "Binsfeld" un "Biersiederstück". Im
Weschde grensda oans Hochgschdaad, wu a die Weschgrends vum Binsfeld isch.

Do wu haid de See lischd, isch mol än Aldrhoiaam - die „Schbajalaach“ - gwesd,
wu awwa valonded un doan ä sauari Wies midd Schilfgraas worre isch. Do hoddma
doan g'baggad umde Kies fa die Audoboan A 61 zu krische. Haid hodds Wohnhaisa
zwischm siedlische Schbijalaxsee, em Sunnesee im Noade unnem See Binsfeld unnem
Kuhunna un Gensedreggsee un oam Oschduufa hodds nochem effendlische Deel ä paa
dobblraiische Wohnhaisa uff 230–250 m² große Grundschdigga. Siedlisch vum See
hodds ä gläänes Waldschdigg, wuän greeßere, effendlisch awwa im Summa a
g'biarebflischdische Paagblads isch. De See hodds Broblem, dass vum Wald viel
Bleda noikummen unna deswesche wenisch Sauaschdoff hodd.



https://pfl.wikipedia.org/wiki/Sonnensee_(Speyer)

De Sunnesee in Schbaija ischde easchde See gwesd, wuma fade Kies zu krische,
ausg'baggad hodd. De See isch ug'fea 4.5 ha groß un 7 Meda dief.

D'See lieschd wie a die maischde oannare Schbaimara Seeje im neadlische Deel
vunde Rhoinidarung vun Schbaija, im Binsfeld, wu zum Schdaddeel Schbaija-Noad
kead. Eschdlisch vunnem lischdde See Binsfeld, neadlisch duasch die Schdrooß
"Wildentenweg" g'drend lischdde Mondsee und weschdlisch noch de Schbijalaxsee.

Oam Weschdufa hodda uff 500 m² große Grundschdigg des easchde Baug'bied Binsfeld
kabd. Die Haisa sinn iwwa die Schdrooß "Binsfeld" earaischba, wu frija än
Feldwesch gwesd isch. Die Grundschdigg sinn frija vamied un doan midd ännae
Bauvabflischdung in Eawbpachd vagewwe un oam Schluss vunde Pächda vakaafd worre.
Zwische de Haisa unnem See hedd aischendlisch mol än effendlische Wesch valaafe
solle, wu awwa weschem schdaile Ufa zu daija kumme wea. Deschwesche hoddma des
doan a oan die Aischedimma vakaafd.

Oam Oschdufa hodds frija än efendlische Badeschdroand kabd un oam Siedufa hoddma
nix gmachd un s'sisch sisch selwa iwwalosse. Im siedeschdligdsche Egg hoddsn
Kiosk un efendlischi Toiledde un visawi hodds Varoinshaim vum DLRG.



https://pfl.wikipedia.org/wiki/Schd%C3%A4%C3%A4fld

Schdääfld isch ä Ordschafd im Landgreis Siedliche Woischdrooß im Siede vun
Rhoilond-Palz. Sie ghehrd zu de Verbandsgemää Berchzawre.

Schdääfld licht am Rand vum Bewald in de Neeh vun de franzeesische Gränz. De
Weschdwall vum Zwädde Weltkriech isch direkt durch de Ort gange. Reschde
dodefunn kammer noch sääne: ä Schdick Heckerlinie und de Panzergraawe. Die
Gechend in der Schdääfld zusamme mit de Nochberorde Schäädt, Kabbswaier und
Schwääghoffe licht, werd „fiehschtrich“ genennd. Nochberorde sinn - de Uhr nooch
- Nerrerodderbach, Follmersche, Wärd (dort wo'd Daimler isch, awwer aigendlich
isch de wärdder Ordsdääl Schääd gemäänd), Scheiwehart, Salmbach (üwwer de Grenz
im Elsass), Weiseburch (ach in Franggreich) und Kabswaier. Schdääfld und
Kabswaier sinn zammegwaxe.

2007 worn 67,6 vun Hunnerd vun de Oiwohner kadolisch un 17 vun Hunnerd
efangelisch. D reschdliche ghehrn ääner annere Relichion a oder worn ohne
Relichion.ref>KommWis, Stand: 30.11.2007</ref>

D Blasonierung vum Wabbe lauded: In Blau ein mit einem roten Schlüssel mit
abwärts gekehrtem Bart belegter goldener Schrägbalken, beseitet oben links von
einem quadratischen facettierten silbernen Stein, unten rechts von einem
schwebenden gleichschenkligen silbernen Kreuz.. Was in Pälzisch sofiel hääßt
wie: Im Blau ä mit ämme roode Schlissel mit ämme noch unne zeichende
Schlisselbard belechder goldener Schreechbalge, seidlich links owwe ä
quadradischer agschrechder Stää, seidlich rächts unne ä schwewendes
gleichschenkliches silwernes Kreiz.

S Wabbe isch 1983 vun de Bezirgsregierung Naischdadt genehmicht worre. De Schdää
geht uff ä Siechel ausm Johr 1754 zurigg. S Kreiz erinnerd ans Hochschdifd
Schbaya unn de Schlissel ans Kloschder Waiseburch.



https://pfl.wikipedia.org/wiki/Schbayabach

De Schbayabach isch än linke Newefluss vum Rhoi in de Palz
([Rheinland-Pfalz|[Rhoilond-Palz]]). Soi Quell hot er in Spayerbrunne, un zwar
genau do wu die Stroß vun Elmstää uffs Johanniskreiz än Abzweich noch links
(also noch siedweschde) noch Erlebach hot.

In Naischdadt trennd sisch de Schbayabach in zwai Deel unn de nerdlisch devun
fliessd als Rehbach iwwer Haßloch unn Naihofe in der Rhoi. Uaschbringlisch is
des de äänzisch Dääl gewäßd, än Schbayabach hods voa 2000 Joa noch gaaned gäwwe.
Wie mär ufgrund vun de naisde Forschunge oonämme därf, waa hinna Naischdadt
uaschbringlisch ä gonz noamali Bachbieschung, die wo äm Landschafdsgfälle
gfolschd is, ohne Abzwaischung Schbayabach. Des waa, was haid de Rehbach is.
Ärsch die Reema hän, wail daßse in Schbaya Wassa gebraachd hän, die Abzwaischung
gschaffe un dodemid zwää Driddl vum Wassa abgelaidd noo Schbaya - de Schbajabach
waa gschaffe. Un de Rehbach als es - jezad - gläänare Gwässa hod soi Quell
valore.

Haid noch komma guud ärkenne, doßes sisch um än kinsdlische Bachlaaf hondld,
wail kää nadialischa Wassalaaf än Hang long fiad, wie daßes de Schbayabach duud,
orra än onan Bach uf änärre Brigg iwwaquere duud.

Ä zwädd Dailung is när fär ä gwissi Schdregg un waa wohl ärsch färs Wassa selwad
zu daile un schbäda donn, im Middlalda, aach um die Wassagrafd uffzdaile. Des is
donn zwischm Kuafärschd unnäm Färschdbischuf ausghannld worn. Grund dodefär waa
außa de allfällisch Wassagiia aach die geologisch Schdrugdur vum
Pälzawaldgebirsch: de Sondschdoi duud sich mid Wassa grad so vollaafelosse, wie
doßas Wassa wirra ablaafe lossse duud, jenoodäm, wie hooch de Wassaschbijel
laihd. Doodorsch is de Schdää wie än Puffa, wo än reladiev glaischmäßische
Wassaschdond garandiere duud. Un dodemid is donn die Voraussedzung gäwwe fär ä
wäddschafdlische Miehlebedrieb. Tuchwalgeraije, oinische Babiamiehle, Lohmiehle,
Hammaschmiede, Säschemiehle, Kornmiehle, Eelmiehle un die Achaadmiehl Naischdadt
(Achaadschlaifarai), insgsamd waans bis zu 31 Bedriewe - wonn ned mea - wo die
Wassagrafd genuzd hän - uugreschnd die gonz Drifderai. De Schbayabach waa de
Modoa fär die gonz Wäddschafd gweßd.

In Schbaija, wua inde Roi fliesd, hoddma aus vaschiidene Grind än Deel als
sogenoandi Woogbach abgschbalde. Ab äm bschdimde Pungd heesds donn pledzlisch
Nonnebach. De Deel, wu duasch Schbaija fliesd, heesd inde Schdadd de
Gießhiwwlbach un hod mol Miele oogdriwwe. Un dea Deel ged unade Haisa uffde
Haubdschdrooß duasch, hodd donn una äm Haus än Wassafall, wuma a gugge koan un
kummd inde Aldschdad widda ons Lichd. Frija hodds a Zugeng zum Gießhiwwlbach
kabd, wu die Laid Wassa hawen hoole kenne. Haid hodma äna widda uffgmachd.



https://pfl.wikipedia.org/wiki/Sandhausen

Såndhause is ä Gemäänd im Rhoi-Negger-Krais in Bade-Wirddeberg unn liechd in de
Kurpalz. Såndhause hot 14.476 Oiwuhner unn ä Fläsch vun 14,6 km², dodedraus
ergibd sisch ä Oiwuhnerdischd vun 995 Oiwuhner uf de km². Bekånnd is Såndhause
vor allem weeje em SV Såndhause. De jetzische Birgamaischda iss de Georg Kletti
vun de CDU.

Såndhause liechd in de Medropolregion Rhoi-Negga unn in de Owwerrhoiewene. De
Hardtbach, de Laimbach unn de Londgraawe fließe dorsch Såndhaiser Gemargung.
Såndhause grenzd im Norde an de Heidlberga Schdadtdail Kärsche, im Oschde an de
Lååma Schdadtdail Dilje (St. Ilge), im Siede ån Walldoaf, im Siedweschde ån ä
uubewohndi Exklav vun Lååme unn im Weschde on Ofderse. Außerm Ord Såndhause
gherd noch de Waila Bruchhause, es Ferschderhaus, es Wohngebied Induschdrie unn
die Wischdung Lochheem zur Gemäänd Såndhause.

In Såndhause gebbds ä 1909 arischdede Grundschul unn es alde Rodhaus vun 1742.
1757 is ä reformierdi Kärsch arischded worre, iss awwa irgendwonn zu klää worre
unn an die jiidisch Gemää vakaafd worre, welle se als Synagog vawend hawwe.
Dorsch Abwanderung vun de Judde is die Synagog donn als Abschdellraum vawend
worre unn dodorsch de Zerschderung vun de Nazis endgonge. Die evångelisch
Chrischduskärsch is 1866 aigewaihd worre. Es Longhaus vun de kadolisch
St.-Bartholomäus-Kärsch schdammd vun 1767, Kweerschiff unn Gloggeturm sinn 1896
dezukumme. Die kadolisch Haubdkärsch, die Draifaldischkaidskärsch, is 1968
arischded worre.

Im Siede vun de Gemaagung gibts gud erhaldene Sånddiene midare bsunnare
Vegetazion. Zu ihrm Schutz hot ma zwee Nadurschutzbebiede, Pferdtriebsdien un
Såndhaiser Dien, oigerischt.

Frieher is in Såndhause viel Hopfe åågebaud worre. Haid werd zamme midd
Plongschd es Såndhaiser Schbezialbier gebraud. Jedes Johr gebts zur Hopfeernd e
dradizionelles Feschd unnerm Moddo „Hopfe zopfe – Schdiel dråålosse, wers net
koo, solls bleiwelosse“. Vum duwakbroduzierende Gewerbe is Duwakååbau um
Bruchhause rum gebliwwe.



https://pfl.wikipedia.org/wiki/Saarl%C3%A4ndische_Dialekte

Saalännisch gebbds ned. Ned als Schbrooch. Wenn de Ausdrugg drodzdehm alsemohl
gebrauchd werd, dann als Vekerzung vun "saalännische Dialegde" orra fa es
eichene Saapälzisch vun annere weschdpälzische Dialegde absegrenze - orra wail
de Schbrecher vedrengd had orra ned wäs, daß es gaa kenn Saalännisch als enzelni
Schbrooch gebd.

Beide Dialegdgrubbe werre em Weschdmiddldeidsche zugeordned.
Umgangsschbroochlich werd de Dialegd ofd aa als Bladd bezeichned, was awwa nix
med em Pladddeidsche se don had.

Die Schbroochgrenz vun em moselfrängische unn em saapälzische Dialegdgebied werd
dorch die das/dat-Linje daageschdelld, die wo sich vun Velklinge im Siedweschde
no St. Wennl/Freise im Nordoschde dorch's Land ziehd. Außerhalb vum Saaland
werre haubdsächlich die saapälzische Dialegde, insbesonnre es Saabrigger Bladd
unn es vum Begger Heinz geschwäzde Saapälzisch als "der Saalännische Dialegd"
wohrgenomm - ah wenn des quasi noor e Faabklex uff arer bunde Paledd is.

In de Umgewung vun Lebach unn Schmelz valaafd endlang vum Flißche Prims die
dat/wat-Grenz. Obwohl do kenn eichendlicher Inseldialegd geschbroch werd, bleibd
feschdsehalle, had die Mundaad vun Schmelz gewisse Eichenheede, wo im iwweriche
Saaland in der Form ned ufdrääde, wail Schmelz e ledschdi Hochburch vum
moselfrängische Dialegd bild. Das schaffd enge Iwwergäng ins Saapälzische. In
Ahnschbielung uff de tibbisch moselfrängische Ausdrugg loo hei (werdlich „doo“
orra „dord hier“) werd die Gechend om Lebach unn Schmelz aa als die Lohei
bezeichned.

Konsonande werre mehrschdens e Bissche stimmhafd ausgeschbroch (z. B. in
Laddezaun, „Lattenzaun“) was normalawais aa schrifdlich widdergebb werd.
Omgekeerd find e daidlich wohrnehmbaari Õlaudvehärdung tibischerwais bai
Grubbeerunge aus em Konsonand + /r/ am Silweafang schdadd.

Äwefalls tibisch saapälzisch is die Neddunnerschaidung zwische sch unn waichm
ch. Baide Foneeme sin in waide Dääle vum Saaland allofon unn werre als reladiv
wäches, faschd schunn schdimmhafdes sch ausgeschbroch. De Laud laid zwische em
Schdandaddaidsche sch unn ch. Die Allofoni feerd beischbielsweis dodezu, dass
die hochdeidsche Werder Kirche unn Kirsche in de gechend vun Sabrigge als Kersch
ausgeschbroch werre unn nor anhand vum Kondexschd unnaschaidbaa sinn. E weideri
Eichenard fum saalänische Dialegd om Saabrigge iss das Werdche holle für
nemme/innemme. Tibbisch fa die Gechend saad ma dord zum Beischbiel: Ich muß noch
mei Herzdrobbe holle. In de Saapalz om Humborch heesds dann schunn widder hohle
unn werd a ned stadd nemme genomm, dord heesds dann: Ich muß noch mei Herzdrobbe
nemme.

Aa de Laudwerd ch unn r scheine dichder beisammeselaie als in viel annre Regione
vun Daidschland.

Im Stannaddaitsche dun nor zwä Ausschbroche fa O exischdiere. E koazi offeni wie
in „offen “ un e langi geschlossni wie in „groß“. Die Dialegde im Saaland hän
frad wie viele onnan pälzische un moslfrängsche Dialegde zusätzlisch e waideri,
nemmlisch es lange offne oo wie z.B. in kloor, loo (vum Lezebergsche bis waid
iwwa die Middlmosl).

Di Laude ö unn ü gebbd's aach in saalännische Dialegde ned unn die werre
meerschdens jewwails med e unn i easedzd.

Aach in saaläniche Wariande vum Pälzische un vum Moslfrängische gäbds di
geschlossnere unn waida vorre laiende Widdergaab vun de Difftonge ei ass [ɐɪ̯]
unn au ass [ɐɵ̯].

De Difftong eu dud aach in saalännische Dialegde ned exischdiere unn werd med ai
(pälzisch) un au "iwwasedzd". So häßd z.B. hochdaidsch „euer“ aier bzw. auer im
Saaland.



https://pfl.wikipedia.org/wiki/SV_Auschdria_Solzburg

De Schpordverroin Auschdria Solzburg, korz SV Auschdria Solzburg (dt:
Sportverein Austria Salzburg; SV Austria Salzburg) issen Fuusballverroin aus
Solzburg in Eestreich. De Verroin schpielt grad in de Erscht Klass Nord, des is
die segst Liga in Eestreich. 2005 hott Red Bull de "alde" Verroin uffkaaft. Red
Bull hott die Verroinsfarwe offiziell gelosst, awwer alles isch vun fioledd-woiß
uff rod-woiß umgschdellt worre, weil des die Farwe vun Red Bull sinn. Die Fäns
henn awwer gewollt, dass die 72-Johr ald Tradizion bleiwe duud, also henn se im
Okdower 2005 e naii Auschdria middem alde Name un de alde Farwe gegrind. Die
Fans henn Wimbledon un Manchester als Vorbild ghadde, wu Fans ach en naie Klub
gegrind henn.

Om 13. Sebdember 1933 henn sich de FC Hertha Salzburg un de FC Rapid Salzburg
zum SV Austria Salzburg zsammegschlosse. Im Krieg henn se middem SAK 1914 unnem
1. SSK 1919 zsamme als FG Salzburg gschpielt. 1953 is die Auschdria es erscht
mol in die heegscht Liga (domols die Staatsliga A uffgschdieche). 1971 is mer es
erschtmol Zwedder worre. Dodenoh sinn se als mo in die zwedd Liga abgschdieh un
als mo werre uffgschdieh. 1992 un 1993 sin se werre Zwedder worre. 1994 henn se
es erschdemol die Meeschderschaft gewunne un sin im UEFA-Bogaal bis ins
Endschbiel kumme, wu se awwer donn geche Inder Mailand verlore henn. 1994 henn
se als erscht eestreichisch Monnschaft in de Champions-League gschpielt un 1995
sin se nommo Meeschder worre. 1997 sin se nommo Meeschder worre. Ab donn waren
se in de erscht Liga nimmi so gut. 2003 sin se vum Schdadion in Lehen noch
Wals-Siezenheim umgezoh



https://pfl.wikipedia.org/wiki/Richard_Stallman

Richard Matthew Stallman (*16.März in Manhattan, New York City) iss en
US-ameriganische Aggdiwischd fer fraie Sofdwär, Hägga unn Programmendwiggla- aa
bekonnd unner de Inidsiale RMS odda de Schbidzname "St.Ignucius". Ea hots
GNU-Brojeggd gschdaded unn hot dodemid de Weeg fer GNU/Linux geebned.

Stallman hot Õõfong vun de 70er im Al Lab (Abdäälung fer kinsdlischi
Indelligenz) im Massachusetts Institute of Technology geschaffd. Stallman hot do
zu ener Gemainschafd kehrd, die wu daß die Philosophie vum uubegrenzde
Informadsionfluss verdrede hot. Noodem daß viele Firme ihrn Kwällkood nimmi
effendlisch zur Verfiechung geschdelld, sonnern Lizenze verkaafd henn, hot
Stallman des gonz rischdich als Oischrängung vun de Fraihaid empfunne unn hot
die Lizenz GNU General Public License ins Leewe gerufe, die waidgehende Reschde
iwwer ä Sofdwär garandierd. Stallman hot 1984 soin Tschob gekindischd, unn e
ärschd Bedriebssyschdem brogrammierd, welles vollschdännisch aus fraia Sofdwär
beschdehd.



https://pfl.wikipedia.org/wiki/Rehbach

De Rehbach is än u'gfär 29 km lange Bach in de Vorderpalz, der vun Weschde in de
Rhoi minde dut.

De Rehbach hot kää aischeni Quelle, er trennt sisch in Naischdadt an de
Woischroß vum Schbayabach noch links ab. Wie mär ufgrund vun de naisde
Forschunge oonämme därf, waa des uaschbringlisch ä gonz noamali Bachbieschung,
die wo äm Landschafdsgfälle gfolschd is, ohne Abzwaischung Schbayabach. Ärsch
die Reema hän, wail daßse in Schbaya Wassa gebraachd hän, die Abzwaischung
gschaffe un dodemid zwää Driddl vum Wassa abgelaidd noo Schbaya - de Schbajabach
waa gschaffe. Un de Rehbach als es - jezad - gläänare Gwässa hod soi Quell
valore.

Hinner Naischdadt dut er erschd noch Oschde unn schbäda noch Nordoschde fließe.
Dodebai kummt er dursch die Gemainde Haßloch, Beel-Igglem, Schiwwerschdadd,
Limburschahof unn Naihofe. Zwische Aldrib und Ludwichshafe dut er vun links in
den Rhoi minde.

Die wischtigschde linke Zufliss vum Rehbach sinn der Mußbach, der zwische dem
glaischnamische Naischdadder Ordsdeel unn Haßloch minde dut, unn de Schdääbach,
der bai Schiwwerschdadd in de Rehbach fließt. Vun reschds kummt vor allm de
Ranschgrawe. Der kummt wie schunn de Rehbach ausm Schbayabach und dut im Oschde
vun Limburschahof-Rehhitt in de Rehbach.

De Rehbach wurd schunn im Middlalda im damalische Dorf Winzinge, des is haid ä
Schdadtverdel vun Naischdadt, noch links ausm Schbayabach abgelaid. Bai Haßloch
und Igglem isser u'gfär 8 km long in zwee newwernanner laafende Arm uffgedeeld,
die des Aadriebswassa fer die erdlische Miele und Segwerk geliefert hänn. Am
siedlische Arm, dem aischndlische Rehbach, sinn noch drai vun denne Aalache
erhalde.

1981 wurd en große Deel vun dem Gebied zwische Naischdadt unn Schbaya, wu de
Schbayabach unn de Rehbach durchfließe, zum Londschafdsschudsgebied
Rehbach-Schbayabach erklärt.



https://pfl.wikipedia.org/wiki/Oberrheinische_Tiefebene

D Rhoiewene isch der im Sproochgebrauch iwliche Name für de Owwerrhoigrawe. Sie
fängt in Basel åå und geht ugfähr bis Määnz. Manche Lait sage a Rhoidal, was
awwer ned stimmt, wail d Rhoiewene koi Dal isch.

D Rhoiewene isch durch en Grawebruch entschtanne. D Erdkruschte zwische de
haidige Vogese und em Pälzerwald uf de oine Said und em Schwazwald und em
Odewald uf de annere Said, hot sich ufgwelbt, bis sie in de Midde während dem
Terziär un em Quartär oigebroche isch. Es isch zwische dene Middelgebirge en 40
Kilomeder braider un 300 Kilomeder longer Grawe entschtanne, wu sich mid
Sedimend gfillt hod. Di gräschde Mäschdischkeit, wie ma in da Geologie sescht,
hawwe di Sedimende mid um di 3500 Meder bei Monnem. A hait sin di Verwerfunge am
Grawerond noch in Bewegung. Vor allem seidlische Verschiewunge losse sisch
feschdschdelle un månschmol sin dorursch aa kläne Erdbewe zu schbiare. Vom
vulkånische Kaiserstuhl abgeshe isch de Grawebruch ziemlich ewe. De Rhoi, der
vorher durch die Burgundisch Pfort Richtung Middelmeer gflosse isch, fliesst
seidher durch die Rhoiewene und hot ere ihre Name gewwe.

In de Rhoiewene hods, wie die Funde zaische, schun frieh die ärschde Siedlunge
gäwwe. Haid sin die Medropolreschione Rhoi-Mõõ midde Schdedt Binge - Määnz -
Frongford - Offebach - Damschdadt un Rhoi-Negga mid Naischdadt -
Monnem-Ludwichshafe - Schbaya - Worms - Haidlbärsch un Brusel prächnd un mea
siedlich vum Pälza Schbroochgebied die Drinadzional Medropolreschion Owwarhoi
mid Kallsruh und Strõõßburg, Fraiburch im Breisgau, Miehlhause (im Elsass) un
Basel. Di greeschte Städt in de Rhoiewene sin Freiburg im Breisgau, Strooßburg,
Kallsruh, Monnem und Ludwichshafe.

Die ginsdiche Vakeasbedingunge hän schun said de frieheschde Voazaid aach de
Hondl gfärdad - haid is Frongford es Bongge- un Bängschdazendrum, Ciba - Anilin
- Merck - Heegschd sin bekannde Schemie- un Pharmaziefirme. Ändlong vum Rhoi
wärd inde aal Mäanda Kies un Sand gebuddld, in Päschlbronn is die äldschd
Eel­quell, im Ried hänse die Färderung inde 70er oigschdelld un in Landach 2008
õõgfange.

Mid Rhoihesse, Palz un Baade lieje die drai greeschd Woi­baugebiede im
Rhoigrawe, denewwa is do es Haubdõõbaugebied vun Tabag, Zuggariewe un Schbaarchl
un die Osdhäng - Schwaz- un Orewald - sin bekannd fär iane Obschdwässale un
Obschdwoi.



https://pfl.wikipedia.org/wiki/Neulu%C3%9Fheim

Nailosse isch e Gmeind im Norde vun Bade-Wirddebärsch. Neilosse isch 1711 vum
Julius Schickard grind wore. Neilosse isch 339 Hektar groß un werd vun de onnere
Derfer Altlosse, Hoggene, Reilinge un Wogheisel umgewwe. Grod isch Gunther
Hofmann Biachamääschter vun Nailosse.

De Gmarkung isch bei de Grindung dem wirddebärschiche Kloschter Maulbrunn
unnerschtanne un war unner de Herrschafd vum Hochschdifd Schbaya, des sich awwer
net uf Dauer durchsetze gekennt hot. 1816 isch de alde Nome Lußhofe vum Amd in
Neilosse geännerd wore.

1806 isch Neilosse im Dausch vun Wirddebärsch zu Bade kumme. 1821 isch de
Gmeinde eigestännisch wore, hot sich awwer noch lang mit Altlosse um de gnau
Grenz schdritte. 1830sin se dann onisch wore. Am End vum 19. Jahrhunnerd hot
Neilosse viel Duwwakfabrigge kat un en Bohhof kriegt.

In de badisch Verwaldung war Neilosse long in Deil vum Amd Schwetzinge. Des isch
1924 ufglöst wore un hot dann zum Greis Monnem kert.

1952 isch de Gmeind in Deil vum neie Bade-Wirddebärsch wore. Bei de Gmeind- un
Greisreform vunn 1970 isch de Ord zum Rhoi-Negga-Greis kumme un isch mit de
Gmeind Hoggene, Altlosse un Reilinge e Gmeinschaft eigange.

Neilosse hot grod 6500 Eiwuhner. Als Neilosse gegrind wore isch hots domols
faschd 300 Eiwuhner kat. Am end vum 18. Jahrhunnert hot Neilosse schun mehr
Eiwuhner kat, wie Altlosse. Nachem Zwädde Weltkriech‎ hot Neilosse 400
Flichdling ufgnomme.

Vorm Zwädde Weltkriech hen en Neilosse faschd nur Evangelische glebt. 1804 ware
en Neilosse 98% vun de Mensche evangelisch. 1925 ware mit 92% immer noch de
meischde evangelisch. Nachem Zwädde Weltkriech sin dann viel kadolische
Flichdling aussem Oschde kumme. 1967 hen die Katdoligge en Odeil vun 25 % kat.
Heit gits in Neilosse a viel Kadolische.

De Gmeinderot hot 18 Sitz un werd derekt va finf Johr gwähld. Dezu kummd de
Biachamääschter als Gmeinderotsvorsitzender. Noch de Wahl vun 2009 isch di
Mandatsverdeilung so:

Neilosse hot e Haldschdell an de Boh vun Karlsruh nach Monnem. Sunschd fahre
noch Busse vun Haidlbärsch nach Schbaya un vun Altlosse nach Walldorf un seid
neischdem a vum Bohhof nach Malsch. Neilosse ghert zum Verkehrsverbund
Rhoi-Negga. Es git derekte Verbinnungen iwwer de B 36 (Karlsruh - Monnem) un de
B 39 (Monnem - Lahr). Im Norde verläfd a noch de A 61 un im Oschde die A 6.



https://pfl.wikipedia.org/wiki/Museum_Autovision

Des Museum Autovision – Tradition & Forum is e Privatmuseum vum
Elektronikunternehmer Horst Schultz in Altlosse, des sisch mit de Gschichd un
Zukunfd vun de moderne individuelle Mobilität, insbsonnere alternative Antriewe
bschäftischd.

Die Gschichd vun de Entwicklung vun de individuelle Mobilität in den letzdsche
125 Johr werd anhand von einische originalgetreie Nachbaude wie vum dem erschde
Laufrad vum Freiherrn von Drais oder z.B. dem Rekordelektroauto La Jamais
Contente vun Camille Jenatzy von 1899 und exemplarisch mittels de greschde
privade Sammlung vun Fahrräder, Motorräder, Oldtimern und Nachkriegskleewache
vun de Firma NSU verzählt. Zu den Ausstellungssticke ghert ach e
Originalausschtattung vun enere NSU-Werkstatt aus de 20er-Johr.

Außerdem beherberschd des Museum die greschd Ausstellung weltweit vun
Wankelmotore, Wankelautos – Serienfahrzeische un Prototype – sowie drai
Wankelmotorräder. Dazu kehrt ach des NSU-Schnittmodell vum Ro 80, mit dem NSU
des Fahrzeisch damols uf de IAA präsendiert hot.

Das Museum verfischd außerdem iwwer Medallmodelle, mit denne Autobschdandteile
wie Modor, Differential un Audomatikschaltung nochvollzoche werre kenne, sowie
Medallmodelle zum Thema Kraftiwwertrachung. Schließlich stehe Käschde mit
vorbereidede Experimente zu nadurwissenschaftliche Theme bereit.

Newe de große Wankelausschdellung präsentiert des Museum weidere alternative
Antriebe, Elekdroautos, e Brennstoffzellen-Fahrzeisch, e Flüssigasfahrzeug, e
Wasserstoffauto un e Hybridfahrzeische sowie die nedisch Infrastruktur. A des
Enliteraudo vun VW is ausgschdellt. Ergänzend wern verschiedene Batteriesysteme
un uf Schautafle e Vielzahl vun alternative Modorkonzepten un Treibstoffe
vorgschdellt.

Des Museum bied uf Schautafle Erläuderunge meischd mit Zeichnunge, im Enzelfall
mit Medallmodelle, zu folschende alternative Modorkonzepte: Rotationsmodore:
Sabet-Modor, Hüttlin-Kugelmodor, Schneeberger-Modor, Druckzellenmodore,
Wolfhart-Motor, Impulsmodor, Starrotor-Modor, Quasiturbin un Ballpiston-Modor
(reini Studie). Hubkolbenmodore: Gollemodor (en Geschenkolwemodor), Strahm-Modor
sowie e Sammeltafel fer 5-Taktmodor, Stelzer-Modor, Erickson-Modor un
Druckluft-Modor.



https://pfl.wikipedia.org/wiki/Muggaseggel

A Muggaseggel (au Muggaseggele odr Muggaseggl) isch a kloine Massoihoit, bi de
Schwba und au im Franggische. Wennd gnau bisch, gehts um die Zinselzipfele von
oim Muggamoo.

Schwoba saage zur Schtubefliege Mugg. Der wisseschaftlich Aedeagus gnannte
Kerpertoil isch vonnem Fachmoo, dem Entomologe Hans-Peter Tschorsnig vom
Stugarter Naturkundemuseum vermesse worre. Nach dem soinere Messung kosch die
bislang recht vage Maßangabe Muggaseggl präzisiere, der Dorchschnittswerd liegd
om 0,22 Millimeta.

Ma sott beachte, dass der Ausdrugg au im (nord)badische und fränggische gern
gebraacht wird. Muiggaseggele isch dabei net nur a Massoihoit. Wann oiner aussm
Auslann nach Bade oder Wirteberg ziegt, dann sen die Roigschmneggte ofdd
agsäuert, woil sie koi Dialeggt räda kenne. Jetz weellet die Lait drudsäm zoige,
das se dazughere. Deswech nemmet se Wärter wie de Muggeseggel gern mit uff, woil
dann a jeder wois, uuui - seller Roigschmäggte wais wie mer schwetzt mit di
Lait.

Die Brigande hend oine von de friheschte Jumelasche mit Halle in der DDR ghet,
1987 scho. Als die dann a Kochbuch gschriabe hend, isch a kloi Dialeggdlexiko in
dem Biachle roikomme ons Muggeseggele naderlich mid.

Omgherd had in der Siddeutsch Zaitung, der Thomas Lindner, Scheff vom
Groz-Beckert in Albstadt, was a Großkopfeter au vom VDMA isch, gsait, das au im
Gschäfft in Indien alle des Muggaseggele kenne. Nachdem die vor allem Glufa
mache, alla rescht kloine Sache, isch wiechtig das älle au sorgfältig boi der
Sach sin.



https://pfl.wikipedia.org/wiki/Mannem

Monnem (Mannem) is e Universidädsschdadt mit ca. 300.000 Oiwohner , unn is
dodemit die zweddgreeschd Schdadt in Bade-Werddebääg. Fria waas äne vun de
kuapälzische Residenzschdädt. Zomme mid Ludwichshafe un Haidlbääg is Monnem des
Zentrum vun de airopäisch Medropolregion Rhoi-Negger.

Monnem lieggd on de Mindung vum Negger in de Rhoi, där wos vun de Nachbarschdadt
Ludwichshafe un vun Rhoilond-Palz drenne duht. Es liggd so zuglaisch uff de
diregd Linie vun Derkem nó Haidlbääg unn uff de Noad-Sied-Haubdvabindung om
Rhoi.

Inneschdadt/Jungbusch, Gaddeschdadt, Lindehof, Neggaschdadt-Oschd/Wohlgelege,
Neggaschdadt-Weschd, Naioste/Naihermse, Schwetzingaschdadt/Ostschdadt, Feidene,
Friedrischsfeld, Keffadal, Neckara, Rhoinau, Sondhofe, Seggene, Tschahof,
Tschänau, Vogglschdong, Strassenhäm, Waldhof unn Wallschdadt. Die Schdadtbezirke
sinn weida unnagliedad. → Lischd vun de Schdadtbezirge unn Schdadtdaile vun
Mannem

Lombade unn Vänne (beide Grais Bergschdroß in Hesse), Heddese, Ilvese,
Edinge-Neggarhause, Haidlbääg, Plonkschdadt, Schwetzinge, Brihl (all mid Ausnahm
vun de graisfraie Schdadt Haidlbääg im Rhoi-Negga-Grais) in Bade-Werddebääg
sowie Altrip, Ludwichshafe, Frongedahl und Bowerum-Roxem (alle mid Ausnahm vun
de greisfraie Schdädt Ludwichshafe und Fronkedahl im Rhoi-Palz-Grais) in de
Palz.

Wege saina Lach im Owwarhoigrabe herrschd in Monnem ä sehr mildes Klima. Der
wärmschde Monad is de Juli mit durschschniddlisch 19,9 °C, der käldeschde is de
Jonuar mid 1,8 °C. Uffällisch is die gring Niedaschlachsmeng vun
durschschniddlisch 668 mm. Wege Rhoi unn Negger konns im Herbschd zu Newwelbänk
kumme. Beide Fliss sorge ach fier e iwwadurschschniddlischi Lufdfoischdischkaid,
welli bsunnersch im Hochsumma zu driggenda Schwüle führe konn.

Im Lorscha Kodex im Johr 766 is Monnem erschdmolisch urkundlisch erwäänt worre,
im Johr 1607 hot Mannem donn Schdadtreschde kriegt, nachdem de Kurfürschd vun de
Kurpalz (Friedrisch de IV.) die Friedrischsburch hot baue gelossd. Des
giddaförmische Schdrosenedz is bis haid erhalde gebliwwe, deswege heest Monnem a
Quadradeschdadt.

Ainische wischdische Erfinnunge sin in Monnem gemachd worn. De Karl Drais hot
1817 des erschde Zweerad unn de Carl Benz im Johr 1886 des erschde Audo erfunne.
De Heinrich Lanz hodd 1921 de erschde Bulldog gebaud. Unn de Fondanella hot des
erschte Schpaggeddi-Eis erfunne, des wo's gewwe hot.

Monnem is aach en große Vekehrsknodepunkt zwische Fronkfurt und Stuttgard. Do is
aach de zwetgreeschde Rangierbahnhof in Deitschlond. Da Monnemer Hauptbahnhof
iss e wischdiche Knode für de Fernvakeea.



https://pfl.wikipedia.org/wiki/M%C3%BCllberg_Speyer

De Miellbeasch Schbaija isn Miellbeasch im Nordoschde vunde Schdadd Schbaija.
Frieja hodde Miellbeasch Hausmülldeponie Nonnenberg keese, en Nome, wu awwa bloß
inde Agde vawend worre isch.

De Miellbeasch isch inde 60er Johr odda schpeda vonde Miellendsoaschung Schbaija
g`baud woore. Monschmol siehd ma do ä paa Audo`s rumfahre. Die bringn e nämlisch
de Miell vunde Schdadd Schbaija dohi, un` schiddn des do druff. De Wesch kann
awwa ach als änn Fahrradwesch b`nuzd werre. Inde Näh vum Baawersch gibd`s awwa
ach än Fussballblats vum Ördl Waijahof, unä Kläranlach. Uffm Miellbeasch
schdingds ä bissl, wail unna ännem jo d´Miell rumlieschd. D'fia hodd ma jo awwa
de schää Bligg uffde Dumm unde Rhoi. Uffm Miellbeasch schdeed ach ä grossi
Fotowoltaikalach, wu "Grossanlach Müllberch Speyer" heese dud. Enagie wead do
awwa a vum Methongas gwunne, wu vum Beasch ausgaase dud.

De Miellbeasch komma vum Thomashof, iwwa die Glägaadealach "Ponderosa" bis hie
zum Binsfeld seje, un gugge komma bis ons hinnaschde End vun Schbaija. Mea zu de
Alach konschd uffde Said vun "Soltech" finne.



https://pfl.wikipedia.org/wiki/Ludwigshafen

Ludwichshafe (aa Ludwigshafe) (spettisch aach Lumbehaafe) is die gräschde
Schdadt in de Palz. Awwer sie is noch viel mehr: Sie iss nämlich de Außeposte
vun de Palz zu de Badenzer. Uff de anner Seit vum Rhoi lischt Bade-Wirddebärsch
und die Kurpalz. Vun de Pälzer werd die Schdadt in Olehnung an die Anilin a gern
Lumpehafe geneent. Besonners in de Fasnacht kummt des dann immer widder.

Logo vunde Schdadt war als es Wabbe - wie dann sunschd. Awwa mär wolld äbbes
modärnes. Desdewje hod die Schdadt haid, om 21. 11. 2011, unnam Moddo "Symbadie
als Maagezaische" än naijes Logo griehd: "ein Logo, das selbstbewusst die
Haltung der Stadt ausstrahlt und ihr ein neues Gesicht gibt: Das neue Gesicht
für Ludwigshafen – Stadt am Rhein"

Die meischde Schdadtdeele sinn im Basisverzeischnis vumm Kloschder Lorsch (an
der Bergstroos) verzeechent un ewe a do zum erschte Mol erwähnd. Oggerschumm iss
769 gegrind worre, Munnerrem und Maudach dann 770, Friesenem un de Hemshof 771.
Edigumm gibts seid 772 und Obba glei newedro seid 808. Rhoigennem werd 831 im
Goldene Buch vun de Abtei prüm in de Eifel ins Regischter uffgenumme, un Ruchem
erst am Ofang vum 10 Jahrhunnert, weils de Abtei Weißeburg geheert hot. Erscht
1853 is die Gemeend Ludwichshafe entstanne ungefähr do, wo jetzt de Stadtdeel
Mitte iss.

In Ludwichshafe gibts a kää Schloss oddä soebbes ähnlisches, des iss mehr ä
Induschdrischdadt - un aach des nuch nid so long – ä longi Zaid waas's greeschde
Dorff vun Daitschlond. Seit iwwer hunnertfuffzisch Johr (seit 1856) gäbds do die
Anilin (in Hochdeutsch BASF), wo di Aniliner drin schaffe. Fast ganz Lumpehafe
schafft do drin un aa noch die halwe Umgewung. Intresand iss, daß die Ainlin
eischentlich gar net do hätt gebaut werre solle, sondern uff de anner Seit vum
Rhoi. Deswege hässt se jo ach Badische Anilin unn Soda-Fabrik (BASF). Awwer die
do driwwe wollten se net wege dem Dreck. Jetzt hänn se de Dreck, aber
Ludwichshafe hot die Oinahme. Awwer s gibt a noch die Raschig unn de Äbbot un
annere Firme do.



https://pfl.wikipedia.org/wiki/L%C3%B6%C3%9F

Leeß is e äolisches Sediment, des heeßt e vum Wind transbordierdes un
abgelarertes Matrial. Es is im Pleistozän in bschdimmde Landschafde aageweht
worre. Soi Faab is hellgeel.

In de Kaltzeide vum Pleistozän war di Vegetation wenischer discht un hot zum
Deil ganz gfehlt. Di Rhåiaue ware zum Beischbiel weitgehend frei vun-are
Vegetationsdeck. Da Wind hot dort aus em vum Fluß aagschwemmde Matrial des mit
geringere Korngreeße rausgebloße. Weil schun domols da Wind aus Weschde
vorgherrscht hot, is des Matrial iwwerwiegend in eschdlischer Rischdung
transbordierd worre. Da Sand is noch in da Rhoiewene abgelaarert worre, wo ma
hait noch Sanddiene sehe kann. In kläner Deil vum Sand un des noch feunere
Matrial, da Schluff, wie ma s in da Geologie nennt, is weider transbordierd
worre.

Leeß kummt außer in da Antaakdis uf alle Kondinende vor. Vor allem in Schina
gibt s weide Landschafte mit Leeß. Im Deitschland sins vor allem di
Higellandschafte, di sogenannde Gai (Gäue uf deitsch), wu sisch viel Leeß
abgelaarert hot. Im rhåifränggische Gebied gibt s im Kraischgau un in Rhoihesse
große Leeßflesche. Selle Landschafde ghere zu denne wo bsunders fruchtbar sin un
schun frieh reschd discht besiedeld ware. Di Leeßdegge vum Kraischgau sin mit
bis zu 30 m di diggschde vun Deitschland.

Leeß beschdeht vor allem aus Schluff, des is e Madrial mit Korngreeße zwische
Ton un feunem Sand. Danewe enthält-er in geringe Andeil Ton un feunen Sand.
Dursch de Transbord mit em Wind sin di oinzelne Kerner kandisch zugschlaare.
Dodursch bleiwe se gut ufenanner hogge un gewwe dem Leeß e gudi
Schdandfeschdischkeit. So kummts, daß bei viel benutzte Wege, wu sisch schun
tief eugegrawe hawwe, faschd senkreschde Wänd schdehebleiwe kenne. So Wege nennt
ma Hohle.

Im Leeß ka ma oft gut erhaldene Schneggehaisle finne. Vor allem di drei Arde
Helix hispida, Pupa muscorum un Succinea oblonga sin wischdische Vertreder vun
da tybische Fauna.

Die Schdell, wu da Leeß zum erschde mol wisseschafdlisch beschriwwe worre is,
also da Lokus typicus, is e Leeßwand hinnerm Haarlaß am Negger uf da Gemarkung
vun Zigglhause, Rischdung Neiene, heit im Schdadtgebiet vun Heidlberg. Es war da
Heidlberjer Mineralog Karl Cäsar von Leonhard (1779 – 1862), wo des Matrial dort
im Johr 1824 beschriwwe un benannt hot. „Leeß“ is di Bezeischnung, wo ma in da
Region fä des Matrial hot. Denn Begriff hot da Leonhard ins Hochdeitsche
iwwertrare un als „Löß“ in di Wisseschaft eugfierht. In mansche deitsche Regione
un vor allem in da Wisseschaft wärd des Wort eher verkehrt, nämlisch mit korzem
„ö“ ausgschbroche. Noch der deitsche Reschdschreibreform gibt s doher
kurioserweis zwee Schreibweise, „Löß“ odder „Löss“, je nochdem wie ma s
schwetzt. Aa in de meischde annere Schbrooche hot ma denn Begriff „Löss“
iwwernumme.

Volker Schweizer, unner Mitarweit vum Reinhart Kraatz: Kraichgau und südlicher
Odenwald, Sammlung geologischer Führer, Band 72, Borntraeger, Stuttgart 1970,
ISBN 978-3-443-15031-0



https://pfl.wikipedia.org/wiki/Kaiserslautern

Lautre (manchmol aa Kaiserslautre oda Kaisaslaudre) iss e krääsfrai Induschtrie-
un Universidädsstadd un laid am noerdweschdliche Rand vum Pälzerwald im Siede
vun Rhoilond-Palz. Sie had de Stadus vun när krääsfreie Stadd un is aa
glaischzaidisch de Sitz vun de Krääsvewaldung im Landkrääs Kaiserslautre.
Beriemd is Lautre vor allm als Haimad vun äner vun de greeschde Hailischdiema
vun de Palz, em 1.FCK.

Lautre laid 251 Meeder iwwer'm Meeresspichel am noerdweschdliche Rand vum
Pälzerwald im Kaiserslautrer Begge. Die Stadd werd im Siede un Oschde vun
bewaldede Fläche umroomd un dähnd sisch im Weschde ins Landstuhler Bruch aus,
des im Siede vun de Sickinger Heh begrenzd werd. Derch die Stadd fließd e
klääner Näwefluss vum Glån mirrem Name Lauter. Die Lauter werd im Staddinnere
jädoch unnärerdisch gefierd. Die näggschd greeßere Städd sin Ludwigshafe, Määnz
un Saarbrigge.

Lautre laid innerhalb vun de gemäßischd Klimazoon mid Rääe zu jeder Jooreszaid.
Im diregde Veglaich zu annerr Regione in Deitschland had Lautre e rechd waames
un sunnisches Klima. De Jooresniederschlaach betraad 656 mm un laid somid im
unnäre Driddel vun de in Deitschland erfassde Wärde. De truggensche Monad im
Joor iss de Febbruaa un de Monad mid em mäschde Niederschlaach iss de Juni.

Es Gebied vun de Stadd Lautre iss traditionell in Finfdel ingedääld, wo derch
die Faawe bloo, waiß, gääl, rood un grien gekennzaichend woerr sin. Die
Gliederung is 18. Joorhunnad vun de frånzeesisch Besatzungsvewaldung ingefierd
woerr un had haid Vewaldungstechnisch kää Bedeidung mäh. Mid de Ingemäändung vun
de umlaiende Oerdschafde 1969 iss die Stadd in 18 Oertsbezirge ingedääld werr,
dodevun enfalle 10 Bezirge uff die Kärnstadd un die waidere 8 uff die
ingemäändede Stadddääle Ääsiedlerhof (Ääsierl), Morrlautre, Erlebach,
Melschbach, Dõõsebersch, Hunegge (Hunagge), Sischelbach un Erfebach. Åm Enn vun
2002 iss die Haubdsatzung vun de Stadd werre geännerd woerr un die Ortsbezirge
wirrer ufgeleesd woerr. Ortsbezirge bestehe saidhär nor noch fer Ääsiedlerhof,
Morrlautre, Erlebach, Melschbach, Dõõsebersch, Hunegge, Sischelbach un Erfebach.

De Raum um Lautre iss said de Jungstääzaid besiedeld, aa e reemisch Besiedlung
iss noogewiss. Ums Joor 830 iss die Villa Luthra (vun aldhochdaitsch luttar =
klar, hell und aha= Wasser) im Lorscher Raichsurbar erschdmols ukundlich erwähnd
woerr. No 1152 had de Barbarossa do e Pfalz errichde geloss, weswää Lautre aa
haid als e Barbarossastadd gelld. E Joorhunnad speda had Rudolf vun Habsburg em
Oerd Lautre die Staddrechde velieh. Im Joor 1375 iss die jetz "Kaiserslautern"
genennd Stadd ån die Kurpalz vepändd woerr un aa dodemid zur kurpälzische
Owwaåmdsstadd woerr. No em Joor 1571 had Johann Casimir näwer de
Barbarossabursch e Schloss baue geloss. Im Dreißischjährische Kriech iss die
Stadd dånn mähfach umkämpfd un besedzd woerr. Im Joor 1688 iss die Stadd Lautre
im Pälzische Erbfolchekriech un deno im Spånnische Erbfolchekriech 1703 zwäämol
vun de Frånzose besedzd worr. Es Schloss un die Bursch had mär dodruffhie
gesprengd. No de Napoleonische Krieche is Kaiserslautre 1801 unna frånzeesisch
Herrschafd kumm un as Sitz vun na Unnapräfegduur ausgewähld worr. No de
Befraiungskrieche is die Palz un Lautre dånn im Joore 1816 bayerisch woerr. In
de Revolution vun 1849 had in de Fruchthall e Provesorischi Regierung räsidierd,
wo die Unabhängischkäd vun de Palz vum Lånd Bayern proglåmierd had. No 1850 had
sich dånn Lautre zu när Induschtriestadd endwiggld. Derch die Grinndung vun de
Kåmmgarnspinnerei un de Nähmaschinefabrik Paff had sich die Stadd Lautre zum
bedaidenschde Induschtrieståndort in de Palz enwiggld.

Iwwär die Geschicht vun Lautre exischdieren uugweenlich viel Saae. Ainische vun
denne sin fer die Stadd vun großer Bedaidung. So iss de Fusch (Fisch) im Wabbe
vun de Stadd Lautre uff die Saa vum Hechd im Kaiserwoog zeriggzefiere. E ånri
Saa mirrem Nåme Sage von Lutrina dud vun när aus Triär ståmmende fromme Fraa
Lutrina berichde, welli zur Zaid vun de große Chrischdevefolschunge in die
Wildnis gefloo iss un doerd e Wohnung errichd had, die se Lutrea genennd had.
Des soll Lautre soi Nåme gebb hån. Lutrina kummd haid noch imme Nåme vun när
Strooß in Lautre vor, ån dere Enn sisch die Lutrinaklinik befind. E waideri Saa
stelld die Hahnefalz da.

Uffgrund vun de Laach Lautres ån ääm vun de wennische Pässe zwische Rhoi un
Mosel (via regalis) iss die Stadd im Laaf vun de Geschichd immär wirrer zesteerd
woerr. Aa die raschi Induschtrialisierung vun de Stadd im 19. Joorhunnad, die
Bombaadierung während em zwädde Weltkriech, de õschließende vekehrsgerechte
Widdäruffbau no'm Kriech un die Aldstaddsanierung (Flächesanierung) åm Enn vun
de Sechzischer- un åm Õfång vun de Siebzischerjoore hen zu wäsendlische
Veluschde vun hisdoorischer Bausubschdånz gefiert.

Vun 1894 bis 1896 iss die Synagoog in de Friehlingsstrooß (haid Luisestrooß) no
de Pläne vum Architekte Ludwig Levi im maurisch-byzantinische Stil errichd worr.
Die Synagoog die s' Staddbild geprägd had un als Sehenswürdigkääd gald iss im
Joor 1938 vun de Stadd gesprengd worr. 1980 iss s' Gelände offiziell in
Synagogeplatz umbenennd worr.



https://pfl.wikipedia.org/wiki/Irland

Irlond (engl. Ireland, ir. Éire) is ä Insel im Nordweschde vunn Europa. De
greeschde Dääl g'hehrd zur Republik Irlond nordesdlische Deel vunn de Insel
g'heert als Nordirlond zum Verainischde Keenigraisch. Knabb 6 Millione Lait
wohne in Irlond unn es hot e Fläch vun 84.421 km². Aingedaild iss die Rebublik
Irlond in via Prowinze: Connacht, Leinster unn Munster. Die viert Prowinz,
Ulster, g'heert als "Nordirlond" zu Großbridannje.

Besiedeld worre is Irlond des erschdemol um 10.000 v. Chr. vunde "Tuatha de
Danaan" und "Firbolgs". Ab 300 v.Chr. sinn keldischschbrachische Schdämm
oigewanderd, vun derre ihre Schbrach des haidische Irische abschdammd. Dorsch
die Zaid henn sisch viele klääne Ferschdedümer unn Keenigraische gebilded.
Schbäda sinn donn aa die Reemer kumme, die henn do ainische Kasdelle uffgebaud,
awwa sinn nedd dauahafd gebliwwe unn Irlond iss aa nedd ins reemische Raisch
oigegliedad worre. Im 5.Jh. henn bridische Sklave nach unn nach des Chrischdedum
noch Irlond gebrachd, Irlond war dodorsch eens vun de erschde Länner, wo des
Chrischdedum großfläschig vabraided worre is. Irische Missionare henn schbäda aa
ainische Germaneschdämm unn die Slawe chrischdianisierd.

In Irlond henn 1727-29 unn 1740/41 Hungersnöt gewied (an denne die Bridde nedd
gonz uuschuldisch ware), ä Abhängischkaid de Päschda vun de Londbesidza unn
religiese Konfliggde. Des hot 1796 im Rahme vun de amerikanische unn
fronzesische Revoludsion zu em Uffschdond gfiehrd. Des Balamend is uffgeleesd
worre unn die baide Schdaadskärsche sinn verainischd worre. Vun 1845 - 1848
hots, versuchd vun de Kardofflfail unn aach mid Hilf vun de Bride, ä Hungersnod
gewwe. Hunnerddausende sinn dodrõõ geschdorwe unn iwwer ää Million ausgewannerd,
haubdsäschlisch noch Amerika. Ersch im 21. Jh. hot Irlond widda die Bvelkerung
vor de Hungasnod erraischd. 1848 hots donn en Uffschdond gewwe, den die Englänna
bludisch unnerdriggd hewwe. Des hot sich hochgschaugeld, zumal de bridische
Premier mid soina Fodderung fer die Audonomie vun Irlond am Owwerhaus gschaidad
is. Die liberale Badai vun Englond hot 1914 die Uuabhängischaid dorschsedze
könne, doch die Unionischde in Ulster henn dagege prodeschdierd. Mim Ausbruch
vum erschde Weltkriech is die Uuabhängischkaid oigschloofe.

Donn awwa im Johr 1916 henn die Ire en Uffschdond gemachd, welle die Englänna
awwa wieda bludisch niedagschlaache hawwe. De Uuabhängischlkaidskriesch hot am
6. 12. 1921 geended, als de irische Fraischdaad gegrinded worre is. De
prodesdandische Dääl im Nordoschde (Nordirlond) is baim Verainischde
Keenigraisch bliwwe. 1949 is offiziell die Republig Irlond ausgeruf gen. Ohne
Ulschda. Die IRA hod ohne Unnaschdidzung vunde Republik iane Ooschläch gmachd,
die prodesdandische Unionisten hän die kadholisch Zivilbvelgarung terrorisiad un
de Presbyderiana-Parrer Ian Paisley hod soin Hass uf alles Kadholisch
gepredichd... - un woma graa gmäänd hod, ändlisch dääds Friede gäwwe, donnhän
die Unionisde so long wirra terrorisiad, bis ä Bomb hochgonge is. Ärschd 1998
hods än Friednsvadooch gäwwe.

Die Haubdschdadt unn greeschde Schdadt vun de Republik Irlond is Dablin.
Amtsschbrooche in ganz Irlond sinn Englisch unn Irisch. De jetzische
Minischderradspräsident is Enda Kenny unn die Präsidendin is Mary McAleese.

De irische Vakea is eea ruhisch, es Schdrooßenedz ziemlisch klää, awwa
ausraichnd. De effndlisch Nohvakea werd als lausich bschriwwe. Doodefär loßd
sichs Wannere faschd wie inde Palz.



https://pfl.wikipedia.org/wiki/Insekten

Die Insekte (Latäin: Insecta) sin e Klass vun Gliederfießer. Die Wisseschaft, wo
sich mit de Insekte befasse dut, is die Entomologie.

Wie de Name "Insekte" orre a die Nomenklatur schun seet, is e Insekt e
"ingeschnittenes" Viech. Es gliedert sich in de Kopp (Caput) die Bruscht
(Thorax) unn de Hinnerleib (Abdomen), die sich a selber widder in verschiedne
Segmende indäle, wo mit schdrabbazierfäiche Häutcher (Intersegmental-Häutcher)
verbunne sinn. Auße rum is e Außeskellet aus Chitin.

Die Trachee sin zum Atme do. A im Wasser leewende Insekte henn so e
Tracheesyschdem, es werd so genutzt, in dem die Viecher entweder Luftblose mit
unner Wasser nemme, was de Riggeschwimmer so macht, orre a de Gelbrandkäwwer,
wanner unnerm Eis is un nit an die Luft kann, orre se missen an die Owwerfläch
gehe, um se atme. Libellelarve zum Beispiel henn was besonneres: Die henn
Tracheekieme. Das sin stark verzweigte un alle Organe versorschende un a
unnernanner verbunnene Schläuch am ganse Kerbber, manschmo a ganse Luftsäck. Se
sin net nur do, wo mer se vermut, sondern a an de Fiehler un in de
Flieschladere. Se ende in de dinne Tracheole, wo dezu do sin, dass de Sauerstoff
ins Gewewe gehe kann. Die Löcher, wo die Luft dorschgeht, heißen Stigme. Ey
Stigma is normal oval orre schlitzfermisch, henn e Filder drin, wo de Dreck drin
hänge bleiwe soll, unn se sinn an de Seide vum Thorax un em Abdomen.

Wann es Insekt was fresst, dann gehts dorschs Maul dorsch erscht in de Schlund,
vun do her werds in de Verdauungskanal gesooche. Dorsch die Speißerehr gehts
Fudder in de Kropf, wo vorverdaut un Vorrät uffnemme kann, wo bei manche Arde
ver die Larve se fiddere benutscht werd. Dann gehts in de Kaumache, wo es Fudder
zerklennert. Der Teil vum Verdauungssyschdem nennt sich de Vorderdarm. Zum
Middldarm, dodezu rechnt mer nur de Maache. In demm werren die Nährstoffe
uffgenumme. Die Maphalgische Gfäße sin Schläuch im Abdomen vun denne Viecher, wo
sackgasseardich vum Darm, meischdns em Üwwergang zwische Middl- un Hinnerdarm
abzweischn un die nemme ausm Blut die Abfallstoffe uff un leidn se in de
Verdauungskanal. De Hinnerdarm unnergliedert sich in de Dünndarm, de Grimmdarm,
wo oft mit Bakderje wo Nährstoffe abbaue voll is, unn dann de Maschddarm, wo es
Wassa, was in de Scheiße war, uffgenomm werd. Außerdem werd se do gelaachert,
bis es Insekt kagge muss, wo die Scheiße wie beim Mensch üwwer de Hinnere
rausgeloss werd.

Es Nerrvesyschdem besteht ausm Bauchmark un re Reihe vun Ganglie, das sin s
Herrn, wo die Sinnesreize vun Fiehler unn Aue verarweit, es
Unnerschlundganglion, wo vor Allem de Kauvorgang steuere dut, drei Ganglie im
Thorax, wo die Fortbeweschung bediene, unn die Ganglie im Abdomen, die
sogenannde Abdominalganglie, wo die innere Organe steuere dun. Außerdem gebts
noch es periphere Nervesyschdem, wo es Herrn un es Bauchmark mit Muschgele unn
Sensore verbind, um die Beweschunge zu steuere, unn dann gebts noch es viscerale
orre a vegetative Nervesyschdem, wo die selb Verbindung herstellt, awwer um die
innere Organe steuere se kenne.

Es Insekteblut is rot, gelb, gree orre Farblos unn besteht aus Plasma unn
Hämocyte. Es enthält key Stoffe, wo Sauastoff binnen, es dient nämlich im
Geesatz zum Blut vun z.B. uns Mensche net dem Transbort vun Sauastoff, sondern
nur dem vun Nähr- un Abfallstoffe un dem Kohledioxid. Insekte henn en offne
Blutkreislauf, das hääscht, sie henn key Adere, sondern es Blut geht so dorsch
de Kerbber. Es Herz hot zum Pumbe e Ringmuschgulatur, wann sich es Herz
zammezieht (kontrahiert), werd es Blut dorsch die Aorta, wo ke Ader is, wie beim
Mensche, sondern de vordere Däl vum Herz, in die Kerbberhehl gepumt, un dann
wirre dorsch sogenannde Ostie, Schlitze im hinnere Däl vum Herz, wo sich a in de
Fachsprooch Herz nennt (im Geesatz zum vordere Däl) ingesooch. Außerm Hauptherz
henn die Insekte noch an de Fiehler un an de Bey Pumpvorrichtunge, un die wo
Flieschel han, noch am Flieschelansatz, wo sich Flieschlherze nennen, un es Blut
dorsch die Flieschladere pumpen.

Insekte gebts eienlich faschd weldwaid, bis uff in de Ozeane. Sogar in de
Antarktis gebts Insekte wie e paar, die zu de Wasserläufer zähle, un Zuckmigge
wie die Belgica antarctica unn aus de Gaddung Clunio. In de Troobe is die
greschd Ardevielfalt, awwer sunscht eschnwo gebts a ganz schee viel verschiedne
Insekte, wammer vun so Extremleewensräume absieht. Weltweit sin üwwer ey Milion
Insekdearde bekannt.



https://pfl.wikipedia.org/wiki/Haidelsbursch

Die Haidelsbursch bai Waldfischbach is e inzwische erloschenie befeschdischdie
Hehesiedlung aus keldischer un remischer Zait. Die Haidelsbursch dere keldischer
odder remischer Name net iwwerlieffert is, is gesche 50 v.Chr., also schun zu
spedkeldischer Zait besiedelt worre, is in remischer Zait ausgebaud und im 4.
Jahrhunert erlosche. Heit sinn noch die Reschde vun zwä Dore un vun Trebbe,
Maure un enrer Zischdern erhall. Die Ålach is komplett mit Wald zugewachs, awwer
es fiehrt e Pädel durch.

Die Ruin leit 3 km siedeschdlich vun Waldfischbach-Boialwe uff äm Felsrigge vum
Drei-Summer-Berch in 340 m heh, rechts owwerhalb vum Schwarzbachdal..

Ma konn nät mit'em Auto hiefahre. Vum Parkplatz Galcheberchhaus bei
Waldfischbach-Boialwe is e Waldwonnerwäg (ca. 4 km, e Schdunn zu laafe)
ausgeschildert. Vum Parkplatz Summerdell im Schwarzbachdal fiehre e paar gut
ausgeschilderde Waldwäge mit vaschiedene Schwierichkeitsgrade un Länge zur
Heidelsburch. Gewähnlich sinns klänne Waldwäge odder geschodderde
Holzabfuhrwäge, die Oinsomere känne schunn e mol gut zugewachs sinn.

Eventwell is die Burch in schbetkarolinischer Zeit nochemol ausgebaut wor,
Bearweidungsschbure om Kommerdor siehe grad deno aus. In ännrer Urkund vun 1355
is von äm Felse Bunenstein die Redd, der vum Graf Arnold vun Homburch on Graf
Walram II. vun Zwäbrigge verkaf wor is. Des muss sich uff die Schdell beziehe,
zumal de Nome Heidelsburch aa erschd im Middelalder ufftaucht. Jedenfalls wollt
de Walram do e nei'i Burch erbaue, awwer des hat dann nohär doch nät
schdattgefunn.

1990 is die Ålach in de Besitz vun de schdaatlich Forschd- un Schlesserverladung
vum Londesomt fa Denkmalpflech komm.

In die Mauer sinn viel Sschdääbleck vun Graab.denkmeler ausm zwädde un m driddä
Joahrhunnadd n.Chr. verbaut worre. Dodezu ghert ach de Graabschdää vun em
Forschdbeamde (ladainisch: saltuarius), Publius Tertius, un soiner Fraa, die ma
im 19. Joahrhunnadd bei erschde Ausgrabungsarweide gefunne hodd. Als Symbol vun
soiner Amtsgewald als Ferschder treschda e kleeni Axt. Beklaided isser mit em
gallische Kapuzemandel. Im em Hordfund in de Haidelsbuursch ausm 4. Joahrhunnadd
is so e Werkzaisch im Original gfunne worre. Die Agschd is en sogenande
Harzraißer, wo ma zum Gewinne vun Boomharz verwend hodd. Die Fraa treeschd e
gstufdes, tunika.ardisches, fußlanges Gewand. In de link Hand treschd se e
sogenantes Bersearmband. Ah wommer's nät gonz sischer wisse konn, obber
werklisch e Ferschder war, hatt'mers do mit m äldeschde Indiiz fa
Waldadminischdration zu due. Die Original-Graabplatt is haid im Hischdorische
Museum vun de Palz in Schbaija uffbewahrt, awwer on Ord un Schdell sieht ma e
Reblik vun 1876. Außerdem hodd es Hoimatmuseum in Waldfischbach e Holzschnitt
defu. Dort sinn a Minze, Werkzaisch und Keråmikbruchschdigger vun de
Haidelsbuursch ausgeschdellt.

Hauptquelle fer den Ardikel is: Helmut Bernhard: Die "Heidelsburg bei
Waldfischbach - Ein kaiserlicher Domänensitz (Saltus)?, in: Karl-Heinz
Rothenberger, Karl Scherer, Franz Staab, Jürgen Keddigkeit (Herausgeber):
Pfälzische Geschichte, Band 1, Institut für pfälzische Geschichte und
Volkskunde, 2002, 2. verbesserte Auflage, Seiten 82-83



https://pfl.wikipedia.org/wiki/HRR

Es Hailisch Reemisch Raisch (vun de Daitsch Nadzion) (lateinisch: Sacrum Romanum
Imperium) hod soi Õõfäng long voa däm, doßs iwwahaapd ä daitschi Nadzion gäwwe
hod un soi Exischdenzgrundlaach waa es mystisch Vaschdändnis vum aale Reemisch
Raich un vum Prophede Daniel soim 4-Raische-Draum: Däm hod gedraamd, doßes via
Raise gäwwe dääd un donn käm de Weldunnärgong. Es Vädd waa schun es Reemisch
Raisch gewäßd un desdeweje hod des ned ufheere gedäffd. Außadäm waa de reemisch
Kaisa aach als de Bschidza vunde Kärsch gewasd, nämlisch saids Grischdedum dod
Schdaadsrelischjon worrn is.

Dodemid waa klaa, doßs Raisch hailisch un "ewisch" soi muß bis zum
Weldunnärgong, un doßs när ääns gäwwe konn.

De Scharlemanje hod soi Raisch vum Adlandig iwwa de Rhoi bis waid iwwas
Sägsische enaus ins Beemische un an die Oda un nõõ Kroazie un halb Siedidalie
ausgedehnd un sisch im Rom zum Kaisa kreene geloßd.

Des Raisch is donn zerfalle un im Oschdail hod sischs oschdfrängisch Raisch
gebild mid Grenze vun uuugfea Mõõpejee (haid Siedfrongraisch) nõõ Gent un an die
Westaschelde (B-NL) un su isses aach im gonze Middlalda gebliwwe.

In därre Zaid sin als im Norde die Wikinga oigfalle, die Normanne, un hen bis
waid enuf, bis Kölle alles geraubd un geplunnärd, un im Oschde sin die Ungan uff
ihre klää, schnell Perdscha kumme, hen gebrennd u geraabd un waan werra fod, ehh
doß mer se hod packe gekennd.

Des is su gonge bis de ledschde Frongekeenisch Konrad un die Gruße vum Raisch
die Grohn ande Sagseherzoch Hainrisch (de Vochler) gäwwe hen. Obwohl daßsä sisch
nie hod zum Kaisa gröhne geloßd, beginnd doch midm die aischndlische
Raischgschichd:

Oddo I., de Gruuße (* 23. Nowvemba 912 in Wallhause bai Sangerhausen; † 7. Mai
973 in Memleben bai Naumburg ande Saale) waa ab 936 Herzoch vun Sagse un
Keenisch vum Osschdfrangenreisch (regnum francorum orientalium), ab 951 Keenisch
von Idalie un ab 962 reemisch-daitscha Kaisa.

Awwee de Oddo hod sischageje gewelld un hod soin Sohn (Oddo II) 972 middm
Theophanu, Nischd vom byzandinsche Kaisa Johannes Tzimiskes, vahaiad. Zudäm waan
baide, de Filius unes Theophanu, aach zum Kaisa gegreend worn. Su waan die
Problemschas mid Byzans fõd un die Nõõfolsch wa klaa un Machd un Oifluß in
Idalie waan gsischad. Oddo is häämkumme un hods Ärzbischdum Magdebursch gegrind.

Mecha wie soin Vadda un Großvadda hoda die Raischskärsch uff Kleeschda un Mösch
gschdidzd un die uuabhängisch gemachd vun Episkopad un Adel: zu de
Färschdbischef sin die Färschdäbde kumme.

Mid 14 Joa waa de Oddo III volljärisch un hod selbad regiere gedärfd. Anno 996
hodn de Pabschd Johannes XV. zu Hilf gerufe un Oddo is gen Idalie gezoche. In
Pawia hoda erfahrn, daß de Pabschd gschdorwe wär un hod in Rawenna soin
Hofkaplan Brun vun Kärnde als Pabschdnachfolscha nominiad un vum Ärzbischuf
Willigis vun Määnz un Bischuf Hillebard nõõ Rom beglaide geloßd, wu dea de
ärschd daitsch Pabschd worn is un sisch Gregor V genennd hod. Dea hodn donn aach
glai zum Kaisa gekreend. Noonärem korze 'Uffendhald inde Haimad wara donn vun
997 bi 999 werra do unne un hod mim Gregor die Kärsch in Schuß gebrung.

De naie is de Kunrad II. gewesd, de ärschd Salia. Die Salia waan aus unsa Äck,
vun Schbaya un Worms. Un des hense aach ned vagesse: de Kunrad hod gleiemol de
Grundschdää fär de Schbayra Dum gelehd un - wie vazähld wärd - nõõdem daßa
morschns schun den färs Kloschder Limbursch gelehd hod. Un donn issa drõgang,
aach es burgundisch Keenichraisch ins HRR zu hole. Õõgfange hod dodemid schun de
Hl. Hainrisch II., un ea hods zum End gebrung. Es Indresandeschde droo is em
Kunrad soi Argumendazion: Wie soi Voagänga, de Hl. Hainrisch es als Erb
zugschbroche griehd hod, do wärs ned an die Person kumme, sunnan ans Raisch. Su
hodda aach iwwahaupd es Raisch vum Kaisa als Person abgekoppeld.

Ääns waa gonz nai un es wäa besa, des dääd aach haid nuch un iwwaall un in alle
syschdeme gelde: wia soin Suhn hod zu soim Nõõfolscha hod wähle lasse wolle,
hodmärm die Bedingung gemäschd, doß die Unnärordnung unnär den naie Keenisch när
gelde solld, wanna än guude Härscha wär!

Baim Hainrisch III. soim Dood waa soin Glääne grad erschd 6 Joa ald un so hod
soi Mudda die Regentschafd iwwanumme. Mim Pabschd Viktor II., där wu als Bischuf
vun Aichschdädt aach Raischsverwalda wa, unäm Hugo vun Clüny, äm Gohde vun ihrm
Suhn, hods's aach gonz guud hiegriehd. Donn is de Viktor gschdorwe unde
Friedrisch vun Lodringe is als Stephan IX. Pabschd worn, ohne daß mär am Hof
noogfõhd häd. Awwees Agnes hods donn schließlisch duch abgniggd. Es waa eh när
fär ä paa Munad, donn hodda gsahd, mär mißd midde Wahl vun soim Nõõfolscha
warde, bis daß de Hildebrand vun Daitschlond zurigg wäa. Awwee die Reema hen
glabd, se därfde alläns en Pabschd bschdimme, unde Bischuf vun Velletri, als
Benedikt X. zum Pabschd ernannt. Die Kardinäl hen prodeschdiad, hen awwe flije
gemißd. Do hendse uf de Hildebrand gewaard un uf däm soin Raad un mim Agnes soim
placet en Gerhard vun Burgund zum NIkolaus II. gewähld. un der hod don es
Pabschdwahldekred värabschiede geloßd: Wahl dorsch die Kardinäl, Akklamation vum
(Kärsche)Volk, Zuschdimmung vum Kaisa orra Keenisch.

Schdattdesse issa zu Kraiz gekroche, hod all soi Reschpekd värlore un än gonzes
Kor vun innnepolitische Geeschna gschaffe. Soi Suhn hod don rebelliad unnen zum
Abdange gezwunge un schließlisch mim Kalix es Konkordad ausghanneld, awwre des
waa hall aach nix Halwes un nix Ganzes un guud gewqorre isses aach nie wierer.

Fernau nenndn de ledschde Riddä un des d.is ned grad wenisch. Ea hod väsuchd,
nuchämol die ald Machd vum Raisch uffzurischde, hod awwee kää nachhaldische
Ärfolsch ghab. Zwaa hodda alle Reschde im Gsedz feschdgschriwwe griehd, hodse
awwee in Italie ned aach dorschsedze gekennd. Im daitsche Raischsgebied hodda
alladings gezaischd, doß när alläns de Kaisa die ledschd Machd iwwä Lehe hod.

Awwee des is nadierlisch grandiose Schwachsinn, wail där Guudschde dodemid
vagesse hod, was de Jesus selbad dodezu gsaad hod: ned när "gäd em Kaisa, was em
Kaisa is un God, was God ghead!"Ea hod aach gsaat, wiera voam Piladus gschdanne
hod un wies um Kopp un Graace gonge is: "Moi Raisch is ned vun därre Weld! Wann
moi Raisch vun deärdo Weld wäa, määnsch ned, doß donn moi Soldade kumme wääre un
fär misch gekämpfd häddee, doß isch ggned ärschd in dänne Judde ihrne Händ
gfalle wär?!"

Ärschd midm Hainrisch VII. (1310 - 1313) hods wirra än Kaisa gäwwe. Awwee die
außepolidisch Krafd waa ford, die Machd gebroche. Die Kuafärschde häns Saache
ghed, die Schdädt hen sich zammegschloß ghed zum Schdädtebund un zu de Hanse, de
Außehannl waa schdark, die Peffersäck hän sich ä goldni Nõs gheeld, die Päbschd
hen in Avinjong ghockd un gschännd - un die daitsche Keenisch waan machdlos.

Gewinna - kään Griesch uune Grieschsgewinna! - waan Schwede, Habsbursch un -
nadierlisch, wie immä - Frongraisch. In "Meyers Konversationslexikon" von 1889
hääßds:

Wanns aach, wie su viel, wu Daitschlond gschadt hot, sysdemadisch scheegredd
wärd, solld mär des ned vagesse. Un gradsowenisch, doßmä die Kurpalz nuch viel
mea zärschdiggld hod, als wie doßse voahea schun waa un doß mära die gonzi
Owwapalz un all elsässisch-lodringisch Gebiede geklaud hod.

Wie donn de "Sunnekeenisch" Lui XIV., inde Palz als Lije-Lui brichdischd, in
Frongraisch Keenisch waa, isses gonz schlimm worn: dem soi Grieschsminischder
Luvoa hod mid „brûlez le Palatinat!“, dt.: „Brennt die Pfalz nieder!“, "Duud die
Palz abfaggle!" dän Mordbränna Mellag ("Mélac") iwwa die Gränz gschigd. Dea hod
1688 midde Rhoiamee Baade un Palz uhne Grieschsärglärung iwwafalle un unsa eh
schun kabudnes Lond bis 1697 nuch mecha väwieschd - des is aach dea Vabräscha,
därwus Haidelberscha Schloß hod schbrenge geloßd. Aach die grooße romanische
Dome am Rhoi hodda abgfaggld un draiväddl vunde Laid ermorded. Un des alles fär
zum "Ruhme" vun dä "Grõõ Nasion".

Wie sisch die Kaisa nimmi ums Raisch gschead hän, sin die Praiße grooß worrn:
ärsch sin die Kuafärschde "in des hailischn reemschn Raisches Schdraisondbix" -
wie mär Brandebursch ghääße hod - Keenisch "in Praiße" worrn, donn Keenisch "vun
Praiße". Än klääne, awwa wichdische Unnaschied: Praiße waa än klää un ziemlisch
uuwichdisch Häzochdum waid außahalb vum Raisch. Sich dod selbad zum Keenisch zu
mache, konnd ääm aichndlisch känna väbiede un de Leopold I. hods donn aach
ausdrigglisch ärlaubd, doß sich die Brandeburchische Kuafärschde aach im Raisch
hän "Keenisch in Praiße" genännd hän - se waare ja dodemid kää Keenisch im
Raisch. Als "Keenisch vun Praiße" waan se awwa im Raisch Keenisch - un dodemid
schun faschd ä Konkurrenz zum Daitsche Keenisch. Voaallem waan se allwail schun
Keenisch im Raisch, wande nai Keenisch un Kaisa nuch gaaned gewähld waa: wann
also än Kaisa gschdorwe wär, ohne daßa soi Suhn schunämol zum Keenisch hod
kreene geloßd, donn waa doo schun mim Keenisch vun Praiße än annan mid närrem
heeschan Rang als wie de podenzielle Drohnfolscha - un dodemid selwad än
podenzielle Drohnfolscha!

Die Praiße hän also de Habsburscha Kongurrenz gemäschd. Des ging, noodäm daß de
Soldaadekeenisch es praißisch Milidär komblädd reformiad hod, sowaid, doß sich
soi Suhn, Friedrisch de Gruße, weja Schlesie mid Eestraisch in ä gonz Serie vun
Griesche oigeloß hod. Doßa wägglisch "de Gruße" waa, hodda doodemid bewiese,
doßa denoo gsaad hod, wonna aach noch so sea im Räschd wäa, ea dääds doch ned
nuchemol mache, wails ääfach zuviel Doode un zuviel Schade wäa!

Was ea selbad waaschainds gsien hod, was awwa haid nuch in kännäre Schul geleead
wärd un was aach die Hischdorigär när sälde un ea värschdäggld väreffenlische,
des is, daß soin ledschde, de siwwejäarisch Griesch än roine
Schdellvadreda-Griesch waa: do gings ganimmi um Schlesije zwische Praiße un
Eestraisch, sunnärn um die Voahärrschafd uffm Globus zwische Englond un
Frongraisch: Die Englänna hän in Daitschlond, voa allem in Hesse, Soldade
gekaafd fär se als Kanonefudda in Amerika zu värhaize, wu daßse geje Frongraisch
gekämpd hän ("englisch Bluud wär dodefär viel zu koschdbaar" hod de Fernau
gsaad, doßse gedengd hän...). Zuglaisch hänse Frongraisch, Rußlond un Estraisch
geje Praiße ufghezd un Praiße mid Geld unnaschdidzd, fär doß uf die Waise die
Kräfde vun Frongraisch uffm Kondinend gebunne waan un so in Iwwasee ned zum
Oisadz kumme konnde.

Vum 25. bis 27. Auguschd 1791 hän sich uff Schloss Pillnitz Kaisa Leopold II. un
de Keenisch Friedrisch Willem II. vun Praiße getroffe. Es ging - wirra mol - um
Pole un um es Änd vum habsburgisch-dirgische Griesch. Uf Dränge vun
fronzeesische Exilande gabs in de ledsch Minud nuch ä Ärgläärung, mim Ziel „den
König von Frankreich in die Lage zu versetzen, in vollkommener Freiheit die
Grundlage einer Regierungsform zu befestigen, welche den Rechten der Souveräne
und dem Wohle Frankreichs entspricht“.

Än Daitsche Bund hänse gegrind, es Volk hod de Uffschdand geprobd, äs ärschd
Parlamend hod än Kaisaraisch unna Praiße bschlosse, där Dummbaidl un Keenisch
hod abgelehnd und selbschd, wie schbäda de Bismark in Versail es Daitsche Raisch
ufgrischd hod, waas hald när än Daitsches Raisch und nimmi äs Hailisch Reemisch
Raisch vun de Daitsch Nadzion.

„... und die] Welt wird neu geordnet“. Kontinuität und Bruch. - Vom Beginn der
Revolutionskriege zum Deutschen Bund und zur Neuordnung Europas



https://pfl.wikipedia.org/wiki/Geschichte_der_Stadt_Pirmasens

Die Geschischt vun de Schtadt Bärmesens beschreibt die Entwicklung vun ennrer
klänne Siedlung om Westrond vum Pälzerwald zu ennrer Garnisonsschtadt un äm
Zentrum vun de deitsche Schuhinduschtrie, bis in die Gechenwart.

Ògefong hat's wohl in de Gechend um de Wedebrunne in Bärmesens. De Nome hat die
Schtadt vum Heilische Pirminius, der wo 742 in de Neh e Kloschder bei Hornbach
ufgebaut hat. Die Siedlung war soi "Waldmark" un is um 750 ògelecht wor.

Londgraf Lui IX. vun Hesse-Darmschtadt hat aus'em Derfel im 18. Johrhunnert e
Garnisonsschtadt gemacht. Im 19. Johrhunnert is die Schuhinduschdrie gewaltich
ufgeblieht un so is'es bis zum End vun de 1970er Johre geblib.

Die äldeschde Besiedlungsschbure in Bärmesens hat ma 1930 zwische'm Erlehof
un'em Kettrichhof gefunn, un zwar e Feld aus zeh Grabhichel. De Hoimatforscher
Oskar Schäfer hat bei Grabunge vier defu uffgemach. Do ware Skelett, Schdä- und
Brondgräber drin, die näwer Skelette un Knochereschde a Schmuck un Waffe aus
vaschiedene Epoche enthalt honn. Die ältschde Bronzefunde hat ma uf die frieh
Brozezeit (2000 - 1900 v. Chr.) datiert, onnere de Hallschdatt- (700 - 550 v.
Chr.) un de La-Tène-Zeit (5. - 1. Jhd. v. Chr) zugeordnet. Die Funde hat ma em
Hoimatmuseum in Bärmesens iwwergeb, die onnere Grabhichel hat ma net ufgemach.

Onnere keltische Schbure hat ma in de Neh vun Gerschbach un Windsberch gefunn,
des sin heit Schtadtdäle vun Bärmesens. Do sinn a Reschde vun Opferschdätte, die
em keltische un schbeder vun de Remer iwwernummne Waldgott "Vosgeus" (a
"Vosagus" oder "Vosacius"), em Nomensgäbber fa die Vogese (Vosges) un fa de
Waasgau, geweiht ware un im Johr 1830 entdeckt wor sinn. Die Reschde sin
ungefähr drei Kilometer vum Wedebrunne weg.

Nomenspatron vun Bärmesens is de Heiliche Pirminius, der 742 soi letschdes
Kloschder in Hornbach ufgebaut hat un 753 dort geschdorb is. Em Kloschder hat
mer die besonners waldreich Hornbacher Waldmark iwwerschribb. Uf däm Lond sinn
schbeder folgende Siedlungen entschdonn: Bärmesens, Ruhbonk, Simde, Winzle,
Gerschbach, Fehrbach, es unnergongne Hunscheid wo schbeder die Huschderheh als
Schtadtverdel vun Bärmesens entschdonn is, der Däl vun Münchweiler wo uf'em
linke Ufer vun de Rodalb leit, Rupperschwiller un em ehemalische Dorf Gudebach
zwische Lemberch un Bärmesens, dem soi Gebiet Lemberch zugeschla wor is. Des
entschprecht im Große un Gonze em Schtadtgebiet vum heidische Bärmesens.

Es Kloschder Hornbach hat die Besiedlung vorogetribb, un die Mönche honn 820 e
Kloschder in de Neh vum Wedebrunne ufgebaut. Die Siedlung is es erschde mol 860
als „Pirminiseusna“ (a „Pirminisensna“) in ennrer Urkunde erwähnt wor. Sie hat
em Kloschder Hornbach gehert. Die Endunge seusna bzw. sensna schdehe im
Aldhochdeitsche fa allä un komme vum ladoinische sus, Wutz. Es war demno e
oinsomi Waldsiedlung, wo ma es Vieh vum Kloschder, hauptsächlich Wutze, gehall
hat. Onnere Quelle nenne die Siedlung a „Pirminishusna“ oder „Pirminishausna“,
also sowas wie die Heiser vum Pirmin. Vielleicht honn die vum 9. bis zum 13.
Johrhunnert gefunnene Bezeichnunge „Bermesesne“ un „Birmasesse“ a was mit em
„Bermann“ zu due. Jedenfalls is do a e Kabell oder Kerchel gewest, die schbeder
greßer iwwerbaut wor is. Uf'em Gelände vun de Färwerei Kenich is ma 1885 uf
Mauerreschde vun em Kerchel geschdos, des 5 mol 8 Meder groß war, un zwar unner
em Bladdebodde aus'em 12./13. Johrhunnerd.

Die Òsidlung wa on die schun ald Salzschtroß ògebunn. Die is vum lothringische
Salzgau (Saulnois) bei Château-Salins kom. Es Schdädtche Duss (Dieuze) hat de
Schtroß a de Nome Duser Schtroß gäb. Sie is durch Hornbach gong, weider iwwer em
no ihr benonnte Dusebrigge un siedlich vun Hehäschwiller vorbei, wo se sich mit
de vun Zwääbrigge kommend Schtroß vaoinischt hat. Die is a ausem heidische
Fronkreich komm, hat bei Zwääbrigge die Blies iwwerquert, is donn durch
Zwääbrigge gong, dann de Berch nuff iwwer die heidich Bärehitt bei Ninschwiller
noh Hehäschwiller. Donn isses gemoinsam weidergong on Fehrbach vorbei no
Bärmesens ninn iwwer die Londschdroß (heit Hauptschtroß) oder iwwer die Alt
Schtroß (heit Alleeschtroß). Also estlich om Dorf vorbei. Donn ging's weider no
Lemberch un Salzwooch, wo se de Salzbach iwwer die Salzbrick iwwerquert hat.
Weider no Hinnerweidethal un on Häschde vorbei in Richtung Vorderpalz un
Schbaya. Des war nur e gewähnlicher Feldwäg, nät befesticht. Heit wärd die
Oschd-Weschd-Verbindung vun de A8 un de B10 gebildet, die nadierlich die
Ordschafte umgehe, aber uff die alde Trasse sinn immer noch Londschdroße.

Die Schutzfunktion vum Kloschder Hornbach, das im Endeffekt a e Vogtei war, hat
om Òfong beim Bischof vun Metz gelä. 1100 is Hornbach e Eichenkloschder vum
Bistum Schbeyer wor. 1150 hat Bärmesens e zwätti, greßeri gotischi Kärch St.
Juliana kriet, die in de Mitte vum Dorf e bissel erheht gebaut wor is un die
erschd Kärch ersetzt hat, die zwische Wedebrunne un Pirminiusschtroß geschtonn
hat. Wahrschoinlich war des e Eigenkärch, die de Heilich Juliana vun Nikomedia
(285 - 304 n. Chr) geweiht war. Es Dorf is mit Hornbach um 1179/1180 on die
durch Erbteilung entschdonn Grafschaft Saarbrigge iwwergong.

1187 is die Grafschaft Sabrigge zwische de zwä gräfliche Brieder Simon un
Hoinrich ufgedält wor. Simon hat de westliche Däl kriet, Hoinrich alle Lännereie
estlich vun de Blies un domit a die Hornbacher Waldmark un die Lothringer Lehe.
Er hat sich seitdäm Graf Hoinrich vun Zwäbrigge genennt un hat sich in Zwäbrigge
e Wasserschloss baue losse. Er hat a die Vochtei iwwer's Kloschder Hornbach
kriet, un dodemit a die Gerechtsomkeit. Immer on Mariä Geburt hat er im
Kloschder zu Gericht gesäss un Hännel zwische de Ridder, de Leibeichene, de
Huwer oder de onnere Kloschderbaure entschied. De Abt hat ihm dodefier jedes Mol
12 Heller fa Fläsch un Brot, un e Maß Woi geschuld', un 20 Bund Stroh fa soi
Perd.

Um die Waldmark zu sichere, mit Weiler, Derfe, Hef un Schtroße, wollt de
Hoinrich I. in Lemberch e Burch baue. Weil er do kä Lond gehat hat, hat er 1198
vum Abt Wernher, wo domols de Vorschdeher vum Kloschder Hornbach war, de
Guteberch un de Rubrechtsberch mit Umgebung kaf. 1200 hat er dort die Burch
Lemberch un die Wachtburch Rubbertschdä gebaut. Die Lembäer Burch wa om Òfong e
Vogteiburch, die nät vum Graf, sonnern vun Vecht bewòhnt ware, des ware vum Graf
ausgesuchte Edellait.

Inn'er Urkund vun 1202 schdeht, dasses Dorf Bärmesens e Parrort mit Kärch un
eichenem Parre war, awwer abhängisch vum Kloschder Hornbach. Die Kärch wa de
Middelpunkt vun de Seelsorch un vum Gottesdienschd fa die Gläuwiche aus de
Derfer, Hef un Miele1225 is e Siechehaus bei de Kärch St. Juliana gebaut wor. Im
selwe Johr hat die Bischof vun Metz die Iwwertrachung vun de Bärmesenser
Parrverwaldung on's Kloschder Hornbach beschdädicht. Domit sinn alle Gelder vun
de Parrei fa die Errichtung un Unnerhaltdung vun de Kron'geversoiung iwwer's
Kloschder geloff.

Em Graf Hoinrich I. is 1237 soi Sòhn Graf Hoinrich II. gefolcht. Der hat vier
Sehn hinnerloss, als er 1281 geschdorb is. Ewwerhard un Walrom honn zusomme
iwwer die Grafschaft Zwäbrigge geherrscht. Ab un zu honn se Streit gehatt, un
deshalb honn se 1297 die Grafschaft gedäld. Ewwerhard I. hat de "unnere" Däl
kriet, mit'em Hauptort Birmesessen, wie Bärmesens domols gehäß hat. Walrom I.
hat de "unnerschde" Däl kriet, mit Eschwiller. Des hat sich vor allem uf die
Leibeichene bezo, die Gerichtsbarkeit is zusomme geblib. Bußgelder vun Frevler
sin ufgedält wor. Die Unnertòne honn es Recht vum freie Zuzuch gehatt, awwer
Haus, Hof un Erbschaft vun em weggezone Leibeichene hat weiterhin soim friehre
Herr gehert. Immerhi honn a Jungfraue wegheirate derfe, ohne dass ihr
bishericher Herr hett was degehe honn derfe. Witwer un Witwe honn erschd die
Genehmischung vun ihrm Herr zu ennrer neie Heirat inhole misse.

1308 is de Walrom I. geschdorb, un soi Sòhn, de Simon II. hat de Besitz kriet.
1312 is der a geschdorb, awwer dem soi Sòhn, de Walrom II. war noch
minderjährich. Die Mudder, Gräfin Agnes vun Zwäbrigge, hat deswä'e bis 1327
geherrscht. Ma wäß, dass'se mit'em Erzprieschder Gerhard vun Hornbach wäe em
Streit zwische de Abtei Hornbach un de Bärmesenser zu Gericht gesäss hat. Die
Bärmesenser Kerch war zwische 1322 und 1326/1327 abgebrennt un hett widder
ufgebaut werre solle. No'em Urdäl hat de Abt 24 Pund Heller zum Bau beischdeire
un es Bauholz schdelle misse. Die Baure honn es holz selber aus'em Wald abfahre
misse. Die nei Kärch is do gebaut wor, wo heit die Lutherkärch steht. Seit
1360/1361 war die Parrei unabhängisch vum Kloschder Hornbach.

No 1366 hat de Graf Ewwerhard I. mit'em Herzoch Friedrich vun Lothringe e paar
derfer in Lothringe gäe die Burch un Herrschaft Bitsch gedauscht un is a dorthi
gezo. Er hat sich donn Graf Ewwerhard vun Zwäbrigge-Bitsch genennt. Während
soiner Òmtszeit iss'em es Geld ausgong, un so hat'er Berchzabre, Hornbach un
Zwäbrigge on Ruprecht de Rode vakaf bzw. verpänd. Wi'rer donn 1394 ohne Kinner
geschdorb is, is die Grafschaft on die Kurpalz gong, un soi Vameche hat de
Johonnes I. vun Zwäbrigge-Bitsch kriet.

1560 hat de Graf Philipp V. vun Hònau-Lichteberch die änzisch Dochter vum Graf
Jakob geheirat, em letschde männliche Glied vun de Grafe vun Zwäbrigge-Bitsch.
Als der 1570 geschdorb is, hat de Philipp V. die Herrschaft Lemberch un Bitsch
als rechtmäßisches Erbe beòschbrucht. Graf Philipp I. vun Leuninge-Westerburch
hat ihm die Erbschaft streitisch gemach, weil er mit de Amalia, de Nicht vum
Graf Jakob, verheirat war. Herzoch Kall III. vun Lothringe hat'se äfach alle zwä
belehnt.

Vun 1570 bis 1575 is in de Grafschaft Hònau-Lichteberch die Reformation
ingefiehrt wor, weil de Londesherr die Relichion im Lond beschdimmt hat. Also
sin Bärmesens un soi katholischi Kärch 1575 unner Parre Frölig proteschdondisch
wor.

Philipp V. is 1599 geschdorb. Soi Nofolcher, Johann Reinhard I vun
Hònau-Lichteberch, hat donn de Streit durch e Vergleich beende kenne. Er hat uf
de Hauptdäl vun de Herrschaft Bitsch verzicht, awwer es Omt Lemberch un e paar
Derfer vun Bitsch kriet. 1606 sin die Truppe vum Lothringer Herzoch abgezo, des
donn bis zu soiner Uflesung unner de fronzesisch Herrschaft 1801 bei
Hònau-Lichteberch geblib is.

Die Verwaltung und Rechtsausiwung in de Derfer had e vum Londesherr ingesetzter
Schultheiß worgenumm. 1626 hat's im Omt Lemberch sechs Schultheißereie gäb,
dorunner die vun Bärmesens mit Winzle, Gerschbach, Fehrbach un em Erlehof. 1632
sinn widder kaiserliche Truppe unner General Matthias Gallas dorch die Palz gezo
un honn es Lond verwieschd. Sie hon a die Burch Lemberch geplindert, die 1636
niedergebrennt werde. No'm Weggong vum lutherische Parre Johann Georg Fiedler
vun Lemberch hon die Lembä'er die Herrschaft gebitt, „man möge ihnen keinen
neuen Pfarrer schicken, da sie denselben nicht bezahlen könnten“. Doruffhi hat
ma de Hauptsitz vun de lutherische Parrei vun Lemberch no Bärmesens valeht. In
de lutherische Kärchebicher, die ab 1640 gefiehrt wor sin, is de Schultheiß
Ebert Faul genennt, der um 1635 Bärmesens valoss hat un sich erscht 1640 widder
zurick getraut hat. E Omtsinvendar vun 1641 hat in Lemberch noch drei Familie
(ungefähr 15 Innwohner) uffgefiert. De Widderufbau vun de Bärmesenser Kärch is
erschd 1648 mit'em Uffhänge vun zwä Glocke abgeschloss wor.

No'm dreisischjährische Kriech is die Dorfverwaldung reformiert wor. De
eichentliche Dorfvorschdeher, so e Art Bojemäschder, war de Hoimbojer. 1657 hat
ma in Bärmesens no de neie Kärcherechnung nur noch 9 Familie mit ungefähr 40
Inwohner gezehlt. Fascht alle Hef un Miehle sin abgebrennt un vafall gewest, die
Felder vawildert. Die Lait ware meischdens vun dorchziehend Soldate dodgeschla
wor, vor ihne gefloh odder durch Seiche un Hunger geschdorb.

Awwer die Bevelkerung hat dorch Zuwonnerung vun reformierte Schweizer,
katholische Tiroler un Familie aus Moinfronke un Wirttemberch longsom widder
zugenumm. 1661 sin in Bärmesens 21 Familie (ungefähr 87 Lait) gezehlt wor. 1666
hat die Peschd die Bevelkerung widder dezimiert, so dass 1667 noch 18 Familie
mit ungefähr 74 Lait do gewònt honn. Die fronzesische Raubkrieche (1372–1678)
honn de Wiederuffbau vum Lond gehemmt. Um die fronzesisch Feschdung Landau zu
entlaschde un gä'e kaiserliche Truppe zu vaschderke, hatt de Lui XIV. vun
Fronkreich ab 1678 vamehrt soi Marschall Turenne in die Palz geschickt, wodorch
a es Gebiet um Bärmesens als weiter vawieschd un geplindert wor is. 1677 is
Bärmesens niedergebrennt wor, vier Johr schbeder hat's noch 14 bewohnte Heiser
gehat (ungefähr 56 Inwohner).

Nodämm die Hoimburcher schunn seit viele Johr ihr Omt praktisch ausgeiebt hatte,
sinn 1691 ihr Aufgabe, Rechte un Pflichte gäeiwwer de Lait in Bärmesens
feschdgeleht wor. Do honn nur noch 16 Lait im Dorf geläbt. Viel ware gefloh, als
fronzesische Truppe unner General Ezéchiel de Mélac im Pälzische Erbfolgekriech
(1688–1697) die Palz vawiescht hatte. Was vun de Lembe'er Burch nom
Dreißichjähriche Kriech noch bewohnbar war, is reschdlos zerschdehrt wor. Burch
un Dorf Lemberch honn praktisch nimmi exischdiert, so dass ma 1697 di Omtssitz
vum Omt Lemberch no Bärmesens valeht hat. Es Dorf Bärmesens is domit deitlich
uffgewert wor. Es Omtshaus, also de Sitz vum Omtmonn, hat in de Omtsschdroß
geschdonn, die heit Bòhnhofschtroß häßt. Nodemm de Kriech rum war, honn sich e
Haufe Flichtling in de dinn besiedelt Gechend um Bärmesens niedergeloss, so dass
1698/99 widder 100 bis 115 Lait do gewohnt honn. 1713 is die Kärch renoviert
wor, un ma hat e paar sakrale Bilder kaaf. Es werd zum erschde mol e Wärdshaus
un de "Hirschwärd" in Bärmesens erwähnt, zwä Johr schbeder sin zwä weidere Wärde
dezu komm.

De Graf Roinhard III. hat gern gejaht, un dofier warer efters un om liebschde im
waldreiche Omt Lemberch. Um's bequämer zu honn, hatter sich 1720 - 1725 vum
Tiroler Baumäschder Jennewoi owwerhalb vun Bärmesens e geräumisches Jachdschloss
baue losse. Näberm Schloss sin unnerhalb vun de heidisch Pirminiuskärch zwä
große Heef un Pavillons gebaut wor, un e Gaade is ògeleht wor. Dief unne om
Wedebrunne hat es Dorf mit 21 äschdeckische un 22 zwäschdeckische Heiser gelä.
1722 hat Bärmesens schunn e Rothaus gehat, 56 Familie mit ungefähr 245 Lait ware
òsässisch.

Näwer de Londwärdschaft wa domols a die Fischzucht e wesentlichie
Ernährungsgrundlach. Bei Bärmesens hat's 13 Fischwooche gäb, hauptsächlich
entlong fun de Londschdroß no Londau, wo a heit noch de Eisweiher leit.

Die änzisch Dochter vum Graf Roinhard III., Charlotte, is 1726 no nur noi Johr
Ehe mit Lui VIII. vun Hesse-Darmschtadt geschdorb. De Graf Roinhard hat dodruff
hie ihr erschtgeborner Sohn Lui zu soim Nachfolcher fa die Grafschaft
Hònau-Lichteberch beschtimmt. Weil die Ämter vun de Grafschaft wo im Elsass gelä
honn seit 1681 dorch die Reunion vun Fronkreisch beherrscht wor sin, hat de Graf
vun Hònau-Lichteberch em fronzesische Kenich de Treueeid leischde misse.
Roinhard III. hat also die Grafschaft uf die Nochkomme vun soiner Dochter
Charlotte iwwertra'e losse, so dass net soi Schwiechersohn Londgraf Lui VIII.,
sondern direkt soi Enkel Lui IX. Hònau-Lichteberch erwe sollt. Der Fall is donn
1736 a ingeträt. Allerdings war Lui IX. do noch minderjährich. Deshalb hat ma om
Regierungssitz in Buchsweiler e Regentschaftsrat beschtellt. Als er donn 1741
volljährisch wor ist, hat er selbscht die Regentschaft ògeträt un im gleiche
Johr die Prinzessin Henriette Karoline Christine vun Palz-Zwäbrigge-Birgefeld
geheirat.

1758 hat ma um Bärmesens e Schonzzaun aus Schonzpäl gebaut, sogenonnte Palisade,
damit die Grenadiere net fòhneflichtich werre sollde. 14 Da long hat ma Da un
Nacht dro gebaut, vum 22. Auguschd bis 4. September. Innewändisch hat ma die
Schtroß On de Mauer gebaut. Sie war die längscht vun Bärmesens, is awwer
schbeder in mehrere änzelne Schtroßeziech ufgedält wor. Ma konn se heit noch uf
jedem Schtadtplòn leicht erkenne. Fum Zwäbrigger Dor on de heidisch Parkbrauerei
die Gärtnerschdroß un Frehnschdroß runner, Bo'eschtroß, Hehschtroß, Berchschtroß
mit'm Buchsweiler Dor, Herzochschtroß un Donkelsbachschtroß. E gutes schdiggel
außerhalb vun de Dore hat ma schdänerne Wägweiser gebaut, sie schdehe heit noch
on de Kreizunge Lembä'er/Volksgadeschtroß und Zwäbrigger/Hichelschtroß.

Fa soi Grenadiere hat de Lui Kaserne un - gächenwwer vun soim Schloss - die
zwättgreschd Exerzierhall vun Europa baue losse, no der vum russische Zar in St.
Petersburch. Er hat a e Zeichhaus, Schdäll, Lazarette un Wachheiser baue losse.
De Londgraf hat soine Grenadiere, die er wä'e ihrer Greß als "longe Kerls"
bezeichent hat, erlaubt zu heirade, um se noch mä on soi Garnison zu binne.
Jeder Soldat hat so long diene derfe, wie er gewollt hat, awwer mindeschdens
sechs Johr. Näweher hat er e Hondwerk ausiewe derfe. Besonners vadiente Soldate
honn e "Grenadierheisel" gebaut kriet. Ab 1758 hat jeder Grenadier, wo heirate
un baue wollt, e Bauplatz in Lemberch kriet, Bauholz un zwä Morje Ödlond, des er
sich rode konnt. Ball sin in Bärmesens gonze Schtroßeziech mit
Grenadierheiselcher entschtonn. Meischtens äschdeggisch, monchmol
zwäschdeggisch. 1759 hat die Garnison schun fünf Kompanie mit 755 Soldade
gehatt.

Erbprinz Lui IX. hat om 25. Auguschd 1763, soim Nòmensda, soi Residenz zur
Schdadt erhob. Um se e bissel repräsentativer zu mache, hat er de Palisadezaun
dorch e vier Meter hohi Mauer ersetze losse. Dehinner sin in rechelmäßiche
Abschtänd Wohn- un Dienschtheiser fa militärische Poschde gebaut wor. Bei Da un
Nacht sin ungefähr 30 Husare patrouilliert, um Fòhneflichtiche zu fawische. Bei
de zwä Schdadtdore is e Schdick vun de Londschtroß geplaschdert wor; alles onnre
war noch unbefeschtischt. De Lui hett die Plaschderung zwar unnerschditzt, awwer
die Schdadt hett se unnerhalte misse, wie schun die Mauer. Nur die Dore hat de
Lui unnerhal.

Om 22. Juli 1769 hat Bärmesens die Schdadtrechte donn a schriftlich kriet, in
Form vun elf Artikel. Die Bürgerschaft sin vun de Leibeigenschaft befreit wor.
Wer wegziehe wollt, hat awwer die Erlaubnis vun de fürschdliche Rent-Cammer
gebraucht un e Abzuchsschilling bezahle misse, und die Frondienschd-Pflicht is a
geblibb. Die Ernennung vun de acht Schdadtratsmitglieder hat sich de Erbprinz
vorbehal, no omtliche Vorschläch aus de "capabelschde Subjekte". Weil de
Schdadtrat die unnerscht Gerichtsinschdonz war, sollte auch Gerichtspersone
immer verträt sin.

Um die neie Schdadtrechte zu dokumentiere, is 1770 es heidisch Alde Rodhaus als
ufwendischer Mansarddachbau entschtonn. De Tiroler Werkmäschder Rochus Pfeiffer
hat's no Plän vum Saabrigger Baumäschder Friedrich-Joachim Stengel gebaut. 1771
hat die Lui die erscht Ladoinschul ins Läbe geruf, es heidisch
Immonuel-Kont-Gymnasium.

Ab 1767 sin die erschde jiedische Inwonnerer in die Schdadt komm, 1772 warens
fünf Familie. Om Òfong hat e Bäätsaal fa de Gottesdienscht gelongt, ab 1778 is
de Bau vun'rer Synagoch fa die 100 Gemoindeglieder geplont wor. 1780/81 isse im
Juddegässel (heit: Synagochegass) ferdisch wor. 1880 hat ma se durch e Neibau
ersetzt.

1793 honn die Truppe vun de fronzesisch Revolutionsarmee die Schdadt besetzt.
Zwar hon die Preiße un Braunschweich om 14. September vun däm Johr die
fronzesisch Moselarmee in de Schlacht bei Bärmesens geschlaa. Trotzdäm hat ma
nät vahinnre kenne, dass Bärmesens im November nochemol besetzt wor is. Die
Schdadt un die gonz link Rhoiseit sin vun 1793 bis 1815 bei Fronkreich gewäst.
Die Fronzose honn 1797 Bärmesens zur Kontonshauptschdadt vum neie Département
Dunnersberch gemacht. De Friede vun Lunévill hat die Annexion 1801 legalisiert.
Bärmesens hat domols 3921 Inwohner gehatt. 1805 un 1806 sin viele historische
Gebäude wie es Jachdschloss, die Exerzierhall un die Schdadtmauer mit ihre zwä
Dore abgeriss wor. Fa die Jiedisch Gemä is 1813 e erschder Friedhof on de
Zeppelinschtroß ògelet wor, vun däm noch 95 Grabschdä erhal sin. Zum
Johreswechsel 1813/14 hat de Reichsfreiherr von un zum Stein die provisorisch
Laitung iwwer die zurickeroberte linksrhoinische Gebiete kriet.

Beim Wiener Kongress, ä Johr schbeder, honn die Siechermächt vun de
Koalitionskrieche entschied, dass die Palz als Rhoikreis zu Bayern falle sollt,
weil schun vor de Krieche die Widdelsbacher in Person vum Kurfürschd Kall
Theodor sowohl iwwer die Palz als a iwwer Bayern geherscht honn, und zu de Zeit
vum Wiener Kongress e Widdelsbacher, nämlich Max Josef I., Kenich vun Bayern
war. Schbaija is Hauptstadt vum Rhoikreis wor. In Bärmesens hat zu Ofong vum 19.
Jahrhunnert vor un noh de Ufflösung vun de Ganison die Entwicklung zu ännre
Induschdriestadt ogefong. Zuerschsd sinn klänne Schuhbetriebe sowie
entsprechende Zulieferfirme wie Gerwereie entsdschonn.

No'm Dod vum Londgraf Lui IX. im Johr 1790 ware 2400 Grenadiere in Bärmesens un
ihr Familie ohne Arweit. Aus de Not heraus honn'se aus Reschde vun de Uniforme
Schlabbe gemach, äfache Schdoffschuh. Die Fraue sin durch's Lond gezo, um die
Schlabbe zu vakafe, un die Männer honn dehäm neie gemach. Mit de Zeit sin die
Schlabbe immer besser wor, honn e guder Ruf kriet, un so hat sich e gonz
beachtlichi Schuhinduschtrie entwickelt. Weil ma fa Schuh zu mache Lädder,
Werkzeich, schbeder Maschine, Babb und Farwe gebraucht hat, hat ma e
entschprechendi Infraschtruktur ufbaue misse. Domols is zum Beischbiel de
Kömmerling als Lieferont fa die gonz Schuhchemie entschdonn.

Die wachsend Induschtrialisierung im 19. Johrhunnert hat de Ufbau vun
Großbetriebe beginschdischt. Aus klänne Familiebetriebe sin Schufabrigge
entschtonn wie de Neiffer, de Rhoibä'er un de Peter Kaiser, denne es immer noch
gäbt. A im Umlond wie in Waldfischbach-Boialwe oder in Häschde sin Großbetriebe
wie de Mattil oder de Josef Seibel entschtonn.

Ab 1876 hatt de daitsch-britische Inscheniör un Unnanehmer Adolf Friedrich
Lindemann ogefong, mit de „Pirmasens Water Company“ e modernes Trinkwassernetz
uffzubaue. Ab em selwe Johr sin die verschdorbne Judde uffem Alde Friedhof
beigesetzt wor. 1880 hat die nei Synagoch im Juddegässel de alte Bau vun 1780/81
ersetzt.

Im Johr 1905 hat de Schdadtrat Otto Schtrobel aus Bayreuth geholt un'ne zum
erschde hauptomtliche Boiemäschder gewählt. Schtrobel hat die Bedeidung vun de
Schuhinduschtrie fa Bärmesens vaschdonn un hat defir gesoit, dass emol e besseri
Infraschtruktur entschdeht. Zum Beischbiel hatter 1907 e Elektizitätswerk uff de
Biewermiel baue losse. A hatter sich drum gekimmert, dass 1911 die Filial vun de
Kenichlisch Bayrisch Bonk om Exe gebaut wor ist. 1913 is die Biewermielbohn bis
Lautre ferdich wor. Vor'm erschde Weltkriech hat's in Bärmesens 240
Schuhfabrigge mit 14.000 Beschäftichte gäb. Om 26. Jonuar 1918 honn uf die
Initiative vum Schdrobel hi e paar Unnernehmer aus de Schtadt die Bauhilf
Bärmesens gegind, um billicher Wohnraum fa die Fabriggarweider zu schaffe.

1923/24 honn pälzische Separatischte vasucht, in Bärmesens dauerhaft Fuß zu
fasse. Die Separatischte wollte urschprünglich mehr Unabhängischkeit vun Bayern
im Deitsche Reich, schbeder donn e gonz eicherer Schtaat. Die fronzesische
Besatzer honn des zunegscht nät schlecht gefunn, honn sich dann awwer doch
lieber mit'em Deitsche Reich arrongschiert. So sinn die Bärmesenser
Separatischte om 12. Februar 1924 gescheitert. Es Bezirksomt, de Sitz vun de
separatistisch Schtadtregierung, is fun Bircher geschtürmt wor. Die waren unner
onnerem demit unzufriede, dass es etliche kriminelle Elemente unner de
Separatischde gäb hat. So hat's donn oiniche Dode uf beide Seite gäb. Die
Separatischte sin all umkomm. Des war zwar genau genumm Lynchmord, awwer die
Iwwerläwende sin unnergetaucht, un ma hat die Sach mehr odder wänicher uf sich
bewende losse.

In Bärmesens hat's bis 1940 e jiddischi Gemä gäb. 1924 waren vun de 40.000
Bärmesenser 800 Judde. Ab 1927 hat's im neie Waldfriedhof e jiddischer Däl gäb,
der de jiddische Däl vum Alde Friedhof ersetzt hat. Zwische 1933 und Januar 1936
sin 67 Judde wä'em zunämmende Druck uf die Judde in Deitschlond aus Bärmesens
wäggong, meischdens in die USA odder no Israel. Om 5. November 1938 war de
letschde Goddesdienschd, vier Da schbeder sin die Synagoch un viel jiddische
Geschäfte und Wòhnunge während de sogenonnte Novemberpogrome zerschdert wor. E
Gedenkdafel in de Synagochegass erinnert on es Gebäude. Die jiddische Däl vum
Alde Friedhof is in de Nazizeit fascht gonz zerschdert wor; nur 17 Grabschdä sin
iwwrisch geblib. Ma hat schbeder e Gedenkschdä ufgeschdellt.. 82 jiddische
Bärmesenser sin zwische 1933 un 1945 in e Konzentrationslacher verschleppt wor.
116 Judde sin um's Läwe komm.

No'm zwätte Weltkriech sin die zerschderte Fabrigge in de Inneschdadt widder
uffgebaut un zum Däl vergreßert wor. 1970 ware 22.000 Lait in de
Schuhinduschdrie beschäfticht. Deno honn viel Firme ihr Produktion aus
Koschdegrind ins Auslond verlachert, während die Modell-Entwicklung un die
Verwaldung in Bärmesens geblib is. Uf die Dauer war des awwer a net besonners
rentabel, so dass die meischde Firme zugemacht hon.

Zur Zeit arweide noch ungefähr 1.200 Lait fa Schuhbetriewe, dodefu allä 500 beim
Kaiser Peter. A de greschde Arweitgewer in Bärmesens, die 1897 gegrindet Firma
Kömmerling (profine GmbH) war urschbringlich e Zulieferbetrieb fa die
Schuhinduschdrie, so wie euniche onnere Chemie- und Maschinefabrigge. Etliche
Gebäude honn e nei'i Nutzung gefunn, so gäbt's im Neiffer Ärzt, Logale un so
weider, beim Bleiching is e Däl vum Finonzomt unnerkom, un im Rhoibercher is
mitem Dynamikum e Mitmach-Museum sowie die Redaktione vun de Bärmesenser Zeidung
und de Bärmesenser Ausgab vun de Rhoipalz unnerkom.

Mit de Kaiserslautern Military Community (KMC) vun de omerigònische
Schtreitkräft ab 1945 hat ma uf de Huschterheh e Kasern ufgebaut. Es Pirmasens
Army Depot Husterhoeh Kaserne hat Wòhnòlache (sogenonnte Housings), die
Husterhoeh Kaserne vun de US-Armee, eCommunication Site (Defense Message System
Transition Hub), e Repair Facility, e Medical Facility un e
Hubschrauwerschditzpunkt fun de US-Luftwaffe enthal. De Schtondort hat mit äm
Vertrag mit ennrer bosnische Schpedizion de Tronsport vun technische Geräte,
Ersatzdäle un medizinische Gieder in gonz Westeuropa abgewickelt. Während'em
Kalte Kriech hat ma in unnerirdische Supply Caves fertisch betonkte un
munitionierte Ponzer zum Insatz bereit gehal. In de Kasern hon bis zu 8.000
Omerigòner un Deitsche gewohnt un geschafft. Im Johr 1995 hat die KMC mit
Schdondorte in Lautre, Londschduhl, Miesau, Bärmesens un Romschdä Wòhnunge,
Geschäfte un onnere Inrichtunge fa 35.000 Omerigòner unnerhal. Die zentrale
Schule in Lautre und Romschdä hon 7.500 Schüler un Schtudende uffgenumm.

Nodämm die Omerigòner faschd vollschdändich abgezo ware, hat de Bund 1997 es
Gelände zurick kried. 75 Hektar defu sin im Ròhme vun äm Konversionsprojekt
erschloss un in e Gewerbepark umgewonnelt wor, was 31 Millione Euro gekoschd
hat. A die Fachhochschule mit 500 Schtudende is 2005 uf es Gelände gezo. Die
Schtadt hat fa de Fußballklub Bärmesens e neies Schtadion gebaut, damit de
Kömmerling es alte hat abreiße kenne, um sich ausdähne zu kenne. Om 30. Juni
2007 schaffe 1.395 Lait in 100 Firme uf der Fläch.

Bärmesens is 1946 zum nai g´grindede Bundesloand Rhoiland-Palz kumme. Wesche de
rhoiloand-pälsisch Vawaldungsreform sin oam 7. Juni 1969 Erlenbrunn, Fehrbach,
Hengsberg, Niedersimten und Winzeln oig´moinded worre un doann oam 22. April
1972 a noch Gersbach un Windsberg. In Bärmesens isch 1989 ä Zwaischschdell vun
de Fachhochschule Kaiserslautern erefned worre. In de ejemolische Schuufabrig
isch im Abril 2008 doan des erschde rhoiland-pälsische Science Center Dynamikum
erefned worre.



https://pfl.wikipedia.org/wiki/Gesangbuch

E Gsangbuch esch e Bichl wu Kerschelieder fär zum Singe drin sin. Genaugnumme is
ä jedi Liedasammlung, wo fär ä bschdimmdi Grupp inäräm Bichl zammegedrooche is,
ä Gsangbuch, also aach es Kommersbuch vunde Schdudende, orra die Wandalieda vun
Juchndgruppe, awwa es mehrschd - un inde Palz ausschließlich - sin dodemid die
Gsangbicha färde Goddesdienschd gmäänd.

In de kadohlisch Kärsch hääßd es agduelle Gsangbuch „Goddeslob“ un is said
2013/2014 die zwett ganz nai beawaide Fassung unnä däm Nóóme. Di evangelisch
Kärsch hot said 1994 es „Evangelische Gsangbuch“.

Saidm Middlalda gäbds inde Kadolisch Kärch Gsangbicha mit lidurgische Gsäng, des
waare Gsäng ausm Gregorianische Choral un die waan fär Chor un Schola - es Volg
häd jo aach nix demid oogfange gekännd, wails ned hod lese känne un aach kää
Ladain vaschdonne.

Die Reformadzion hod donn do so richdich Schwung enoigebrung. So is 1564 es
Etliche schöne christliche Gesäng wie dieselbigen zu Passau von den Schweizer
Brüdern in der Gefenknus im Schloss durch göttliche Gnade gedicht und gesungen
warden - inde zwädd Ufflaach „Ausbund“ genännd. Des wärd baide Amisch haid noch
vawend.

De Ludda selwad hod Kärschelieda gschriwwe, wo haid noch gsung wärrn, grad wie
die vum Jesuidepada Schbee. Helfa waa in därre Ändwiglung nadialich de
Buchdrugg, wo praiswerde Biecha als Massewaar iwwahaabd ärschd meechlich gemachd
hod.

Midde Zaid hän sich die Lieda äm jewails naie Schdiel oogebaßd, awwa imma ware
die Gsangbicha regional, vum Bischof genehmichd. Ärsch im 20. Jh. hod don ä
vehemende Ändwigglung oigsedzd zu mea modernere Lieda un die ärschde
iwwaregionale Gsangbicha wie es Goddeslob 1975 un es Evangelisch Gsangbuch sin
erausgekumme, baide aach mid gemoinsame ekomenische Lieda, mid tradizionelle un
mid naije.



https://pfl.wikipedia.org/wiki/Fritz_Walter

Friedrich „Fritz“ Walter (* 31. Okdower 1920 in Kaiserlautre, † 17. Juni 2002 in
Enkebach-Alseborn) war än daitscher Fußballspieler.

Zwaifelsohne hat de Fritz Walter zu de herausragendschde Persönlischkaite vun de
daitsche Sporthischtorie kehrt. De Gewinn von de Weltmäschterschaft 1954 wird
immer mit dem Name vum langjährische Kabidähn verbunne sai. Ach wenn unterm
Trähner Seb Herbercher immer die Mannschaft im Vordergrund und känner über den
annere gschdande isch, isch de Fritz Walter herauszuhewe. Uff Verainsebene hot
der große Fußballschtar der 1950er Johre dem 1. FC Kaiserslautern iwwer 30 Johr
lang die Treue kalte und hot zwä daitsche Maischterschafte gewunne (1951 un
1953). Fer sai fußballerische und soziale Verdienschte ischer vielfach geährt
worre und wurd als erschter zum Ehrespielfiehrer vun de Nationalelf ernannt.

Wie viel annere Fußballer ach, hot de zwätte Weltkriech im Fritz sai beschte
Johr als Sportler geklaut. Obwohl de Raichträner Sepp Herberger fär sai
Nationalspieler (de Fritz war sait 1940 Auswahlspieler) Priffilechje
durchgesetzt hot, wurd de Fritz 1940 in die Währmacht aibrufe und als
Infantrischt noch Frankraich värsetzt. Während sainer Zait als Infantrischt im
lothringsche Diedehofe hotter 1943 zaiwais ferd TSG Diedehofe und ferd
Soldateälf „Rote Jächer“ gschpielt. Später ischer uff Sardine, Korsika und Elba
aigsetzt worre. Nochem Kriechsende ischer in de Ukraine in sowiertische
Kriechsgfangeschaft grohte. „S Spiel vun saim Lewe“, wiejer spehter noch betont
hat, war net des Finale vun 1954, sondern ä Spiel desser im
Kriechsgfangenelahcher bai Mármos-Sziget in Rumänie gemacht hot. Gschwächt vun
äm Malarie-Afall hotter mit de unagrische un slowakische Wachsoldate Fußball
gschpielt. Sie hänn de daitsche Nationalspieler erkannt und hännen däm
sowiertische Lahcherkommandant Major Schukow vorgschtellt. Ach än großer
Fußballfan, hot de Schukow de Fritz und desse Bruder Ludwig vorm Abtransbort in
ä sibirisches Gulach bewahrt. Beraits am 28. Oktower sin die Brieder noch Lautre
zurickgekährt.

Schnell isch de Fritz ach ins Blickfäld vom Raichsträner Sepp Herberger grickt,
derenn 1940 in sai daitsche Nationalmannschaft brufe hot. Am 14. Juli 1940 hot
der 19-jehrige Fritz sai erschtes Lännerspiel gmacht un hot baim 9:3 Erfolch
iwer Rumänie glaich drai Dore erzielt. Ä paar Woche spehter ischs 13:0 geche
Finnland gfolgt, wobaier sich mit zwä Dore bewaise kenne hot. Mehr als sai
Torjächerqualitäte henn die Fachlait awer sai spielerisches und takdisches
Vermeche bewunnert, mit däm er die Agriffe vun sainer Mannschaft gelenkt hot.
Durch ständiche Positionswechsel -ach in die Abwehr- hotter än völlich näie Typ
Stiermer verkörbert und isch als kummender Suberschtar gfaiert worre. Doch de
zwätte Weltkriech hot die international Karriäre vum Fritz unnerbroche. Er hot
acht Johr lang (vun 1942 bis 1951) kä Länderschpiel fa Daitschland gmacht. Wail
de DFB nochem Kriechsende fienf Johr lang kä Länderschpiele bschraite dierfe
hot, hot de Fritz fa die Auswahl „Pfalz“ gschpielt. De Mannschaft, in der noch
siewe waitere Schpieler vum FCK gschdanne hän, hot de Bundesträner Sepp
Herberger „Länderspielformat“ beschainigt. D Schpieler hänn ab 1951 s Gerüscht
von de Nationalmannschaft bilde solle un de Fritz hot vom Sepp Herberger die
Kapitänsbin bekumme, dieer am 15. Abril 1951 baim 3:2 Sieg iwerd Schwaiz
s’erschte Mol getrache hot. De Fritz isch de verlängerte Arm vom Bundesträner
gworre, zude hot baide ä inniches Vadda-Sohn-Verhäntnis verbunne. Drai Johr
spehter hot de Fritz die Nationalmannschat als Kabidän zur Weltmaischterschaft
1954 gfiehert.



https://pfl.wikipedia.org/wiki/Fraa_vun_Bensem

Di Fraa vun Bensem soll im Dreißischjährische Krieg de bayarische Drubbe en
gehoime Weg in di Schdadt gezeigt hawwe, wie selle am 2. Dezember 1644 kumme sin
un di feindlische frånzesische un schwedische Drubbe niedergemedzld un verdriwwe
hawwe, wu Bensem am 20. November 1644 erowert ghatt hawwe.

Erschd viel schbäder is di Saag vun da Fraa vun Bensem entschdånne, uf die di
ihrerseids erscht um di Mitt vum neinzehnde Johrhunndert nochgewiesene
schbrischwärtlische Reddensaat Hinnerum, hinnerum, wie di Fraa vun Bensem
zuriggeht. Dodemit beschreibt ma e gewissi Aat vun de Bensemer, uf Umwege un net
uff-em diregde Weg zumne Ziel zu kumme. Offebaa geht di Reddensaat uff en
Vorwurf zurigg, wu de Bensemer seit alder Zeit gemacht werd – nochgewiese schun
am Åfang vum seschzehnde Johrhunnert – daß se immer hinnenooch odder hinnerher
käme (ma kann aa saare hinnerher wie di alt Fassnacht).

In are ånnere Quell (e Schreiwe vum Hepprumer (Heppenemer) Burggraf Gerhard vun
Waldenburg an de Kurfärscht vun Moinz vum 31. Dezember 1625) wärd, nochdemm
Kurmoinz während-em Dreißischhährische Krieg widder di Herrschaft iwwer s
Schdaageburjer Åmd ågetrede hot un glei mid-a kadolische Gejereformaziun ågfange
hot, berischt: Nur an einem Ort sei die Sache der katholischen Kirche noch
schlecht bestellt: (bei de Bensemer), die dem alten Sprichwort nach, allzeit
hinden nach kommen.

Uff-m Joseph-Stoll-Blatz bei da Schdadtmihl schdeht e Denkmol als Brunnefigur,
wu an se erinnert. Des Denkmol mit da Tonfigur vun da Fraa vun Bensem hot da
Auerbacher Kinschdler Tilmann Zobel gschdaldt. Frieher waa an demm Batz di Ald
Schdadtmihl. 1910 hot ma se abgerisse. Di Pajkålag is am 30. Mai 1935 oigeweiht
worre. Außer da zendrale Figur hot-s vier wasserschbeiende Låndskneschdmasge am
Brunneschdock. Die sin, vun da Friedrischsfelder Schääzeigfabrik, ewefalls in
Keramik ausgfiehrt. Da Brunne schdeht mitsam-da gånze kläne Pajkålag als
Kuldurdenkmol unner Denkmolschutz.

Da Bensemer Mundaaddischder Joseph Stoll (1879 - 1956) hot in soim 1926
erschienene Buch Zum Griwwele und Schiewele mit Erzählunge un Gedischde im
Bensemer Dialekt e Gedischt iwwer „Die Fraa vun Bensem“ gschriwwe.



https://pfl.wikipedia.org/wiki/Forschd_an_de_Woischdroo%C3%9F

Forschd is ä klääns Schdrooßederflsche on de Woischdrooß 4 km SSW vun Derkem un
9 km NNW vun Naischdadt. Es k'eerd zur Verbondsgemäänd Daidsm im Londkrääs
Derkem, hot ä Flesch vun 3.59 km² un lischd 110 m i.NN. in de Heeh.

Wie de saalisch Färschdbischuf Johannes I soi Länner im Schbairgau em
Huchschdifd gschengd hod, is de Wald nädlisch vun Deidsm („Vorst“) außevoa
gebliwwe fär die färschdlich Jachd. Sella "Vorst" waa de Oofong vum Däffsche.

In de Bauregriesche hod de Kuafärschd Ludwig V in Forschd midde Baure vum
Gailwaila un vum Bockrema Haufe vähonneld.

In de 1790er is aach Forschd duasch die fronzeesisch Rewoluzion noo Frongraisch
kumme un de Wiena Kongreß hod donn die gonz lingsrhoinisch Kurpalz - un dodemid
aach Forschd - noo Bayan geduun.

Es measchde un es wischdigsde sin die Wingäd un Forschd hod ä paa vun de beschd
Laache. Iwwa ään Woi, en Uukaija - as „Forster Ungeheuer“ weldwaid bekannd -
hodde aal Bismaak emol gsaad, es dääd em jo uukaija schmecke, desdo Uukaija!



https://pfl.wikipedia.org/wiki/Feuerrad

E Faierrad (im hessische Odewald deils Faierråd, im Schbessat Fåseltsråd) is e
groußes brennendes un rollendes Rad. Im siedweschdlische Odewald un in wennische
Orde im Schbessat gibts den Brauch, am Fasnachdinschdag e Faierrad de Buggl
nunner rolle zu losse odder en Fasnachtshaufe, des is e groußes Fasnachtsfaier,
åzuzinde, odder beides. Des Faierrädder rolle is schun seit ball fimpfhunnerd
Johr iwwerliffert, di Faierbraisch im Friejohr iwwerhaubd schun seit ball
dausend Johr. Waaschoints sin di Braisch noch viel älder.

Außerm Faierrad hot ma frieher alde Bienekerb odder Grumbiermanne mid Schdroh
vollgschdopft un brennend de Buggl nunner rolle geloßd. Heit fillt ma in Schäna
zwelf Eisekuggle mit Schdroh, jede fä ään Munad im Johr, un loßt se vorm
Faierrad brennend de Buggl nunnerrolle. In Långedal schwinge junge Borscht mit
Schdroh gfillde Drohtkuggle iwwerm Kopf.

Di erschd schrifdlisch Iwwerlifferung vun eme endschbreschende Faier,
iwwerischens fä gånz Deitschlånd, schdammd aus da Chronig vum Kloschder Lorsch.
Am 21. März 1090 hot e Faier di Käjsch un grouße Deile vun de iwwarische
Kloschdergebaide zerschderd. Ausgeleeßt hot des e brennendi Holzscheib vum
Scheiweschlaare. In seller Zeit hot ma di Fruchbaakeitsfaier offesischdlisch an
da Dag-un-Nachd-Gleische im Friehling ågezind. Da Sebastian Franck (1499-1543)
berischt 1534 in soim Weltbuch, Spiegel und Bildnis des ganzen Erdbodens aus da
Kurpalz vun folgendem Brauch an Lätare (4. Faschdesunndag):

Hait gibts den Brauch vun Faierrädder blouß noch im siedweschdlische Odewald. In
zwee Orde im Kraischgau bei Sinse, Dihre un Schdååiford, hot ma erschd ums Johr
2000 rum mit Faierrädder ågfange. In de folgende Orde im Odewald werre am
Fasnachdinschdag Faierrädder de Buggl nunnergerolld (vun NW noch SO):
Wilhelmsfeld, Heddesbach, Langedal, Brumbach, Schellebach (des Dorf, wu halwer
hessisch un halwer badisch isch), Schäna, Daaschberg, Plaiderschbach, Schääbrunn
un Neggerkatzebach.

In Daaschberg dud ma außerm Faierrad rolle aa Scheiwe schlaare. Als
Begleidbrogramm gibts e Hexedreiwe un Guggemussig.

E Fasnachtsfaier hawwe außerdemm: Kreizschdåånisch, Neidorf un im Kläne Odewald
Moosbrunn, Allemihl, Haag un Schwanne (Schwanheim).

In mansche Orde in da Eifel heeßt ma de erschde Faschdesunndag „Scheiwesonntag“.
In Steffeln un Gees (Schdadt Gerolstein) rollt ma an sellem Dag e Faierrad, s
„Fraiderad“, de Buggl nunner.



https://pfl.wikipedia.org/wiki/Engadin

's Engadin isch e Houchdaal in de Oscht-Schwaiz im Kanton Graubünden. Im Oschte
werrt's vun de Ortler- Albe un vun de Sesvenna-Grubb begrenzt, im Weschde vun de
Silvretta-Grubb. De Inn lefft durrich 's Engadin, wu's aach sein Name her hott:
Gardde vum Inn.

Die Engadiner sin Rätoromanen, des haaßt, zu de Zeide vun de alde Römer hott do,
un aach fascht iwweraal sunscht in de Albe, e keltisch's Volk g'wuhnt, die
Räter. Die sin noh awwer vun de Römer eignumme worrn, un häwwe ihr Schbrooch,
Latdain, ahnemme messe. Do draus isch noh Rätoromanisch entschtonne. Des isch
urschbringlisch iwweraal in de Albe gebabblt worrn, isch awwer pö a pö
wennischer worrn, wall vun alli Seide anneri Schbrooche reigedrängt häwwe.
Desdweech sin blouß noch e paar Inseln iwwerich gebliewe, wu d' Lait
Rätoromanisch schwätze: Graubünden in de Schweiz un e paar Dolomiten- Deeler in
Südtirol, Italien. Des Rätoromanische werrt awwer immer wennicher in de Schweiz,
wall die Lait meh un meh Daitsch babble welle, im Engadin sin im Verhäldnis noch
die meeschte Schbrescher. Im Engadin gibt drei verschiedeni Dialekte vum
Rätoromanische: Ladin Puter im Owwerengadin, Ladin Vallader im Unnerengadin un
Jaura im Münstertal.



https://pfl.wikipedia.org/wiki/Elwedritsche_Museum_Speyer

S'Elwedritsche Museum vun Schbaija lischd midde inde Schdadd, inde Antoniengasse
3 un zaischd de B'sucha s'Lewe vunde schaije Pelsa Elwedridschle.

S'glääne un privad bdriwwene Museum isch im easchde Schdogg un eagleadem Bsucha
was Elwedridschle sinn, wu un wiese lewe dun, wie un wumase finne koan un s'losd
a schunschd ke Froch zua Foaschung vunde Tritschologie offe. S'Museum zaischd
seldene un a noch faschiedene brebariade Exembla vunde Elwedridschle un a ä
Uffzuchdssdazion fa die Tia. S'weren awaw a Vabindunge zude onnere daidsche
schaije un seldene Wese gzaischd, wuma schun dfu kead kabd hawwe konn, wie'em
bairische Wolwadinga unnem Tiringa Rasslbogg. A vun denne hodds Museum
ausg'schodbde Exembla. Doan eafead ma, dassmasse zum Baischbiel im Unnaholz vun
Paagolaache, Waldbeede un Rebschdegg finne koan. Awwa a bloss, womma schbed
Nachds schun minischns zwee Dubbeglesa voll mid Riesling-Schoale indus hodd.
Doan komma loszije un vasuche Elwedridschle, wu jo ausseje dun wie ä Mischung
vun Hing'gl midna End unna Elf im Halali zu krische.



https://pfl.wikipedia.org/wiki/Els%C3%A4ssisch-Pf%C3%A4lzisch

S Elsässisch-Pälzische is en pälzischer Dialegd, wu im närdlische Elsaß
(Frãnggraisch) im Outre-Forêt, an da Grenz zur Palz, geredt wärd. Des Pälzische
ghert zur rhoifränggische Dialegdgrubb.

Im nordeschdlischde Dail vum Elsaß, in da Gegend vun Waißeburch, Lauderbuech un
Selz, redt ma Pälzisch, genauer gsaat e Variånd vum Siedpälzische. Siedlisch un
weschdlisch devuu fängt des alemannische Schbroochgebiet un dodemit des
Owwerdaitsche oo. Obwohls im Sinn vum Dialegdkontinuum selbverschdändlisch
Iwwergäng gibt, loßt sisch des Pälzische innerhalb vum Elsaß daidlischer vum
Alemannische abgrenze wie uf da badisch Sait vum Rhoi. Dort gibts dazwische noch
des Siedfränggische, in Dialegd, wu zwaa iwwerwiegend Rhoifränggisch is, awwer
glaischzaidisch aa schun gewisse Gemainsåmkaide mi-m Alemannische hot. Da
Iwwergang vum pälzische zum alemannische Elsässisch geht iwwer e reschd korzi
Dischdanz. Des heeßt, in äm Ord redt ma noch aidaidisch Pälzisch un villaischd
zwee Orde waider siedweschdlisch iwwerwiege schun gånz klaa di alemannische
Kennzaische vun da Schbrooch. So sescht ma in Hagenau schdads Bruder, bloo,
guud, un aus schun Brueder, blöj, guet, un üss.

Im schdädtische Dialegt vun Schdroßburg sin, im Gejesadz zu soinare Umgewung, in
da an sisch alemannische Schbrooch daitlisch pälzische bezieungswais
rhoifrängische Merkmole zu finne (uff da Katt gschdrischld).

Åschbåch, Äwerbåch, Bihl, Birlebåch, Gleeburj, Gräbere, Dråchebrunn, Drimbåch,
Hoffe, Hunschbåch, Ingelse, Keffenåch, Kesseldorf, Lauderbuech, Laiderschwiller,
Minikhause, Modere, Nawailer, Niederlauderbåch, Niederredere, Owwerhofe,
Owwerlauderbåch, Owwerredere, Riedselz, Rott, Sålembåch, Schaiwert, Schdanselz,
Schdundwiller, Schenebuajch, Schlaadel, Schoffhof, Seebåch, Selz, Sije,
Waißeburch, Winsebåch

Im Outre-Forêt gibts noch rescht viel Lait, wu sich uff Pälzisch unnerhalde,
viel mähner wie in annere Daile vum Elsaß noch Dialegd babble. Vun Nord noch
Sied nimmd di Verwendung vum Dialegd vun Vorschul- un Grundschulkinner daidlisch
ab. So redde in Waißeburg noch 54 % vun selle Kinner Pälzisch, in Håjenåi
(Hagenau) immerhie noch 43 % Alemannisch, in Owernai bloß noch 28 %, in Thann un
Gebwiler gaa noch 7 %. In de große Schdädte sins noch wennischer (noch-are
Umfrog vum INSEE vun 1993). Vun de Erwachsene redde nadirlisch noch wesendlisch
mähner de Dialegd. Zum Verglaisch: Im gsåmde Elsaß redde noch 39 % vun de
Erwachsene in Elsässische Dialegd. E Värdel vun de Kinner lernes noch vun ihre
Eldare.



https://pfl.wikipedia.org/wiki/Eisenbahn

Die Aisebahn is e Vekehrsmiddel, wu uff Schiene fahrt un sowohl Lait als aach
Sache beferdert.

Die Fahrzeusche wern dodebai mit Spurkränz uff de Schiene gehalte. Es gebt
Triebwaache un Loggomodive. Triebwaache nemmt mer maischdens im Personevekehr
als Ersatz fer lokbespannte Ziesch. Annere Wariande sinn Magnetschweewebahne un
Schdandsailbahne.

Es Glais, odder aach Owwerbau genannt, sinn die Schiene, wu die Aisebahn druff
fahrt un die Schwelle. Die Schwelle halden die Schiene zamme un de
Schieneabstand konschdand uff maischdens 1435 Millimeder. Bai de Schwelle gebts
Holzschwelle, Schdahlschwelle und Beddongschwelle. De Unnerbau is des, wu es
Glais druff lait. Des is maischdens aus Schodder odder in monche Tunnel aach en
Beddongbodde.

In Bahnheef kennen Ziesch beginne, ende, kreuze, wende un iwwerhole. Außerdem
hot en Bahnhof minneschends ä Waisch. Bahnheef kenne sowohl Persone- als aach
Giiterbahnheef soi.

En Waggong is e Fahrzeusch wu otriebslos is, also kän Modor hot, un vunre
Loggomodiv gezoge werre muss. Es gebt Persone- und Giiterwaggongs.

Uff de Strooß gebts Ample, bai de Aisebahn gebts Singnale. E Singnal saacht em
Lokfiehrer zum Baischbiel, ob, un wenn ja, wie schnell er fahre derf. Bei de
"Haubdsingnale" gebt's 3 Singnalstellunge:



https://pfl.wikipedia.org/wiki/Dreieck

Ä Draiegg (ladainisch: triangulum) is ä Poligon unn ä geometrischi,
zweedimensionali Figur. Innahalb vun de euklidisch Geometrie isses Draiegg die
ääfagschd Figur in änre Fläch, die vun grade Linje begrenzd werd. Sai
Begrenzungslinje werre als Saide bezaischnd. In saim Innere schbanne sisch drai
Wingl, die sogenannde Innewingl. Die Schaidl vun denne Wingl bezaischnd mer als
Eggpungde vum Draiegg. Die Summ vun denne Wingl is 180°.

In de Drigonomedrie, em Deelgebied vun de Maddemadig, schbiele die Draiegg ä
wesndlischie Roll.

Die schbitz- unn schdumbfwinglisch Draiegg werre aa unnerm Begriw
schiefwinglischs Draiegg zammegfassd.

Fer ä Draiegg zu konschdruiere, braach mär genau drai Oogaawe. Des kenne also ää
Said un zwää Wingl orra zwää Saide un ään Wingl soi orra drai Saide. Onaschda
gehds ned. Alles onnaschde, des wo gehd, duud gnaugnumme als när uf ää vun dänne
drai Kombinadzione zuriggfihre. Wonn also ääna sähd, es dääd schun longe, wonna
när ään äänzische Pund wißd, nämlisch de Middlpungd, don kännd ma sofoad ä
glaischsaidisch Draiegg konschdruiere, wo mid sainere Schbidz uf änare Grade
schdeje dääd, donn schdimmd des zwaa, is awwa drodzdäm Kabbes: im
Glaischsaidische Draiegg sin all Saide glaisch long un alle Innewingl glaisch
groß, also 60°, des womma wääß, longs nadialisch, womma när noch zwää Oogawe
griehd, nämlisch ään Pungd, vun däm wo mer ausgeje konn, un die Läng vun änarre
signifikannde Schdregg. In däm Fall also fälld mär es Lod vum Middlpungd uf die
Grad g un nämmd des fär än Krais um M. Vum Schniddpungd C midde Grade mißd mär ä
Schdregg uf g ab, äämol räschds (c1) un äämol lings (c2), un konschdruiad
dodemid än Glaischsaidisch Draiegg iwwa c: um A" un B" mid c=c1+c2 an Kreis -
unde Schniddpungd S duud des Glaischsaidische Draiegg vavollschdännsche. Des
duud mär umklabbe orra um 180° dreje, donn schdehds in C uf g uf de Schbidz.
Jezad wädds noch vagläänad, doßs inde Krais enoi baßd: Mär vabindt A mid B.



https://pfl.wikipedia.org/wiki/Der_gro%C3%9F_Diggdador

Der groß Diggdador (im original uff Englisch: The Great Dictator) isn
amriganischa Film vum Charles Chaplin, wo sisch sadirisch iwwa de Adolf Hitler,
de Nadsionalsozialismus unn de Milidarismus lusdisch mache duud. S erschd'mo zu
sehe war'a am 15. Oggdooba 1940. Chaplin hodd bai dääm Film faschd alles
selbschd organisierd, s' Drehbuch gschriwwe, Reschii gfiihrd, unn alles
meeglische. Wäʳddschaffdlisch gsehe war der Film fir Chaplin ääna saina
greeschde Erfolge.

Änn jiidischa Frisea kämpfd im 1. Weltkrieg fir Tomania (Daitschlond). Er hilft
ämm Piloode der um Hilf ruufe duud in soin Flugzaisch unn retted dääm domid 's
Lééwɛ. Als dess Flugzaisch mim Pilod unn 'm jiidische Frisöa abstözzd, hodd 's
daitsche Raisch schun kapiduliert. Der jiidische Frisöa awa hodd sisch baim
Abstozz derardisch de Schädel ɔ̃ˑgrennd, dassa nimmi weeß wer dass er iss unn
wo. Er kummt deshalb in ä Hailɔ̃ˑschdald.

Uff ä'mo erfährd Hynkel, dass'a kenn Geld mehr fir die Uffrischdung hodd unn
damid sain Traum Austerlich (Ees'draisch) zu nischde gemachd wädd. Der äänzische
der ihm noch Geld laie konn is n raischa Juud nɔ̃ˑmens Eppstein. Damidd dea ihm
froindlisch gsinnd is, bfiehld Hynkel, dass 'es Piesacke vun de Juude voʳärschd
oigschdelld wärdd. Als Eppstein sisch awa trotzdääm waigart, wädd da Hynkel zum
Gifdniggl unn bfiehld die Widda'ufnahm vun da Juudevafolgung. Der General der
des ɔ̃ˑstelle soll iss alladings Schultz, wo sisch waigadd, wail'a de jiidische
Frisea nedd gfährde will. Dodruffhi wädd'a vum Hynkel ins KZ gschiggt. Schulz
konn alladings fliehe unn flischded ins Juudeghetto zum Frisea unn dem soi
Freunde.

Um soim Traum Austerlich zu erobern näher zu kumme schließd Hynkel midd'm
Benzino Napoloni (Benito Mussolini, dem faschisdische Fihra vun Bacteria
(Idaljɛ)) änn Pakt ab, damidd der sai Truppe vun da Grenz von Austerlich
abzieht.



https://pfl.wikipedia.org/wiki/Denglish

Denglish is en negativ wertender Begriff fer es starke Tendenz im Deitsche
englische Worde zu verwende, net wails on deitsche Worde fehlt, sondern um
zumindescht vermeintlisch modern, fordschriddlisch, schlau, iwwerlesche,
international und hipp zu wirke. Die Tendenz gibt es sowohl fer de
Sprachgebrauch on sisch, als ach fer Aischenome vor allem vun Gschäfde. Die
Tendenze gibt es vor allem im Bereich Betriebwertschaft und de Werwung.

Zum ene die Uverschändlischkeit, die Denglisch in manche deitsche Texte
noibringt, zum annere Lieb zur deitsche Sproch sowie e Aversion gesche die
Ongewwer. un Wischdischduerabsischt, die hinner manschem Denglischgebrauch
schdeckt, hot awwer ach kräfdische Kridik an Denglisch hevorgerufe, vun
Journalischde, Schriftschdeller, Sänger, Polidiker und ach Kabaredische.<

De Verein für Deutsche Sprache vor allem schraibt Prodeschdbriefe an Firme un
Oinrichtunge, die denne als "Sprachhunzer des Monats" ufgfalle sinn, un wähle de
"Sprachpanscher des Jahres" und veranschdalde en jährlische "Tach der deitschen
Sproch".



https://pfl.wikipedia.org/wiki/Daitsches_Raisch_vun_1933_bis_1945

Daitsches Raisch vun 1933 bis 1945 - In de Zaait vunn 1933 bis 1945 war de Adolf
Hitler an de Macht un hat de Zwedde Weltkriesch begonne.

"Gäbbd mär när zwelf Joa un Iia wärrn die Weld nimmi wirraärkänne!" hodda gsaad
- un es hod geschdimmd: noo zwelf Joa waa alles in Drimma! Daitschlond waa
ausradiad, zärfedzd un värbrannd unna Milliarde Tonne vun Bombe, niedärgemachd
vunde zwää schdärgsde Armee vun däm Globus: vunde maderiälle Iwwalejehaid vun de
USA un vunde pärsonelle Iwwamachd Russlonds. Wail än gonzes Volk äm
greesewahnsinnische Fiera gfolschd is vun ääm Verbräsche ins negschde un wail
känna mea uf die ghead hod, die gewaand hän - sulong, bis daßse nimmi hän waane
känne, waildaßse im KZ waare orra hiegerischd worre sin. Wail än gonzes Volk
sisch än Dreck um soi birgalisch Fraihaidsräschde gscheerd hod, wail känna mea
de Muud khabd hod, dänne als schdärgere Reschdrigdzione endgejezudrede un än
griminälles Reschiem doohie zu drehde, wos hieghead häd: in graad die KZs, die
wuus fär soi Geeschnär ingerischd hod.

 Commons: Deutsches Reich von 1933 bis 1945 — Waitere Mulitimediadataie zum
Artikel



https://pfl.wikipedia.org/wiki/Christoph_Lehmann

De Christoph Lehmann (* 1568 in Finschdawalde; † 20. Janua 1638) isch en
daitsche Schrifdschdella un Schdadschraiwa in Schbaija oam Rhoi g'wesd.

Soi Schbaijmara Gronig vun 1612, fa die a noch uffde kombledde Agdenbeschdoand
vun de „Fraie Raichsschtadt“ Schbaija hod zuriggraife kenne, isch ä wischdisches
Zaischnis ned blos fa die G'schichd vun de Schdadt Schbaija, sondan a vunde
daitsche Schdadtg'schichd un a iwwahaubd vun de Alldaachsg'schischd vum
Middlalda. Zidiad werdse ofd als Lehmannschi Gronig. Er iwwaliefad g'drailisch
die schdändische Schdraideraie zwische de Birscherschaft un de Domimmunided. So
heßd's dord

Baim Schraiwe vun de Gronig hoda sisch uff Orischinalagde g'schdidzd un isch
insowaid a gridisch mitde fabulierende Voagänga umgonge. Zum Baisbiel hed sich
noch de Schbaijmara Gronig vum Wilhelm Eysengreins (1563) de Bernhard von
Clairvaux voaem Madonnebild im Dum g'knied un es Salve Regina gsunge, woruf des
Mariebild vernehmba Bernhards

bezaichned hed. De Hailische awwer, iwwa die Stimm endsedzd, hed des Word vum
Aposchdl Paulus zug'rufe:

hawwe soll und waisd druf hie, dass die Legend erschd 300 Jahre nochem
ongeblische Eraignis uffg'tauchd isch und dass die Zaitgenosse nix vonem
ongeblische Wunner wussd hawen. Als Komblikadoa hoda 1630 es Florilegium
politicum. Politischer Blumengarten, Darinn außerlesene Politische Sentenz,
Lehren, Regulen und Sprüchwörter [...] in locos communes zusammengetragen"
g'schriwwe.



https://pfl.wikipedia.org/wiki/Burch_Grafed%C3%A5hn

Die Burch Grafedåhn leit im siedlische Pälzerwald, em deitsche Däl vum Wasgau,
knapp 1 km eschdlich vun de Kläschdadt Dåhn.

Die Felseburch gehert zur Dåhner Burchegrupp, zu der noch die Burche Altdåhn un
Tanschdä zehle. Die drei Burche sin zwar net gleichzeitisch, awwer direkt
newernonner uff em Berchrigge gebaut wor. E ähnlichi Form Burche zu baue is z.
B. aa in de Vogese im owwere Elsass bei de drei Burche vun Hussere zu finne.

Grafedåhn is 1287 vun Konrad vun Mursel gebaut wor, der Lehnsmonn vun de
Bischeef vun Speyer un e Enkel vum Friedrich vun Dåhn war. Die Burch war vun
Åfang å als Ganerbeburch konzipiert, also fa mehrere Besitzer, die do mit ihrem
Hausschdond wohne. Schun 1288 hat's näwerm Konrad Mursel noch fünf weitere
Ganerbe gäb, dorunner aa die Grafe vun Sponhoim. Im Johr 1339 hat de Graf Johonn
II vun Sponhoim dann vun de onnere Parteie, dorunner Wilhelm vun Winschdä (des
war em Konrad Mursel sei Schwiersòhn) sämtliche Ådäle uffkaaf un is domit de
änzische Eichentiemer wor. Seitdäm hääst die Burch a "Grafedåhn".

Die Burch is 1425 stärker befestischd wor un donn 1437, wie es Geschlecht vun de
Sponhoimer mit'em Dod vum Johonn V. ausgeschdorb is, durch Erbvertrach in de
Besitz vun de Markgrafe vun Bade iwwergong. Awwer die Befestischunge hon doch
nät gelongt, um enrer Belacherung durch Kurfirschd Friedrich dem Siegreiche zu
widerschdehe. 1462 hatter die Burch ingenumm un zerschdert. Sie is dann, wie's
schoint, aa nimmi widder uffgebaut wor. 1480 hat de Hons vun Trotha, wo schun
die Burch Berwartschdä als Lehe gehatt hat, aa Grafedåhn zum Lehe genumm und
1485 schließlich kaaf. Gemach hatter dro, scheint's, nix – jedenfalls läst ma,
dass se um 1500 unbewohnbar gewesst sin soll.

1637 war die Ruin donn im Besitz vun de Herre vun Fleckeschdä. 1642 isse ins
Eichentum vun de Schenke vun Waldenburch komm, wo'se rund 150 Johr geblibb is.
1793 is die Ålach on die Lehnsherre zurickgefall, des war domols es Bistum
Speyer. Deno is die Burch nimmi nei als Lehe vergäb wor.



https://pfl.wikipedia.org/wiki/Bruhrain

Da Bruhrååi is e Landschaft in da nerdlische Rhåiewene, vun Ald-, Neilosse un
Sangd Lee im Norde bis Neidorf, Neithard, Büchenau un Unnergrobach im Siide.
Begrenzt werd se im Wesde dursch de Rhåi un im Osde dursch de Graaichgau. Des
Gebied ghert heit zum Landkreis Kallsruh un zum Rhåi-Negger-Kreis.

Da Bruhrååi beschdeht aus drei Nadurraim. Am Rhåi endlang is di Rhåiau
(Nadurraimlische Oiheid 222: Nerdlische Owwerrhåiniidarung) mid beschdehende un
verlandede Aldrhåiärm. Di Niiderterrass ligt heecher un beschdeht aus Schodder-
un Sandfläsche. Der Sand isch am End vum Bleischdozän vum Wind ågeweht worre. S
gibt aa Diine. Uf da Niiderterrass ligge Wälder (vor allem di Lußhardt), Wisse
un Felder. Da dridde Nadurraum isch di Randsenk am Fuß vum Graaichgau
(Niiderterrass un Randsenk: Nadurraimlische Oiheid 223: Haadtewene).

Im Johr 1366 erschåint da Nåme Bruhrååi in are Urkund. In seller hot da Kaiser
Karl IV. em Hochschdifd Schbeyer di erworwene Reschde am Bruhrååi beschdedischd.
Schun 1056 hot da Kaiser Håinrisch III. des Gebied em Bischof vun Schbeyer
gschenggt. Noch bis 1803 hot da Bruhrååi zum Fäschdbischdum Schbeyer geghert. Ab
1402 is des reschtsrhåinische Gebied vum Hochschdifd Schbeyer vun da Landfautei
Bruhrååi in Undeheim, em heidische Philippsburg, verwalded worre. Newam Gebied
in da Rhåiewene hawwe do aa di Orde im Graaichgau bis Horreberg, Balzfeld,
Mihlhause, Eeschdringe, Zeutern un Neuebürg dazugeghert, eweso wie weider im
Siide Brusel, Owwer- un Unnergrobach. Schbäder hot ma de Sitz vun da Landfautei
noch Brusel verlegt.

Im Nåme Bruhrååi schdeggt des Wort Bruch, wu e sumbfische Niederung odder en
Sumbfwald bezeischent (vergleisch de Ordsname Brusel = Bruh-sel, iwwerlifferder
alder Name vun 1385). En Rååi is en mid Gras bewachsener Grenzstreife odder en
langgezoorener mid Gras bewachsener Hång. Meglischerweis bezieht sisch Rååi uf
de langgezoorene Hång zwische da Rhåiewene un em Graaichgau. Dodezu gibts awwer
verschiedene Moinunge.

Di Grenz zwischem ehemolische Fäschdbischdum Schbeyer (em heidische Bruhrååi) un
da nerdlisch åågrenzende Kurpalz zeischend sisch heit noch in e paa Unnerschiede
in da Ausschbrooch vun bschdimmde Laude ab. Di Grenze vum Laudwandel laafe net
all gleisch mi-da Grenz vun de Fäschdetimer, die laafe deils ää, zwee Orde
newedråå. Schunsch sin di Dialegde eng midnånner verwandt, di Unnerschiede ligge
bragdisch nur in da Ausschbrooch. Es zeige sisch folgende Unnerschiede:

Dursch de Bruhrååi fährt di Bruhrååibåhn, e rund 26 km långe Båhnschdregg vun
Brusel iwwer Grawe-Neidorf un Philippsburg bis iwwer de Rhåi niwwer noch
Germersche.



https://pfl.wikipedia.org/wiki/Bruchsal

Brusel is die greeschd Schdadt im Londgrais Kaalsruh und hot den greeschde
Sparglmargd in Oiropa. Brusel hot 43.184 Eiwohna unn die jetzische
Birgameesdarin is die bardeilose Cornelia Petzold-Schick.

Brusel liegd am Rond vun de Kurpalz und vum Kraischgau unn de Owerrhoinische
Diefebene. De Saalbach fließd durch de Ord.

Die folgende Orde unn Schdädt grenze on Brusel, agfange im Norde, dem
Uhrzaigasinn noch: Forschd, Ubschdadt-Waia, Graischdaal, Bredde, Gonndelse,
Walzbachdaal, Wengarde (Bade), Schdudesee unn Kallsdoaf-Neidhadd. Brusel hot e
Eksklav, die grenzt on Grawe-Naidorf, Woghaisl unn Hombricke. Alle Orde sinn im
Londgrais Kaalsruh.

Die Schdadt hot finf Schdadtdaile: Bichenau, Haidelshaim, Hälmshaim,
Owwagrombach unn Unnagrombach.

In Brusel sin Besiedlungsspure ausm Jungneolithikum gfunne worre. Im Middlalda
hot des Gebied vun Brusel zum Bischdum Schbaya kehrt. Frieha woa do e Dekanad,
1716 isses donn de Sitz vum Färschdbischuf worre. 1803 iss Brusel zu Baade
kumme. 104 Bruseler Jude sin im dridde Raisch ermordäd worre. 2005 hot Brusel
sei eigini Moschee krigt.



https://pfl.wikipedia.org/wiki/Br%C3%BChl

Brihl (daitsch: Brühl) is e Gemää mit vierzäh tausend Aiwohna im
Rhoi-Negga-Grais in Bade-Wirddeberg‎. S is ä Teil vun dea Metropolregion
Rhoi-Negga.

Brihl liegt im Nordweschte vun Baade-Wiʳddebærsch diregt unna Mannem, dea
Schdadd wo ah die maischd Laid vun Brihl schaffe gehjè. Öschtlich néwa Brihl
ligt Schwetzinge und im Siide liggd Ketsch. Links newa Brihl fließt der Rhoi
lang un bei Brihl fließt ah di Leimbach in der Rhoi nai. Brihl köhrt äns vun de
wäänische Gbiede links vum Rhoi vun Bade-Wirddeberg‎: die Kollerinsel. Brihl
hodd zwee Orddsdail: Brihl unn Rohrhoof

Brihl hieß nädd schun imma Brihl, des hat sich gewandelt vun Bruowele üwa Bruwel
zu Bruel dann zu Priel un schließlich zu Briel un dähm Mittelhochdäitschem
Brühl. Brühl määnt im Mittelhochdaitsche ä am Wassa geleegini Wies un kummt vum
Keltische.

Brihl wurd erschtmals elfhunnärdsiebenefufzig inna Urkund erwähnt, damals
natihrlisch näd als Briehl sunnern als Bruowele. Brihl hat frihja ofd die
Landäshärre gwekschäld un wurd in Kriege oft verwüschdäd. So zum Baischpihl im
Draisischjährische Krihg (1618-1648), im Holländische Krihg (1672–1679) un im
Pälzsche Ärbfolgekrihg (1688–1697). Achzähhunnerddrei hadd dea Naboleon die Palz
besetze lasse un während de Naboleonische Kriege in seim allgemeine
Däitschlandnaiordne dih rechtsrhaische Gbihde vun dea Kurpalz an Bade gäwwe und
damit natihrlisch ahh Brihl. Achzähhunnertachdesibzisch wurdä Brihl unn Rohrhof
dann nach langm Dischbudiere zammegschlosse.



https://pfl.wikipedia.org/wiki/Bloomaulorden

De Bloomaulorde is die heggschd Auszaischnung, wo in Mannem fagewwe werd. Ihrn
Name hot se nochm Mannemer Bloomaul, ännra Dialegdbezaischnung fär „eschde“
Mannemer, wo wies Mannemer Orginal Blummepeder, die urschbringlisch Kurpälza
Mundart babble duhn.

De Rainer vun Schilling hot 1970 den Bloomaulorde gschdiffded. Als Vorsitznda
vun äm draikepfische Gremium wara bis zu soim Tod im Dezemba 2007 ach bei de
Auswahl vun de Braisdräga bedailischd. Jedes Johr rufd de Vorsitznde zwee
waidare Jurore aus de Mannemer Birgaschaft unn/oda Fasnachtsszene unn einischd
sich mindlisch nach iwwaliefada Tradizion.

Als Bloomaulsorde diendn Abguss vunare Brohseskulbdur vum Mannemer Bildhaua Gerd
Dehof. Die Figur zaigtn dursch die Bäh guggende „Blumepeter“, wiam Bedrachda den
Po hieschdregge duht. Der Endwurf is zur Schdifdung vun em Brunne dursch den
Mannemer Morge im Johr 1966 endschdane, iss awwa fier den effendlische Raum net
zumutbar gwese. De Rainer vun Schilling hot awwa in dem fresche Endwurf die
„Kurpälza Lewnsard“ am beschde verwerglischd gsehe. Urschbringlisch als
Fasnachdsorde gedengt, werd die Auszaischnung haid durschaus ernschd gnumme, die
Dräger werre bai offizielle Gelegnhaide in Mannem protokollarisch begriest.

Die Auszaischnung werd an Persenlischkade vergewwe, wo Mannem uff tibbischi Aard
unn Wais unn deswege unfawechslbar verdrede duhn un die Geehrde misse net in
Mannem gebohre soi. Die Falaiung find währnd de Fasnachtszoit im Nationaltheater
schdadd .



https://pfl.wikipedia.org/wiki/Blankenloch

Blångeloch isch en Schdaddail von Schdudesee im badische Låndgrais Kallsruh und
isch bis zum 31. Dezember 1974 e eischene Gmaind gwesst. Zu Blångeloch gheert a
Biichig un es Schloss Schdudesee, vun däm wo daß di Gemainde ian Name krigd hod.
Blångeloch hot haid meh wie 10.000 Oiwohner und hot gude Verkehrsverbindunge noo
Kallsruh. Es gibt e Schtrooßebåhn und a en Båhhof, von dem aus ma aa diregd nach
Mannem fahre kann.

Blångeloch daucht zum erschte Mol im Johr 1337 inänärre Uakund uf. S Dorf gheert
weder schbroochlich noch polidisch zu de Kurpalz und hod aa nie dezu gheerd. De
Dialegd, den ma in Blångeloch schwätzt, gheert zum Sidfränkische und bolitisch
hod Blångeloch zu de Markgrafschaft Bade gheert. Awwer schon de Nachbarort
Wengerte isch vor de Gründung vom Großherzogtum Bade en Dail vunde Kurpalz
gwesst. Ufde Gemaagung vun Blångeloch hod ma noowaise kenne, dass d Reemer und
au d Frange in dere Gegend gsiedeld hawwe. Die erschte Kerch isch für s Johr
1392 noochgwiese. Blångeloch isch ofd durch Kriech ganz oda dailwais zerschdörd
worre, so aach 1689 vun de Franzose, wo när die Kerch und des Kerns-Max-Haus
schdeh gebliwwe sin.

De badische Markgraf hod uf de Gemarkung von Blångeloch in de Johr 1749/50 es
Schloss Schdudesee baue gelossd, wo haid de Nååmen gebd fär die gonz Schdad
Schdudesee. Um's Johr 1830 hod im Dorf die Induschtrialisierung Fuss gfasst und
auf de Kleinbauernbetrieb sind Induschtriebauern worre. Die Entwigglung isch
sogar vom W.J. Lenin im Johr 1901 in einem Aufsatz erwähnt worre. Said 1936
gheerd s Dorf Biichig zu Blångeloch und 1975 isch des Dorf, noo närrem longe
Kampf fär ned Schdaddail von Kallsruh zu werre, zamme mit Friidrichsdaal,
Schpeck und Schtafford zu de Gemainde Schdudesee zusammegschlosse worre, die
haid e Grosse Kraisschdad isch.



https://pfl.wikipedia.org/wiki/Baddeberg

Baddeberg is en Ort in de 1972 gebild Verbandsgemää Grienschdadd-Land im
Londkrääs Derkem im ehemålige Regierungsbeziag Palz. Baddeberg hott 415
Oiwohner.

Baddebersch liechd im Nordweschde vun de Medropolregion Rhoi-Negga, an de Nahd
vun de Haadt im Oschde vum Pälzerwald unn de Owwerhainisch Tiefewene. Baddeberg
liechd am End vum vum Loininga Schborn, en Auslaifa vum Pälzerwald. Am Oschdrånd
vun dem Auslaifa hot sisch frieher en Graawebruch befunne, wo de Owwerrhoigraawe
10 km in die Tief gånge is. Hohe Erheewunge uffm Gebied vun de Gemää is
Harzwailerkobb midd 415 m unn die Pigglhaub midd 361 m. Nachbagemäände sinn im
Uhrzaischasinn im Norde beginnend: Nailoininge, Kläkarlbach, Bobene unn
Aldloininge.

Bekånnd sinn die Baddeberger Funne, Ardefaggde, welle menschlisch Bsiedlung vor
600.000 bis 800.000 an dem Ord beleje. Es erschdemol erwähnd worre is Baddeberg
im Lorscher Codex ums Johr 788 als "Bettenberge". Burch Baddeberg, die saiddem
Middlalder de Laininger kehrd, hot zamme midd de Burch Nailaininge de Oigang vum
Eggbachdaal kondrolliad. Wie die maischde Pälzer Erder is aa Baddeberg im Johr
1689 im Pälzische Erbfolgekriesch vun de Fronzose zerschderd worre. Im 18. Jh.
is Baddeberg zaidwailisch Residenz vun de Grafe vun Loininge Hardebursch
gewessd. Am 7. Sebbdember hot Baddeberg wege Baddeberg (Eder) de Namenzusadz
"Palz" erhalde. Im Johr 1969 iss die Ordsgemää vum uffgelesde Londkrääs
Frongedahl zum Londkrääs Derkem kumme.



https://pfl.wikipedia.org/wiki/Bad_D%C3%BCrkheim

Derkem (aa Derkm oda Därkem) is e Klästadt in de Vodderpalz an de Woischdrooß
gelegge, also an de Haad, am Rand vum Pälzerwald. Unnes is än bekannde
Lufdkuaódd un däaff sisch „Bad“ nenne - desdeweesche hääßds uff hochdaitsch aach
„Bad Dürkheim“.

Bsiedld is die gonz Geeschnd schun saide Schdoizaid, Funde uffm Schdadtgebied
waise vorkeldisch (1200 v.Chr.) und keldisch (500 v.Chr.) Siedlunge nooch un
Hannl midde Edruschkä. Die ärschd schrifdlisch Ärwähnung is vum 1.6.778 im
Lorscher Codex als „Turnesheim“.

Anno 1035 hodde Kaisa Konrad II zamme mid annäre Därfa aach Därkm em Kloschda
Limbursch gschengd. Vun voa 1360 bis 1471 un dann wieda said 1700 hod Därkm
Schdadtreschde, nóódäm doßs vum verlochene Räuber Lui XIV, em "Sunnekeenisch",
un soim Mordbrennär Mellag zärschead un vum Laininga Graf Johann Friedrisch
wieda schee heagrischd worn is. Schbäda iss donn sogaa Residenzschdadt un
Färschdesidz worn. Bis 1794 is Därkm baide Hardenburger Lainingär gebliwwe, donn
isses ärsch fronzesisch worn und 1816 zum Keenischraisch Bayern kumme, eschär
daßs nóm Griesch rhoilonpälzisch worn is.

Schun voa 1387 sin die Quelle zum Salz mache genidzd worn, im 18. Joahunäd sin
Salin, Gradiarwäak un Sudhaisa gebaud worn. Es Gradiarwäak, wu mid soine 330 m
ääns vun de greeschde in Daitschlon waa, is zwaa am 7. Abril 2007 abgfaggld
worn, mär hod awwee widdee ufgebaud un waile - des häßd Óófang Fäbrua 2010 -
wädd schun widdee Waißdonnraißisch ingebrung, wu aus Pole unde Ugraine kummd -
zum Wuaschdmaagd sulls fäddisch soi.

Inde Midd vum 19. Joahunäd is Därkm mid soine siwwe Hailquelle zärschdäs ä
Solbad worn und im 20.ö Joahunäd donn "Schdaadsbad". Mär mäschdo Bade- un
Trinkkure gesche Rheuma, Wirblsäule- und Bondschaibelaide, Gaschdridis,
Bronschiallaide und Väschdobbung. - Gesche ledschderes hod sisch nuch bessa ä
häbschdlisch Bizzlä-Kua bewäad: Drai Lidda Naije hen dorchschlochende Ärfolsch!

Iwwahaubd is de Woi in Derkem - wie on de gonz Woischdroß - ä bsunärdäri
Schbezialidäd. Meschä nuch is awwee in Därkm es greeschde Faß vun de gonz Wäld -
es Därgemer Faß faßd 1,7 Millione Lidda un hod 13,5 m Doschmessa. Inne is ä
Woischdubb, wu iwwärs Joar measchdedääls zu, am Worschdmaagd awwee iwwafülld is.
De Woaschdmaagd vum zwädde zum dridde Sebdembawucheänd iss greeschd Woifeschd uf
de Weld, do kimme 600.000 Bsucha.

Die Blasonierung vum Wabbe is In Silber ein schwarzer Maueranker (Türangel). Des
riad vunärem alde Grischdssieschl hea, des wo wiedarum uf des Wabbe vunde Härrn
vun Derkem Bzuch genumm hod.

Bai de glaische Blasonierung hods offebaa schun die vaschiedensde Wariande
gäwwe, wobai mär zwaifln därf, daß imma ä jedi Abbildung aach gschdimmd hod odda
gaa audorisiad gwesd waa. Es haidisch Wabbe uf närrem aale Bild, Reklamemaake
aus bayrischa Zaid, Aquarell vun 1803, Meyers Konversations-Lexikon, 1888.

Die Rhoi-Haad-Bahn isse Tram vun Därkm iwwe Monnm nó Haidlbärsch. De heggschde
Berg uff de Gemarkung is de Drachefels mit 570 m ü. NN. Derkm hod zwää Bursche,
sKloschda Limbursch un die Loiningega Haadebursch. Derkem is de Sitz vun de
Kraisverwaldung vum Landkrais Bad Derkem. Die Oiwohnerzahl is uugefähr 19.000.



https://pfl.wikipedia.org/wiki/Augustinerkloster_Speyer

S'Auguschdinagloschda in Schbaija isch mol als Beddloade im 13. Jahhunad g'grind
worre.

Noch de Grindung vum Gloschda inde Midd vum 13. Jaahunad, ischs im Joa 1334
abgbrond un a greschdedeels zaschdead worre. Kuaz nochm Brond hodmas Gloschda
widda uffgbaud un doan im 15. Jaahunad umgbaud. Im Joa 1430 hawwen sich die
Prioa, Guardiane un Brieda vun fia Gleschda, dorunna a vum Auguschdinagloschda,
uff ian Wunsch hie in die Biaschaschafd vunde Schdadd Schbaija uffnemme losse.
Midde Joare sinn doan die ejemols aame Oade durch Hondl un Vameschdniss zu
Wohlschdond kumme. Deswesche hodd doan a im Joa 1488 de Raad vunde Schadadd
Schbaija die Gleschda, dorunna a s'Auguschdinagloschda, uffgfoadad, nochm
Schudsvadrach vun 1430 ian Baidrach fadde Unnahald vum Seldnaheea zu laischde.
Ofoang vum 16. Jaahunad sinn inde Qwadia vum Gloschda evongelischi Messe gewwe
worre un 1526 hodd sich de Prioa vum Auguschdinagloschda, de Michael Diller, zu
dem bkoand, wassde Luther gsachd kabd hod.

Baim Schbaijmara Schdaddbroand vun 1689 ischs Gloschda doan waidgejenschd
zaschdead worre. Awwa de Koa vunde godisch Keäasch, wu ausm 13. Jaahunad
gschdomd hodd, hodds iwaschdoane kabd un isch easch 1866 abg'risse worre. Im 18.
Jaahunad hoddma die Ruin vum Gloschda fa Wohnunge umg'baud kabd.

Newe de Augustinergasse, wu glaisch wisawie lische un oans Gloschda erinnare
dud, isch haid a noch de Graizgong ausm 15. Jaahunad vunde ejemolische Keäasch
midd soine spedgodische, schbidsbeschische Maßweagakade inde Wormser Straße 39
eahalde g'bliwwe. Ma hoddse im Joa 1982 abg'baud un fia Joa schbeda widda, awwa
oanaschda z'somme uffgschdeld un a ned goans oam glaische Oad, sondan ä bissl
vasedsd newedroa.



https://pfl.wikipedia.org/wiki/Asien

Asie is der greeschd Kondinend uff de Erd. Er is ugfähr 45 Millione
Quatratkilomeda groß unn ugfähr 4 Milliarde Lait lewe do, was 60% der
Weltbevelkerung is. Daraus dud sich ä Bevelkerungsdicht vun 90 Leit/km² ergewee.
Zu Asie kehre 47 Schdaade. Des Word Asie(n) kummt ausm Assierische unn heeßt uff
pälzisch "Sunneuffgong".

Asie liegt uff der Nordhalbkugel, außa en paar Inseln, die a noch zu Asie kehre,
awwa nimmi uff de Nordhalbkugel sinn, sunnern uff de Siedhalbkugel. Weschdlisch
vunn Asie liegt Oiropa, wu die Pälzer wuhne, siedweschdlisch liegt Afriga, im
Siede liegt de Indische Ozean, im Oschde de Pazifigg, im siedoschde is Australie
nimmi weid, im Norde donn des Nordpolarmeer.

Brunei, Indonesie, Kambodscha, Laos, Malaisia, Myanmar, Philippine, Singapur,
Thailond, Oschdtimor, Vietnam

Armenie, Aserbaidschan, Bahrain, Georgie, Irak, Iran, Israel, Jeme, Jordanie,
Katar, Kuwait, Libanon, Oman, Saudi-Arabie, Sürie, Tierkai, Veaainischde
Arawische Emirade, Zypern

Afganischdan, Kasachsdan, Kirgisisdan, Tadschikischdan, Turkmenisdan, Usbekisdan

Die drei greeschde Relischione sinn de Buddhismus, vor allem im Oschde unn
Siedoschde; de Hinduismus, vor allem im Siedä; unn de Islam, vor allem im
Weschde unn Siedweschde verbreided. Danewwe gibt es vor allem in China ä großi
Ozohl on Atheiste, im dinn besiedelde Sibierie lewwe viele Lait, die
Nadurrelischione praktiziere.

Die Grenz zwische Asie un Oiropa is uuklaa definierd: vum Aismea iwwa de Ural un
vunde Ägäis (oiropäisch) iwwa die Dardanelle, s'Marmaramea, de Bosborus unäs
Schwatze Mea. Was doo dezwische laihd, is selle Eck, wu said Menschegedenge die
Hannlsweesch zwische Oiropa un Aasie long gange sin. Do hen sisch aach die
Kuldure s'mehrschde vamischd. - Iwwelischwaise wärd de Kaukasus zu Oiropa
geduun, friha hod mär sogaa "kaukasisch" als Synonym genumm fär "waißhoidisch
Rasse", "oiropäischs Ausseje".

Ä onnan Grenz is awwe völlisch klaa: de Himalaya zwische Zentral- unn Siedasie.
Daß des aach ä Kulduagrenz is, is eh klaa.

Asie hod die hegschd Bärsch (Maund Äwereschd mid 8848 Meda), die diefschd
Diefsee (11034 Meda inde Mariane), es diefschd gelejene Lond (Ufa vum Doode Mea
-422 Meda), dä diefschde Binnesee (Baikal, 1637 Meda), de See midde greeschd
Fläsch (Kasbisch Mea, 371.001 km²) un - mid Oiropa zamme - die greeschd
Landmass.



https://pfl.wikipedia.org/wiki/Altneudorf

Neidorf isch e Dorf im sidweschdlische Odewald un ghert zur Schdadt Schääna im
Rhoi-Negger-Kreis.

Neidorf ligt im Buntsandschdåå-Odewald, im Ståånischdal. Daluffwärts kummt
Kreizschdåånisch, dalabwärts Schääna. Vun Weschde mindet in Neidorf s
Hilschbachdal, wu Wilhelmsfeld liggt, ins Ståånischdal. Di Gemaagung isch 5,31
km² groß un reischt vun 200 bis 503 m Heh i. NN. Di Häng beschdehe aus em
Haubdbundsandschdåå im Middlare Bundsandschdåå. Im Dal findt ma aa bissl vun de
drunnerliggende Bundsandschdåå-Schichde. Neidorf hot zwee Deile, s Unner- un s
Owwerdorf.

S gibt verschiedene Åågawe, wann Neidorf s erschdemol erwähnt worre isch: 1316
als „Nuendorf“ odder 1355, als s „nuwe Dorf“. S werd wohl net allzulång vorher
gegrindt worre soi. Des Gebiet, urschbringlisch im Bsitz vun de Strahleberjer,
isch um 1300 rum an s Bischdum Worms kumme gwest. 1357 ischs an de Palzgraf
Rubrescht de Äldare verkaaft worre un 1388 dånn an di Ridder vun Linnefels. 1537
ischs schließlisch unnerm Kurfärschd Ludwisch widder an di Kurpalz kumme. Di
Kurpalz hot zur Verwaldung e Kellerei oigerischt, di Kellerei Waldegg, wu ihrn
Sitz uff da Bujg Waldegg ghatt hot, nochem Dreißischjährische Krieg dånn in
Schääna. 1803 isch Neidorf an Bade kumme, 1875 zu Schääna oigemeindt worre.

1711 isch ugfähr drei Kilomeder weschdlisch vun Neidorf noch e neies Dorf
gegrindt worre. Obwohls offiziell denn Name Wilhelmsfeld griggt hot, hot ma in
da Gejend „Neies Dorf“ dazu gsaat, aa di Wilhelmsfelder selwer noch e paa
Johrzehnde lång, wie ma in de kadolische Käjschebischer sehe kann. Zur
Unnerscheidung hot ma zum äldare Neidorf dånn „Altneidorf“ gsaat.

Åfang vum 20. Johrhunnderd hawwe viele Neiderfer in da Lederfabrik in Schääna
gschafft, annare als Aaweider in Heidelberg odder als Waldaaweider im Wald vun
da Schäänauer Pfleeg.

Neidorf hot e Grund- un e evangelische Kinnerschul, e Sporthall un en
Fußballblatz



https://pfl.wikipedia.org/wiki/Alter_Friedhof_Speyer

Uaschbringlisch isch des mol en Gaade oam Hirschgraawe g'wesd, wu vum Raadshear
Jost Thiel im Joa 1502 fa'n Friedhof zua Vafieschung g'schdeld worre isch, domid
ma a Aame Laid hod beerdischde kenne. In de Joare 1597 un 1839-41 hod ma doan
umde Friedho ä Mauwa gbaud unen greesa g'machd un una oanerem en Woigaarde vunde
Geoasche-Hoschpidz oag'gliedad. De Friedhof isch fa die Birscha noch dem wasse
g'glaabd hawen uffg'deeld g'wesd. Uffem ejemolische kadolische Deel isch doan
nochem zwedde Weldgrisch die Beanhadskeäarsch g'baud worre. Iwwa via Jahunad hod
ma uffm Friedhof die Doode b'graawe, bisa doan 1881 g'schlosse worre isch, wailm
de Naije Friedhof uffgmachd kabd hod. Nochdema in de Joa 1953 un 54 die
Beanhaduskeäarsch gbaud kab hod, hawen doan Birscha vun Schbaija im Joa 1958
dod'vor g'sorschd, dass des en Paag werd. Den hodma doan nai als wida
heag'rischd un uffg'machd un 1967 hodman Adenauapaag keese. Haid isch des en
uug'fea än onatalb Hegda groose Paag. De Deel vum ejemolische Friedhof,
nerdlisch vun de St. Bernhard-Keersch isch de Dumkabidularische Friedhof.

Die Godisch Friedhofskabell Unsara Liewe Fraa hodma 1515 und 1516 g'baud un doan
1520 umän Eelbersch ergenzd. Die Keersch hod de Pälsisch Erbfolschegriesch un a
die Franzesisch Rewoluzion uub'schaded iwwaschdoane. De Friedhof un die Keersch
hawen in de Zaid vun de Reformazion die Ludariona b'nuzd. Des isch domols die
änzigschd ludarischi Keersch in Schbaija g'wesd bisma die
Draifaldischkaidskeäarsch im Joa 1717 oig'waid hod. In de Kabell hods ä Dengmol
fa de Wilhelm Heinrich Pohlmann, de erschde Parra oan Draifaldischkaid. Im Summa
schbieln haid fa ä pa Woche Keea un Oakeschda Kommamusig in de Kabell.

Ä schbedbarogges Friedhofsgraiz un zum Deel gud erhaldene oda reschdauriade
middlaldalische Grabdengmela un Grabschdää zaischn a haid noch die ejemols
bedaidende Schbaijara Birscha un Honoraziore. Dod'zu kead de erschde Bischof
Matthäus Georg von Chandelle vum 1821 oig'rischded Bischdum Schbaija. Ma find
awa a die Gräwa vun zum Baischbiel Friedrich M. Schwerd, Bruno Würschmitt, Franz
Xaver Remling, Johann Friedrich Butenschön, Wilhelm Molitor, Anton Spiehler,
Dietrich Becker, oda a vun de drai Kombonischde Eduard Rottmanner, Johann
Baptist Benz un Joseph Niedhammer, oda vum Owazollinschbegda Ludwig von Redwitz,
wude Vada vum Dischda Oskar von Redwitz gwesd isch, de Genaral Wilhelm von Horn
(Neff vum Feldmaschall Fürst Wrede) un die leschd Rueschded vun de Mudda vum
beriimde Maala Anselm Feuerbach, wu im Faijabachhaus g'boore worre isch.

De Paag hod än Seerosedaisch, wu ma 1958 oag'leschd hod un en alde
Boamb'schdoand, wu oag'schriwwe isch. Do hods zum Deel a exodischi Bääm un
Bisch, wie zum Baischbiel Mammudboom, japoanische Schnurboom, Stielaische,
Silwalinde, Fecha-Ahorn, Bidanuß, Zimdahorn, Schloangefischde, Bidaoransche,
Zürgelboom, Himalaja-Birsch oda ä Oranschekersch.

De Haubdoigoang zum Alde Friedhof isch in de Boanhofsschdrooß, faschd visawie
vum Boanhoof. En zwedde Oigoang hods in de Schdrooß Hiaschgrawe un en dridde
Oigoang in de Wormsa Loandschdrooß. De Paag isch im Juli un Auguschd jedn Daach
vun 6 bis 9 Ua Owens un sunschd im Summa vun 7 bis 8 Ua Owens offe. Im Winda
ischa doan vun 7.30 bis 5 Ua Owens offe. Vum Mai bis zum Ogtoba hots ima oam
erschde Dinschdaach um 3 Ua Middaachs un oam erschde Soamschdaach um 10 Ua ä
Firung dursch de Paag.

Herbert Dellwing (Bearbeitung), Kulturdenkmäler in Rheinland-Pfalz Bd. 1: Stadt
Speyer, Landesamt für Denkmalpflege, Schwann, Düsseldorf 1992,
ISBN=978-3884628010



https://pfl.wikipedia.org/wiki/Altenheim

En Aldeheem (im sieddaitsche Schbroochraum aa Aldersheem) iss ä Wohnoirischdung
fer die Bedraiung unn Pleech vun alde Mensche. Wail daß haitzudaach aa jingere
pleechebedirfdiche Mensche vun Aldeheeme uffgenumme werre, iss de Begriff
Aldeheem glaischbedaidend mid Pleecheheem. Mensche, die nimmi allai wohne kenne
odda wolle, werre vum Aldeheem uffgenumme. Fer Mensche, welle korzzaidisch odda
dauahafd plegebedirfdich sinn werre die hauswärdschafdlische unn plegerische
Hilf meglichsd im Wohnraum odda in de Plegeabdailung vum Aldeheem zur
Verfiechung geschdelld. Nochm daitsche Heemgsedz gebbds ä draischdufische
Versorchung: Aldewohnheem (AW), Aldeheem (AH), Aldepleecheheem (PH odda
"Schdadsionäri Aldehilf"). Die Plechekoschde werre als Daagespleegesadz
bezaischned unn muss de Heembewohna selbschd bezahle, was awwa maischd die
Pleechevasischerung iwwernimmd. Insgesamd leewe 717.000 Mensche in uugfähr
10.000 Oirischdunge.

De Begriff "Aldeheem" werd ofd mid Abschiewung in Verbindung gebråchd, deswege
benudze viele Aldèheem de Begriff "Senjorè.residenz". Wie owwe schun gsaad werre
aa jingere Laid ins Aldeheem uffgenumme. Deswege konn mer de Begriff aa als
bedengklisch õõséjè.



https://pfl.wikipedia.org/wiki/Alte_M%C3%BCnze_(Speyer)

Die Ald Minz (gschriwwe Alte Münze) ischä bkonndes Haus uffde
Maximiljoanschdrooß in Schbaija, wu unna Denkmolschudz schdeje dud. Haid hodds
do Gschefd drin unn die schdedisch Kemmarai unn Immowbilijevawaldung. Unnade
Alde Minz fliesde Gieshiwwlbach duasch.

Im Joa 1294 hodds Padriziaad vunde Fraij Raischsschdad s'Minzreschd krischd. Die
hawwn donn die Ald Minz dod'foa gbaud, wu donn ab 1289 a de Schdadraad soin Sidz
kabd hodd. Baim große Schdadbrond vun Schbaija im Joa 1689 ischs donn zaschdead
worre. Dnoch hoddmas „Haus vunde Minza“ erschmol noddirfdisch widda heagschdeld
unn donn 1748 ä naijes Haus, n'Baroggbau s'„Naije Kaufhaus oam Maagd“
hiegschdeld. Waschoinlisch vum Kuapelsa Hofbaumeeschda Sigismund Zeller
zweegschossisch endwoafe. De dridde Schdogg hodd doann 1874 de Achidegd Heinrich
Jester druffgsedzd unn a midd soim Noame uffm Oschdwiwwl signiad midd „HEINRICH
JESTER, STÄDT. INGENIEUR, 1874“. Bis ins 19. Jaahunnad ischs donn fadde Hondel
unn a vun Beherde bnuzd worre, mol vunde Schdadvawaldung, Schuul odda Poschd.
S'Eadgschoß hoddma donn 1976 in die haidisch Foam umgbaud.



https://pfl.wikipedia.org/wiki/Aldrib

Aldrib is ä Dorf in de Palz unn liggt direkt am Rhoi. Aldrib g'heert zum
Rhoi-Palz-Krääs, hot ä Fläsch von zehnehalb km² unn ca. 7700 Eiwohna. De
jetzische Birgamaischda iss Jürgen Jacob vun de FWG.

Aldrib lieschd am Weschdufer vum Rhoi unn dodemid an de Owwerrhainewene un iss
de esdlischdse Ord in de Palz. Nachbarorde sinn, im Norde beginnend nochm
Uhrzaigersinn: Ludwichshafe (Rhoilond-Palz), Mannem, Brihl (Bade-Wirddebärsch),
Waldsee unn Naihofe (Rhoilond-Palz).

Entstanne is Aldrib in de Reemerzeit, als die hier ä Kaschdell gebaut henn. Des
Kaschdell hot den Name alta ripa g'habt, was soviel heeße dut wie "hoches Ufer".
Des Kaschdell henn se dohi gebaut, weil domols gescheiwwer de Neggar in de Rhoi
geflosse is.

Bai Aldrip laihe ä paa Baggasee mim scheene Nome "Blau Adria" - seja dreffend,
sowaid mär Adria mid Wärme in Vabindung bringe will: doo iss waam. Die See sin
DLRG-iwwawachd, anäräm Hodel is aach nuch än glääne Kiosk mid Ärfrischunge. Zwää
See sin dursch ännäri Londbrigg gedrännd, awwa däe ihre Zugäng sin measchd all
zwää iwwaschwemmd, de ääne alladings selde mea als wie (Kinna)knieddief. Uf däre
Londbrigg odda Insl wärd iwwlischawaise FKK gebad.



https://pfl.wikipedia.org/wiki/Affolterbach

Affolderbach is e Dorf im Iwwerwald, wu heit zur Gemeinde Wald-Mischlbach im
hessische Kreis Bergschdrooß ghert. Di Gemaakung vun Affolderbach liggt im
Ulfebachdal, zwische 352 un 410 m Heh i. NN. Da geologische Unnergrund beschdeht
aus Buntsandschdåå.

Zum erschdemol erwähnt worre iss-es im Johr 1353 im kurpälzische Kopialbuch als
Affolderbach. Affolter is des alde Wort fär Abblbååm. Da Ortsnåme muß vun da
Bach kumme, wu siedlisch am Owwerdorf entlång fließt. Die heeßt hait Abblbach.
Da Ort waa als Schdroßedorf ågelegt.

Im Zug vun da Gemeindereform is 1970 des Dorf Kocherbach zu Affolderbach
oigemaindt worre. Nur zwee Johr schbäder hot ma Affolderbach, gege massive
Prodeschde un entgege alle demogradische Regle zu Wald-Mischlbach
zåwngsoigemeindt.

Vun de 1.278 Oiwuhner im Johr 2003 ware 656 efangelisch, 318 kadolisch un 304
schunschdische. 115 ware Auslänner, vor allem aus da Tirkei.

Di vum Arschidekt Friedrich Pützer im Jugendschdil endworfene efangelische
Guschdaf-Adolf-Kärsch is 1906-07 erbaut worre. In de Johre 1995/96 hot ma se
auße un 2001 inne widderhergerischt.



https://pfl.wikipedia.org/wiki/Wormser_Warte

Uff schbaijmarisch d'Waardtuam (gschriwwe Wartturm), uff hochdaidsch die Woamsa
Waard (gschriwwe Wormser Warte odda Wormser Warth) isch änna vunde Tiam vum
Schbaimara Londwea inde Woamsa Londschdrooß 265, wus noch hodd unn wu als
Deng'gmol gschidzd isch. Haid hodd de Badisch-Pelsisch Fasnachdsvaroi s'vunnde
Schdadd gpachd. Om Oigong hodds ä Inschrifdedaafl, wu gschriwwe schded „Anno Dni
MCCCCLI ist dise Wart gemach zu der Zit warent Burgermeister Conrad Wisshar un
Claus Rinckeberg Buwermweister Iordan und Hans Kunc“. Inde G'baide hodds a
s'kuapelsische Fasnachdsmuseum

Im 15. Jahunnad hoddma in Schbaija ä voag'laachadi Schdaddb'feschdischung,
s'Schbaimara Londwea midd seggs Tiam uffgschdeld. Zueaschd sinnse aus Holz unn
donn schbeda aus Schdää bgaud worre. De Waardtuam isch 1451 gbaud worre unn hodd
do oam neadligschde Pungd die Schdrooß noch Schbaija bessa gschidzd. Die Seldna,
wu do Dinschd kabd hawwen, hawwen die Egga un Heade bewachd unn henn a s'Oarigge
vun faindlische Druppe frija seje unn die Schadd waane kenne. De Waardtuam isch
om End vum Zwedde Weldgriesch 1945 vunna Ponsagranad worre unn ausgebrond. die
Ruin wea donn faschd abgrisse worre, awwa inde Joa 1971 bis 1973 hoddmaß donn
widda uffgbaud.



https://pfl.wikipedia.org/wiki/Worms

Woʳms (a Woams) is e Schdadt midd 80.000 Oiwohna om Rhoi onde närdlisch Grenz
zur Palz, die äldesd Schdadt in Daitschlond, Zendrum un Residenz vum alde
Burgundaraisch, Dreh- un Ongelpungd vunde Niewelungesaach, Ord vun siwwe
Raichsdaache zwische 829 un 1545, Schdadt vum ewsche Londfriede (1495) un
Reformadzionsschdadt (1521: Mardin Ludda vor Kaisa un Raisch), middlaschd vunde
drai rhoinsche Kaisadomschdädt, ehemalscha Bischofssidz vum Bischdum Woʳms,
Zendrum vun Wonnegau un Ried. Worms is es äänzisch daitsch Midglied im „Most
Ancient European Towns Network“ (Ärwedsgrais vunde äldschde Schdtädt vun
Oiropa), Grindungsmidglied vum Bund vunde Luddaschdädt un vunde
Ärwedsgemoinschafd vunde Niewelungeschdädt.

Die B9 lääfd vun Nord noo Sied dorsch Daitschlond: vun Naimegn (Holland) de aal
Reemaschdrooße folschnd om Rhoi long dorsch Woʳms noo Laudabursch. Die B 47
vabind Worms mid Pälzawald (15 km) un Orewald (25 km). Die A 61, wu Woʳms im
Wesde schnaid, wärd äbbes siedlisch bai Frongedahl vunde A6 gschnidde.

In Woʳms hots drai Baheef: De Haubtbahoof liggd midde in de Stadt unn do halte
faschd alle wischdische Zieg vun Monnem odda Ludwichshafe nooch Määnz. De Bahoof
Woʳms Brick is en klääne Haldepungd in de Näh vum Rhoi an de Schdregg vun Woʳms
riwwer noch Bensm. Unn de Bahoof Peddaschm liggd an de Neweschregg vun Woʳms
noch Alzey unn waida noch Binge.

Im Norde vunde Medropolregion Rhoi-Negga gelesche ises när 50 km siedlisch vun
Määnz un dodemid fasd schun inde Medropolregion Rhoi-Mõõ - je noo Definizion
wärds sogaa schun dezugezähld un bild so die Brigg.

Jingar Funde aus de Friehbroasezaid sin om "Adlabärsch" (49° 36′ 40″ N,
8° 21′ 59″ O49.6111111111118.3663888888889), änärem kaam sichdbare Hubblsche im
Siede vun Woʳms, zwische B 9 un Schnellschdrooß, zwische Fluchbladz un
Hammelsdamm, newwa de Roalach. Vun dänne Funde aus de Zaid um 2.300 bis 1.800
v.Chr. hod die Adlabärschkuldur ian Noome.

Fronzeesisch Rewoluzion, Napoleon, Republik un Kaisaraisch, Befraiungsgriesch un
"Naiordnung" - mär hod die Palz un iane Medropole - un Woʳms waa ääni devun! -
zärschdiggld un zärleeschd, nai zammegebabbd un wirra kabudgeschmiß...

Haid hod Woʳms än topmodärne Kondäänahafe un zunehmend mea Logischdigbedriewe,
jedi Meng Induschdrie. Drozdäm hods dorch die Oigmäändunge aach noch viel, viel
Grienfläche, voallm Wingad. Awwa glaischzaidisch wagse die Voaorde anänonna un
zwische de ejemaalisch Schdadtbebauung unde Voaorde is dääls aach bald alles
zugebaud - inglusiwe des grooß Gebied vunde Bärrägs, wu sisch die Amis
ausgebrääd ghad hän. När die aißaschd Peripherie, Iwwaschm, Rhoidäärkm, Oowerum,
Peddaschm (graad noch so), Hepprum un Wiesopperm sin wägglisch baulich gsien
noch aischni Därfa.

Uf de Hee vunde Brigg siehschde donn glai de Dom im Zendrum. Un Du siehsch unne
die Rhoioolaach mim Haachdengmol. Des isä Galvanoblasdig, wuse 1905 ufde
Bojawääd ufgschdelld hän, ä Schdifdung vum Cornelius Wilhelm von Heyl zu
Herrnsheim un noom Ändwurf vum Johann Hirt. Un där hod dodebai än Fehla gemachd,
wo ma ned glaawe solld, doßs meechlisch is - un fär dän wusde aach kää Quelle
findsch - dän wusde awwa glai vaschdeehschd, wannsde där des Bildsche mol
ooguggschd: So, wie där Buu do schdehd, es räschd Bää voagsedzd, de Schild mim
Schadz druf vorn unne mid de ling Hand ghalde un hinne midde räschd Hand owwe
gschdidzd fär hochzedrigge, wärfd där des Glumb doch gonz klaa noo lings vorn,
wora aach hiegugge duud. Wonnsde jezad ämol vasuchschd, des selwad zu duun,
wärschde glai sien wiesde uf de Noos laihsch, wonnsde ned gonz schnell es ling
Bää än große Schridd voa bringschd. Des konna do owwe in däm Bood awwa ned,
waila dodefär ins Wassa mißd - also fliehda koppiwwa enoi!

Die ooschließend Minz waa die schdännisch Prowokadzion färe de Bischof gewäßd:
Nadialisch hode Kurfärschd, de Palzgraf bai Rhoi, soi aischn Minze ghad. Un de
Bischof vun Woʳms nadialisch aach. Un zum Zaische vun iane Suwaränidääd als
Fraija Raichsschdadt hod die Schdadt Woʳms nadialisch aach ia aischn Minze
gebrääschd. Inde Minz. Gejeiwwa vum Bischof. Dea hod donn als glai die Luuge
dischd gemachd - in soim Palä un erundum Woʳms erum. Es waa ä indressand
Konschdelladzion: De Bischof gfange in soim Palä, umgäwwe vunde Schdadt Woʳms.
Un die Schdadt Woʳms umgäwwe vum Bischof soim Hochschdifd. Un iwwam Rhoi,
dribbdebach, hodde Kurfärschd druf gewaad, doß ääna - Schdadt odda Bischof - än
Fehla mache dääd...

Vum Dom aus mache mär iwwa die Andreasschdrooß un onde Machnuskärsch voabai zum
Schdadtmuseum un waida dorsch die Maua zu ääm vunde äldeschd Wingad in un um
Woʳms: äm Abhong voa de Maua. Unne volsch mär de Maua noo NW bis on die Egg, wo
glai gecheiwwa de aal Juddefriedhof "Hailischa Sand" laihd, de äldschd
Juddefriedhof in gonz Oiropa. Doo mechsde donn räschds enunna zwischem Friedhof
unde Maua die Schdrooß long iwwa die Graizung un waida de Luddaring long. Voade
negschd Graizung is lings die Haabdschdell vunde Schbaakass - des is es
eeemalisch Schdadtpalää vunde Heyls - uf de räschd Schdrooßesaid is glai hinna
de Maua de Heylshof, es Schdadtschleßje (gugg owwe). Des Palä häd aischndlich ä
schee bequem un rebräsendadiv Wohnhaus gäwwe gesolld, wails Schleßje zu glää
worn is, awwa 1883 hän die vun Heyl dänne vun Dalbärsch es Schloß zu Hännsm
abkaafd un so ises Palä die mehrschd Zaid fär Gäschd un Fäschd genizd worn. Im
Griesch zärschdeead un mea nooddärfdisch heagerischd hods schließlisch die
Schbaakass iwwanumm...

Des schweere Åmd hod said 2003 de Michael Kissel inne - un där waa es Beschd,
was Worms hod bassiere gekännd: än ald Woamsa Urgeschdoi, in Woʳms gebore un
ufgewagse, schun vun Kinnhaid õõ on Bolidig, bsunnaschd Kommunalbolidig,
indressiad un vum Vadda (Schdadtråd) voabelaschded, hodda soin Beruf ärschd
vunde Pike uf gläand, eh doßa uf Londeseewene raichi Ärfahrung gsammeld un
hilfraichi Vabindunge oogebänneld hod, bvoa doßa 9 (!) Joa Vabandsbojamääschda
inde Nachbaagmää Monsm waa.

Woʳms hod sich unna soinäre tadgräfdiche, awwa bsonnene Laidung enorm eraus
gemachd un is ufgebliehd wie selde zuvoa: wea die Schdadt inde 70a valoß hod un
donn allemol noogugge kumme is, där hod sich ä jeds mol mea geäjad iwwa dän als
diefere Doanreesjeschloof un so monche iiwle Schnidza inde Bebauung un äm Vakea
- jezad frääd mär sich uf jedn Besuch vun naijem, wail die Schdadt als mea
ufwachd un sich als mea harmonisch gschdalde duud. Kää Wunna, doß där
Owwabojamääschda 2011 aach glai noch fär ä zwäddi Åmdszaid gewäähld worn is.



https://pfl.wikipedia.org/wiki/Westpf%C3%A4lzisch

Des Weschdpälzisch geheerd zu de Pälzische Dialegde un is e Dialegdgrupp vum
Rhoifränkische innahalb des Weschtmiddeldaitsche, die in Rhoilånd-Palz un im
Saarlånd gesproch werd.

Weschdpälzisch isch ä Grubb vun pälza Dialegde im Rhoifrängische innahalb vum
Weschdmiddldaitsche un werd in Rhoiland-Palz un im Saarlond geebabbeld.
Weschdpälzisch dud sisch vum Voaddapälzische dorch die gebroch-gebroche-Linje
abgrenze. Im Weschdpälzische exischdierd baim Partizip vun de Vegångehäd bai
starge Verbe kä Endung (gebroch, gesung, kumm/komm), wo im Voaddapälzische es
Partizip uf "-e" end (g(e)broche, g(e)sunge, kumme).

Zum Weschdpälzische zehld jänes Gebied ohne die Partizipendung "-e" im
weschdliche Beraich vun de Palz un äweso es gesåmde rhoifrängisch sprechende
Oschdsaarlånd, wo dorch die (das-dat-Linie) vum moselfrängische Weschdsaarlånd
abgegrenzd werd. Außadääm zähle zum Weschdpälzische es rhoifrängische
Hunsriggisch (das-dat-Linie) un de Sidweschde vum rhoihessische Dialegdgebied
(zum Baischbiel Alzey).

Dodemid vawoand isch a des Riograndensa Hunsrüggisch, wu vun Auswoandara in
Siedbrasilije gebabbeld werd.

Des "Linguasphere Register" (Ausgaab vun 1999/2000, uff de Said 430) fiad una
Weschdpälzisch nain Dialeggd uff:



https://pfl.wikipedia.org/wiki/Werner_Fischer

De Werner Fischer (* 7. November 1939 in Epflbach, Landgrais Sinse) isch en
Maschinebauingenieur und Hochschuldidagdiger. Er isch von 1980 bis 1990
Prorektor und von 1990 bis 2005 Rektor von de Fachhochschul Kallsruh gwest.

De Fischer isch in Epflbach aufgwachse und hot 1959 sei Abitur am
Wilhelmi-Gymnasium in Sinse gmacht. Von 1959 bis 1965 hot er Maschinebau an de
Uni Kallsruh schdudierd. 1968 hot er an de Uni promoviertn un 1970 hot er an d
Fachhoschul gwegsld. Erschd isch er dort Dozent gwesst, ab 1974 Professor am
Fachbereich Maschinebau un dann von 1980 bis 1990 Prorektor und von 1990 bis zu
sainer Pensionierung 2005 Rektor.

Newe saim Bruf hot sich de Werner Fischer aa ehreamdlich engagiert. VOn 1973 bis
1974 isch er de Vorsitzende von de Bürgerinitiative Stutensee gwest, von 1979
bis 1984 Gründungsvorsitzender von de Sozialstation Schdudesee- Wengerde und von
1980 bis 1994 isch er de Vorsitzende von de FWV-Fraktion im Gemeinderat von
Schdudesee gwesst.

De Werner Fischer lebt in Schdudesee, isch verhaierd un hot drei Söhn. Oiner
devo isch de Axel Fischer.



https://pfl.wikipedia.org/wiki/Weldraumorganisation

Als Weldraumorganisation wern Beherde, Oirichtunge un Zammenschliss vun Beherde,
Persone, Unternehme un Oinrichtunge bezaichnet, wu sisch mit de Erforschung
un/odder de Nutzbarmachung vum Weldraum fer friedliche odder militärische Zwecke
befasse tue.

Viele Staate unterhalte nationale Weldraumorganisatione fer die Erforschung un
Nutzung vum Wedtalls. Die sinn manchmol fer die militärisch un zivil Nutzung vum
Weltall, monchmal nur fer die zivil oder militärisch Nutzung zuschdändisch.
Monchmal sinn die betreffenden Organisatione nur fer Raumfahrt un Nutzung des
Weltraums zuschdändisch, monchmal zusätzlisch ach fer die wissenschaftlich
Entwicklung vun de Luftfahrt.

Die bekannteschd national Weltraumorganisation is die am 29. Juli 1958 gegrindet
National Aeronautics and Space Administration (NASA), die zivil US-Bundesbeherde
fer Luft- und Raumfahrt, der es als erschder un bisher enzischerer Organisation
gelunge is, Mensche uf de Mond zu schicke.

Newe nationale Weltraumorganisatione gibt es ach Zammenschlisse vun mehrere
Staaten wie die Europäische Weltraumorganisation (engl. European Space Agency,
korz ESA). Die isch am 30. Mai 1975 zur bessere Koordinierung der europäischen
Raumfahrtaktivitäte gegrindet woore, weil de technologische Rickstand in de
Raumfahrt gescheeniwwer de UdSSR und de USA uf Grund de immensen Anstrengungen
vun denne zwe Länder immer greßer worre isch. Sie hot 18 Mitgliedstaate (seit
2008 Tschechie). Die ESA issch die Nachfolgeorganisation vun de europäische
ELDO, ESRO und de Europäischen Fernmeldesadellide-Konferenz (CETS). Wie diese
isch se gemäß Art. II ihres Statuts uf „ausschließlich friedlische Zwecke“ vun
de Raumfahrt beschränkt.

Newe Zammenschliss vun nationale Agenture gibts aach Zammenschliss zu
Einzelzwecke, z. B. fer die Entwicklung un de Betrieb vun Rakeden, Raumstatione,
Sadellide un Sadellideennetze.

En Beischpiel fer en Zusammenschluss fer Zwecke der Schdandardisierung un fer
Informationsausdausches ist das Consultative Committee for Space Data Systems
(CCSDS) mit Sitz in Washington (D.C.). Die Ufgab des CCSDS isch die Ausarbeitung
gemeinsamer Methode des Datenverkehrs mit Raumfahrzeugen, vornehmlich vun
Forschungssonde.

Beispiel fer eine internationale Weltraumorganisation, die prinzipiell allen
Weltraumorganisatione offenschdeht, is die International Charta fer Weltraum un
Naturkataschdrophe, die im Fall vun Katastrophen rasch geeignete
Sadelliddebilder samt Vergleichsbilder fer Zwecke der optimale Planung un
Durchführung vun Kataschdrophenhilf zu Verfieschungg schdellt.



https://pfl.wikipedia.org/wiki/Weinstra%C3%9Fe

Die Daitsch Woischdrooß is e Turischdeschdrooß, wu an de B 271 un de B 38 anne
fiehrt. Am „Haus der Deutschen Weinstraße“ in Bockrem fangt se im Norde a un
zied sich endlong vun de Haad dorsch die Wingäd zum "Woidoa" hinner Schweige im
Siede, wuse nooch rund 85 km vor de franzeesisch Grenz uffheerd. Die Daitsch
Woischdrooß gebts seit 1935 unnes is dodemit die äldscht Woischdroos in
Daitschland.

Oogfange hods zwischem erschde de Zwede Weldgriesch. Bis 1930 hen mer den Huddl
ghad midde fronzeesisch Bsadzung und dene Reschdrigzione vum Versaijer Vadroch:
Die Franzoose hen unsern Woi ned gewelld un ins freii Raichgebied hen mer ned
verkaafe gederfd. Do hen se donn 1935 die großaadisch Idee mid unserne
Woischdrooß ghed. Mid derre ihr Oirischdung hod mer ohne daßs daia geworn wäa,
mea Durischde ologge un mea Woi vakaafe gekennd. Mer hod ääfach ner die Schdroße
midde mehrschde Woiderfer endlong vun de Haad zammegfaßd un umbenennd. Om 10.
10. 1935 hen se donn Besichdischung gemeschd un glai diregd augebessad, wu di
Schdroß schlechd waa (doch, des gaabs wäglisch!) un om 19. 10 hod donn de
Gaulaida Birgl (Josef Bürckel) die Woischdroß ine'rm Feschdagd in Derkm
faialisch eröffnet:

Die vorderpälzisch Higgllandschafd, in weller die Woischdroß longgehd, liehd
zwische de Rhoiewene im Oschde un de Haad im Weschde. Am südliche End funn de
„Deitsch Woischdroos“ schdehd an de Grenz zum Elsass seid 1936 dess „Daitsche
Woitor“, am Nordend zu Rhoihesse hie seid 1995 das „Haus funn de Deitsch
Woischdroos“.

On de Woischdrooß häasch ä gonz schbezielles „Migroglima“, wie mers sunsch
närschndwo uff de Weld find, mit iwwä 1800 Schdund Sunneschoi simmä schun faschd
am Middlmeea! Ned ner, doßmer ausgedehnde Käschdewälla an de Haad hen, an de
Woischdrooß wagse aach Moandlbääm, Feische, Kiwis, Pinie, Zybressen, Palme un
Bananen im Fraie - und unsern Mandlbliehd (die Bääm schdeen am Schdrooßerand)
schun im Fäbrua / Mäaz is wäglisch ä gonz besunnärschdes Äraischnis un wäd in
Gimmldinge mid när'm grooße Mandlbliehdefeschd gfaiad.

Feschde wärns gonze Joar iwwa gfaiad. Do konn des när ä klää un
uuvollschdännisch lischd soi. Mescha un agduella finnenas



https://pfl.wikipedia.org/wiki/Universum

Es Weldall, des ach efach als All, als (lat.) Universum oder als (gr.) Kosmos
bezaichnet werd, ment die gesamt Weld aus Raum und Zaid.

Oigführt worre ist des Word Weltall von Philipp von Zesen, als Oideutschung von
ladainisch Universum.

Soi Enschdehung, Gschischd un Beschaffenhaid hod die Mensche sait Jahrdausende
interessiert. Erschde Erklärunge zu denne Froche hen die Mensche sisch in Mythe
und schbäda in religiese Erzählunge und Texde zu gewwe versucht.

Donn hän sich die Mensche gedengd, es wär ä glää Kuchl, die wu inde Mid die Erd
als Schaib hod un owwedriwwa de Himmel un unnedrunna die Unnawäld fär die Doode.
Ärsch in de Naizaid hänse erausgriehd, doß die Erd selwad ä Kuchl is, wu sisch
um die Sunn drehe duud innärem Abschdond vun achd Lischdminudde un doß die Sunn
nix onnaschdes is als wie än glääne Schdärn.

Haidzutach beschäfdischen sisch vor allem Wissenschafdler der Fachrischdunge
Physik und Aschdronomie mid de Beschrwaiwung un Erklärung vum Universum.
Grundleschend fer die theoretisch Erklärung vum Zusammenhang vun Raum und Zait
un vun Materie und Enerschie is immer noch die Relativitätstheorie vun Albert
Einstein, die vielväldisch experimendelle Beschtädischunge gefunne hot, was
meent, dass ihre vielfäldische dääls iwwerraschende Aussache sisch dursch
Experimende und Beobachdunge beschtädischd hen.

Die wissenschafdlische Aussache iwwers Universum gehen immer vun de Annahm aus,
dass des Lischd wu uns aus de Waide vum Universum erraischd, sisch genausso
Verhalde dud, wie Lischd uff de Erd, also im All waid weg die glaische
Nadurgesedze gelde wie die, die ma uffgrund vun Beobachdunge und Experimende uf
de Erd herausgfunne hod. Außadäm geje faschd all vun änere lineare Zaid aus - un
die onnan saache, solong mär kään onnan Måßschdab hän, losse märs dodebai -
obwohl des monsche Forschungsärgebnisse uf de Kopp schdelle känd.

Uf Grund vun de kosmische Mikrowelle-Hinnergrundschdrahlung, de Unnersuchung vun
de Verdelung vun de Galaxie und de Datierung vun de älschde Objekde geht die
Wissenschafd vun em Alder vum Weldall vun 13,7 Milliarde Johr aus, mit ennere
gschädzde Abwaischung vun 0,2 Milliarde Johr.

Uf Grund de Muldiplikation vun Alder mol Lischdjohr gehd mer fers sischdbare
Universum vun ennere Greß vun 13,7 Millarde Lischdjohr aus, mit ennere gschädzde
Abwaischung vun 0,2 Millarde Lischdjohr. Es Lischdjohr is die Endfernung wu es
Lischd in em Johr zurichleschd, des sinn 9 460 730 472 580,8 km, also ca. 9,5
Billione Kilomeder. Iwwer evenduell unsischdbare Tele vum Universum, sin ke
wissenschafdlische Aussache meschlisch, wail vun allem was waider weg is als wu
Mensche odder ihr Werkzaisch, wie Saddelidde, hiekumme, die Mensche nur iwwer
Lischd beschaid wisse. Außern sischdbare Lischd meent Lischd in dem Zusammehang
alle messbare elekdromagnedische Welle.

Uffgrund vun de Rodverschiebung des Lischds vun Galaxie gehd ma devu aus, dass
sisch des Universum pro Sekund mit 72 Kilomeder pro Megaparsec ausdehnt. Pro
Megaparsec (e Million Parsec), edwa 3,261 Millione Lischdjohr werds All also pro
Sekund un 72 km greßer durch Ausdehnung. Die Ussischerhaid beträcht ugfär 5 km
pro Sekund un Megaparsec. Die vun unsere Milschschtroße aus gsehe
nächstgeleschene Radiogalaxie (NGC 5128 oder Centaurus A) isch von uns ungfär 3
Mpc entfernt. De Abschdand zu unsere Milschstroß nimmd also pro Sekund um ca.
216 km zu.

Uf Grund vun Messunge vun de Hellischkait vun Supernovaexplosione, de
Beschdimmung vun de Auswirkunge vun de Schwerkraft uf die Materie, wu die
kosmisch Hinnergrundstrahlung emmitiert hott, geht ma devu aus, dass 70% des
Universums aus dunkler Enerschie (3% Ungenauischkait), 25,6 aus dunkler Materie
(1% Ungenauischkait) un 4,4% aus gewehnlischer Materie, bestehd. Die
Beschaffenhaid vun de dunkle Materie is bisher nur durch astrophysikalische
Beobachdunge graifbar. Des Zaisch verschluckd zum Baischbiel en Deel vum Lischd
un soi Existenz is deshalb unner Wissenschafdler net mer umschdridde. Wail mer
des Zaisch awwer ned sehe kann, is soi Schdrukdur ubekannd. Die gewehnlisch
Materie beschdeht aus 73,4% Wasserschdoff, 24,9% Helium und nur zu 0,3% aus alle
annere schwerere Elemende zusamme. Fer die Abschädzung Wasserschdoff un Helium
gilt 3% gschädzdie Abwaischung fer die schwere Elemende 0,3%.

Die Urknallforschung basierd voa allem ufde Dailscheforschung im CERN un hod uns
bis uf winzisch Sekundebruchdääl onde Urknall erangebrung.

Õõfangs - un iwwa Joahunnade wech - hod die Kärsch ä eewnso dummi wie
klääglaiwischi Õngsch ghed vor de Forschungsärgebnisse, wailse gedengd hän,
dodemid kännd die Biiwl widalechd wärrn. Awwa die biiblisch Gschichd is ned
wärdlisch zu nämme, sunnan när sinnbildlisch un die Forschung wärd nie irschänd
äbbes iwwas Gehaimnis vunde Schöbfung saache känne: was voam Urknall waa un wonn
un wie 's End kimmd, des wärd kään Forscha je saache känne, wail all unsa
Forschung uf de Physik beruhd un uf derre iane Gsädze un wail die när in unsam
Universum Geldung hawwe misse - onnschdwo konns onnan gäwwe.

Fer Alder, Greß, Temperadur, Ausdehnung un Zusammesedzung: Jerry T. Bonell,
Robert J. Nemiroff: Das Weltall. Tag für Tag, Knesebeck Verlag, München 2006,
Saide 4-5, ISBN 978-3-89660-374-6



https://pfl.wikipedia.org/wiki/Taman_Sukasada_Ujung

Taman Sukasada Ujung ischn Wassapalaschd uff Bali, wu oam Mea lische dud unn oam
Hong ‘’Mount Agnung’’. Inde Nee ischs Doaf Seraya inde Karangasem Geschend. A
wonna elda isch wead de Wassapalaschd ofd als die Schweschdaschdedd vun
Tirtagangga bzaischnd. De Palaschd hodd zwee große Wassabegge, hisdorische
Gbaide unn Brigg iwwa die Begge. Die gons Oalach komma iwwa ä longi Brigg vunnem
Paagbladz aus earaische.

Taman Sukasada Ujung isch 1919 vum vum Kenisch Gusti Bagus Djelantik (a Agung
Anglurah Ketut Karangasem) gbaud worre. Soin Sohn hodd schbeda de Tirtagangga
bauwe losse. Midde Zaid ischde Paag imma waida ausgebaud unn a greeßa worre als
gbloand. Im Joa 1921 ischa donn ereffned worre. Als doann im Heabschd 1963 de
Wulkon Gunung Agung ausgbroche isch, ischde Wassapalaschd vunde haiß Asch
schdaag zaschdead worre. Un 1979 hodd donn ä Eadbewe dem Palaschd de Reschd
gewwe unn s’isch faschd nigx mea iwwrisch gbliwwe. Awwa die Regierung unn die
keniglisch Familje hawwen sisch fa än Widdauffbau oigsezd unn haid ischde
Palaschd widda uffgbaud unn konn bsischdischd werre.



https://pfl.wikipedia.org/wiki/Stift_Neuburg

S Schdift Neiburg odder äfach s Schdift (Abdei vum heilische Badelemee) is e
alds Kloschder un e Benedigdinerabdei im unnare Neggerdal bei Heidelberg.

S Schdift Neiburg ligt in Zigglhause, iwwerm reschde Neggerufer, uff-eme Schborn
zwischem Negger- un-em Mausbachdal. Zum Schdift ghere Weide un Obschdbaamwisse.

An da Schdell vum heidische Kloschder is, wie da Name schun vermude läßt, e Burg
gschdanne. Da Burghä Anselm hot um 1130 rum dort di Zell zu Niwenburg gschdift
un des Kloschder Lorsch hot e Tochderkloschder oigerischt. Di Kärsch is em
Heilische Badelemee geweiht worre. 1144 is des Kloschder vum Pabschd åerkannt
worre. Schun ball isch-s Kloschder awwer zweemol widder oigange un is 1165 nei
gegrindt worre, un 1195 nochemol, dann als Benedigdinerinne-Nonnekloschder.
Nochdemm s Kloschder Lorsch ufgeleeßt worre is, hot s Hochschdift Worms di Roll
als Mudderkloschder iwwernumme. Bis 1806 hot s Schdift Neiburg zur Diezees Worms
geghert. Unner de Wormser is di Reform vun Cîteau umgsedzt worre un 1303 is zum
erschdemol vun Zischderzienserinne di Redd. In derre Zeit is uff-em Schdift viel
gebaud worre. 1460 isch-s Kloschder widder zum Benedigdiner-Orde gewegsdelt. Di
Äbtissin Margaretha Folin von Irmtraud hot vun 1478 bis 1500 viel uff-em Schdift
gebaud un zur Konsolidierung vum Kloschder beigedraare.

Mid-da Reformazion in da Kurpalz is des Kloschder 1562 uffgeleeßd worre. S
Schdift is in de Bsitz vum Kurfärschd iwwergånge un waa zuerschd Wittum, des
heeßd di Wuhnung vun da Widwe Kurfäschdin Luise Juliane. Im Dreißischjährische
Krieg (1618 – 1648) is s Schdift widder an di Kadoligge kumme un ab 1622 ware
dort Jesuidde. Noch-em Wesdfälische Friede (1648) is s Schdift an di reformierde
Kärsch kumme. Da Kurfäschd Kall Ludwisch (Karl Ludwig) hot-s renoviere geloßt.
Ab 1672 waa-s e Fäschd-, Gräf- un Adlisches Frailein- un Jungfern-Schdift. Doher
kummt bis heit da Nåme Schdift. Awwer schun 1681 waa-s mid em Schdift widder
vorbei.

1685 is da Philipp Wilhelm aus da kadolische Linje Palz-Neiburg in Heidelberg
Kurfäschd worre. Im Pälzische Erbfolgekrieg is newa Heidelberg un annare Orde
1689 un 1693 aa s Schdift Neiburg vun de Frånzose zerschderd worre. Danooch is
es als Aamehaus benitzt worre, bis-es 1706 da Såhn vum Philipp Wilhelm, da
Kurfäschd Johann Wilhelm, em Kolleeg un de Vädder vun da Gsellschafd vum Jesus
zu Heidelberg, de Jesuidde, vermacht hot. Di Jesuidde hawwe s Schdift ausgebaud
un so gschdalded, wie di äldare Baude heit noch aussehe. Awwer im Johr 1773 hot
da Pabschd de Jesuidde-Orde uffghowe un di Jesuidde hawwe s Bsidzreschd uff-em
Schdift verloare. E korze Zeid ware dann di Lazarischde als Reschdsnoochfolger
druff.

Zugunschde vun da verschuldede Universidäd Heidelberg is des Schdift 1799 an en
brivade Bsidzer verpfändt worre. 1804 hot-s da Regierungshaubdkommissaa Ludwig
Hout, en Mussigliebhawwer, erworwe. Bei-em waa da Kombonischd Carl Maria von
Weber zu Gaschd un hot bei derre Gelejeheid in da Biblothek des
Gschbenschderbuch vum Apel un Laun endeggd, wu di Gschischd vum Freischitz
drinschdeht. Des hodd-en uff di Idee gebrocht, do e Ower driwwer zu komboniere.

Nochdemm di Bsidzer dreimol gewegselt hawwe, hot 1825 da Frankforder
Kaiserlische Rot Johann Friedrich Heinrich Schlosser mid soiner Fraa Sophie
Charlotte, geboreni du Fay, s Schdift gekaaft. Er waa en Neffe vu-mne Schwooger
vum Johann Wolfgang von Goethe. Er hot uff em Schdift e bedeidendes
Geede-Aaschiv mid Briefe, Manusgribde, Erschdausgawe un annarem ågelegt. S
Schdift is an de Friedrich Alexander von Bernus vererbd worre, un dann an soin
Adobdivsåhn Alexander von Bernus. In da Zeit vun s Schlossers un s Bernusse waa
des Schdift Neiburg e Zendrum vun da Schbädromåndig. Gäschd uff-em Schdift ware
di Schrifdschdeller un Dischder Clemens Brentano, Joseph Görres, Joseph von
Eichendorff, William Wordsworth, Hermann Hesse, Stefan George, Rainer Maria
Rilke, Rudolf Steiner, Klaus Mann, Luise Hensel, Ludwig Tieck un Justinus
Kerner, di Moler Ernst Fries, Wilhelm Trübner, Friedrich Overbeck, Christian und
Philipp Veit un Edward von Steinle, da Kombonischd Johannes Brahms, di
Großherzogin Sophie vun Bade mid ihre Teschder Marie Amalie un Cäcilie Auguste,
Kadinäl un Bischef un da Bolidiger Freiherr vom Stein, weider zu erwähne sin
Johann Friedrich Böhmer, Melchior von Diepenbrock, Karl Wolfskehl, Friedrich
Gundolf, Richard Dehmel, Alfred Kubin, Richard Benz un Friedrich Schnack.

Seid 1927 is s Schdift Neuburg widder Kloschder un, wie bei da
Kloschdergrindung, widder Benedigdinerabdei. Heit lewe 15 Pader un Brieder
noch-em Grundsatz ora et labora – beet un aaweid – uff-em Schdift. Sie ghere zur
Baironer Kungregaziun. Zu ihre Tädischkeide hot vor allem en
låndwärtschafdlicher Bedrieb geghert. Der is awwer inzwische, seid 2007,
verpacht un unner weldlischer Fihrung. E Brauarei un e Wärdschaft sin dazukumme.

Zum Kloschder hot e Gärdnerei geghert, wu da Gärdnermeischder Bruder Ingobert
Heieck (1936-1993) vun 1963 åå zu-are bedeidende Efei­gärdnerei ausgebaud hot.
Er is äner vun de fihrende Efeischbezialischde worre, hot e Sammlung vun ugfähr
530 Efeisorde uffgebaud un in di gånze Weld expordiert un hot Fachbischer un
Uffsätz iwwer Efei gschriwwe. Di Efeisammlung exischdiert noch, s is awwer
froglisch, ob se erhalde werre kann.



https://pfl.wikipedia.org/wiki/St.-Anna-Stolle

De St.-Anna-Stolle is e Schauberchwerk bei Nothweiler in de Palz. Es ehemalische
Erzberchwerk is als Kuldurdenkmal geschitzt.

1493 honn die Gebrieder Weyl aus Hagenau in Schenau (Palz) e Eisehitt gebaut,
die wahrschoinlich aus'm St.-Anna-Stolle beschickt wor is. Sicher wäs ma vun de
Nutzung ab 1582, weil de Herzoch Johonn vun Zwäbrigge 1579 aa in Schenau Eise
vun do vahitte geloss hat. 1835 hat dann Johonn Ludwisch Gienanth es Schenauer
Hiddewerk somt de Erzgrub bei Nothweiler kaaf. Es Mundloch vum heidische
Schauberchwerk is 1838 geschdoch wor. 1883 sin die Hitt un die Erzgrub zugemacht
wor.

Vun de ungefähr 10.000 m Schdolle, die vun Hond geschla wor sin, sin 420 m fa
Besucher zugänglich. Insiehbar sin unner onnerem Schdurzschacht, Wetterschacht
und Zischdern vum Schdolle. Außerdem sieht ma hischdorisches Werkzeich un
Ausrüschdungssache. Mit'm Schdurzschacht hat ma es Erz klä gemach, indem ma es
äfach nunnergeschmiss hat. Dobei sin die Erzbrocke zerbroch. Unne hat ma's donn
durch e Schdolle rausgeferdert un im Pochwerk klägekloppt. Wo's lähmisch war,
hat ma Wasser in Zischderne gesommelt und nochher zum Òtrieb vum Pochwerk
genutzt.



https://pfl.wikipedia.org/wiki/Schbeeschbach

Schbeeschbach isch e Gmainde in de Kurpalz im haidige Bade-Wirddeberg und ghörd
zum Rhoi-Negger-Krais.

Schbeeschbach isch ungfähr 21 km sideschdlich von Heidlberg. S Dorf ligd an de
Grenze zwischem Kraichgau und em Kloine Odewald im Schbeeschbachdal. Die
Gemarkung umfassd 8,52 km², die zwische 160 und 330 Meda iwwam Meer ligge.
36,9 % sind von Wald bewachse, 51,3 % landwirdschafdlich genutzt und 11,1 % sind
Siedlungsfläche und Verkehrsfläche. Zu Schbeeschbach gherd a s Haus Neumühle. Uf
de Gemarkung ligd ausserdem die Wüschdung Kloischbeeschbach, die im 30-jährige
Krieg zerschteerd und nimme ufgebaut worre isch.

Nåchbagmainde von Schbeeschbach sin Epflbach, Eschlbrunn, Meckse, Lobach un –
ohne e gmainsame Gemarkungsgrenz – Naideschdoi.

Die erschd urkundliche Erwähnung von Schbeeschbach isch aus em Johr 1246, wo en
Heidlberger Bürger mit em Name Conradus de Spehbach gnannt werd. De Ortsname
erschaind 1337 als Spechbach un 1349 als Spehbach. S Dorf hot erschd zum
staufische Raichslånd rund um Wimpfe gheerd un isch im Johr 1330 mit de Meckser
Zent zu de Kurpfalz komme. D Ortsherrschafd hot efder gwechseld, belegd sinn
unner annerem 1325 die Herre von Wainsberg, 1401 de Naideschtoiner Dail von der
Herre vo Venninge unn aa d Herren von Helmschd, de Landschad von Steinach un
anndere Adels-Gschlechder sinn als Grundbsitzer belegd. Beherrschend sind awwa
bis zur Mediatisierung maischd die Venninger gwesst. De ganze Ord war uf
grundherrlichem Bode glege un ab 1838 sinn die Venningsche Hausblätz ins Aigetum
von de Bauern iwwergange.

Bis ins Johr 1803 hot Schbeeschbach zum kurpälzische Amd Dilschberg gheerd, dann
zum badische Amd Neggergmind. Die Grundherre hawwe von 1807 bis 1813 aa noch es
eigenes Amd ghabd, s Amd Eichterse. Im Johr 1857 isch s Dorf damm zum badische
Amd Ewwerbach komme, 1863 zum Amd Heidlberg und bei de Oifihrung vo de Landgrais
1938 zum Landgrais Heidlberg, der 1973 zum Rhoi-Negger-Krais worre isch.



https://pfl.wikipedia.org/wiki/Sch%C3%ADlige

Schílige (franzesisch Schiltigheim, daitsch Schiltigheim) isch e franzesische
Gmäänd im Département Bas-Rhin (Unnaelsass) in de Region Elsass.

D Gmäänd gheat zum Kanton Schiltigheim im Arrondissement Strasbourg-Campagne un
isch di änzischt Gmäänd im Kanton.

De Biachamääschta vun Schílige isch de Jean-Marie Kutner. Schílige gheat zum
Kommunalvaband Communauté urbaine de Strasbourg.

De brodeschdandische Parrer Robert Christian Bittendiebel (1907 – 1984) hot
etlische Gedischde im Dialekt vun Schílige gschriwwe, zum Beischiel Kehr um's
Dorf, D'alt Schrinnerbüddick, Dr Konal un Drunte uff'm Petersplätzel.

In Schílige hots schun viele Brauareie gewwe: ärtlische wie Fischer,
Schutzenberger, Adelshoffen un indernazionale wie Heineken. Heit laafts awwer
nimmi so gut: Di Brauarei Adelshoffen hot im Auguschd 2000 zugmacht un di
Schutzeberger im Juni 2006. 1996 isch di Fischer-Brauarei vun Heineken
uffgekaaft un 2009 gschlosse worre. E paa Biersorde devuu werre hait vun
Heineken in annere Brauareie hergschdellt.



https://pfl.wikipedia.org/wiki/Saarlond

Es Saarlond is ä kläänes Bunnäslond vun Daitschlond unn liegt ganz im Weschde
dovun. An die Palz tuts vun ugfähr vun Zweebrigge bis Kusel grenze, ansunschde
hots Grenze mit em reschdlische Rhoiland-Palz, mit Fronkraisch unn mit
Luxebursch. Ugfähr 1 Million Lait wohne im Saarlond, welles ä Fläsch vun
2.569,69 km² hot. Um die 386 Lait wohne uff em km² (2013), dodemid iss es
Saarlond eens vun de dischdbesiedeldsde Bunnäslänner in Daitschlond.

Die Haubtstadt unn die greeschd Stadt vum Saarlond is Saarbrigge. Annere große
Städt im Saarlond sinn Hombursch, Neunkirsche unn Merzisch. Die jetzische
Minischderpräsidendin vum Saarlond iss die Annegret Kramp-Karrenbauer vun de
CDU. Die regierende Pardaien sinn die CDU unn die SPD.

Ä oihaidlische "saarlännische" Schbrooch gebds ned, aa wenns ofd behaubded werd.
Im Oschde unn Siede werd Rhoifrängisch (Weschdpälzisch, Saarpälzisch) unn im
Weschde unn Norde Moselfrängisch gebabbeld. Do verlaafd aa die dat/das-Linie,
des heeßt do wu man Rhoifrängisch schwätzt, werd das gsachd unn do wu man
Moselfrängisch babbeld sachd man fier des glaische Word dat. Die Schbroochgrenz
verlaafd ugfähr zwische Velklinge im Siedweschde unn St. Wendel im Nordoschde.

Im Johr 1920 isses Saarlond als Saargebied aus em Dääl vun de praißische
Rhoiprovinz unn dem Gebied vum haidische Rhoi-Palz-Krääs, sellmåls als Saarpalz
en Dääl vun de bairische Palz, unner die Verwaldung vum Velgerbund kumme. 1935
isses als Saarlond ins daitsche Raisch kumme. Nooch em Zwedde Weltkriech hots
zur fronzesische Besadzungszon kehrd, iss awwa 1947 als Saarprodegdorad en
uabhängische Schdaad unner fronzesische Oifluss worre. Die Saarlänner henn 1955
abg'stimmt, dass se widder zu Daitschlond geheere wolle. Unn so isses Saarlond
am 1. Januar 1957 des zehnde Bunnäslond geworre.



https://pfl.wikipedia.org/wiki/Russia_Today

Russia Today, korz RT is en russische Auslondssenda im Besidz vun de russische
schdaadlische Auslondsnochrischdeagendur Ria Novosti midd Sidz in Moskau. Der
Senda is uff en indernadsionales Publikum ausgerischd, Desweege werda in
englischa Schbrooch ausgschdrahld, is awwa aa uff Arawisch, Schbonisch unn
Russisch empangbar.

Gegrinded worre is de Sender am 15. Sebbdemba 2005. RT dudd iwwer 20 Sadellide
unn Kaawl sende, in Daitschlond RT zwar nedd vun alle Haushalde empange werre,
awwa z.B. iwwer KabelBW unn nim Netz vun NetCologne. Derzaid schaffe 500
russische unn ned-russische Midarwaider uff de gonze Weld bai RT unn
Korrespondendebüros in London, New York City, Paris, Kairo unn Jerusalem.

RT hot midd 2 Millione Zuschaua im Verainischde Keenigraisch AlJazeera als de
maischdgsehene englischschbrochische Auslondssenda abgeleesd. In Amerika is RT
midd 50 Miillione Zuschaua de zwäddmaischdgsehene Auslondssenda noch BBC News.
RT-Videos uff YouTube sinn maischdgsehene Nochrischdevideos uff YouTube.



https://pfl.wikipedia.org/wiki/Rolf_Roeder

Steini alias Ralf Roeder iss än Pälzer Musigger. Gebohr iss er om 6. Oktober
1962 in Lautre. Privates wääs mer iwwer de Steini nur, dass er Vadder vun drai
Mädscher iss unn zum zwedde emol g´hairat hott.

Schunn in frier Kindhait hat de Steini Krach g´mach. Ersch iss g´krisch worr
(klar iss jo aa ä Lautrer Krischer) unn später hat er g´sung. Dess macht er zwar
hait a noch, awwer wie er 8 Johr alt worre iss, hat er dehäm so long generzelt
bis ne soi Mutter uffs Pälzische Konservatorium fer Musik in de Gaustross
og´meld hat. Klavier war unn iss sait sellmols soi Plaisier.

Mit klassischem hat er og´fong, doch später uffem Hohe-Staufe-Gynasium de Blues
kriet unn og´fong Boogie zu spiele. So isses später enaus kumm, dass er beraits
mit siebzeh Johr, bai de Combo vum Albert Koch diewo Dustpipe Bluesband unn
späder Muff Potter g´hääs hod, mitg´macht hat. Schunn domols hat er de B´schluss
gefasst: "Isch werr Musigger unn Betzefan".

No de Schul- unn de Bundeswehrzait, hat er donn zusomme mit de Pälzer
Musikkapelle „HUSTLEVOICE“, soi Drohung war g´mach unn iss Berufsmusigger worr.
Schunn sellmols sinn als die Modderadore vum Radio schigar explodeerd uffgrund
soiner „ruhigen unn besonnen Wesensart“. Vorallem wonn er de Klotz om Bää gesung
hott.

Jo alla die Johre sinn ins Lond gong, de Betze iss zwäämol Daitsche Mäschder unn
Pokalsiescher worr, zwäämaol ab unn werre uff g´stie unn de Steini war immer
d´bai. Iwwer 1000 Ufftritte in de Palz, in gonz Daitschlond, Fronkraich, Sponnje
oder sogar in Venezuela hat er uffem Buckel. Zwischedorsch hat er immer naie
Liedscher g´schribb unn äns devunn denne do aus Mainz gewidmet: „Dräm waider Du
Depp“. Dess konn mer uff You-Tube gugge, sowie noch onnere Steini Liedscher. Ä
aischenes Tonstudio hat er mittlewaile a unn jede Menge CD´s produzeert. JR
Richter aus Nürnberg, Helen aus Speyer, Rachel Lauderdale aus New York, Denny
Newman aus London, oder die FH Big Band unn Albert Koch aus Lautre. Unn noch
gonz gonz viele onnere.

Fer de „Herzblut - Der FCK Film“ vum Marc Litz, derwo aus Zwääbrigge kumme duut,
hat de Steini die Mugge fer de Bonusfilm g´schribb, donn noch fer ä Kinnerfilm.
Im Rudi Bößler soi Buch, „Die Betzenbergstory“ hat de Steini zu äm Heerbuch
g´mach.

Wonn mer de Steini emol live erlebe will, guggt mer am beschde bai äm Hämspiel
vum Betze im Block 6.1 vorbai. Dort steht er in de Midde vunn glaichg´sinnde, im
sogenonnte „OLD SCHOOL BLOCK“. Oder mer guggt in die Rhoipalz wonn er de
näggschde Ufftritt hat. Ob dort allerdings drin stehe duut wonn er ausserhalb de
Palz ufftrete duut, wääs känns.



https://pfl.wikipedia.org/wiki/Rimdidim

Da Rimdidim is en 498 m hocher Berg im Vordere Ourewald. Rimdidim heeßt im
Ourewald rundrum un bezieht sisch uf di Aussischt.

Rimdidim is e tibisches Wort (Adverb) fä di nerdlische Helft vum Ourewald un
heeßt rundrum. Als Haubdwort bezeischents en Ausischtspungd mi-mne weide
Rundbligg.

Zum Name gibts e Gschischt: An Chrischdi Himmelfaad 1898, am 15. Mai, hod en
Schdurm uf da Heh uf-are Flesch vun ugfähr seschzäh Morje di Bääm umgschmisse.
Da Dammstädder Owwerberjamaischder Albrecht Ohly, wu aa Vorsidzender vum
Ourewaldklub waa, hot sisch mim Ferschder Hechler de Schade ågeguggt. Der
Ferschder hot gemäänd: „Vun do hot mer de schenschde Bligg rimdidim im
Ourewald“. Inzwische is der Bligg nadirlisch widder zugewagse.

Da Gibfl liggt im Meßbacher Owwerwald. Meßbach ghert heit zur Gemeinde
Fischbachdal (Låndkreis Dammstadt-Dibborg). En gräßerer Deil vun da Gibflfläsch
ghert zur Gemaagung vun Fränggisch-Grumbach (Ourewaldkreis). Di Gemaagunge vun
Stååne (Fischbachdal) un Winderkaschde (Linnefels, Kreis Bergstrooß) gehne bis
in di Neh vum Gibfl. Am Hang vum Rimdidim, än Kilomeder sideschdlisch vum Gibfl,
liggt di Burg Rooreschdåå. Di Duajschgangsschdrooß vun Meßbach heeßt
Rimdidimschdrooß.

Da Rimdidim ghert zum Krischdalline (Vordere) Ourewald un zur geologische Oiheit
vun de Neikercher Flasergranitoide. Da Rimdidim bschdeht aus Granidischem
Gschdein mid länglische (Fachbegriff: flaserische) Grischdalle. Uf em Gibfl sin
Felse un am Westhang is e Felsemeer.

Frieher hot der Berg de Name Arnståå ghatt. In ere Beschreiwung vun da
Rooreschdååner Mark vun 1457 werd der Gibfl als Grenzpungd beschriwwe.

Ugfähr 600 m nerdlisch vum Gibfl, uff-em Saddl zum 416 m hoche Hahlkopp, ligt s
Haus Rimdidim. 1925 bis 1927 hawwe di Nadurfreinde Dammstadt un Owwer-Ramschd
dort e Haus gebaud, s Ourewaldhaus. Di Nazis hawwe 1936 de Nadurfreindeveroi
uffgeleeßt un s Ourewaldhaus bschlagnahmd. Ans Haus hawwe se en Turm un zwee
Gebaidefliggl dråågebaud. Di „Nazionalsozialischdische Volgswohlfaat“ (NSV) hot
di Gebaide als Iwungslaarer fä di Buwe benitzt. 1948 isch-s Ourewaldhaus an di
Nadurfreinde zuriggkumme. Ab jetzat hot ma s Rimdidim dezu gsaat. Weil ma allää
fäs Nadurfreindehaus ned so e riese Gebaide gebraacht hot, hot di
Aaweiderwohlfaat ab 1949 in de naiare Fliggl e Kinnerhääm oirgrischt. 1969
isch-s Rimdidim ganz an di Aaweiderwohlfaat verkaaft worre. E paamool hot-s de
Bsidzer gewechselt. Zum Schluß waa-s e religieses Seminaazendrum vu-mne
Pagischdaner. Im Abrill 2001 isch-s Rimdidim abgebrennt. Seidem isch-s e Ruin.



https://pfl.wikipedia.org/wiki/Pf%C3%A4lzerwald

De Pälzerwald, aach Pälzer Wald (oda aa Pelsa Wald), is's greescht zämmehängend
Waldgebiet in Daitschlond. Newwerm Woi is de Wald e wichdische Idendidädsfaktor
vun de Palz. Die gonz Palz is vull devunn – sowaid wie s Lond ned fer Wingerder
gebraucht werd orer fer Grummbeere orra Dabag zu plonze. De wichdigschde Dääl
devunn is de „Pälzerwald“, der wu aach mid mecher wie ⅓ vum Lond de gräschde
Äänzldääl vun de Palz un said 58 aach Naduurpaarg is.

Im Norde gehder nahdlos ins (Nord)Pälzer Bärschlond iwwer, im Siede ender onde
Grenz, im Oschde midde Haad – de Nadurpaarg gehd nuch weirer bis zor Woischdrooß
– un im Weschde meschder im Booche vun Londschduul iwwer Waldfischbach-Bojalwe
an Bärmärsens vurbai bis noo Schweix-Liieschid, wu die Grenz dorschgied.
Aischndlisch gehd de Pälzerwald jo nuch viel wärer bis waid in die Woogese, un
im Siede bis ins närdlisch Elsaß.

Dä gonze Oschdrand hääßd mer die „Haad“. Sie beginnd un end midde Woischdroß im
Noadde in Bockrem un im Siede in Schweische. De heegschde Bärsch is die 673 m
hohe Kalmid. Uff de Haad lije die wischdigsde Bursch un Schlesser wie es
Kloschder Limbursch, es „Hambacha Schloß“ un de Driefels.

Die ledschd - un als noch gildisch - Klaaschdellung därfd wohl vum Birgl
schdamme, där wo bai de Inwaihung vunde Woihschdrooß zunärrem Vawaldungsmensch
gsaad hen soll: "Die Haad is un bleibd die Haade, die Oschdflang vum Pälsawald.
Un die Woischdrooß laafd, wonnse die Haad ned beriehre duud, newenerre long
dorsch die Rhoiewene. Des griehna aach alles noch schrifdlisch, is alles schun
fäddisch."

De heegschde Bärsch is die Kalmid mid 673 m. Des is ään grooße Heejezuuch, wo
aach nuch de Äschkopp, de Kesslbärsch un de Waißbärsch umfaßd. De Schaafskopp
isch zamme midm Morschebärsch, Roodsolbärsch un de Steischerkopp/Schänzl ää
zommenhängndes Massiv mi verschiedne Heejebungde. 'Bärsch iwwer 600 m sin

Bursche un Schlässa hot s viel im Pälzer Wald, gucken dodezu ach in de Lischd
vunde Bursche un Schlässa im Pälzer Wald. Hiea ä kläni Auswahl:

De Pälza Wald is haid nuch nid su rischdisch färde Vakea ärschlosse. Mid 76
Inwohna uff de Quadradkilomeda issa när dinn bsiedld, su doß es zwa viel kläni,
schdimmungvoll Schdräßja hot, awwe kaum greßari Schdrooße: im Norde tangiad die
A6, die wu vun Värnm iwwa Laudre un Hombursch bis nóó Saabrigge gehd, vun wu se
in Frongraisch als A 320 un A4 waidafiad bis Paris (wie jedi fronzeesisch
Audobahn) un waida bis Le Mans, woo se sischgawwld nóó Nantes un Renne inde
Bredannje.

Zwische Därkm un Lautre gehd d B 37, wu hinnä Därkm in die A650 nóó Luuschhafe
iwwagehd. In Frongeschdäh zwaischd die B39 iwwä Lombräschd nóó Naischdadt un
waira nóó Schbaya bis Hockerem. Bai Huchchbaya wädie B37 vunde B48 gekraizd, die
wu vun Binge iwwa Kraiznach un Annwaila un Bärschzawere fiad. Donn sin nuch die
B10 vun Pärmasens nóó Landach un aira bis Schbaya, un die B427, wu in
Hinnawaidedahl vun de B10 abgehd un iwwa Dahn un Bärschzawere nóó Kannl mäschd –
un schließlisch die B427, die wu am Weschdrond vunde Nahe zwische Kern un
Ida-Owwaschdoi on Lautre voabai nóó Pärmasens fiad.

Außa dänne Schdrooße gäbds nuch ä grußi Aisebahnlinie: die vun Haidlbärsch iwwa
Naischdadt un Saabrigge nóó Paris.

Sea raisch gseschned is de Pälzawald awwe mid klää Schdräßja un viele, viele
guudgepfeschde Wandaweesche, die wu de Pälzawaldväoi unnahäld.

Iwwer die viele scheene un seldene Dierscher un Blimmlscher un aach iwwer die
Naduudengmälr kennener in de Aadiggele Naduurbaarg Pälzer Wald un
Biosphäärereeserwaad Pälzer Wald noolese.



https://pfl.wikipedia.org/wiki/Osmanisch_Reich

Des Osmanische Reich wor e islamisches Großreich, des vumm Enn vumm 13.
Johrhunnert bis 1923 existiert hodd. In soine greeste Ausdehnung (1683) hotts
vunn Wien im Norde bis nach Zayla (Äthiopie) unn vunn Täbris im haidische Iran
bis noch Algier im Weste gereicht.

Spätestens ab de Unabhängischkeitserklärunge vunn de Balkanstade wor es
Osmanische Reich des was enn russische Zar schunn Johrzehnte devor gemoont hodd:
de kranke Mann am Bosporus. Bis 1913 zum Enn vum letzte Balkankrieg verliere die
Osmane ess gonze Gebiet in Europa bis uffn schmale Gertel um Istanbul. Die
Endzeit sollt äwwer mim Johr 1914 unn Schiss in re Provinz oofange, die aach
emol osmanisch wor. Im österreischisch verwaltete Bosnie wern Erzherzog Franz
Ferdinand unn sa Fraa erschosse. In de erste Monate neutral, schließe sich die
Osmane im September 1914 de Mittelmächt em daitsch-österreischische Bindniss oa.
Groad in de hohe Politik, groad in de Grupp um Ministerpräsident Enver Pascha
gibt's dodegäie grosse Protest. Im Kriegsverlaaf verliern die Osmane weite
Gebiete: komplett Arabie unn Sirie unn en Grossdaal vunn Mesopotamie. Etwa
zeitgleich mit de annern Mittelmächt willige die Osmane in en Waffestillstand
unn Friedensverhandlunge oi. De folgend Friedensvertrag von Sevres stellt
zahlreischische Gebiete unner Fremdeherrschaft unn unnerstellt die osmanisch
Herrschaft emm Völkerbund. Bis 1924/1925 existiert de Staat offiziell noch- do
schon vorher wird enn Mann, der als Grinder vunn de Türkei bekonnt wen sollt-
Tatsache schaffe, die den Vertrag von Sevres null unn nichtig mache sollt. Uff
de Trimmer vumm Osmanische Reich ensteht die erst muslimisch Republik vunn de
Welt- die Türkei.



https://pfl.wikipedia.org/wiki/Odewald

Da Odewald, Oddewald, Orrewald, Ourewald, Oulewald is e Middelgebirg, wu zu
große Deile in de hischdoarische Länner Kurpalz un Kurmoinz liggt, heit in
Siedhesse, da badische Kurpalz un im bayarische Frångge.

Je nochdemm wu ma is, is ma im Odewald (Siede), Oddewald (middedrin), Oudewald
(regional; in Ofderse: Ouwdewald), Orrewald (Weschde), Ourewald (grouße Deile
vum hessische Ourewald bis an di badisch Bergschdrooß), Ourewold (Hesse),
Oulewald (Orde mit Lambdazismus im Siedweschde wie Schriese).

An soiner Weschdgrenz erhebt sisch da Odewald in Form vun are oidruggsvolle
Bäjgkett iwwer die Rhoiewene. In-are grade Linje vun ugfähr 65 Kilomeder Läng
vum Norde noch Siede, zwische Dammschdadt un Wissloch, gehts vum Nivoo vun da
ugfähr hunnert Meder hoche Ewene bis zu de Gipfl in bis zu rund 550 Meder Heh
nuff. Da Odewald nimmt e Fläsch vun 2.500 Quadratkilomeder oi. Da weschdlische
Abhång zur Rhoiewene hot soin eijene Karagder un wärd Bergschdrooß genånnt. Drei
Hiegelländer schließe sisch an de Odewald åå, im Norde des Rhoiheimer
Hiegellånd, im Siedoschde des Baulånd un im Siede da Kraischgau. Im Nordoschde
drennt des Maintal de Odewald vum ähnlische Schbessad. Im Siede dageje fließt da
Negger duasch de Odewald duasch. De Deil siedlisch devu heeßt ma de Kläne
Odewald.

Während frieher di Kurpalz un Kurmoinz sisch de Odewald unnernonner ufgedaild
hawwe, newer weidere klänere Herrschafde, wu in regelreschder Fliggedebbisch uf
da Landkadd gschaffe hawwe, is heit da gräschde Deil hessisch, da Siede badisch
(Bade-Wärddeberg) un e kläni Egg im Oschde ghert zum bayarische Unnerfrångge.

Da Vordere Odewald im Weschde un Nordweschde bschdeht im Unnergrund aus Granit
un metamorphe Gschdeine un heeßt doher aa da Krischdalline Odewald. Tibisch sin
hubbelische Hochfläsche, wie se bei da Verwidderung vun krischdalline Gschdeine
endschdehe. Wälder wechsle sisch mit Wisse un Ägger ab. Im Norde gibts mähner
Ägger, im Siede mähner Wisse. Do sin viel Obschdwisse debei (aa
Schdraiobschdwisse genannd), wu in de meischde annare Låndschafde vun
Middlåiroba als schdaag gfährdedes Biotob gelde. Di ähnder klänare Schdrugduare
mit Hegge dazwische mache di Låndschafd ekologisch werdvoll.

Da Hinnere Odewald bschdeht im Unnergrund aus Bundsandschdåå un heeßt doher aa
da Bundsandschdåå-Odewald. Do sin im widderschdandsfähische Gschdein
långgezorene Heherigge schdehegebliwwe, wu uf långe Schdregge uff-are Heh vun
ugfähr 500 Meder bleiwe. Di meischde ziehe in nord-siedlischer Rischdung.
Dazwische ligge eweso långgezoorene Däler, in welle di Därfer, Wisse un Ägger
ligge, während di Rigge meischdns discht bewaldet sin. Im Siedoschde hot-s
Hochfläsche, ugfähr aa uf are Heh vun 500 Meder. Do gebts newer Wälder aa viel
offene Fläsche mid Wisse un Ägger. Wie im Vordere sin aa im Hinnere Odewald noch
viel werdvolle Obschdwisse erhalde.

De Deil siedlisch vum Neggerdal heeßt ma de Kläne Odewald. Der ghert zum Gebiet
mit Hochfläsche im Bundsandschdåå-Odewald.

Di folgende Nadurraim im Odewald losse sisch unnerscheide (noch da
nadurraimlische Gliederung vun Deitschlond):

Außerm Negger un em Main hawwe wohl aa annere Flißle ihrn Nåme schun vun de
Kelde. Minnischns bei da Idder, da Weschnitz un da Mimling siehts so aus. Di
Besch sin im Odewald iwwarischens all weiblisch. Erschd in de ledschde Jazehnde
schleischd sischs ausem Schdandaddeitsche immer mähner oi, daß ma nimmi di Bach,
sundan da Bach sescht. Di Gewässer heeße Bach (Mehrzahl Besch), awwer in
Ordsnåme heeßts in viele Gejende vum Odewald -boch.

Des Grundgebirge guggt im Weschde un Nordweschde vum Odewald raus. Schunsch
isses mid-dem Buntsandschdåå zugedeggt. Des Grundgebirge vum Odewald bschdeht
aus verschiedene magmadische Diefegschdeine wie Granit, Granodiorit, Gabbro,
Gabbrodiorit un Hornblendediorit un aus verschiedene metamorphe Gschdeine wie
Gneise un Schiefer. Grad im Odewald hawwe sisch viele Schbalde mit Gånggschdeine
ausgfillt. Des sin Aplite, Pegmatite, Pegmaplite und Lamprophyre. Granite sin
weit verbreit. Der „Heidelberjer Granit“ im Siede is en porphyrischer
Biotitgranit. E porphyrischi Schdrugdur heeßt, daß bsundas große Krischdalle
enthalde sin, in demm Fall Feldschbät. E dunggls Diefegschdein, wus bloß im
Odewald, in da Gejend vun Schriese gibt, is da Schriesemit.

Schuld dråå, daß in großer Deil vun de Sedimende widder abgedraare worre is, is
e Hewung vun da Erdowwerfläsch, wu im Terziär, vor ugfähr 45 Milliune Johr
ågfange hot. Duajsch di dodemit verbunnene Dähnung vun da Owwerfläsch is da
Rhoigrawe oigebroche, während sisch di Gebirge außerum, da Odewald, Pälzer Wald,
Schwazwald un di Vogese, weider ågelupft hawwe. Duajsch di Bewegunge hawwe sisch
im Odewald kraiz un quer Riss gebildt. Dodemit hängt da Vulkanismus im Terziär
zamme, weil an mansche Schdelle Magma audgedrede is. Aa heit noch verschiewe
sisch mansche Riss in da Neh vum Rhoigrawe gejenånner un an selle Verwerfunge
sinn selde als emol leischde Erdbewe zu schbiare.

Tibisch fä de Odewald sin an verschiedene Schdelle Felsemmeere. Des sin
Åsammlunge vun gräßere Felse, wu duajsch Verwidderung endschdanne sin, un wu
kaum Plånze wachse. Die gibts im Bundsandschdåå un im Granid. Im Granid hawwe di
Felse abgerunde Forme, ähnlisch wie mid Woll gfillde Sägg. Desweje nennd ma des
boim Granid Wollsaggverwidderung. S bekandschde un gräschde Felsemeer is des bei
Reischebach aus mid-em Granid verwandtem Quaazdiorid.

Zwische Wald-Mischlbach, Hetzbach, Kärschzell, Neggergeerisch un Härschhorn
gibt-s im Odewald noch Rodhäsch. Seit 2006 sin im Odewald widder änzle Schbuare
vun Dabbe vum Luchs gemeldt worre. Seid 2012 sin aa widder Wildkatze im Odewald
nochgewiese. Alde Sandschdääbrisch, vor allem im Neggerdal, biede de Wanderfalge
gude Lewensbedingunge zum Briede. Eisveggl sin in änzelne Nadurschutzgebiede
åzudreffe. Änzle Besch eigne sisch als Lewensraum fä di Wasseråmsle.
Schwazschbeschd finne gnungg abgschdorwene Bääm, wu se ihr Hehle noibaue kenne.
Aa Uhus gibts im Odewald. Im Neggerdal un soine Seidedäler zwische Ewwerbach un
Heidelberg lewe di bis zu 1,80 m långe Äskulapnaddare. Schunsch kumme se in
Deitschlånd bloß noch im Daunus un bei Passau vor. Da in Deitschlånd schdaag
gfährdte Häschkewwer (Lucanus cervus) un da middem vawåndte, als gfährdet
oigschdufde Kopphornschräder (Sinodendron cylindricum), wu beide uf
Aldholzbschdänd mid abgschdorwene Bääm ågewiese sin, sin im Odewald noch
åzudreffe.. E weideri vorkummende schitzenswerde FFH-Aad is da dagagdive
Nachdfalder Russischer Bär (Euplagia quadripunctaria).

Di Rämer hawwe ums Johr 100 n. Chr. rum ihr Grenz midde duajsch de Odewald
gelegt un befesdischt. Da Odewaldlimes verläft uf weide Schdregge uf eme Hehezug
uf ugfähr 500 m Heh un verbind de Main bei Werth iwwer Åilbach, Schlossau un
Neggerburge mid-em Negger. Zum Limes gheare etlische Wachtiam un Kaschdelle.
Schun ugfähr 159 n. Chr. hot ma di Grenz widder verlegt, 30 km noch Oschde, an
de Rånd vum Odewald zwische Mildeberg un Walldirn. E bedeidendes ajschologisches
Denkmol is da remische Gutshof Hasslburg bei Hummedrod (Gemeinde Heigscht), wu
um 130 n. Chr. erbaut worre isch un ugfähr hunnad Johr lång bewuhnt waa.

Im Hochmiddelalder hawwe vor allem di Kleeschder Amorbach, Lorsch, Fulda un des
Bischdum Worms de Odewald bsiedelt. Viele Siedlunge sin in da Form vun-eme
Waldhufedorf ågelegt worre. Di Haiser sin do meischdens uf beide Seide vun-are
Schdrooß, un oft aa ån-are Bach endlång, uffgereiht. Zu jedem Haus ghert e Huf,
des is en långer Schdreife Lånd, vum Haus ausgehend, mid Weide un Ägger, zu demm
am End noch e Schdigg Wald ghert. Zotzebach is schun vor 877 (Erschderwähnung)
als Waldhufedorf gegrindt worre un gild dodemit als des äldschde vum Odewald, ja
waaschoints sogaa vun gånz Deischlånd. In Wärzbejg (bei Ewwerbach) is di
Fluroideilung in Waldhufe bis heit noch hervorragend erhalde.

Im Odewald schwetzt ma en siedhessisch-kurpälzische Dialegd, uhne daß ma e Grenz
dazwische ziehe kennt. Des gilt fä de hessische, badische un bayarische Odewald.
Bloß am siedeschdliche Rånd ännert sisch bissl was, do gehts ins eng mid-em
Kurpälzische verwåndte Siedrhoifränggische iwwer.

Wie im gånze pälzische Schbroochraum feierd aa im Odewald jeder Ord ämol im Johr
soi groußes Feschd. Im greschde Deil vum Odewald, vun Siede bis Hepprum,
Rimboch, Grasellebach, Mischlschdadt un umiddelbaa siedlisch vun Amorbach feied
ma Kerwe, närdlisch devu Kerb un lokal in da Gejend vun Bromisch Kirb.

Im Odewald verzehlt ma sisch viel Saare. Månsche kennt ma im gånze Odewald,
awwer viele Därfer hawwe aa ihr eijene Saare, ofd sogaa mehrere. Di bekånndschd
Äzehlung isch-s Niwelungelied, wu da Dracheteder Siggfried bei-eme Jagdausflug
im Odewald vum Haage an-eme Brunne ermorded worre isch. Vun de „rischdische“
Saare is die vum Wilde Heer un soim Åfiehrer, m Rooreschdååner (Ridder vun da
Burg Rooreschdåå), am weidschde verbreid. Wånn en Krieg bevorschdeht, zieht s
Wilde Heer mid-eme brausende Lärm am Himml endlång.



https://pfl.wikipedia.org/wiki/Nordweschdrusslond

De Federadsionskrääs Nordweschdrusslond (russisch Северо-западный федеральный
округ, Sewero-sapadny federalny okrug) is ä adminisdradivi Äähaid
(Federadsionskrääs) im Nordweschde vun Russlond. Vawaldungssidz is Sångd
Pedasburg unn de Guvernär is de Wladimir Bulawin.

Nordweschdrusslond dudd on folgende Federadsionskrääs grenze: Ural im Oschde,
Wolga im Siedoschde unn Zendrålrusslond im Siedweschde. Es Haubdlond vum
Federadsionskrääs dudd außadem on Finlond im Nordweschde, Estlond, Lettlond unn
Waißrusslond im Siedweschde grenze. Im Norde vum Haubdlond liechd es
Nordpolarmeer unn es Waiße Meer, im Weschde die Oschdsee. Nordweschdrusslond hot
ä Exklav, die Oblast Kaliningrad, welles frieher de Norddääl vun Oschdpraiße
gewessd is. Die Oblast dudd im Norde on Litaue unn im Siede on Pole grenze, unn
hot im Weschde en Õõdääl an de Kischdelinie vun de Oschdsee. Die Inselgrubbe
Nowaja Semlja unn Franz-Joseph-Lond ghere außadem aa noch zu dem
Federadsionskrääs Nordweschdrusslond.



https://pfl.wikipedia.org/wiki/Nikolaus_von_Myra

Belseniggel sachdma inde Pals zum Nikolaus. Midm Belseniggl isch a imma de
Gneschd Rubbreschd middgonge, wu die Kinna inde Sagg gschdegd hodd, wonnse nedd
brav gwesd sinn im vagongene Joa.

In Schbaija hodds frija de Brauch gewwe, wu om 5. Dezemba die Kinna vun Haus zu
Haus gonge sinn, um Gläänischkaide, wie Siesischkaide odda än Abbel zu krische,
so wie haid om Halloween. Zu dem Daach, wu die gleene Belseniggel unnawegs gwesd
sinn, hoddma donn a de "glääne Niggolaus" gsachd un om negschde Daach isch donn
de "grosse Niggolaus" middm Gnechd Rubrechd zude Kinna unnawegs gwesd.

Isch bin än aame Sinda, hab nainenaizisch Kinda. Wonn isch heem kumm un hab nedd
viel, donn krischischse middm Beseschdiel.

Die guude Fraa, die guude Fraa, die hodd uns was gegeewe. Womma negschd Joa
widda kummen, donn sollse a noch leewe.

Die beese Fraa, die beese Fraa, die hodd uns nix gegeewe. Womma negschd Joa
widda kummen, sonn sollse a nemme leewe.

De Belseniggel kummd wie wuonnaschda de Woinachdsmonn a vum St. Niggolaus, em
Hailische, wu aame Laid bschengd kabd hodd. Onnaschda als in Omeriga, hodd inde
Pals awwa nedd'de Woihnachdsmonn de Kinna die Gscheng'ge om Hailischowend
gbrochd, sondans Grischdkinnl.



https://pfl.wikipedia.org/wiki/Neustadt_an_der_Weinstra%C3%9Fe

Naischdadt is e kraisfraiï Schdadt mit uugfäa 54.000 Oiwohner am Ausgang vum
Lombreschda Daal in die Rhoiewene, lichd also an de Haad un in de Mid vunde
Woischdrooß.

Daß Naischdadt vun de Naistadtern als die Haabdschdadt vun de Palz oogseje werd,
sien viele gaa ned so gärn und nuch meecher kennens ned orer ner falsch
verschdeje, wail ses nua bolidisch sien: Nadierlich schbield aach mid, daß do
iwwern halb Johrhunnerd die Bezärchsreschierung gseeß hod - unnerm Keensch isse
in Schbaya gwesd, haid isse äschdemol gons uffgeleesd - awwee vor allem laihd
Naischdadt ned ner in de Mid vun de (aal) Palz, sunnern aach in de Mid vun de
Woischdroß un is de dradizionelle Wahl- un Greenungsord vun ned ner de pälzer,
sunnern aach de daitsche Woikeenischin - ner fuchzeh mol hen onnrn Schdädt die
hochi Ehr khäd.

Naischdadt liehd geografisch so ziemlisch in de Mid vun de Palz direkt an de
Woischdroß (im Naischdadter Ortsdäl Diedesfeld is de Midlpunkt vunre markiad).
Naischdadt liehd am Haadrand, also am esdlische Rand vum Pälzerwald, do wu dann
die Roiewene oofangt.

Dorch Naischdadt fließ de Schbayabach, där dääld sisch dort uff in Schbayabach
un Rehbach. Auadäm is noch de Mußbach zu nenne, där dursch Gimmeldinge, Lobloch
und Mußbach fließe duud un dodenõõ in de Rehbach enoi.

Im Wesde g'head ä Schdiggl vum Pälzerwald zu Naischdadt un im Oste än Deel vum
Ordenswald. Die wischdigsde Bärsch vum naischdadta Dääl vum Pälzerwald sinn de
Nolle, de Keenichsbärsch, es Woibied u. de Schdawebärsch. Zwische de Ortsddääl
sin iwweral Wingad zu finne, und gesche Osde ach emol e glä bissl Agga.

Naischdadt beschded aus de aichendlische Schdadt (die "Inneschdadt"), mehrere
Stadtvärdl, die direkt aagebaut sin: die Hambacher Heh, es Afrigavärdl, es
Schändaal, Winzinge, es Böwisch unn die Osdschdadt. Dodezu kummen dann noch ä
paa Ordsdääl, wu ärschd 1969 oigemäänd worre sin: Diedesfeld, Duddwailer (erschd
1974), Goise, Gimmeldinge, Haad, Hambach, Keenischsbach, Lache-Schbaijadoaf un
Mußbach.

Naischdadt had noch ä guude Dääl aale Haiser un Fassade: in Winzinge kunn mer
zwische de Osdschul un em ejemaalsche Gaaskessl viel Neoklassizismus vun de
Grinnerzaid seje. In de Inneschdadt gebts ä paa Fachwäghaiser ausm 17. / 18.
Jh., die schenschde sin in de Hinnagass unn in de Zwärschgass zseje. Ansunschde
han se in de Fuchdscha zwaa viel zärschdeead, awwa die Schdifdskerch un de
Brunne sin im Zendrum stejegebliwwe und de naije Maagdbladz is faschd schun so
scheen wie uf de aale Biller vun sellemol, die wo de Kunschdmaler Adolf
Riedhammer gemoold hod, wie er am Schbayra Dum an de Renowierung gschaffd hod,
wie die Palz noch zum Keenichraisch Bayan keerd hod. Un es Hambacha Schloß is
inzwische faschd noch bekannder als wie de Saumaache.

Annerschdwo viel weenscha bekannd is die Wolfsbursch, wo 130 m iwwam
Lombreschder Daal uff 270 iwwer NN voam Ordsoigong laihd. Die is so ald wie
Naischdadt selberd.

Naischdadt is de hegschdfrequendierde Aisebahnknodepunkt vun de Palz. Die
Haubdschdreck vun Monnem noch Paris (iwwer Lautre) välaaft in Osd-Wesd-Rischdung
dorsch Naischdadt. Noo Siede gibts a Schdrägg noo Karlsruh bzw. Stroßbursch un
noo Norde Rischdung Därkem un Grieschdadt, wo die Audobohn Mannem - Paris
longgehd.

Am Fraidach vum ärschde Wucheänd wärd im Saalbau die pälzisch Woikeenschin
gewääld. Newadäm gibts in jedem Orstdel jedi Meng Kerwe, Woifeschde etc. iwwers
Johr verdählt. Außadäm ä paa Schborvaõõnschdaldunge vun iwweregionaler
Bedaidung, wie Triathlon u. Maundnbaik-Renne.

Die Oiwohner vun Naischdadt häßen "Naischdadter" un net "Naischdädter". Graadso
häßt 's donn aach Naischdadter Daal.



https://pfl.wikipedia.org/wiki/Nailosse

Nailosse isch e Gmeind im Norde vun Bade-Wirddebärsch. Neilosse isch 1711 vum
Julius Schickard grind wore. Neilosse isch 339 Hektar groß un werd vun de onnere
Derfer Altlosse, Hoggene, Reilinge un Wogheisel umgewwe. Grod isch Gunther
Hofmann Biachamääschter vun Nailosse.

De Gmarkung isch bei de Grindung dem wirddebärschiche Kloschter Maulbrunn
unnerschtanne un war unner de Herrschafd vum Hochschdifd Schbaya, des sich awwer
net uf Dauer durchsetze gekennt hot. 1816 isch de alde Nome Lußhofe vum Amd in
Neilosse geännerd wore.

1806 isch Neilosse im Dausch vun Wirddebärsch zu Bade kumme. 1821 isch de
Gmeinde eigestännisch wore, hot sich awwer noch lang mit Altlosse um de gnau
Grenz schdritte. 1830sin se dann onisch wore. Am End vum 19. Jahrhunnerd hot
Neilosse viel Duwwakfabrigge kat un en Bohhof kriegt.

In de badisch Verwaldung war Neilosse long in Deil vum Amd Schwetzinge. Des isch
1924 ufglöst wore un hot dann zum Greis Monnem kert.

1952 isch de Gmeind in Deil vum neie Bade-Wirddebärsch wore. Bei de Gmeind- un
Greisreform vunn 1970 isch de Ord zum Rhoi-Negga-Greis kumme un isch mit de
Gmeind Hoggene, Altlosse un Reilinge e Gmeinschaft eigange.

Neilosse hot grod 6500 Eiwuhner. Als Neilosse gegrind wore isch hots domols
faschd 300 Eiwuhner kat. Am end vum 18. Jahrhunnert hot Neilosse schun mehr
Eiwuhner kat, wie Altlosse. Nachem Zwädde Weltkriech‎ hot Neilosse 400
Flichdling ufgnomme.

Vorm Zwädde Weltkriech hen en Neilosse faschd nur Evangelische glebt. 1804 ware
en Neilosse 98% vun de Mensche evangelisch. 1925 ware mit 92% immer noch de
meischde evangelisch. Nachem Zwädde Weltkriech sin dann viel kadolische
Flichdling aussem Oschde kumme. 1967 hen die Katdoligge en Odeil vun 25 % kat.
Heit gits in Neilosse a viel Kadolische.

De Gmeinderot hot 18 Sitz un werd derekt va finf Johr gwähld. Dezu kummd de
Biachamääschter als Gmeinderotsvorsitzender. Noch de Wahl vun 2009 isch di
Mandatsverdeilung so:

Neilosse hot e Haldschdell an de Boh vun Karlsruh nach Monnem. Sunschd fahre
noch Busse vun Haidlbärsch nach Schbaya un vun Altlosse nach Walldorf un seid
neischdem a vum Bohhof nach Malsch. Neilosse ghert zum Verkehrsverbund
Rhoi-Negga. Es git derekte Verbinnungen iwwer de B 36 (Karlsruh - Monnem) un de
B 39 (Monnem - Lahr). Im Norde verläfd a noch de A 61 un im Oschde die A 6.



https://pfl.wikipedia.org/wiki/Minche

Minche (a Minsche) (uff bairisch: Minga, amtlisch: München) iss die
Lonneshaubdschdadt vum Fraischdaad Baian unn hot ugfähr 1,38 Millione Oiwuhner,
is dodemid die driddgreeschd Schdadt in Daitschlond. Die Schdadt hot ne Fläsch
vun 310,71 km² unn iss mid ner B'velgerungsdischd vun 4.468 Oiwuhner uff em km²
die dischdesd bsiedelde Schdadt in Daitschlond. De jetzische Owwerbirgamaischda
iss Christian Ude vun de SPD.

Minche liechd im Voralbelond zwische de Kalkalbe unn de Donau uff ener Heh vun
519 m. i. M. Die Schdadt werd vun Siedweschd noch Nordoschd vun de Isar
dorschflosse. In de Isar liechd aa die Museumsinsel, mim Daitsche Museum unn die
Praterinsel.

Gegrinded worre isch Minche im Johr 1158 vum Hainrisch dem Leeb, nochdem er die
Brigg vum Bischuf vun Fraising abgefaggeld hot, um Selbschd vum Salzhåndel zu
profidiere. 1506 iss Minche Haubdschdadt vun Baian worre Im 30-jährische Kriech
iss Minche vun de Schwede besedzd worre. Nochdem de Naboleon des Hailisch
Reemisch Raisch vun de Daitsch Nadzion uffgeleesd hot, hot Baian Gebiedszuschläg
gekriegd (unner annerem die lingsrhainisch Palz), iss Keenigraisch worre unn
Minche iss die Haubdschdadt vun dem Keenigraisch worre. Nochm Erschde Weltkriech
unn de Revoludsion hot zwar de Keenisch abgedongd, awwa Minche iss Haubdschadt
gebliwwe. Am 24.Februar 1920 iss im Minschner Hofbräuhaus die NSDAP gegrinded
worre unn die Schdadt iss long de Haubdsidz vun derre Bardai gewessd. 1923 hot
in Minche aa de missgliggde Hitlerputsch schdaddgefunne. Im Zwädde Weldgriech
iss Minche schdarg zerschderd worre. Im Johr 1972 iss Minche Gaschdgewwer vun de
XX. Olympische Schbiele gewessd, bai denne Palästinenser Gaiseln genomme hawwe.



https://pfl.wikipedia.org/wiki/Maximilianstra%C3%9Fe_(Speyer)

Die Haubdschdrooß wiese in Schbaija baide Laid heese dud, heesd aischendlisch
Maximilianstraße un isch die Haubdgschäfdsschdrooß vunde Schdadd Schbaija un die
ejemolisch Brachdschdrooß Via Triumphalis vunde alde Kaisaschdadd. Oafong vunde
achzischa Joa hoddsemol a "Schlabbegass" baide Laid keese, wus mol so viel
Schuhgschefd inde Schdrooß kabd hodd.

Gons frija, ausde remisch Zaid, isch die glää Paffegass die wischdigschd
Schdrooß gwesd. Umschdridde isch wonn gnau die Valacharung uff die haidisch
Haubdschdrooß als wischdigschdi Schrooß bassiad isch. Oinische meenen, dasses
schun voade saalische Zaid gwesd isch. Awwa middm Bau vum Schbaimara Dumm hodds
donn ä schdeddebaulische Eawiadarung gewwe, un die Haubdschdrooß isch als braidi
und faschd gradi Vabindung vum Aldperdel unnem Dumm endgildisch oageleschd
worre. Obse alladings wirglisch easchd middm Bau vum Dumm oagleschd worre isch,
isch uuglaa unma schdidzd sisch voa allem uff Iwwaleschunge un eenlische
Enwigglunge vun onnare Schdedd. Saidem es'se awwa hodd, deeldse die
middlaldalisch Schbaimara Aldschdadd in zwee Deel.

Uuglaa isch a, wonn gnau de Gieshiwwlbach, wu haid unnade Haisa fliese dud,
duasch die Haubdschdrooß geleschd worre isch. Uff jede Fall ischde Gieshiwwlbach
frija mol offe duasch die Haubdschdrooß gflosse un easchd im 19. Jaahunnad donn
unna die Ead kumme. Longi Zaid hodds awwa Zugeng fa die Laid zum Wassa hole
kabd, diema donn gschlosse hodd. Saidm Ogdowa 2000 hodds widda n'Zugong zum
Beschl om Egg vum Minzgessl, Kinnagessl un Leddagessl.

Die Haubdschdrooß hodd newe de Kaisaoiziesch als Via Triumphalis a als
Maagdschrooß un Maagdbladz bgdiend. Vum Dumm bis Haus midde Nr. 6 hoddsde Owware
Maagd keese, vun do bis zua Schronnegass de Woimaagd un donn bis zua Alde Minz
de Maagdbladz. Vunde Minz bis zum Leddagessl isch de Leddamaagd gwesd un vun do
bis zum Aischgessl de Zwiewelmaagd un donn bis zum Aldperdel die Krämagass.

Im Joa 1740 hodd die Schdrooß "Hauptstraß" und 1773 "Breite Straße" keese un
isch bis oam End vum 18. Jaahunnad die eenzigschd Schdrooß gwesde, wu a Schdrooß
keese hodd. Alle onnare sinn Gasse gwesd. Donn im Joa 1816, wu die Palz zum
Kenischraisch Baijan kumme isch, hoddmase nochm Kenisch Max I. Joseph in
„Maximilianstraße“ umbnonnd.

Die Laid meenen ofd, dass die Haubdschdrooß vum Dumm bis zum Aldperdfel
n'Kilomeeda long isch, awwa tatseschlich sinns nua gnapp 600 Meeda. Midde
2000-Joa-Faija isch donn die Haubdschdrooß nai un faschd vakeasfrai gschdald
worre. Desweesche hodds do haid oinische Schdrooßekaffees, wuma drausse hogge
konn. Die Gschefde sinn uffm owware Driddel vunde Schdrooß un im unnare Driddel
zum Dumm hie hodds effendlische Oirischdunge, wie die Bolizai, s'Raadhaus,
s'Schdaddhaus oddas bischheeflische Oadinariad.

Gons so oihaidlisch isch die Haubdschdrooß awwa a haid nedd. Vum Dumm bis zua
Minz ischse braid un schliesd middm Bladz ab, wus Denkmol, än Brunne, fa die
Gfallene vum Easchde Weldgriesch schdeje dud un onde Woihnachdzaid de
Woihnachdsmaagd uffgschdelld isch. De Brunne hoddma midde Zaid vaännad unnem
Zaidgaischd oagbassd. Desweesche hodds do haid a ä Plagedd, wu des
nazionalisdische Bild vum Brunne eagleere dud.

Zwischede Ald Minz unnem Dumm hoddsn uff dea Said n'glääne Blads,
s'Gscherrplätzl middm Brunne druff unnem Bligg uff die Draifaldischkaidskeäsch.
Do schdeed a de Jakobspilscha, wu droa erinnare dud, dass Schbaija än Pungd vum
Jakobsweesch gwesd isch.

Voam Schdaddbrond vun 1689 hoddma die Haisa uffde Haubdschdrooß heeja midd drai
odda via Schdegg gbaud kabd. Nochm Schdaddbrond vun 1689 uffde Haubdschdrooß
widda Wohn- un Gschefdshaisa awwa eja glänna midd äm odda zwee Schdegg uffgbaud.
Die maischde Haisa schdommen ausm 18. un 19. Jaahunnad. Ma hodd awwa die
Haisafluchd bgradischd, wasma onde Kella eakenne konn, wu zum Deel waid unna die
Haubdschdrooß gejen. Inde baide Weldgriesch isch Schbaija vun Zaschderrunge im
Schdaddkean vaschond gbliewe. Haid schdejen die maischde Haise uffde
Haubdschdrooß unna Dengmolschudz. Awwa wonn nedd, werrense a schunmol kombledd
abgerisse un widda middenna zude Schdrooß bassende Fasaad nai uffgschdelld.
Midde Naigschdaldung vunde Schdrooß ischse haid midd Kobbschdääblaschda un
Birschaschdaig midd große Bladde gebleddld.

Die Haubdschdrooß wead haidzudaach fa Vaoaschdaldunge un Feschlischkaide bnuzd.
Onde Woihnachdszaid hoddsde Woihnachdsmaagd uffm Blads onde Alde Minz zum Dumm
hie, oischlieslisch em Gscherrplätzl. De Umzuuch vum Schbaimara Brezlfeschd
laafd iwwa die Haubdschdrooß nunna uffde Feschdblads. Donn wead ämol im Joa die
Kaisadafel endlong vunde Haubdschdrooß vum Aldperdel bis zum Dumm uffgschdelld,
wuma donn unnaschiedlisch Esse un Dring'ge konn. Onnare Oaless sinn
Friehlingsfeschd, die Kulduanachd oddade Floohmaagd vum Gscherrplätzl bis zum
Dumm. Uffm Bauwanmaagd komma pelsische G'rischd esse, wie Broodworschd,
Grumbeeasubb, Saumaache, Hondkees odda Zwiwwlkuche un Pelsa Woi un Obschdla
dring'ge, umma konns alde Hondweag oagugge. Said iwwa em Jaazehnd hodds a widdan
Nachdweschda, wu Turischde a uffde Haubdschdrooß rumfiere dud. Said naischdm
gibds de Nachdumzuuch vunde Brezlkracher im Janua, wu midd
schwewbisch-allemonische Masge vaglaidede Gschdalde Guggemusigg grache lossn. Do
kummen donn a Schwaiza Oinschella un fiernde Zuuch oa. De Zuuch fongd gesche
segs Owens oa gehd vum Dumm duasch die Inneschdadd widda zurigg zum Dummbladz.



https://pfl.wikipedia.org/wiki/Lu%C3%9Fhardt

Di Lußhardt is äner vun de Haadtwälder, wu in da Rhåiewene uf da eiszeidlische
Niederterrass vum Rhåi ligge. Es is e großes, zammehängendes Waldgebied.
Schdelleweis hots Flugsandfläsche un Diine. Es hot zwee Aade vun Wald: große
Forlewälder un Laubwälder mid Rodbuche, Eische un Hååbuche. E paa Bäsch fließe
vun Siidsiidoschde noch Nordnordweschde dursch di Lußhardt, di Saalbach (am
sidweschdlische Rand), di Wagbach, da Duddlacher Grawe un di Kriegbach. In da
Niedarung vun da Saalbach hots große Wisse, wu extensiv genutzt werre. Uf de
Flugsandfläsche hots Sandrase, wu vorher Ägger uffgewwe worre sin.

E 4.866 Hegda großi Fläsch vun da Lußhardt schdeht als FFH-Gebied Lußhardt unner
Nadurschutz.

Di Lußhardt is en alder Keenischsforschd, wu zum fränggische Keenischhof in
Brusel ghert hot. Sellen Wald hot 1056 da Keenisch Håinrisch III. em Bischdum
Schbeyer gschenggt.

Da Nåme kummt waaschoints vun Luß – middelhochdeitsch gräßarer Landåådeil
(urschbringlisch: dursch en Losendscheid zugfallener Ådeil) un vun Hardt (Haadt)
– Waldgebied. Des Wort Luß schdeggt waaschoints aa in de Nåme vun de Orde Ald-
un Neilosse.



https://pfl.wikipedia.org/wiki/Lothringe

Lothringe (fronzeesisch: Lorraine) is ä Reschion im Nordoschde vun Frongraisch.
Lothringe dudd aus de Départements Vosges, Meuse, Meurthe-et-Moselle unn Moselle
bschdehe. Lothringe hot 2.349.816 Oiwuhner unn ä Fläsch vun 23.547 km² (2012).
Midd de dodraus resyuldierende Bvelgarungsdisch vun 99,8 Oiwuhner pro km² liechd
Lothringe unnerm kondinandalfronzesische Dorschschnidd (also ohne die
Außegebiede). Haubdschdadt vun Lothringe is Meds unn de Präsidend vum Regional
is de Jean-Pierre Massere vun de PS. De Nååme werd uffs hisdorische Herzochdum
Lothringe zerickgfiehrd.

Lothringe dudd im Weschde on die Reschion Champagne-Ardenne, im Siede on die
Reschion Franch-Comté unn im Oschde ans Elsaß grenze. Im Norde dudd Lothringe on
die Schdaade Belgje unn Lugsebursch, ons daitsche Bunnäslond Saarlond unn de
pälzische Dääl vum Bunneslond Rhoilond-Palz grenze.

Dorsch Lothringe ziehe sisch die Fliss Maas, Mosel unn Saar (vun Sied noo Nord),
Saône (vun Nord noo Sied) unn aa viele Kanäl sinn do zu finne. Im Weschde sinn
die erschde Auslaifa vum Parisa Begge, im Oschde baim Elsaß die Vogese. En
Driddl vun Lothringe dudd aus Wäldan bschdehe.

Wies Elsaß is aa Lothringe en Schdraidgebied zwische Frongraisch unn em Hailisch
Reemisch Raisch vun de Daitsch Nadzion bzw. Daitschlond gewessd. Ab 1766 hot
gonz Lothringe Frongraisch gherd. Noom Daitsch-Fronzeesische Kriesch hot
Frongraisch de nordesdlische Dääl (es haidische Département Moselle) zåmme mim
Elsaß als Raischslond Elsaß-Lothringe ons Daitsche Kaisaraisch abdrede misse.
Noom Erschde Weltkriech is Lothringe widda on Frongraisch gfalle, 1940-44 im
Zwädde Weltkriesch widda daitsch bsedzd worre unn 1945 widda on Frongraisch
zerickgewwe worre.

Tradidsionell werre im Weschde, Siede unn de Midd vun Lothringe fronzesische
Dialeggde gebabbeld im Norde (Département Moselle) es Lothringische, welles zum
Rhoifrängische gherd. Wie onnere Regionalschbrooche aa werre die regionale
Dialeggde immer mehr dorschs Fronzzesische vadrängd , haabdsäschlisch midd de
Schulbolidigg.

Insgsomd schaffe vun de 2.350.657 Oiwuhner 984.000 Lait. Zwää Driddl devuu
schaffe im Dienschdlaischdungsseggdor, ca. 30% in de Induschdrie unn wennischa
als 3% in de Londwerdschafd. De Siede is mehr uff Londwerdschafd bedachd unn
ländlischa, de flache Norde is dorsch die Induschdrie geprägd. Frieher hots in
de Region ä Kris in de Aise- unn Schdahlinduschdrie unn im Bergbau gewwe,
desweeje sinn naie Induschdrie-Zwaig õõgsiedeld worre.

Die Hälfd vun de Beschäfdischde in de Nahrungsmiddlinduschdrie schaffe bai de
Mineralwassaproduzende Vittel unn Contrex. Ae die Käseherschdellung is bai de
Nahrungsmiddlinduschdrie hervorzuheewe, de Géromé kummt aus Lothringe unn 65%
vun de Brie-Produggdsion.



https://pfl.wikipedia.org/wiki/Londkr%C3%A4%C3%A4s_Derkem

De Londkrääs Derkem (schrifddaitsch: Landkreis Bad Dürkheim) iss en Londgrääs im
Nordoschde vun de Palz im Bunnäslond Rhoilond-Palz unn lieschd in de
Medropolregion Rhoi-Negga. Benonnd is de Krääs noch de Kraisschdadt Derkem, die
aa de Verwaldungssidz iss. De Londkrääs hot 130.927 Oiwuhner (2012) unn zu ihm
kehre 48 Gemäände. Die jetzische Landrad iss Hans-Ulrich Ihlenfeld vun de CDU.

De Londkrääs liechd zwische Ludwichshafe im Oschde unn Lautre im Weschde. Im
Weschde hot de Londkrääs Otail am Pälzer Wald, de Oschde kehrd zur
owwerrhainische Tiefewene, die Midd kehrd zur Daitschen Woischdrooß.

Vun Nord noch Sied erschdreggd sisch de Londkrääs vun Boggene bis Daisem, vun
Weschde noch Oschde vun Frangeschdoi bis Ellerschdadt.

Nachbarkrääs sinn im Norde de Londkrääs Alzey-Worms, im Oschde die krässfraii
Schdadt Worms unn de Rhoi-Palz-Krääs, im Siede Naischdadt unn de Londkrääs
Siedlischi Woischdrooß, im Weschde de Londkrääs Lautre, de Dunnersbärschkrääs
unn Lautre.

De Krääsdach bschdehd aus 46 Midgliedern unn hot en Landrad alz Vorsidz.
Ergebnisse vun de Wahle 2014:

Tibbisch fer de Londkrääs iss de Woiobau uff ugfähr 7200 ha Rebfläsch, awwa es
werd aa Obschd unn Gmies ogebaud. Weege des milde Klimas könne aa Zidrone,
Orange, Faige unn Mandle wachse.

Newwe de Landwerdschafd iss de Tourismus ä wischdische Oinahmekwäll. Im
Nadurpark Pälzer Wald befind sisch de Kurpalz-Park in de näh vun Wachene unn bai
Haßloch de Holiday-Park.



https://pfl.wikipedia.org/wiki/Lomsem

Lomsem is ä vebondsfreihi Gemää im Rhoi-Palz-Krääs un leit u'gfähr 10 Kilomeder
vun Ludwichshafe. Ausserum leien (mid de Uhr) : Gerolsm, Hessem, Frongedahl,
(Oggerschum un Ruchem), Maxdorf, Birgeheide un Weisrem om Sond.

Zum erschdemol urkundlisch äwähnt worre is Lomsem im Johr 768, un zwar im
Lorscher Codex. Mer nimmt awwer oo, dasses schun ä paar Johr vorher exischtdiert
hot. Sellemols hot Lomsem äm Kloschter Weisseburg g'härd, un des widderum hots
als Lehe on die Grafe vun Loininge gewe. Abm 13. Jahhunnerd is Lomsem dursch
Ridder verwalded worre, die wu a im Dorf selbscht gewohnt hän, un zwar dort wu
mer heid noch es Lomsemer Schloss sehe konn (in de Junkergass 1). Im Johr 1323
hot Lomsem es Schdadrecht krieht, mid Schulthees un allem drum un droo. 1389 hän
die Palzgrafe es Kommondo iwwernumme, 1410 waren donn die Herzegg vun Zwääbrigge
neie Lehensherre.

Im Johr 2007 waren schtadistisch g'sehe 44,2 Prozent vun de Oiwohner
proteschdandisch, 27,8 Prozent kaddolisch, des Rest glaabt entweder ebbes
onneres oder garnix.

De Ausbau in die heidisch Form middem fers Lomsemer Dorfbild typische
Schpitzhelm hänse von 1860 bis 1861 vorgenumme. Im Turm drin sinn Grabstää vun
hiesische Adelsfamilie, die wu in de alde Kärch beerdischt ware. De Turm is mit
69 Meter Häh de vierthägschde in de Vorderpalz, nur die Gedächtniskärch (100m)
un die Josephskärch (91m) vun Schbaya sowie die Schlosskärch in Derkem (70m)
sinn häher.



https://pfl.wikipedia.org/wiki/Lobach

Lobach isch e Gmainde in de Kurpfalz im haidige Bade-Wirddeberg und ghörd zum
Rhoi-Negger-Krais. Die Gmaind isch am uf de 1. Januar 1975 durch en Zammeschluss
von de Gmainde Lobefeld und Waldwimmerschbach entstanne und nennt sich nach em
Name vom Bach, der durch baide Derfer fliessd.

Lobach ligd ungfähr 23 km eschdlich von Heidlberg im Tal vom Lobach und gheerd
noch zum Kraichgau am Iwwergang zum Kloine Odewald. Die Gemarkung umfassd 1491
Hektar, von dene 53,3 % von Wald bewachse sin, 32,8 % landwirdschafdlich genutzt
werre und 12,1 % als Siedlungs- und Verkehrsfläche diene.

Nåchbagmainde von Lobach sinn Neggergmind, Schäbrunn, Raischadshause, Epflbach,
Schbeeschbach, Meckse un Wissebach.

De Ordsdail Lofeld isch an ere Schdell entschtanne, an der schon d Römer
gsiedeld hawwe. Im Middelalder war dord e grundherrschafdlichs Gut, das
vermudlich 1145 ans Gloschder Frongedhal komme isch. Von dem Gloschder isch dånn
dord s Gloschder Lofeld gegründed worre, das im Jåhr 1167 zum ersche Mol erwähnd
worre isch. Als Ord isch Lofeld dann zum erschde Mol 1229 erwähnd worre, newem
Gloschder sind das awwer bis ins 19. Johrhunnerd nur e paar Haiser gwessd. Bis
zur Reformation hod de ganze Ord zum Grundbsitz vom Gloschder gheerd, au wenn es
ab 1330 unner de Schirmherrschfd von de Kurpfalz gschtanne isch. Als s Gloschder
im Jåhr 1560 ufghowe worre isch, isch d Ordsherrschafd ab de Schaffner von de
Geischdliche Adminischdradore iwwergange, Stick fer Stick dann awwer ufs Amd
Dilsberg. Im Johr 1802 isch Lofeld dann ganz zum Amd Dilsberg komme. Ab de Midde
vom 19. Jåhrhunnerd hot ma s Gloschderareal stickwais abgrisse un s Dorf Lofeld
isch so langsam gwachse. 1857 hod de Ord mit em Gloschder 57 Gebäude ghabd un
1890 wares zum erschde Mol meh wi 400 Oiwohner. Kurz vorm Zammeschluss mit
Waldwimmerschbach hod Lofeld im Jåhr 1974 773 Oiwohner ghabd.

Waldwimmerschbach hod erscht nur Wimmerschbach ghaisse und in de Region secht me
im Ord haid oft a noch so. De Zusatz Wald hod Wimmerschbach im 17. Johrhunnderd
grigt, damit mas oifacher von Neggerwimmerschbach unnerschaide kånn. Zum erschde
Mol in ere Urkund isch Wimmerschbach 1306 ufgetauchd und ma vermuded, dass de
Ord als Rohdungssiedling vom Gloschder Lobefeld ååglegt worre isch. Ab 1330 hod
d Kurpfalz mit de ganze Meckser Zent d Landeshohaid grigd und scho 1369 isch
Wimmerschbach e Eigedorf vom Amd Dilsberg gwessd, das haissd, s Land hod de
Bauern selwer gheerd. Do wo haid di evangelisch Kerch schdehd, hods
schpädeschdens 1494 e Kapelle gewwe und im Jåhr 1740 isch die kadolisch Kerch
gebaud worre.

Mit de Uflösung vom Landgrais Heidlberg im Zug von de Graisreform (1973) sinn
Wimmerschbach und Lofeld zu de Gemeinde Lobach zammegschlosse worre.



https://pfl.wikipedia.org/wiki/Linux_(Kernel)

Linux is änn Betriebssüsdämkern (Kernel), wo 1991 vum Linus Torvalds unna der
GPL va'effentlischt worre is.

De Begriff Linux setzt sisch ausm Vornõme vum Entwickler 'Linus' unn dääm X von
UNIX zamme. Damit wädd a glai offesischtlich dass Linux unoxid is. Im
Schbraachgebraach wädd da Begriff 'Linux' awa ned uhbedingt nur för de Kernel
benutzt sunnan offd a als Sünonüüm fir GNU/Linux-Süsdäme.

Die Uffgaab vun äm Kernel generell is die Aschdrakdion vun da Maschin, des
heeßd, dass der Kernel de Programme wo uff ihm laafe ä oihoitlischi Schnittstell
(API) zor Verfiichung stellt. Diese API is vun der Reschnaarschitektur
u'abhängig, des heeßd der Brogrammierer schäärt sischn faischda keerisch uff was
fir na Reschnaarschitektur soin Brogramm speeda laafe soll, wail a weeß, dassa
imma die selb API benutze konn.

Linux is als modularer monolithischer Betriebssüsdämkern fir die Spaischa-,
Traiba- unn Brozessvawaldung zuschdändisch.

Linux is wie die maischde moderne Betriebssüdämkerne faschd nua in C gschriwwä .
Ausnahme sinn arschitekturabhängige Daile vum Kernel, wo ma in Assembler
schraiwe muss.

Linux is n monolitischer Kernel. Des heeßd, dass Traiba imma, egal ob se jetzad
feschd oigebaud oda als Modul gelade sinn, im privilegierde Kernelmodus (bai
x86: Ring 0) laafe, des heeßd, dass se vollen Zugriff uff die Maschin henn unn
alles selwa mache kenne.

Die maischde Traiba müsse ned feschd in de Kernel oigebaut wärre sonnann kenne
zur Laufzaid dynamisch nochgelade wärre. Ausnahme sinn essentielle Traiba die ma
baim Hochfahre vum Süsdäm braacht, wie zum Baischbiel de Traiba fir die
Feschdbladd unn's Dataisüsdäm. Alladings konn ma des umgehe in dem ma de Kernel
beim Hochfahre imma zu alla ärschd ä Initframs-Dateisüsdäm lade lässt wo die
needische Traibamodule firs Laade vom aigentlische Dateisüsdäm drin sinn. Den
Drigg nutze vor allem GNU/Linux-Dischdributione, weil se dodemid änn schään
kompakta Linuxkernel benutze kenne unn beim hochfahre nur die needische Draiwa
laade misse. Dadursch is die Dischdri flexibler, als wie wenn se fir jedi
Feschdbladd unn Dadaisüsdem, wos gäwwe duud, die Traiba feschd in de Kernel
oibaue missde.

Die Brogramme (Dienschde unn Õwendungsprogramme laafe im u'priviligierde
Benutzermodus (bei x86: Ring 3). Des heeßd die dirffe nix mache, wenn sie uff ä
Kombonend vun da Maschin zugraife wolle misse se des dem Kernel saache. Des is n
Aschbekt der Sischahait, wail ma dodemid korrupte Zugriffe vermaide konn die's
gsamde Süsdäm gfährde kennde, nur wail ään Brogramm rumschbinnd. Außadääm misse
sisch die Brogramme ned im Geringschde drum kimmere wie du Kombonende vun da
Maschin funtioniere, wail des die Ufgaab vum Traiba is.



https://pfl.wikipedia.org/wiki/Leffl_(Kinschdler)

Leffl is en bekånnde Kinschdler, weller uff YouTube nai in Pälzisch
sinkronisierde Ausschnidd vun bekånnde Film vereffendlischd. Je noch Video werre
debai ää odda mehrere Persone sinkronisierd. Die naisinkronisierde Pälza bringe
luschdischi Schbrisch, wobai 's gonze en naia Kondegschd griehd unn dedorsch
noomol ä gewissi Komik uffdrede dudd.

Bai Star Wars uff Pälzisch werre Ausschnidd aus 3 äldschde Episode (IV-VI)
genumme unn immer ää Person nai sinkronisierd. In de erschde 13 Videos werd de
Darth Vader sinkronisierd, in Folge 14 de Jabba. Die Videos sinn laida geleschd
worre, wail die Krutze rund um George Lucas wie die maischde Filmevermarkter die
Krätz grigge wenn ihr Filmmaterial irgendwo a wenns nai synchronisiert is zu
finne is.

Es Treffe vum Kroad un dem Hausmeschda: De Kroade guggt uff die Wand. Uff eh mol
kummt vun hinne ä Stimm „awwa nix õõlonge!" De Kroad dreht sich um un sieht n
Bongart mit fettische Hõõr dohocke „ Un Knecht alles klar?“ „Bischd du de
Hausmeschda?” „Hest jetzard Fäsilidie Mänädscha.“ „Des is mir Worschd!“ „Bischd
du n Rus?“ „Ne isch bin vun Kroatsien. Vun Schblidd!“, seschd de Kroad. „Owowo
Reschbeggd her!“, dudd de Fäsilidie Mänädscha antworre, „die sin gud Kadholisch
die Kroade!“ De Kroade laaft zum Schwert un dut es in die Hand nemme, un seschd,
„n scheenes Schwert hier.” De Kroade inschpiziert des Schwerd un ihm fällt uff,
„awwa da fehlt doch n Stick!“ doderauf antworred de Hausmeschda mit nem schräge
Grinse „läschd jetzard die Finger weg!“ Zornisch wie n Kroad halt is schmettert
de Kroad des Schwert uff de Bode „Leck mich om Arsch!".



https://pfl.wikipedia.org/wiki/Laimbach

Di Laimbach is e kurpälzischi Bach, welli dorsch de Rhoi-Negger-Krais fließe
dudd. Ihr Gsamdläng is 38 Kilomeder unn se hot ä Oizuchsfläsch vun 140 km², wo
157.000 Lait wohne. Zufliss sinn vor allem di Gauångelbach unn di Waldångelbach.
Endhubbse dudd di Laimbach bai Balzfeld uff ennere Heh vun 204 m i. NN, in de
Gemää Diele, minde dudd se donn bai Brihl in de Owwerrhoi uff ennere Heh vun 94
m i. NN. De zerickgelehde Heheunnerschied sinn also 110 Meder.

Wie aa di Kraischbach fließt di Laimbach noch em Ausdritt in di Rhoiewene, bai
Wissloch, im Grawe am Rand zwische de Ewene un em Kraischgau diregd noch Norde.
Bai Nußloch biegt se dann Rischdung Rhoi um. Zwee Endlaschdungskanäl kenne
Wasser vun de Laimbach uffnemme: De Landgrawe zwische Nußloch un Ofderse un di
Hardtbach zwische Walldorf un em Induschdiegebiet Dalhaus bai Hoggene.

Di Laimbach hot frieher schun die Schwetzinger Burchõõlaach umflosse, bai de
Naigschdaldung vum Schloss (ab 1657) is Laach unn Foam vaännerd worre, sodass
ihr haidischi Gschdald endschdanne is. De See unn annere Gewässa im Schlossgadde
sinn vun zwee Wassawerge gschbaisd worre, welle di Laimbach dorsch zwee
Mihlräder õõgedriwwe hot.



https://pfl.wikipedia.org/wiki/Kurpf%C3%A4lzisch

Kurpälzisch (aach Badisch-Pälzisch) iss e Unnagrubb vun de vordapälzische
Dialekte, ä rhoifrängischi Dialektgrubb, unn die ähnzisch reschdsrhoinisch
Dialektgrubb vum Pälzisch. Lexikografisch erfassd unn beawaid werre di
kurpälzische Dialekte vum Badische un vum Siedhessische Wärdabuch.

S Kurpälzisch is des Pälzisch wu ma reschts vum Rhoi babbelt. Di Abgrenzung zu
alle iwwarische Pälzische Variande is also da Rhoi. Des Schbroochgebiet vum
Kurpälzische deckt sisch im Große un Gånze mid-em reschtsrhoinische Deil vun da
hischdoarische Kurpalz. Dodemit gehts weit iwwa-s Gebiet vun da haidische Regiõn
Kurpalz in Bade naus.

Di Außegrenze losse sisch net schaaf feschdleje. Des is äfach e Dialegdkondinuum
mid allmählische Iwwergäng zu de Nochbadialegd.

Di Unnerschied zwischem Kurpälzische un em Siedhessische sinn net gräßer wie
innerhalb vum badisch kurpälzische Gebiet. Di Bezaischnung als Hessisch un
Kurpälzisch odder gaa Badisch rischt sisch änzisch noch de haidische
Ländergrenze un hot mit da Schbroochgeografie nix zu du. Im hessische Ried, des
is di Rhoiewene, an da Bergschdrooß un im Odewald schwetzt ma pragdisch di selb
Schbrooch wie in da badisch Kurpalz. Vawunnere dud des oim net, hot doch des
gsamde Gebied zum Fliggedebbisch ghert, wu (vor allem) unner de Färschdetimer
vun Kurmoinz, Worms un Kurpalz uffgedaild waa. Di Schbrooch ännert sisch gõnz
allmehlisch. Noch Norde hie naigt ma tendenziell mehr zu helle Vokale, noch
Siede zu dunggle. S-gibt wennisch Unnerschied im Wortschadz. Zum Baischbiel
deggd ma sisch im hessische Orewald mid-eme Kolder zu, im badische Odewald mit
eme Debbisch. De selwe Unnerschied gibt-s iwwarischens aa innerhalb vum
lingsrhoinische pälzische Schbroochgebiet. Des Kurpälzisch-Siedhessische setzt
sisch noch bis ins bayrische Unnerfrõngge iwwer de Main weg fort un erschdreggd
sisch noch ugfähr uf de Londkrais Mildeberg.

Noch Siede hawwe di Schbroochforscher schemadisch di Linje zwische p un pf als
Grenz vum Kurpälzische zum Siedrhoifränggische feschdgelegt. Des gilt
glaischzaidisch als Grenz zwischem Middldaitsche un em Owwerdaitsche. Awwer so
äfach is des net. Erschdens emol hot sisch di Linje im Lauf vun da Zaid immer
waider uffgschbalde un is fä vaschiedene Wärder gãnz unnerschiedlisch. Zweddns
hawwe sisch selle Linje noch Nordweschde verschowe. Des hot dodezu gfiehrt, daß
ma hait in da Gejend um die ald Haubschdadt vun da Kurpalz, Haidlberg, noch da
lingwischdische Definizion gar nimmi kurpälzisch babble ded(!). Dabei ännert
sisch zwische da Regiõn närdlisch un e gãnzes Schdick Siedlisch vun Haidlberg
net allzuviel an da Schbrooch.

Beim Lambdazismus, noch em grieschische Buschdawe Lambda benãnnd, wärd in
Konsonand zu-eme l. Des hot-s frieher in verschiedene Orde in da Gejend vun
Månnem bis Ewwerbach gewwe wie Aldrib (direkt iwwam Rhoi driwwe), Neggarau,
Kefferdal, Faidene (wu di Oiwuhner selwer Failne nenne), Wallstadt, Seggene,
Friedrischsfeld, Heddese (des heßt dort Hellese), Schriese, Dossene, Aldebach,
Låmbehãã, Hilsehãã, Wilhelmsfeld, Hailischkraizschdåånisch, Aiderbach,
Altnaidorf, Schänau, Heddesbach, Långedal, Schääbrunn, Moosbrunn, Ewwerbach.
Hait hert ma des wohl bloß noch in e paa Orde bai Månnem un nerdlisch vun
Haidlberg.



https://pfl.wikipedia.org/wiki/Kreiszahl

Die Kraiszahl π {\displaystyle \pi } (Pi) is ä maddemadischi Konstande unn ä
irrazjonali Zahl. Im Dezimalsyschdem dut die Kraiszahl π {\displaystyle \pi }
aafange mid de Ziffanfolge vun

Die Kraiszahl bschraibd in de Geometrie des Vaheldnis vom Umfong vummä Krais zu
saim Durschchmessa. Genau des Vaheldnis is völlisch uabhängisch vun de Greeß vum
Krais. Die Kraiszahl werd midm klääne griechische Buchstawe Pi ( π
{\displaystyle \pi } ) bezaischnd, des is nämlisch de Aafangsbuchstab vun dem
griechische Word περίμετρος – perimetros unn määnt uff pälzisch sowas wie
„Umfong“. Die Bezaischnung „ π {\displaystyle \pi } “ is zum erschde Mol 1706 in
dem Buch Synopsis palmariorum matheseos (Iwwerbligg iwwer die Haubdwerk vun
de[maddematisch] Wisseschafd. Odda: Ä naii Eifierung in die Maddemadig) vum
William Jones vun Wehls.

Es exischdiere ä paar glaischwerdisch Definizjone fer die Kraiszahl  π
{\displaystyle \pi } . Am gebräuchligschde sinn devun die Feschdlegunge als



https://pfl.wikipedia.org/wiki/Kollerinsel

Die Kollerinsel is ä Halbinsel im Flusssischdem vum Rhoi unn gherd zu Brihl in
da Kurpalz unn Oddaschdadt in de |Palz. Die Kollerinsel lied lings vum Rhoi,
umschlosse vum Rhoi im Oschde unn vum Kollersee, bzw. Oddaschdädter Aldrhoi im
Weschde. Endschdonne is die Kollerinsel dorschn Tulla soi Rhoibegradischung, do
hot mer ä Abkärzung dorsch die Flussschling geschdoche unn de Rhoi hot die
Abkärzung genumme. Es ehemolisch Flussbedd bilded de Kollersee bzw. de
Oddaschdädter Aldrhoi. Die Gemainde Brihl liehd uff de reschde Said vum Rhoi,
Die Gemainde Oddaschdadt im Siedweschde, die Ketscha Rhoiinsel unn die Gemainde
Ketsch reschds vum Rhoi im Siedoschde.

De Brihler Dääl, wo mer aa als Die Kollerinsel im engere Sinn bezaischned, werd
londwärdschafdlisch gnudzd, de Oddaschdädter Dääl is bewalded. Am Ufer vum
Kollersee gebbds en Schdrånd zum Bade, awwa noch ohne effendlische Toiledde unn
en Reschorõõ uff de Midd vun de Insel. Zwää Seschlclubs unn en Kanuclub hawwe
ihrn Sidz uff de Kollerinsel. Wann de Rhoi Hochwasser hot, konn die Kollerinsel
als Polder gnudzd unn dodemid iwwerfluded werre. Uff die Kollerinsel kummt mer
midde Kollerfähr uffm Rhoi vun Brihl her odda vun Siedweschde iwwer die L535 uff
de Londbrigg vun Oddaschdadt unn Schbaya her.



https://pfl.wikipedia.org/wiki/Kocherbach

Kocherbach is e Dorf im Iwwerwald, wu heit zur Gemeinde Wald-Mischlbach im
hessische Kreis Bergschdrooß ghert.

Paa hunnerd Meder siedweschdlisch vum Ort uf 413 m Heh liggt di Hofgrubb
Räthedell (gschriwwe "Röthendöll"). Nach Weschde ugfähr in Kilomeder de Buggl
nuff kummt ma in 498 m Heh zum Hof un zur Haisergrubb Schdegglsberg.

Da Ort is 1320 als Kochelbach s erschdemol erwähnt worre. Vier Johr schbäder is
da Nåme Chocelbach iwwerliefert un 1391/92 Cocherbach. Soin Nåme hots vun da
Bach, an derre des Dorf åågelegt worre is.

Urschbringlisch is Kocherbach uff-m Territorium vum Kloschder Lorsch gelege.
Selles is 1232 em Erzbischtum Moinz unnerschdellt worre. Ab 1461 hot Kocherbach
dursch en Påndverdrag zur Kurpalz gekehrt, ab 1623 dånn widder zu Kur-Moinz. Des
Dorf is bis 1837 vun Hadderod mitverwaldt worre, dånn vun Gare. Ab 1957 waas
selbschdännisch un di Verwaldung waa in Affolderbach mit dabei. Di
Selbschdännischkeit hot nur dreizäh Johr ghalde, bis sisch Kocherbach 1970 im
Råhme vun da Hessische Gemeindereform Affolderbach ågschlosse hot, mitdemms 1972
zu Wald-Mischlbach zwångsoigemaindt worre is.



https://pfl.wikipedia.org/wiki/Klang_und_Mord

Harald Schneider (gebore 1962 in Schbaija) is en in Schiwwerschdadd lewender
Pälzer Schrifdschdeller vun Sadire, Krimikorzgschischde un zum Deel innerakdive
Krimmigschidde un vun Rädselkrimmis fer Kinna. Außerdem schreibt er e Pälzer
Regionalkrimiserie um en Schiwwersschdadder Kriminalhauptkommissar Reiner
Palzki, der in Mordfell ermiddelt.

Schneider schdelld soi Krimis fer Kinna, Jugendlische und Erwachsene gern in
Lesunge vor, die seid 2008 manschmol ach vum Muldiinstrumendalist und
Percussionist Pit Vogel beglaid wern, mid den er die Arwedsgemoinschafd Klang
und Mord begrind hod. Pit Vogel sedzd ach schun mol Tongfäße, verschiedene
Quietsch-Figure, e Metallspiral, Kaffeebohne un e klenes Xylophon fer die Klang-
un Geräuscherzoischung oi.

Schneider hot zunägschd ongfonge fer Schdudende-Zaidunge zu schraiwe. Donn hod
er fer Geld Gschischde un Korzkrimis fer die Reschebochepresse gschriwwe. Dursch
soi eischene vier Kinner angereschd, hot er begonne sisch indensiv mit
Kinner-Radekrimis un Detektivgschischde zu beschäfdische und solsche a zu
schraiwe. Die Figur des Kriminalhauptkommissar Reiner Palzki begonn ihr Lewwe
mit Krimikorzgschischde, die in de Zaidung Die Rheinpfalz erschiene sinn. Newe
ennere spannende Krimigschischde un viel Pälzer Lokalkolorid - in de naie
Tradition vun de deitsche Regionalkrimis - die soi Krimis als Zudade enthalde,
lebt Scheider in denne Krimis ach soi Luschd an Humor, Sadire und e bissel ach
an Parodie aus. Des fangt bei monsche Nome von Persone on (Dr. Metzger fer de
Seriearzt, oder witzisch-schene Name wie Steinbeißer un Tannenzapf), was
monschmol an des Comic Asterix erinnert, und geht waider bei soine efters
sadirische Personezaischnunge un ihre Konflikte. Immer widder kumme ach
vefremdete Nome von reale Persone vor.

Er ist Mitglied der Veroinischungung vun ca. 600 deitschsprochische Krimiaudore
Das Syndikat sowie im Friedrich-Bödecker-Kreis (FBK). Es Ziel vum
Friedrich-Bödecker-Kreis is die Leseferderung un die Literadurvermiddlung fer
Kinner un Juchendlische. 2012 hot er zur Leseferderung un um die Erwet vun de
iwwer 1000 Ehreamtlische in de 160 effentlische Kadolische Bischereie im
Bischdum Schabaya zu werdische, e Serie von siewe koschdelos Ufdridde mit em Pit
Vogel in so Bischereie ongebode. In denne liesda aus soim siebte Kriminalromen
"Pilgerspuren", bai dem es sich um Morde in kerschlische Milie dreht.



https://pfl.wikipedia.org/wiki/Kandel

Kannel isch ä klänni Schdadt im Südoschte vunde Palz. In Kannel wohnen 8.379
Laid. Kannel lichd am nerdliche Rand vum Bääwald, umgfehr 12 Kilomeder vun de
franzeesische Grenz un edwa 10 Kilomeder vom Rhei weg. Die Poschtlaidzahl vun
Kannel ist 76870, die Telefonvorwahl 07275.

Frieher war Kannel ä Stroosedorf, wie ma se in de Siedpalz ganz ofd finne kann.
Inzwische isch die Schdadt awwer ach in die Brääd gewachse. Bis in die Midd vom
zwanzigdschde Johrhunner hot's nur die Schdadtdääle Owwerkannel (im Weschde),
Middelkannel (in de Midd) un Unnerkannel (im Oschde) gäwwe. Kurz vorrem zwädde
Weldkriech hänn se dann im Siede d' Siedlung als neie Schdadtdääl gebaud. Seid
de Kriech rum isch, sinn dann ä paar Neibaugebiede dezukumme. Näwer de
eischendliche Schdadt gäbt's noch die Ordsdääle Minnerschlache (uff hochdeitsch
Minderslachen) und Heefe (uff hochdeitsch Höfen). Said 1937 hot Kannel 's
Schdadtrechd. Burchemääschder isch said 2004 de Tielebörscher Gindher (uff
hochdeitsch Günter Tielebörger) vun de SPD.



https://pfl.wikipedia.org/wiki/Judenhof_Speyer

De Juddehof (gschriwwe: Judenhof) isch im Middlalda s'Jiddische Veadl in
Schbaija gwesd, midd änna Männa- unn Frauwesinagog unnde eldschd
iwwrischgbliewene Mikwe, äm riduelle Tauchbad vunde Judde. Haid ischde Juddehof
n'Deel vum Museum SchPIRA, wuma die Oschd- unn Weschdwoand vunde Männasinagog,
die Oschdwoand vunde Frauwesinagog unde unnairdische Deel vunde Mikwe unn
Auschdellungsschdigg oagugge konn.

De Bischof Rüdiger Hutzmann hodd 1084 jidische Flischdling aus Määnz uffgnumme
unn dodmid die jidisch Gmoind in Schbaija g'grind. Ea hoddse donn unna soin
Schudz gnumme unnen bsondare Reschd gewwe. Die Männasinagog hoddma gesche 1120
gbaud unn die Frauwesinagog ä bissl schbeda dzugfieschd. A die Mikwe isch do
schun gbaud worre. S'isch domidd s'eldschd jiddisch Ridualbad neadlisch vunde
Alwe. Middm Juddehof hodd Schbaij im Middlalda fa uugfea 400 Joa änni vunde
gregschde Juddegmoinde neadlisch vunde Alwe kabd. Im 11. Jaahunnad sinn Judde
vun Idalije unn Fronkgraisch als Kauflaid unn Bong'gjes in die Schdadd kumme.
Bis ins 13. Jaahunnad sinn G'lehrde vunn iwwaraal vunde Weld oande Rhoi kumme,
um baide „Weisen von Speyer“ zu lerne. Im 14. Jaahunnad hodd donn s'zumaischd
friedlisch midd'nonna vun Chrischde unn Judde uffkead unn die jiddisch Gmoind
isch vaschwunne. Im Joa 1529 hodd die Schdadd vunde jiddische Gbaide die Sinagog
als Zaighaus unn de Mikwe als schdeddisches Waffelacha bnuzd worre unn deswesche
isches a easchdmol nedd vafalle. Awwa middm Schbaimara Schdaddbrond vun 1689
isch a die ejemlisch Sinagog zuna Ruin worre.



https://pfl.wikipedia.org/wiki/Jost_Gippert

Jost Gippert (* 12. März 1956 inn Winz-Niederwenigern, awai Hattingen) is e
daitscher Schbrochwisseschafdler un Kaukasioloog, Brofessor fer Veglaischende
Schbrochwisseschafd am Inschdiduud fer Empirischi Schbrochwisseschafd von de
Johann Wolfgang Geede-Universidääd Frangford am Maa unn Audor.

1972 hotter es Laipzisch-Gymnasium in Esse-Alteesse gepackt. Von 1972 bis 1977
hotter Verglaischende Schbrochwisseschafd, Indologie, Japanologie unn Sinologie
an de Universidääde Marbursch unn Berlin (Fraii Universidääd) schdudiert. No em
Studium hotter 1977 de Grad vomme Doktor der Philosophie mit enner Arwett iwwer
die Syndax infinidivischer Bildunge inn de indogermanische Schbroche erworb. Von
1977 bis 1990 hotter unnerschiedlische Positione als Wisseschafdlischa odda aa
Hochschulassistend unn Universidäädslekdor in Berlin, Wien unn Salzbursch inne
gehott. Als Forschungsassisdend fer Orientalisdischi Compuderlinguischdik hotter
sisch 1991 ann de Universidääd Bambeasch mit enner Arwitt iwwer die Iranische
Lehnwerder im Armenische unn em Georgische habilidierd. Said 1994 lead Jost
Gippert Veglaischende Schbrochwisseschafde ann de Johann Wolfang
Geede-Universidääd. Said 1996 isser Auswäddisches Mitglied von de Akademie von
de Wisseschafde zu Gelati (Georgie), said 2002 isser Mitglied von de
Turfankommission unn said 2007 Mitglied von em Zentrum „Sprache“ von de
Berlin-Brandeburgische Akademie von de Wissenschafde.

Jost Gippert is Gründer unn Direkdor vomme Projekd TITUS (Thesaurus
Indogermanischer Texd- und Schbrochmaderialie), das e vollschdännischi digidali
Erfassung vomme textlische Iwwerlieferungsmaderial inn alde indogermanische
Schbroche unn denne benachbarde Idiome erraische möscht (said 1987). 1999
initiierde er es Projekd ARMAZI (Kaukasische Schbrache unn Kuldure:
Elekdronischi Doggumentation), welsches e döschgraifendii digidali Erfassung von
alle Maderialie aus de kaukasische Schbroche abzield unn aus demm derwail es
Projekd vomm Georgische Nationalkorbus hervorgang is. Said 2010 fiirt Jost
Gippert de Schweapungd “Digital Humanities Hesse: Integrierdi Uffberaidung unn
Ausweadung von textbasierde Corpora” imme Rahme von de “Landes-Offensiiv zue
Endwicklung Wisseschafdlisch-egonomischer Exzellenz (LOEWE)” vomm Land Hesse
(Gemainschafdsprojegd von de Universidääd Frankfuet zesamme mit de Teschnische
Universidääd Dammstadd unn em Fraie Daitsche Hochschdift / Frankfueter
Geede-Museum).

Mit Oriendalische Handschrifde had Jost Gippert indensiv said de Hälfd von de
1990er Joor immem Rahme von Projegde ze duun, welschi
Handschrifdedigidalisierung (z.B. von de tocharische Handschrifde von de
Berliner Turfansammlung) oda die Palimpsesdedition als Ziel han (z.B. die
kaukasisch-albanische Palimpsesdhandschrifde vomme Sinai). Im Rahme von denne do
Däädischkaide hotter im Joor 2009 e Gaschtuffendhald bai de Forschergrupp
“Manuskribdkulduren” von de Universidääd Hambuesch gehat. Imme Sommersemeschder
2013 hotter sisch als Petra-Kappert-Fellow e zweddes Mol inn Hambuesch uffgehall
(baim inzwische ingerischde Sonderfoaschungsberaisch 950 „Manusgribdguldure inn
Asie, Afrika unn Euroba“), um bai de Erarbaidung von de Encyclopedia of
Manuscript Cultures of Asia and Africa unn aa vomm Handbuch Comparative Oriental
Manuscript Studies baizudraan.



https://pfl.wikipedia.org/wiki/Iwwerwald

Da Begriff Iwwerwald wärd zwaa schun länger verwendt, awwer trotzdem isses
uklaa, wu eingklisch soi Grenze sin. Heit bezeischne sisch di drei Gemeinde
Schdånisch, Grasellebach un Wald-Mischlbach als Iwwerwälder Gemeinde.
Bragdischerweis bezeischend ma genau denne ihre Gemaagunge als Gebied vum
Iwwerwald. Des umfaßd etlische Därfer, wu seit da Hessische Gemeindereform in de
sibzischer Johr zu denne drei Gemeinde dezugheare. Wu der Begriff Iwwerwald
urschbringlisch herkummt, do gibt-s verschiedene Iwwerlejunge, awwer im Grund
weeß-es heit kääner mehr.

Geologisch gsehe liggt da Iwwerwald am Iwwergång vum Vordere odder Krischdalline
Ourewald zum Hinnere odder Buntsandschdåå-Ourewald. Deile devuu ligge also uf
Granit un medamorfe Gschdoine, ånnare uf m tibische roude Sandschdåå. E
charagderischdischi Låndschaftsform uf m Krischdallin sin Houchfläsche mid
weisch gformde Biggl, wie in Schdånisch un drumrum. Im Sandschdåå hawwe sisch
dageje dief oigschniddene Däler ausgebildt, zwische denne långgschdreggde
Hehezieg schdehegebliwwe sin. Genauso sieht di Låndschaft uf grouße Deile vun da
Gemaagung vun Wald-Mischlbach aus. Nadurraimlisch is da Iwwerwald also kää
Oiheid.

Da Iwwerwald is vum Klouschder Lorsch aus besiedld worre un hot bis zur
Ufflesung vum Klouschder zu soim Territorium ghert. Danoch sin sisch di
Kurfärschedtimer Moinz un Palz net änisch worre, wemm was gheare soll, un hawwe
de Iwwerwald unner sisch uffgedeilt. In månsche Därfer hot di Zughearischkeit
als emol gewechslt.

Da Iwwerwälderische Dialegd ghert zum Ourewällerische un dodemit zum
Kurpälzisch-Siedhessische Schbrochraum. Der widderum bildt zåmme mim Pälzische
un eme Deil vum Lodringische di Rhoifrängisch Dialegdgrubb im engare Sinn.

Im Iwwerwälderische neigt ma zur Diphtongierung vum långe ee/ää un oo zu äi un
ou. Beischbiel:

In demm Satz wärd aa glei deidlisch, daß da Lambdazismus verbreidt is: E „d“
wärd als zumne „l“: roud, roule. Weiders kennt ma de Rhotazismus, des heeßt, e
„d“ kånn zu eme „r“ werre: Wu ma z. B. wuånnaschd dawedder sescht, heeßts im
Iwwerwald dewerrer. Eweso sescht ma Ourewald, dreere un Gaare.

E tibisches Word fä de Iwwerwald wie de gånze hessische Ourewald is Hussmoug fä
e Fischdebutzl. E Moug is e Muddersau. Wie aa schunsch in Siedhesse deggt ma
sisch nachds mid-eme Kolder zu un ned, wie iwwer da Badisch Grenz, mid-eme
Debbisch.



https://pfl.wikipedia.org/wiki/Hollerbusch

Holunder, ach Holler oder Hollerbusch genannt, mehnt in die Palz Sambucus nigra,
also hochdeitsch Schwarzer Holunder, en weit verbraidede Schdrauch, der bis 7
Meder hoch wachst. Holunder ghert zur Gattung Holunder, e Grupp von sumergriene
Schdraicher, selten kleene Beem.

Die aromadische, kaliumraische Bliede und die Vitamin B2- und Vitamin C-raische
runde, schwarze, glänzende Beere wern zum Koche, zum Genieße un fer Hailzwecke
oigsedzt. Mehrere gsunde Inhaltsstoffe und einische positive Wirkunge bai
Kronkhaide sinn nochgewiese. De Holunder war bzw. is traditionell e wischdischi
Hailplanz und ist mit allerhond Mythe, Volksbreich und ach Awwerglauwe verbunne.

Die Zweische sin jung griie, schpäder braun bis hellgrau un zaischen
ufffäälische Rindepoore (Lenticellen). Die Lenticellen diene dem Gasaustausch.
Alädere dicke Äscht zaischen e dicki, zerklüfdi Bork. Typisch der Holunder is in
junge Zwaische des weiße Mark.

In Deitschland sin folschende weidere Name fer Holunder je noch Geschend
volksdimlisch: Allhorn, Dolder, Ellhorn, Eller, Flieder, Holer, Holder,
Hollerbaum, Hitschel, Quebeke, Schibike

Der biologische Name Sambucus laid sisch vom griechische Wort Sambuke ab, des
Word meent Fleed. In de Antike hott mer nemlisch aus de hohle Äschdle vum Holler
Fleede gschnidzd.

Geographisch fin er sisch außer im hohe Norde in ganz Europa und in weite Deele
Asiens.

Die Bliedeknospe kennen im April un Mai geerndt, abgekochdt und sauer oder
salzisch oigeleschd werre.

Holunderbliede enthalde ätherische Öle, en hohe Andeel freie Fettsäure,
besonders bemerkenswert 4-9 Prozent Kaliumsalze un bis 3,5 Prozent Flavonoide
(vor allem Rutin).

Medizinisch werd de Tee oigsedzt. Die Bliede enthalde schweißtreibende
Glykoside. Dem ätherische Eel wern schweißtreibende, harn- und milchtreibende
Wirkung zugerechnet.

Holunderbeere enthalde Ätherische Öle, Flavonoide, Atnhocyane, ca. 7,5 Prozent
Zucker un Fruchdsäure. In 100 Gramm Beere sin 65 mg Vitamin B2, 18 mg Vitamin C
und 17 mg Folsäure. Da die Beere des uverträgliche Sambunigrin enthalde, des
Macheprobleme verursacht, sollten greßere Menge gekocht werre, wodurch des
Sambunigrin abgebaud werd.

Typischerweis schneid ma bei de Ernd die gsamte Fruchtdolde ab, sobald sisch
alle Frischd blauschwarz verferbt hen, un entfernt onnschließend enzelne
verdorwene odder noch unrefe Beere. Dann zoppeld ma die Beere ab odder lest se
mit ennere Gawwel als „Kamm“ ab. E Aldernadvie is die Berre samt Dolde
einzufriere und im gfrorene Zuschdand dann enfach abzuschittle.

Jacob Grimm berischd in soim Buch Deutsche Mythologie, dass Holunder
(althochdeitsch holantar) ausgezaichnede Verehrung genoss. Vun Niedersachse, wu
de Holunder Ellorn odder Ellhorn heßt, zitiert er: "Arnkiel erzählt 1, 179
unverdächtig: 'also haben unsere vorfahren den ellhorn auch heilig gehalten, wo
sie aber denselben unterhauen (die äste stutzen) musten, haben sie vorher
pflegen dis gebet zu thun: "frau Ellhorn, gib mir was von deinem holz, dann will
ich dir von meinem auch was geben, wann es wächst im walde".



https://pfl.wikipedia.org/wiki/Hirschhorn_(Neckar)

Härschhorn is e klääni Schdadt mit 3.424 Euwohner (2013) im Odewald un im
hessische Neggerdal, an da hessische Riviera, wie ma sescht.

Des Dorf Härschhorn werd ugfähr mit der Burggrindung um 1260 entschdanne seu.
1391 hot s di Schdadtreschde erhalde un is vun are Schdadtmauer umgewwe worre.
1556 hot en verherender Schdadtbrånd des so genånnde Hinnerschdädtsche fascht
gånz vernischt. 1565 sin Deile vun der Schdadtmauer vun eme Hochwasser mit
Eisgång zerschdert worre. Während em Dreißischjährische Krieg is Härschhorn 1632
åns Ersbischtum Määnz gfalle. Di Bevelkerung is verarmt. Di Pescht hot 1635 di
Bevelkerung weider dezimiert un fascht ausgelescht. Noch em Weschdfälische
Friede 1648 hot ma de Ort mit Lait aus der Palz, Kurmäänz, Kurtrier, Lothringe,
Tirol un da Schwaiz widder ufgsiedelt. Seit 1803 ghert Härschhorn zu Hesse,
seunerzeit zum Großherzogtum Hesse-Darmschdadt.

Zu Härschhorn ghere heit aa di benochbarte Derfer Erschhoim (di ältscht Siedlung
in da Gejend), Långedhal, Unner-Hoinbrunn un di Hälft vun Igglsbach. Di ånner
Hälft ghert zu Ewwerbach un dodemit zu Bade.

Im 14. Johrhunnert is di Burgåålag ausgebaut un erweidert worre. Ihr heidisches
Aussehe hot se am End vum 16. Johrhunnert erhalde, wo se im Schdil vun da
Renaissås ähnlisch wie e Schloß umgebaut worre is.

Di Burg is noch ausgschbroche gut erhalde. Die beschdeht aus are Kern- odder
Haubtburg an da hegschde Schdell, are owwere un are unnere Vorburg un is vun eme
weitleifische Befeschdischungssyschdem umgewwe, wo bis zur Schdadt nunner
reischt. Alle Gebaide sin aus ärtlischem rodem Såndschdõõ errischt.

Des Karmeliterkloschder Härschhorn mit seunere schbätgodische Kärsch Mariä
Verkindischung is 1406 vun de Herre vun Härschhorn gegrindt worre. Des ligt
unnerhalb vun da Burg un iwwer der Schdadt.



https://pfl.wikipedia.org/wiki/Harald_Schneider

Harald Schneider (gebore 1962 in Schbaija) is en in Schiwwerschdadd lewender
Pälzer Schrifdschdeller vun Sadire, Krimikorzgschischde un zum Deel innerakdive
Krimmigschidde un vun Rädselkrimmis fer Kinna. Außerdem schreibt er e Pälzer
Regionalkrimiserie um en Schiwwersschdadder Kriminalhauptkommissar Reiner
Palzki, der in Mordfell ermiddelt.

Schneider schdelld soi Krimis fer Kinna, Jugendlische und Erwachsene gern in
Lesunge vor, die seid 2008 manschmol ach vum Muldiinstrumendalist und
Percussionist Pit Vogel beglaid wern, mid den er die Arwedsgemoinschafd Klang
und Mord begrind hod. Pit Vogel sedzd ach schun mol Tongfäße, verschiedene
Quietsch-Figure, e Metallspiral, Kaffeebohne un e klenes Xylophon fer die Klang-
un Geräuscherzoischung oi.

Schneider hot zunägschd ongfonge fer Schdudende-Zaidunge zu schraiwe. Donn hod
er fer Geld Gschischde un Korzkrimis fer die Reschebochepresse gschriwwe. Dursch
soi eischene vier Kinner angereschd, hot er begonne sisch indensiv mit
Kinner-Radekrimis un Detektivgschischde zu beschäfdische und solsche a zu
schraiwe. Die Figur des Kriminalhauptkommissar Reiner Palzki begonn ihr Lewwe
mit Krimikorzgschischde, die in de Zaidung Die Rheinpfalz erschiene sinn. Newe
ennere spannende Krimigschischde un viel Pälzer Lokalkolorid - in de naie
Tradition vun de deitsche Regionalkrimis - die soi Krimis als Zudade enthalde,
lebt Scheider in denne Krimis ach soi Luschd an Humor, Sadire und e bissel ach
an Parodie aus. Des fangt bei monsche Nome von Persone on (Dr. Metzger fer de
Seriearzt, oder witzisch-schene Name wie Steinbeißer un Tannenzapf), was
monschmol an des Comic Asterix erinnert, und geht waider bei soine efters
sadirische Personezaischnunge un ihre Konflikte. Immer widder kumme ach
vefremdete Nome von reale Persone vor.

Er ist Mitglied der Veroinischungung vun ca. 600 deitschsprochische Krimiaudore
Das Syndikat sowie im Friedrich-Bödecker-Kreis (FBK). Es Ziel vum
Friedrich-Bödecker-Kreis is die Leseferderung un die Literadurvermiddlung fer
Kinner un Juchendlische. 2012 hot er zur Leseferderung un um die Erwet vun de
iwwer 1000 Ehreamtlische in de 160 effentlische Kadolische Bischereie im
Bischdum Schabaya zu werdische, e Serie von siewe koschdelos Ufdridde mit em Pit
Vogel in so Bischereie ongebode. In denne liesda aus soim siebte Kriminalromen
"Pilgerspuren", bai dem es sich um Morde in kerschlische Milie dreht.



https://pfl.wikipedia.org/wiki/H%C3%B6heischweiler

Hehäschwiller is e Ortsgemänd im Londkres Siedweschtpalz in de Palz. Sie gehert
de Verbondsgemend Daleschwiller-Frösche o.

Hehäschwiller lait uf de Sickinger Heh. Im Weschde befind sich Ninschwiller, im
Nordoschde Petersbersch (Palz).

De Ort is vun Daleschwiller her bsiedelt. Die Ortsherrschaft hodde die Grafe vun
Zweebricke. 1385 wurd Hehäschwiller on die Kurpalz verkaf. No de Londestailung
is der Ort zu Palz-Zweebrigge gelongt.

Der Gemainderat in Hehäschwiller besteht aus zwelf Ratsmitglieder, wu bai de
Kommunalwahl am 7. Juni 2009 in äner Mehrhaitswahl gewählt worr is, und dem
ehreamtliche Ortsbirjermeeschder als Vorsitzende.

Die Blasonierung vum Wabbe lautet: „Vun Schwarz un Gold gedailt, drin uf grienem
Draiberg en rotbewehrter un -bezungter vun Gold un Rot gedailter Leb“.

Dee Leb schdammt sowohl ausem Wabbe vun de Wittelsbacher als aa vun de Grafe vun
Zweebrigge. Die wechselnde Farb symbolisiert die Zugherischkait zur Kurpalz un
zu Zeebriggn. De Draiberg verwaist uf die Hehelag vum Ort.



https://pfl.wikipedia.org/wiki/Garaasch

Ä Garaasch (uff hochdaitsch Garage) isch ä iwwadachdi, ofd a mit feschde Maure
un midäm abschliesbari Door um was abzustelle. Maischdens werds fa Faazeische
wie zum Baischbiel Audoos, Faareda oda Modorreda benuzd. Viel Laid benuzen des
awwa a um Wergzeisch zu lagere un Sache rebariere zu kenne.

Die Vorläufer vun de Garasche sinn Remise, die zum Unnerbringe vun
Perdefuhrwerke gebaud worre sinn. Die erschd Garaasch, wu exdra fer e Audo
gebaud worre iss, iss 1910 in de Kurpalz in Ladeberg vum Carl Benz errischdet
worre.

In de Palz reschelt die Landesverordnung über den Bau und Betrieb von Garagen
(Garagenverordnung - GarVO -) vum 13. Juli 1990 des Baue vun Garaasche.

Iwwerm Rhoi in de Kurpalz gilt die GaVO - Garagenverordnung; Verordnung des
Ministeriums für Verkehr und Infrastruktur über Garagen und Stellplätze -
Baden-Württemberg - vom 7. Juli 1997

Immer widder wern, wonn Laid onfonge e Firma zu grinde, awweer noch ke Kapidal
fer e Firmegebeide henn un ke Geld fer was zu miede, Garaasche fer ersche
kommerzielle Akdividäde genutzt. Berihmt isch vor allem die Garaasch worre, in
dere Bill Hewlett un Dave Packard 1938 mit 538 Dollar ihr Firma Hewlett-Packard
gegründet hen. Aus dem was die zwee in Packards Garaasch in Palo Alto ongfonge
hen, is heit en Weltkonzern mid em Umsatz vun (2011) 127 Milliarde US-Dollar
worre.



https://pfl.wikipedia.org/wiki/Forst_an_der_Weinstra%C3%9Fe

Forschd is ä klääns Schdrooßederflsche on de Woischdrooß 4 km SSW vun Derkem un
9 km NNW vun Naischdadt. Es k'eerd zur Verbondsgemäänd Daidsm im Londkrääs
Derkem, hot ä Flesch vun 3.59 km² un lischd 110 m i.NN. in de Heeh.

Wie de saalisch Färschdbischuf Johannes I soi Länner im Schbairgau em
Huchschdifd gschengd hod, is de Wald nädlisch vun Deidsm („Vorst“) außevoa
gebliwwe fär die färschdlich Jachd. Sella "Vorst" waa de Oofong vum Däffsche.

In de Bauregriesche hod de Kuafärschd Ludwig V in Forschd midde Baure vum
Gailwaila un vum Bockrema Haufe vähonneld.

In de 1790er is aach Forschd duasch die fronzeesisch Rewoluzion noo Frongraisch
kumme un de Wiena Kongreß hod donn die gonz lingsrhoinisch Kurpalz - un dodemid
aach Forschd - noo Bayan geduun.

Es measchde un es wischdigsde sin die Wingäd un Forschd hod ä paa vun de beschd
Laache. Iwwa ään Woi, en Uukaija - as „Forster Ungeheuer“ weldwaid bekannd -
hodde aal Bismaak emol gsaad, es dääd em jo uukaija schmecke, desdo Uukaija!



https://pfl.wikipedia.org/wiki/Feuerbachpark_(Speyer)

Uff schbaijmarisch d'Lochagga, uff hochdaidsch awwa d'Faijabachpaag (gschriwwe
Feuerbachpark) ischn Paag in Schbaija baide Diagonisseschdrooß,
Ludwigswuschdrooß, Slewogdschdrooß unn Schraudolfschdrooß, wu nochm Anselm
Feuerbach, em in Schbaija gborrene Kunschdmaala, b'nonnd isch. Umde Lochagga
hoddsä Droddwa drumrum midd Bääm. Im Joa 1995 hodd die Schadd de gonse Paag als
Dengmalzoon ausgschriwwe.

Die Schdadd hodd 1935 ä Schdadua fadde Anselm Feuerbach baim Fritz Claus vun
Saabrigge in Uffdrach gewwe, wuma donn im Dummgaade uffschdelle wolld, awwas
isch easchd 1950 feadisch worre unnma hodds donn im Lochagga als Dengmol
hiegschdelld. S'Dengmol isch aus Muschlkalk unnde Soggl hoddä Inschrifd „Dem
Grossen Maler Anselm Feuerbach, seine Vaterstadt“. Soi G'buadshaus
s'Faijabachhaus isch haid ä Museum in Schbaija.

Im Joa 1911 hoddma aussa Leemgruub, d'Lochagga, wu'm St.-Georg Grongehaus kead
hodd, än Paag gmachd. Die Leemgruub hodds schun long gewwe unn ma konnse in
Kaade vum 15. Jaahunnad finne. Zueasch hoddie Grieoalach awwa mol Prinz Luitpold
Bladz keese, zu Eare vun soim 90. G'buardsdaach un donn im Dridde Raisch
Horst-Wessel-Platz. Im Joa 1946 hoddmoan donn in Feuerbachpark umgdaafd.
Uaschbringlisch isch die Gruub mol greeßa gwesd alsde Paag haid. Uffm Deel davu
isch 1880, nochdemas uffgschidd kabd hodd, die Pioniakassean gbaud worre.



https://pfl.wikipedia.org/wiki/Europas_Rosegaade

Europas Rosegaade in Zwääbrigge in de Palz is e iwwer 50.000 m² großi
Parkålaach, in der mehr wie 60.000 Roseschdeck vun 2.000 unnerschiedliche Sorde
arrongschiert sin.

De Zwäbrigger Rosegaade is e Hauptsehenswürdischkeit in de Schdadt. Er gehert
schun zu de greßere innerschdädtische Gardeålache in Europa, wonner aa mit dänne
riesische absolutistische Schlossparks nät mithalle konn, die domols mää odder
wännischer fließend ins Jachtrevier iwwergong sin. Immerhie isser es
drittgreschde roine Rosarium vun de Welt.

De gonze Summer iwwer sieht de Besucher in de abwechslungsreich geschdaltet
Szenerie vum Rosegaade e bunti Vielfalt vun Rosesorde, zwische Teiche, Gehelz un
onnere Plonze. Om schänschte is die Zeit vun Mitte Juni bis Mitte Juli, wonn die
mänschde Bliede uff sinn. Awwer nadierlich hängt des aa vum Wedder ab. In der
Zeit sinn immer die Zwäbrigger Rosedaa.

De Rosegaade is awwer a schun im Friejohr schää, wonn die Frielingsblumme
bliehe, un im April und Mai gehn dann immer widder onnre friehe Rosesorde uff.
Von Mai bis September is on jedem Sunndamidda om drei e Uffiehrung aus de
Rosegaade-Konzertreih. Besonners hervorzuhebbe sin noch de Wildrosegaade un die
Sommlung vun historische Rosesorde, die es so schunscht nirchends uff de Welt
gäbt.



https://pfl.wikipedia.org/wiki/Errbach

Errbach is de greschde Schdaddeel vun Humborch un had so schdiga 13.000
Inwohner. Im große ganse kann ma san werd Errbach vun Humborch dorch die
Bahnlinje Humborch - Laudere gedrennd. Die ehnzich Ausnahm is die Hingelsbix,
die als ehnziches Ordsdeel rechds vun de Bahn leid.

De Labbedäsch leid zwische Errbach un Aldschdad un had 221 Inwohner (Schdand: 1.
Januar 2008). De Ordsdeel had e eichener Schbordverein. An de Zufahrdsschdroß
leid e Induschdrie- un Gewerbegebied med mehrere Fachmärgd. Dord is a de
Haubdingang vun de Boschwerge 1 un 2.

Gegrind wor is de Ord als Vesorchungshof far die Hoheburch vun em Graf La
Bretesche, der vun 1680 bis 1697 Gouveneir vun Humborch un Kommandand vun de
franzesische Trubbe in de Saabrovins war. De Name La Bretesche(s) Hof hat sich
im Lauf vun de Zeid in Labbedascher Hof omgewanneld.

Der zwische Humborch und Bruchhof an de Moorniederung Closebruch gelähne
Johannishof – omgangsschbrochlich a Hingelsbix genennd – leid als enzicher
Ordsdeel Errbachs sidlich vun de Bahnlinje Laudere–Humborch. Er is vun Errbach
aus nor iwwer e Radweg se erreiche, med em Audo muss ma endwedder iwwer Humborch
oder iwwer Bruchhof fahre. Do war e 1760 vum Herzoch Christian IV. vun
Palz-Zweebrigge erbaudie Fasanerie med eme 700 ha große Fasanerieparg im
englische Schdil. Herzoch Kal II. Auguschd had die Fasanerie schbäder med em
Schloss Amalieluschd, e eichenenes Refuchium far sei Fra Herzochin Maria Amalie
ergänzd. Die gesamd Anlach is wie es benachbade Schloss Kalsberch 1793 vun
franzesische Revolutionsdrubbe zerschdeerd wor un med de Zeid vollschdänich
abgedra wor. Zur Zeid werd an de Hingelsbix es neie Humborjer Schwimmbad gebaud.
Eröffnung soll voraussichdlich 2014 sinn.

De Ord is noh em gleichnamiche Bach, em Errbach benennd. De Name kommd in
Deitschland heificher vor. Die Herkunfd is awer ned gleich, sonern werd vum
Ewwer oder vun de Erl oder vun eme Bach med schdärgerer Erdmedfehrung hergeleid.
Far de Errbach is die ersschd Herleidung nohgewies, es haneld sich also om e
Bach, an demm „de Ewwer ufgefall is“. Schunn de Ewwersbach, e linger Zufluss vum
Erbach, gebd e Hinweis uf die Namensdeidung. In erer Urkun vun 1346 were die
Orde „Vochelbach“, „Ewwerbach“ un „Humborch“ medenanner genennd, so dass die
Herkunfd „Ewwerbach“ far „Errbach“ historisch beled is.



https://pfl.wikipedia.org/wiki/Domnapf_(Speyer)

De „Domnapf“ heesd im Schbaimara Volgsmund Dummschissel un schdeed vorm Dumm in
Schbaija inde Palz im Bundesloand Rhoilond-Palz. Die Schissl isch aus
Soandschdää un schdeed una Dengmoalschudz un es gejn uug'fea 1500 Lidda Woi noi.
Frija hodma die Schissel imma g'fild woan en naiije Bischoof g'weeld worre isch.

Ma dengd dasses die Dummschissel schun said 1294 hodd. Wisse dudma des awwa vum
Joa 1314, wus a schrifdlisch eawäänd worre isch. Said 1490 hodda a ä Schrifd
drumrum uff Ladoinisch un 1972 ischn Messingring midde Schrifd eanaijad worre.
Do schdeed druff

Quid velit haec, relegas, ut lanx cavus ille catinus; Dum novus antistes
procerum comitante caterva – Urbem hanc intrat eques, huc Bacchi munera fundit;
Virginis a templo cleri simul ecclesiarum – Terminus et limes, stat libertatis
asylum; Et fit confugium, portus et ara reis. 1490

"'Was soll doan des', weaschd vielaischd deng'ge, 'de Nabf do, die hohl Schissl
do'. Alla, woannen naije Voaschdea mid soine onnare Wiadedräscha in die Schdadd
g'ridde kummd, doan dud deado die Gaawe vum Bachus noi. Vunde Jungfraa iea
Keäasch awwa a vunde Paffe isch die Schissl ä Grens, än Schuds un Blads fa die
Fraihaid. Un fa Oag'glaachde isches än Haafe un Aldaa, wuse hie kumme kennen.
1490"

Doan hods a noch ä Wabbe vum Bischdum Schbaija midde Maria, de „Patrona
Spirensis“.

Die Dummschissel isch ä Grensmakiarung zwische Keäasch un Raisch, Domkabiddl un
fraiji Raichsschdadd gwesd. Schun imma un iwaraal hodd g'golde: wea sisch in
ännäre Keäasch flischde dud, isch do sischa - kän Schdaddrad hedd sich gdraud,
änna ausna Keäasch odda gaa vunäm Aldaa weghole z'losse. Uma hedd a känn oannare
Scherge g'funne, wus g'machd hedd. Haid noch finnen sisch Eainarunge dodroa zum
Baischbiel im Keäascheasiel vun Auslända, wuma hodd abschiewe wolle odda
lidaraisch in Gschischde wie Don Camillo un Peppone.

Vunde Dummschissel aus hawwen awwa a „Böszüngige Weiber“ un uudreuje Männa unnam
Gschpedd vunde Laid än Schondschdää ummen Hals nuff bis zum Aldperdel draache
misse. Newam Nabf hodds a n'Bronga gewwe un 1361 hoddma em Goddesläschdara die
Zung rausgschnidde.

Wärendem Fischdebischdum hodds ledschmol Oafong 1611 Woin im Nabf gewwe. Do
ischde naije Bischoof Philipp Christoph von Sötern in die Schdadd g'ridde kumme.
Dnoch hawwen die Griesch, de Draisischjerische Griesch unde Pelsa
Eawbfolschegriesch Faijalischkaide vahinnad. Die Froansose hawwn 1794 die
Schissel donn duaschn Fraihaidsboom easedzd. Do sinn donn die lingsrhoinische
daidsche Gbied zu Foangraisch kumme uns Fischdebischdum isch weldlisch worre.

Nochde Iwwanoahm vunde Palz duachs Kenischraisch Baijan hoddmade Nabf 1822
siedlisch vum Dumm widda uffgschdelld, 1853 donn widda on soin frijare Blads un
donn inde Dummgaade gschdelld. Des hoddma donn 1871 un 1877 nomol gmachd. Fadie
900-Joah-Faija vum Dumm 1930 hoddmoan donn widda voam Dumm, awwa weschede
Schdrooß ä bissele newe soim frijare Blads uffgschdelld. Said 1989 schdeeda wie
saidm Middlalda widda om rischdische Blads.

Said 1982 hodde Nabf n'Raif aus Broase krischd, wus Wabbe vum Hochschdifd
Schbaija un vum Ludwig von Helmstatt hodd,, wu vun 1478 bis 1504 de 66. Bischoof
vun Schbaija gwesd isch un wu 1490 die Inschrifd uffm Nabf hodd oabringe losse.

Zwische 1930 un 2011 hoddmade Nabf 15 mol midd Woi gfilld. Frija hoddm ä
Medallwonn inde Nabf gdue, awwa said 1990 nimmdma ä Wonn aus Glasfasa
vaschdergdm Polijesdahaaz. Oaläßlisch vunde Faijare zum 950-jährische
„Domjubiläum“ 2011 ischde Nabf widda gfilld worre, awwa nedd diregd: weschede
Higgjene hoddma awwa ewe ä Blasdigschaal oigsezd, wu 1000 Lidda gfassd hodd. De
Woi ischä Schbend vunnare Woibau-Gmoinde gwesd, wu frija zum Hochschdifd kead
kabd hodd.



https://pfl.wikipedia.org/wiki/Der_Pilger

De Pilscha (frija De grischdlische Pilscha) isch die Wochezaidung vum kadolische
Bischdum Schbaija.

Gegrind worre isch die Zaidung oam 1. Janua 1848 un dodemid ischse die äldschd
Bischdumszaidung in Daitschloand un a älda als de Osservatore Romano. Wärendem
Nadzionalsosialismus ischd die Zaidung 1942 vabode un isch dnoch vum
Haubdschridelaida Nikolaus Lauer widda g'grind worre. Die 1960 gegrind
Schbendeagzion vum Pilscha „Die Aktion Silbermöve“ fiad jäalisch zu em
Schbendevolume vun uug'fea änere Million Euro.

Die Zaidung isch vun 1920 bis 2009 inde Schbaimara Pilscha-Druggarai valeschd
worre. Saidem weadese wescchendlisch im naije Schbaimara Valaach „Peregrinus
GmbH“ uffgeleschd, wuem Bischdum keere dud. De Scheffredagdea ischde Norbert
Rönn. Die Ufflaach isch 21.000 Schdigg.

Des Blatt schraibd vum keäaschlische Lewe inde Diözes eweso wie iwwa des
Gscheeje inde Weldkeäasch. Dodzu kummen relischiöse Tegschde wie Gbeed un
Biwelausleeschunge, insbsonnare zude jewailische agduelle Sunndaachsevangelije.
Im Unnahaldungsdeel hodd die Zaidung Buch- und Schbieletibbs, Koazgschischde,
Rädsl un Kochrezebde. Reschelmäßig wean a Ea'aischnisse un bolidisches Gschee
aus kadholischer Sischd kommendiead.



https://pfl.wikipedia.org/wiki/Demokratie

Dämogradie issä Regierungsfóm, inde Schul länd mär - immee brav uf daitsch - es
dääd haiße: "Alle Macht geht vom Volk aus", awwee des is graui Theorie - mia
Pälza wisse gonz genau, doß dó in de prakdisch Ausfiehrung voa däm "aus" nuchä
dick fädd Komma fehld. Un unsän Schraibwais is aach rischdischa, wail daßse
bessa uff dän dämonische Aspegd hiewaise duud.

Mim Houes of Commons hän die Englänna es erschde Volksparlamend gschaffe, des
awwee nuch wenisch Räschde ghad hod. Bessa isses ärschd dorsch die Bill of
Rights vun 1689 geworn.

In Daitschlond waas easchde Parlamänd däs inde Paulskärsch in Fronkfód. Däs hod
awwee kään gruße Ärfolsch ghad. Dä Kampf um Fraihaid, Dämogradie, Borjaräschde
un nadzionale Oihaid in Daitschlond is äng vabunne midm Hambacha Feschd.

Dämogradie hääßd Willnsbildung vun unne nóó owwe - bai uns is's umgekead: die
Medie gherä dä Konzärne un grieje vun dänne voagäwwe, wus long gehd. Wea sisch
ned dodenóch rischd, wäd gfaiad, rausg'eeschld orra onärschdär kaldgschdälld.
Die Medie mache die Mainung: Fehlinformazion - hia eja seldn - un
Desinformazion, vorallm dorsch Vaschwaische, Ainsaidischkaid, falsche
Prioridäde, all des schaffd falsche Oidrigg, dazu Ablenkung dorsch Sensadzione,
dorch Hexejagde wie derzaid uff "Kinnaschänna" un "Sexmonschda", dorsch
Iwwabetonung vun Newesäschlischkaide wie Schbord, "Laifschdail" (Óólaidung zum
Massemänsch, obwohl änjeda soi Lewä selbad gschdalde solld!) un onnan Schmonzes,
all des lengd vum wägglisch Wischdige ab un hinnad die Borja am Nóódänge un
lóßdse ija Mainung nom Wille unde Voagab vunde Konzäne bilde. Un die dunn
unnadesse aach glai schun fäddische Gesädzendwirf on die Minischderie geje.



https://pfl.wikipedia.org/wiki/Burg_Neudahn

Die Felseburch Naidåhn im siedwestliche Pälzerwald in Rhoilond-Palz schdeht om
Nordend vun äm longgeschdreckte Berchrigge in de Neh vun de Schdadt Dåhn. De
Kernberech vun de Burch is uf äm Sondschdäfelse, wie'rer fa's Dåhner Felselond
typisch is.

Naidåhn leit 2 km nordwestlich vun Dåhn rechts vun de Lauder, die do om
Owwerlauf noch Wieslauder genennd werd, uf äm Ausläufer vum Kauertberch ungefähr
90 m iwwer de Dalsohl. De Burchfelse geht nuff uf 310 m, die Unnerburch leit bei
290 m iwwerm Meer. Direkt unnerhalb vun de Burch fließt de Moosbach vun rechts
in die Wieslauder, wo ma frieher e Miel betribb hat, un deshalb is do noch e
klänner Wooch uffgeschdaut.

De Nome "Naidåhn" kännt äm lätz mache, weil die Burch älder is wie Burch
Grafedåhn in de Dåhner Burchegrupp, awwer immerhie isse jinger als die Burch
Altdåhn. Weil se iwwer de Schdroß durchs Wieslauderdal leit, hat'se die schitze
un sperre kenne. Mittlerweil iss des die B 427, unn parallel laaft aa die
Wieslauderbåhn.

Die Burch ist om 3. Mai 1285 als Burch Than erwähnt wor, un aus'em Zusommehong
vun dere Urkund kommer entnämme, dass es sich um Naidåhn honnle muss.

Seitdäm is nix wesentliches mä gemach wor. In de 1970er Johre hat ma Sicherungs-
un Reschdaurierungsmaßnohme durchgefiehrt. Die Ålach werd vun de
Generaldirektion Kulturelles Erbe Rheinland-Pfalz, Direktion Burgen, Schlösser,
Altertümer betreut un zehlt näwer de 10 km entfernte Burch Berwartschdä zu de om
beschde erhaldene im Pälzer Wald.

Die zwä Batterietirm uf de gäniwwerleiende Seit beherrsche es Bild vun de Burch.
Sie sin 24 m hoch un schdomme aus de erschd Helft vum 16. Johrhunnert. De
westlich hat so 7 m Dorchmesser, de estlich sogar 10 m. Die Maure sin ungefähr 3
m dick. Zwää Geschitzeffnunge om siedliche Batterieturm sin als Lewefratze schää
gearweit, weshalb se aa Maulscharte genennt werre.



https://pfl.wikipedia.org/wiki/Brasilien

Brasilje, offiziell: Federadivi Republik Brasilje (pordugiesisch:República
Federativa do Brasil) is en Schdaad im esdlische Siedameriga. Midd 194 Millione
Oiwuhner unn ennere Fläsch vun 8,5 Millione km² is Brasilje sowohl vun de
Oiwuhner her als aa vun de Fläsch de greeschde Schdaad in Siedameriga unn nemmd
in baide Kadegorie faschd die Hälfd vum Kondinend oi.

Brasilje is in de weschdlische Midd vun Siedameriga geleje unn nemmd 47% vun de
Siedameriganische Fläsch oi. Grenze dudd Brasilje an zää Nochbarschdaade, also
alle siedameriganische Schdaade außa Chile unn Ecuador. Im Oschde hot Brasilje ä
longi Kischdelinie zum Adlåndig. Im Norde dudd Brasilje on Fronzeesisch-Guayana
(730 km), Suriname (593 km), Guyana (1.298 km), Venezuela (1.819 km) unn
Kolumbje (1.645 km). Im Weschde grenz Brasilje on Peru (2.995 km) unn Bolivje
(3.400 km), unn im Siede on Paraguay (1.290), Argentinje (1.132 km) unn Uruguay
(985 km). Midd ennere Grenzläng vun insgsåmd 15.887 km hot Brasilje noch Schina
unn Russlond die längschd Grenz.

Edhnisch gsehe is Brasilje gud dorschmischd. In Brasilje werre die Mensche noch
in Rasse aigedääld. De greeschde Dääl schdelle die airopäisch-schdämmische
Waiße, welle iwwer die Johrhunnerde vor allem aus Pordugal, Schbanje, Idalje unn
Daitschlond aigwannderd sinn. Denno folge die Pardo, also die wo aus Mischunge
vun alle meglische Rasse endschdonne sinn, maischdens waiß unnd schwadss. awwa
aus Urääwohner unn Asiadde. Schwaddse schdelle die driddgreeschd Grubb unn
schdamme vor allem vun aigschlebbde Sklave ab. Kläänere Grubbe sinn die Asiade,
wo vor allem vun japanische Immigrande abschdamme unn die Uraiwohner.

De Bvelgarung in Brasilje is uuglaischmäßisch iwwers Lond vadääld. De Siedoschde
unn Nordoschde sinn nedd ner die hischdorisch äldschde Dääl vun Brasilje,
sonnern aa die Oiwuhnerschdärgschde unn hawwe aa die hegschd Bevelgarungsdischd.
Die zwää Regione mache ner 30% vun de brasiljånische Fläsch aus, do leewe awwa
70% vun de Brasiljåner. De Siede, Middlweschde unn Nordew sinn erschd daitlisch
schbäda erschlosse worre, do leewe viel wennischa Lait. Im Norde unn
Middlweschde, also uff 2/3 vun de brasiljånisch Fläsch leewe dodemid ner 14% vun
de Brasiljåner.

Tabellarisch dargschdelld is die Endwigglung vun de Bvelagrung in Brasilje, M
dudd fer Millione schdehe:



https://pfl.wikipedia.org/wiki/Bordschnitter

Bordschnitter is e Berufsbezaischnung in de Palz fer Männer, wu devu lewe in
Säschemihle Borde aus Holzstemm zu schneide. Borde so sacht ma in de Palz zu
Bredder. So wern Seschemihle in de Palz oft ach als Bordmihle bezaischned.

In de Ferschdezait sin Seschemihle vun de Landesherre in Erbpacht vergewwe
werre. So hodd zum Baispiel de Benedict Meissler vun de Hilster Seschmihl
berischd, sie hed an de Graf vun Hanau-Lischdebersch pro Johr 15 Gulde zu zahle
ghabt un zusätzlisch dem soi Holz billischer schnaide misse. Grundlach war en
verginschdische Prais vun em Grosche un zweld Lemberscher Penning fer e drei
Zoll dicki Diel.

Noch de franzesische Besetzung sinn im ledschde Jahrzehnt vum 18. Jahrhunnert
Grundzinsbarkait und Mihlebann uffghowe worre. Des hat en Ufschwung vun dem
Hondwerk ausgelest. In de Akte vum Triftamt Neistadt von 1830 bis 1870 sin ca.
40 Seschemihle verzaischned. Haidzutach sind die Pälzer Seschewerke, 1972 gabs
noch 53 Betriewe, mit Strom betriewwe.

Roland Paul: Von alten Berufen im Pfälzer Wald, in Michael Geiger, Günter Preuß,
Karl-Heinz Rothenberger: Der Pfälzerwald. Porträt einer Landschaft, Seiten
242,243, Verlag Pfälzische Landeskunde, Landau in der Pfalz 1987, ISBN
3-9801147-1-6



https://pfl.wikipedia.org/wiki/Bockrem

Bockrem is en Ort in de 1972 gebild Verbandsgemää Grienschdadd-Land im Londkrääs
Derkem im ehemålige Regierungsbeziag Palz. Es laid im Nordweschde vun de
europäisch Medropolregion Rhoi-Negga.

Es pälzisch Winzerdorf Bockrem mit seine viele alde Heef laid am Afang vun de
85 km lang Deitsch Woischdroos. Bockrem is zammegewachse aus Groosbockrem un
Klääbockrem.

Bockrem laid an de B271 unn hot iwwer de Bohnhof Bockrem-Kinnerem Ohschluss an
die Bahnstreck vun Munsem nooch Grienschdadt.

Bockrem hot ä Paddnaschafd midd em fronzesische Ord Grandvilliers im Département
Oise.

1995 hot mer als Gejeschdigg zum 1936 erbaude Daitsche Woitor in Schwaische,
welles es Siedend vun de Daitsche Woischdrooß markierd, es Haus vun de Daitsche
Woischdrooß arischded. Dohinn is en Restaurant midd 120 Plädz midd Seeterrass
unn mehrere Verõõschdaldungsraim.

Iwwer die B271, welle midde dorsch de Ord gehd, hot mer Õõschluss zur seggs
Kilomeder ssiedlische gelejene A6 (Monnem-Saarbrigge). Esdlisch vum Ord duud die
Båånschdregg vun de Pälzische Nordbåån Monsem-Grinnschdadt verlaafe. De
Haldepungd Bockrem-Kinnrem werd vun Reschionalbååne bediend. De effendlische
Nååvakea liesch im Tarifgebied vum VRN.



https://pfl.wikipedia.org/wiki/Bockenheim_an_der_Weinstra%C3%9Fe

Bockrem is en Ort in de 1972 gebild Verbandsgemää Grienschdadd-Land im Londkrääs
Derkem im ehemålige Regierungsbeziag Palz. Es laid im Nordweschde vun de
europäisch Medropolregion Rhoi-Negga.

Es pälzisch Winzerdorf Bockrem mit seine viele alde Heef laid am Afang vun de
85 km lang Deitsch Woischdroos. Bockrem is zammegewachse aus Groosbockrem un
Klääbockrem.

Bockrem laid an de B271 unn hot iwwer de Bohnhof Bockrem-Kinnerem Ohschluss an
die Bahnstreck vun Munsem nooch Grienschdadt.

Bockrem hot ä Paddnaschafd midd em fronzesische Ord Grandvilliers im Département
Oise.

1995 hot mer als Gejeschdigg zum 1936 erbaude Daitsche Woitor in Schwaische,
welles es Siedend vun de Daitsche Woischdrooß markierd, es Haus vun de Daitsche
Woischdrooß arischded. Dohinn is en Restaurant midd 120 Plädz midd Seeterrass
unn mehrere Verõõschdaldungsraim.

Iwwer die B271, welle midde dorsch de Ord gehd, hot mer Õõschluss zur seggs
Kilomeder ssiedlische gelejene A6 (Monnem-Saarbrigge). Esdlisch vum Ord duud die
Båånschdregg vun de Pälzische Nordbåån Monsem-Grinnschdadt verlaafe. De
Haldepungd Bockrem-Kinnrem werd vun Reschionalbååne bediend. De effendlische
Nååvakea liesch im Tarifgebied vum VRN.



https://pfl.wikipedia.org/wiki/Bliesbruck

Bliesbruck (lodhringisch Bliisbrigge odder Brigge, daitsch Bliesbrücken) ìsch e
franzesische Gmäänd im Département Moselle in de Region Lothrìnge.

D Gmäänd gheat zum Kanton Sarreguemines-Campagne im Arrondissement
Sarreguemines.

Bliesbruck liggt uf beide Seide vun da Blies àn da Grenz zum Saalànd, rund zäh
Kilomeder eschdlisch vun Sarreguemines uf are Heh zwìsche 202 un 362 m ìwwerm
Meeresschbiggl. Zu da Gemäände ghert aa noch da Ortsdeil Hermeskappel (lodhr.
Kappel). Di Nochbergemäände vun Bliesbruck sìn Gersheim (Saalànd) ìm Norde,
Obergailbach ìm Oschde, Gros-Réderching ìm Sìdoschde, Wœlfling-lès-Sarreguemines
ìm Sìde, Wiesviller ìm Sìdweschde, Blies-Ébersing ìm Weschde un Mandelbachtal
(Saalànd) ìm Sìde.

Bliesbruck ìsch im Johr 1131 àls Blysebrücken s erschde Mol erwähnt worre (1180:
Blysbrüchen, 1234: Brügken, 1544: Briken).

De Biachamääschta vun Bliesbruck isch de Jean-Luc Lutz. Bliesbruck gheat zum
Kommunalvaband Sarreguemines Confluences.



https://pfl.wikipedia.org/wiki/Battenberg

Baddeberg is en Ort in de 1972 gebild Verbandsgemää Grienschdadd-Land im
Londkrääs Derkem im ehemålige Regierungsbeziag Palz. Baddeberg hott 415
Oiwohner.

Baddebersch liechd im Nordweschde vun de Medropolregion Rhoi-Negga, an de Nahd
vun de Haadt im Oschde vum Pälzerwald unn de Owwerhainisch Tiefewene. Baddeberg
liechd am End vum vum Loininga Schborn, en Auslaifa vum Pälzerwald. Am Oschdrånd
vun dem Auslaifa hot sisch frieher en Graawebruch befunne, wo de Owwerrhoigraawe
10 km in die Tief gånge is. Hohe Erheewunge uffm Gebied vun de Gemää is
Harzwailerkobb midd 415 m unn die Pigglhaub midd 361 m. Nachbagemäände sinn im
Uhrzaischasinn im Norde beginnend: Nailoininge, Kläkarlbach, Bobene unn
Aldloininge.

Bekånnd sinn die Baddeberger Funne, Ardefaggde, welle menschlisch Bsiedlung vor
600.000 bis 800.000 an dem Ord beleje. Es erschdemol erwähnd worre is Baddeberg
im Lorscher Codex ums Johr 788 als "Bettenberge". Burch Baddeberg, die saiddem
Middlalder de Laininger kehrd, hot zamme midd de Burch Nailaininge de Oigang vum
Eggbachdaal kondrolliad. Wie die maischde Pälzer Erder is aa Baddeberg im Johr
1689 im Pälzische Erbfolgekriesch vun de Fronzose zerschderd worre. Im 18. Jh.
is Baddeberg zaidwailisch Residenz vun de Grafe vun Loininge Hardebursch
gewessd. Am 7. Sebbdember hot Baddeberg wege Baddeberg (Eder) de Namenzusadz
"Palz" erhalde. Im Johr 1969 iss die Ordsgemää vum uffgelesde Londkrääs
Frongedahl zum Londkrääs Derkem kumme.



https://pfl.wikipedia.org/wiki/BRD

Daitschlond (amtlisch: Bundesrepublik Deutschland) is e Bundesschdaad in Europa
un e Mitglied vun de Europäische Union. Es laihd in Middleuropa un hod Grenze
mit Däänemark, Pole, Tschechie, Eestraisch, de Schwaiz, Frongraisch,
Lugsebursch, Belgje un de Niedalande. Die Haubdschdad is Balin, Rhoilond-Palz,
Hesse un Bade-Wäddeberg sin drai vunde Bunneslänna; in Rhoilond-Palz laihd die
Palz un in Bade-Wäddeberg un Hesse die Kurpalz. Mid 82 Millione Lait is
Daitschland es bevelkerungsraichschde Land vun de Europäische Union.

Im Norde vun Daitschlond liechd des Norddaitsche Tieflond, des, wie de Nååme
schun sechd, ä geringi Heh iwwerm Meeresschbiechl hot unn ziemlisch flach isch.
Des ziehd sisch vun de Adlandiggkischd vunde Niedalande im Weschde biss
Middlpole im Oschde. Im Siede werd es vun de Middlgebirsche begrenzd.
Endschdonne ischs in de ledschd Aiszaid. Die Middlgebirsche beginne edwa im
siedwesdlische Nordrhoiweschdfaale, im siedlische Niedasaggse, im wesdlische
Saggse-Õõhald unn im nerdlische Saggse. Die raische biss zur Donau im Siede unn
beginne ab ner Heh vun 200 Meder. De hechsd Bersch im Middlgebirschsgebied iss
de Feldberch im Schwazwald mid iwwer 1400 Meder Heh. Im Middlgebirschsgebied
lieche aa die Hiechllänner unn Tieflänner vun de Fliss, wie z.B. die Rhoiewene.
Siedlisch vun de Donau beginnd des Voralbelond mid ener geringerer Heh wies
Middlgebirschsgebied unn raischd bis zu de Albe im siedlische Baian. Die Albe
sinn ä Hochgebirch unn erraische midd de Zugschbidz ä Heh vun mehr wie 2900
Meder.

Die Óófäng lieje im Dunkle: "Daitsch" kimmd vum alde germanische "Thiusk" un
häßd "Volk". Schun unnär Hainrisch I un äm Gruße Oddo hod mär vunde "thiutsche"
un aach "diutsche lande" gebabbld, schbäda hod sich des uff alles ausgedehnd,
was unnär daitschi Schbrooche orrä Härrschafd waa. Des waa die Zaid, wu die Laid
s ärschd Móó gmärgd hän, doß do iwwäm aischne Schdamm nuch äbbes waa, wu doßse
aach dezu ghead hen. Do hods doan midem daitsche Nazionalgfiel óógfange. Schbäda
hod mär donn aach es Sacrum Romanum Imperium Nationis Germanicæ als Nachfolgä
vum Sacrum Romanum Imperium iwwasezd als Hailisch Reemisch Raisch vun de Daitsch
Nazion.

Awwee des ging vun Schleswisch-Holschoi im Norde bis waid unnä Rom im Siede un
vun Valenciennes, Lyon un Marsaille im Wescde bis nóó Krakau im Oschde un im
Nordoschde hod de Daitschriddäorde äs gonz schbäda Oschdpraiße inde Händ ghäd.
Do waan die Daitsche Lande nadierlisch när ä Dääl devun, won aach d greeschde.

Immahie waan die Kaisa aach all "Daitscha Keenisch" un als solsche hän se aach
ijan Noofolscha wähle geloßd (si!). Die Kuafärschde hän gewähld, die Kreenung
waa in Aache. Donn ärschd gings nõõ Room fär die Kaisagrohn zu grieje - es
mindschd oofangs, eeja daß sisch die Inschdellung zum Raisch gännad hod.

Äm Kaisaraiš is noom eršde Weltkriesch 1919 die Waimarer Republik gfolšd, de
eršde demokradiše daitše Nadsionalšdaad. Noom kuldurelle unn wärdšafdliše
Uffšwung 1918-1923 hots ä šdargi Infladsion gewwe, des Geld is noo ä paar Monad
sogar zum Haize vawend worre. Geleesd worre is des Problem dorš die Aifiirung
vun de Rendemarg. 1923 hot aa de Hitler zamme mim Ludedorff vasuchd zu pudše,
des is awwa šiefgånge. Die Nadsionalsoziališde henn - ned als äänzische - de
Versailla Vadraach nedd vadraache könne unn henn vasuchd, midd legale Wege die
Lait midd ihra Propaganda middzeraiße. Die NSDAP war in de Waimara Republik im
Balamend vadrede, awwa ner, wails noch kee Hürd gewwe hot, war also nuch ä
šwachi Baddai. 1929 war de šwaddse Fraidaach, die Börs in Niu Yorg is
zammekrachd unn des hot ä Wärdšafdskriis uff de gonze Weld midd sisch gebrochd.
In Daitšlond hots viele Arwaidslose gewwe unn mer hot sisch eena gewinšd, wu des
gonze Problem beheewe konn, des hot aa dezu gfiird, dass die NSDAP šdärga worre
is.

Aus de Šwäddse (šwadds) vun de Knešdšaft dorš bludiche (rod) Schlachde ons
goldene (gold) Lišd vun de Fraihaid. - orra, wie mär inde Palz säähd: "Aus
schwaadza Knäschdschafd dorsch roodes Blud zua goldne Fraihaid!"

Daitschlond is middem BIP vun 2,4 Billione Euro die greeschd Wärdschafdsmachd in
Oiropa unn die verdgreeschd uff de Weld. In Daitschlond werd 2,4% vun de
Wärdschafdslaischdung in de Londwerdschafd, 24,4% in de Induschdrie unn 73,5% im
Dienschdlaisdungseggdor abrachd. Daitschlond is en rohschdoffarmes Lond,
verfiechd awwa iwwer en paar, wie Silwa, Aise, Zinn, Induschdrieminerale,
Edelsalze unn Bauschdoffe. Kohle werd hait in grooße Menge noch im Ruhrgebied,
in Saksä unn im Saarlond abgebaud. In monsche Induschdriegebiede is Daitschlond
führend, wie z.B. Audomobil-, Nudzfahrzaisch, elekdronische, Maschinebau unn
Schemieinduschdrie. Schdarge Konkurrenz kummt awwa vun Schina: Dorschs
Expordiere vun Induschdriegiida hot Daitschlond 1957 es Verainischde
Keenichraisch als Ekspordweldmaischda iwwerhold, inzwische werd devuu ausgonge,
dass die VR Schina Daitschlond iwwerhold hot. Daitschlond hot awwa noch en
grooßes Wärdschafdswaggsdum, es hot 2006 bai 2,8% glesche. Monsche
Wärdschafdswissenschafdla määne, Daitschlond wär aa weeche soim grooße
Ekspordõõdail bessa aus de Wärdschafdskriis 2008 kumme als onnere Schdaade.



https://pfl.wikipedia.org/wiki/BASF

Die Anilin – wie ma in de Voada- un Kurpalz zua BASF SE saache dud – isch, am
Umsatz und am Börserwert vum Unnanehme gemesse, es greeschde Schemie-Unanäme uff
de Weld. Sie hod ehrn Haubdsidz in Ludwichshafe oam Rhoi. De ald Nóóme isch
"Badische Anilin und Soda Fabrik Aktiengesellschaft". Sie hod ugäfea 105.000
Laid, wu midschaffe dun un isch in mäa als 80 Lända vadrede.

1865 hod de Friedrich Engelhorn die Anilin erschdmols in Monnem Jungbusch in de
Kurpalz baue lasse wolle. Die Koschde hawen sich domols uff 1,4 Millione Gulde
beloffe. Awwa ä Woch späda sin se donn noch Ludwigshafe gezoche. De damalische
bairische Kenisch hod die nai Onlag mit 1,5 Millione Gulde gsponsad, sodas de
Pladzmongel nemme im Wesch gästoande isch, do jo in Monnem ken Pladz fa
Unernemme is un di all haid noch in die Palz ziejen. Am Afang wurd vun de Anilin
Teerfarbstoff produziert un donn awwa ach Indigofarbe. Des Unernämme hod somid ä
fierende Posidsion uffm wäldwaide Margd fa Färbemiddl aingenomme.

Wegge werdschaftlische Schwierischkaide unn de greeser werrende indernazjonale
Kongurrenz henn sisch die daitsche Schemiekonzern ab 1923 mit Plän fer ä
umfassendi Fusjon bschäfdischd. Im Nowemba 1924 is donn die Grindung vun de I.G.
Farwe AG bschlosse worre. Die Farbwerk Hoechst AG unn die Schemiefabrigge
Cassella unn Kalle & Co. iwwatruge am 21. Nowemba 1925 ihr ganz Vameesche uf die
Anilin. Bayer, Agfa, Griesheim Elektron und Weiler-ter-Meer henn des donn aa
gmacht. Donoch hot die Anilin ihrn offizjelle Nam vun BASF am in I.G.
Farweinduschdrie AG geännad unn ihrn Firmesitz vun Ludwichshafe nooch Frongfort
valegd. Mitme Schdammkabidal von domols 1,1 Milljade Raichsmarg unn änre
Midarbaidazahl vun ugfär 80.000 war die I.G. Farweinduschdrie AG des greeschde
Schemieunnernemme sainre Zaid.



https://pfl.wikipedia.org/wiki/Armer_Ritter

Roschdischa Ridda (in de Kurpalz au Kadaiser Kleß) is in de Palz was Sießes fa
se esse. De Nååme Roschdischa/Arma Ridder unn Kardaiserkleß (Kardaiser henn
schbardanisch gelebd) kummt doheer, dass des frieher en Arme-Lait-Esse war.

Ma nemmd druggene Wegg, duud ne uffriwwele unn duud ne in Milsch dungge un in d
Ponn broode. Wonna schää dorsch is, schdreid ma Zimt unn Zugga eniwwa. Mer
konn'n awwee aach gonz inwaische, donn forme orra wia is bróóde. Bsunnärsch guud
schmegdes, wammer in die Milsch nuch Vanillezucka gäbd. Foi ischs aach mit
Woisoß.

Roschdische Ridda ware aa schun in ähnlischa Foam bai de Reemer bekonnd. Im
reemische Kochbuch De re coquinaria find sisch schun des Rezebbd: "Zabrisch
abgeriewene Siligene, mach greeßere Häppsche, dung se in Milsch nai, röschd se
in Eel, iwwergieß se mid Hoonisch unn savier se."

Im Middlalda donn ischs erschd daitschschbroochisch Rezebbd rauskumme, im Buch
von guter spyse ausm 13. Johrhunnerd. Do schdehd zum Baischbiel drin: „snit
denne aht snitten arme ritter und backe die in smalze niht zu trüge.“

De Valerius Herberger hot 1601 in soim Buch Magnalia Dei, oder die großen Thaten
Gottes den Sadz "arme Ritter backen und Kümmerling schmelzen" von sisch gelosse.
In em daitsche Kochbuch ausm Johr 1691 werre se Gueldene Schnitten genennd.



https://pfl.wikipedia.org/wiki/Apocrita

Tallje- odder Schnierwefze (ladeinisch: Apocrita) sin äni vun zwee Unnerordnunge
vun de Hautfliggler. Fä se tybisch is, dass se e diefi Oischnierung vorm
letschde Segment vun ihrm Kärwer hawwe, ma sescht aa Wefzetallje dezu. Di
Oischnierung ligt net, wie ma mååne kennt, zwischem Middel- (Thorax) un em
Hinnerleib (Abdomen), nä, die ligt zwischem vordere Deil vum Hinnerleib, em
Propodeum, un em hinnere Deil devu, em Gaster. Des Propodeum is bei de
Talljewefze mit em Middelleib (Thorax) verwachse. Seller Kärwerdeil heeßt bei
ene Mesosoma. Dursch die Oischnierung is des Hinnerdeil vun de Talljewefze
äußerscht beweglisch.

Zu de Talljewefze ghere di Wefze, di Biene un di Ämänze. Es gibt oinzeln, in
Grubbe un in Schdaade lewende Arde. Di weiblische Tiere hawwe en Schdachel. Des
is urschbringlisch en Legschdachel, wo awwer bei viele Arde zumne Wehrschdachel
umgewandelt is. Die Arde, wo des noch in Legschdachel is, werre in da
Deilordnung Leegimme (Terebrantia) zammegfaßt, die Arde mit eme Wehrschdachel in
sellere vun de Schdeschimme (Aculeata).



https://pfl.wikipedia.org/wiki/Antisemitismus

Andisemidismus is än Antonym (Geschebegriff) zu Semidismus un schdammd als Wodd
ärschd ausm Joa 1860. Gmäänd is dodemid Juddehaß - un dän hodds schun gäwwe, ea
daßs Judde gäwwe hod.

Laud Biewel geje all Välga uf em Noah soi Sehn Sem, Ham un Jafet zurig Gen 10
EU. Ääna vun däm Sem soi Noofahre waa de Abraham - un dodemid aach soi äldschd
Suhn Ismael (mid Hagar gezeuchd) Gen 16 EU un vun däm die Arawa, un aach soi
zwädde Suhn Isaak Gen 21 EU, de Vadda vum Jakob, där wu Israel genännd worn is.
- Es is also schun ä bisje hirnvärbrannd, än andiisraelische semidische Arawa än
Andisemid zu nenne... - awwa des Word hod sich als Begriff ingebürschad.

Noodäm daß däm Jakob soi Suhn Josef noo Ägybde vakaafd worn is un doo zum
ärschde Mõõ nooem Pharao worn is un soi Familiie hod nookumme geloßd, hän die
sich vamead "wie die Kaniggl" un waare bald schdärga als wie die Ägybda (Ex 1
Eu). Do sinse geschurijeld worn noo Schdich un Faade un hä als Sklave diene
gemißd, bis daßse de Moses zuriggfiad hod ins geloobde Lond. Des is de ärschde
Fall vun Andisemidismus, wu iwwaliefad is - un ea zaischd aach schun die
iwwlisch Grind: Ängschd voa Machdvalusd un voa de fremde Kuldua.

Was dän Machdväalusd õõgehd, so kimmd außa däm, was inde Biewl schun zidiad is,
nadierlisch aach nuch die Angschd voa de främde Relischion middezu - guggn när
mol, was fär eelänidsch Ärscha de Äschnadon ghadäd, wia soi Aton-Monotheïsmus
dorschzsedze vasuuchd hod. Grundsädzlisch komma gonz allgemää fäsdschdelle, doß
kää Machdhawa ande Relischion vum Volg indressiad is - außa es graifd ins
Machdgefiesch oi.

Unna de Reema isses ärschdmols zu änäm sysdemadische Andisemidismus kumme: so
tolerand die Reema iwwlischawais aach waare, so wenisch konndese in iam
Polydeïsmus die monotheïsdische Judde begraife - un so wenisch hän iane
Deëskaladzionsväsuche Ärfolsch ghäd, gonz im Geschedääl: om Änd is's zum
Bar-Kochba-Ufschdand kumme: dodenooch hän die Reema die Judde als "Faind vun de
gonze Menschhaid" (Tacitus) abgedun un ihne de Uffändhald in Jerusaläm vabode.

In de Biewel wärd berischd, doß baim Jesus soi Oizuch in Jerusaläm gfaiad worn
wär, ä paar Daach schbäda awwa hod soi Passion begon un wie de Piladus ihn hod
fraigäwwe gewelld, do hods Volk gschrie: "Dun graizische! Ons Graiz middäm!" (Mt
22 f EU, Mk 15,11-15 EU, Lk 23,20-24 EU, Joh 19,15 EU)

Uf därre Basis isses ned när zu ainischn häßlischn Talmudvabrännunge kumme,
sunnan aach zu de Pogrome aus Anlaß vunde Graizziesch. Bsunnaschd schlimm waas
baim allaärschde, där wu ofd gaaned midgzäld wärd, ofd aach falsch als
Kinnakraizzuch genännd wärd odda als daitsche Kraizzuch, rischdischa is
Volgsgraizzuch. Aami Adlisch un Bauern sin schun ä halb Joa voa de Zaid
ufgebroch un hän unnaweschs schunämol es wüüde õõgfonge: im gonze Rhoilond,
voaallm in Kölle, Määnz un Woams, awwa aach in Oschfrongraisch hän die Laid ia
Wud ande Judde ausgeloßd un es is zu grauehafde Pogrome kumme. Schutz un Hilf
gabs zwaa vunde Kadolisch Kärsch, die Bischef hän selwad Laib un Lewe riskiad,
um "iane" Judde zu schidze, hänse aach in die Dume geloßd, awwa de Mob waa zu
schdarg un es waan zuviel un aach es oosassisch Volg hod midgedun: Saiddäm doß
die Muslimi de Templbärsch vauuglimpfd un es Hailisch Grab samd Kärsch vawiesd
hän, hods in alle grischdlich Länna, bsunnaschdär awwa in Middloiropa än
ausgeprägde Haß uf alles ned grisdlische gäwwe - un somid aach uf die Judde...

Kään Deud bessa waa die Reformadzion: Ludda hod gschriwwe, daß die Judde gaa kää
Räschd uf ian Kuld hädde un daß mä iane Synagoche un Haisa solld abfaggle.

Die Judde waan die äänzisch, wu Zinse hän nämme gedärfd. Sulong wie daß des när
vunde Raische waa, is's jo nuch oogonge, obwohl ihne des nadialisch än gruße
Oifluß uf die Polidig bschead hod. Obwohl die Zinse ned graad niedrisch waan,
hod so moncha Färschd mea on polidische Zugschdändnisse bezaald, als wai on
Zinse. Wia donn awwa aach die Ärmere in die Zinsschiral kumme sin un ofd gnuch
alles valore hän, hänse vaschdänlischwais än Rochus uff iane Glaibisch griehd,
ofd gnuch so schdaag, doßse oogfang hän zu hädze. Des hod, wonns aach ned glai
zu Pogrome gfiad hod, doch den allgmoi vabraidede Juddehaß schiad un de nägschde
Pogrome de Boddm beraid: Wann donn än Färsch mid soine Schulde nimmi in nuch aus
gewißd hod un hod dorschbligge geloßd, doß när die Judde on heeschare Abgawe,
heeschare Praise un sunsch nuch monschm schuld wäan, don hods ned long gedauad,
bis mer - wirra mol - mid Dolsch un Faia ins Juddeväddl gezooche is. Un wann
donn die raichschde boim Färsch Zufluchd gsuch hän, hänse die daia zu bzahle
ghäd.

Noom 30-jährsche Griesch hod mär allsaids ärschdämol misse die Wunde lägge -
bsunnaschdär in Daitschlond. Da ware när die Hofjudde gfährd, wanse de Schudz
vum Hof valore hän.

Im 19. Jh. hod donn de gonze Andisemidismus ä naii Grundlooch griehd: äänasaids
dorsch die voaherisch Zaid vunde Uffkläarung, onnarasaids dorsch de Värsuch,
alles wisseschafdlisch zu ärklääre, außadäm awwa aach dodorsch, doß
dadsäschlisch es Finanzwese fasch kombled in jiddisch Händ waa. Iwwa Joahunnad
waanse vun allem onnan ausgschloß gewesd un hän sisch uf Geldvalaih
schbedzialisiad ghed, imma schun sin die Beziehunge unna de jiedsche Gmää
gpleeschd worn, Jezad hänse die Schõõs gnuzd un äm Middlschdann unde Klääne ä
tödlisch Konkurrenz gmeschd: die Schusda waare grischdlich Handwärka, die
Schuhfabrikande jiddisch Gschäfdslaid.

Nadierlich waare ned all Judde raisch un aach ned all när im Finanzsegdor: die
mehrschde waare Lehra, Ärzde, Jurisde, Forscha, Valeescha, viele awwa aach in
vor- un friehkommunisdische Beweschunge agdiv - un viel zu viele (doo waa jeda
äänzlne ääna zuviel!) hän als nuch mid Schläfelogge un im Kafdan ä Laihaus odda
äänlisches bedriwwe. Un die sin nadiealisch es measchd un es iewlschd uffgfalle
- die Ärzd un Leara hod mär gaaned als jiddisch waagnumme, de "Klääda-Judd" awwa
waa gradezu schbrischwärdlisch.

Iwwa dän gewaldische un faschd allgejewädsche Andisemidismus inde USA leesche
bsunnaschda die große Romane vun Harold Robbins ä bereed Zaischnis ab.

Am End vum 19 Jh. hod Frongraisch midde Dreyfus-Affäa soin große
Andisemidismusskandaal ghäd: die äänzisch Grind fär soi Õõglaach waan, daßa än
daidschdämmisch Judd waa. mid falsche Schainbewaise issa vaurdaild un deprdiad
worrn uf die Daiwlsinsl, wua Ännzlhafd griehd hod. de Urdail is aach nuch long
uffräschd ärhalde worn, nodäm daßde Ferdinand Walsin-Esterházy als Dääda
ändlaafd waa. Ja, där Schbion is sugaa nuch fraigschbroche worn, obwohl daßsa
als Täda bekannd wa.

Émile Zola hod soi "J'accuse" vaäffndlischd un mußd fliehe. De
Cassdzionsgrischdshof hod des Värfahre schließlisch an Milidärgerischd
zurigvawiese, där wu de Dreyfus numol värurdaild hod, desmol mid mildande
Umschdänn. Ärschd innärrem dridde Õõlauf hodn don es Cassadzionsgerischd diregd
fraigschbroche... - mär sähd, daß des in Frongraisch de Heejepungd vum
Andisemidismus gwäsd wäa. Ääns vunde Resuldade waa, daß de Herzl mid soim Buch
"Der Judenstaat" de Zionismus begrind hod.

Die Zions-Prodokolle, de jiddisch Bolschewismus un iane jiddisch Weldvascheerung
waan aach die gonz grußi Sorsche vunde Nazis (Nazionalsozialisde,
Nazionalsodzialisdisch Daidsch Awaidapadai): hinna Rußlond un hinna de USA dääde
Judde schdägge, wu fär Daidschlond ä Bedrohung wäan. Schun inde 20er Joa vum 20.
Jh. hods in Daitschlond massisch Iwwagriff uf offne Schdrooß gäwwe, wann die
Nazi-Horde umheagzoche sin. Noodäm daß die Nazis ande Machd waare, isses zum
Boikodd vun jiddische Gschäfde kumme un die Judde sin ausm Schdaadsdienschd
ändlasse worn. Noom Schubert (gugg in Lideradur) waas Ziel vum "grußdaidsche
Raisch", doß die Judde auswandan sollde - was awwa när uugfäa 150.000 vunäre
halwe Million bis 1938 geduun hän, obwohl schun im Sebdämba 1935 die Nirnbärscha
Gsädze ärlaß worrn sin. Aach noom "Õõschluß" vun Eesdraisch - so Schubert - häd
die Geschdabo nuch die Auswandrung gfädad, es wäre dorsch die Ogubazion nuch
200.000 Judde "ins Raisch" kumme.

Zwää Millione Judde kame glai noom Iwwafall uf Pole (1939) unnas NS-Reschiem,
mär hod õõgfange, se in Gheeddos oizuschließe un die Gsädze waida värschäafd. Im
Juni 1941 sin die daidsche Trubbe in die UdSSR oimarschiad un im Juli 1941 hodde
Göring äm Heydrich de Bfehl gäwwe, ä Gsädz fär ä "Ändlösung" oizuraische.

Aach de Hans Helmut Kirst vatritt in soim Roman Die Nächte der langen Messer
(1975) die Iwwazoischung, doß die Nazis ärschdemol ausgetäschd hän, wie waid
doßse geje kännde un wie daß die Bvölgerung reagiere dääd, wamma nuch massiva
geje die Judde voageje dääd, echa doßse sich an ia greeßdes Vabräsche gedraud
hän. Un wamma siehd un beriggsischdichd, was när allääns schun es couraschiade
Uffdreede vum Kadinaal Graf vun Gaale in Minschda bewirche gekännd hod, daß wann
ned aus Faischhaid un joahunnadealdem Andisemidismus es daidsche Volg Ruh ghalde
häd, die Nazis sich dän lädschde Schridd aach ned gedraud hawwe dääde.

Oogedachd waa vunde Nazis voaallm ä großõõgleedi Depordazion noo Madagaska, wail
die ärhoffde Masseauswandarung ande aischn Gsädze wie ande fehlend Beraidschafd
vunde Nachbaschdaade gschaidad waa.

Heydrisch, änna vunde Haubdvabräsch, hod schun Midde 1940 gschriwwe, 3¼ Millione
Judde wääa zuviel fär än Auswandarungsprojegd, mär brääschd ä terridoriale
Leesung. Ää Joa schbäda hodda donn de Bfehl dezu griehd (gugg owwe). Gedachd waa
ärschd on ä Judde-'Region' im eschdliche Pole odda gaa bai de Pribjed-Simp. Wann
genau sich des geännad hod, is ned bekannd, sischa is awwa, doßs voa de
Oirischdung vunde Vanischdungslacha gewäsd soi muß, also wohl koz voa de
Wannseekonfarenz im Janua 1942.

Es bsunnaschdäre ande Schoa waa ned de Vanischdungswille - den hän die Amis
gejeiwwa de Indiana un annan nuch gonz onnaschdär gezaischd - un aach ned die
Skrubellosischkaid, die bai Amis un Russe imma schun viel greeßa waa, sunnan die
induschdrielle Deedung, es grausame, ja, es daiflische Abschlachde vun Mensche
als quasi Supa-Gruß-Konzäan: In Gheddos hod mär die Judde gsammeld un in
Viehwaggongs midde Bahn in die Vanischdungslacha gschiggd. Dord sinse sordiad,
in Gaaskamman ärmord un in Serie vun Kremaor-Eefe vabrannd worn. Rund 4
Millione. In 4 Joa. Iwwa 2.700 am Daach. In finf Lacha. Zwäähunnad bis waid iwwa
1000 an jedm Daach in jedm Lacha. Un nomol halbsoviel ausahalb vunde Laacha,
baide Transporde, bai Masse-Ärschießunge in Rußlond wäärndm Voamaasch, bai
"Schdraf"agdzione. 6 Millone Judde.



https://pfl.wikipedia.org/wiki/Altersheim

En Aldeheem (im sieddaitsche Schbroochraum aa Aldersheem) iss ä Wohnoirischdung
fer die Bedraiung unn Pleech vun alde Mensche. Wail daß haitzudaach aa jingere
pleechebedirfdiche Mensche vun Aldeheeme uffgenumme werre, iss de Begriff
Aldeheem glaischbedaidend mid Pleecheheem. Mensche, die nimmi allai wohne kenne
odda wolle, werre vum Aldeheem uffgenumme. Fer Mensche, welle korzzaidisch odda
dauahafd plegebedirfdich sinn werre die hauswärdschafdlische unn plegerische
Hilf meglichsd im Wohnraum odda in de Plegeabdailung vum Aldeheem zur
Verfiechung geschdelld. Nochm daitsche Heemgsedz gebbds ä draischdufische
Versorchung: Aldewohnheem (AW), Aldeheem (AH), Aldepleecheheem (PH odda
"Schdadsionäri Aldehilf"). Die Plechekoschde werre als Daagespleegesadz
bezaischned unn muss de Heembewohna selbschd bezahle, was awwa maischd die
Pleechevasischerung iwwernimmd. Insgesamd leewe 717.000 Mensche in uugfähr
10.000 Oirischdunge.

De Begriff "Aldeheem" werd ofd mid Abschiewung in Verbindung gebråchd, deswege
benudze viele Aldèheem de Begriff "Senjorè.residenz". Wie owwe schun gsaad werre
aa jingere Laid ins Aldeheem uffgenumme. Deswege konn mer de Begriff aa als
bedengklisch õõséjè.



https://pfl.wikipedia.org/wiki/All

Es Weldall, des ach efach als All, als (lat.) Universum oder als (gr.) Kosmos
bezaichnet werd, ment die gesamt Weld aus Raum und Zaid.

Oigführt worre ist des Word Weltall von Philipp von Zesen, als Oideutschung von
ladainisch Universum.

Soi Enschdehung, Gschischd un Beschaffenhaid hod die Mensche sait Jahrdausende
interessiert. Erschde Erklärunge zu denne Froche hen die Mensche sisch in Mythe
und schbäda in religiese Erzählunge und Texde zu gewwe versucht.

Donn hän sich die Mensche gedengd, es wär ä glää Kuchl, die wu inde Mid die Erd
als Schaib hod un owwedriwwa de Himmel un unnedrunna die Unnawäld fär die Doode.
Ärsch in de Naizaid hänse erausgriehd, doß die Erd selwad ä Kuchl is, wu sisch
um die Sunn drehe duud innärem Abschdond vun achd Lischdminudde un doß die Sunn
nix onnaschdes is als wie än glääne Schdärn.

Haidzutach beschäfdischen sisch vor allem Wissenschafdler der Fachrischdunge
Physik und Aschdronomie mid de Beschrwaiwung un Erklärung vum Universum.
Grundleschend fer die theoretisch Erklärung vum Zusammenhang vun Raum und Zait
un vun Materie und Enerschie is immer noch die Relativitätstheorie vun Albert
Einstein, die vielväldisch experimendelle Beschtädischunge gefunne hot, was
meent, dass ihre vielfäldische dääls iwwerraschende Aussache sisch dursch
Experimende und Beobachdunge beschtädischd hen.

Die wissenschafdlische Aussache iwwers Universum gehen immer vun de Annahm aus,
dass des Lischd wu uns aus de Waide vum Universum erraischd, sisch genausso
Verhalde dud, wie Lischd uff de Erd, also im All waid weg die glaische
Nadurgesedze gelde wie die, die ma uffgrund vun Beobachdunge und Experimende uf
de Erd herausgfunne hod. Außadäm geje faschd all vun änere lineare Zaid aus - un
die onnan saache, solong mär kään onnan Måßschdab hän, losse märs dodebai -
obwohl des monsche Forschungsärgebnisse uf de Kopp schdelle känd.

Uf Grund vun de kosmische Mikrowelle-Hinnergrundschdrahlung, de Unnersuchung vun
de Verdelung vun de Galaxie und de Datierung vun de älschde Objekde geht die
Wissenschafd vun em Alder vum Weldall vun 13,7 Milliarde Johr aus, mit ennere
gschädzde Abwaischung vun 0,2 Milliarde Johr.

Uf Grund de Muldiplikation vun Alder mol Lischdjohr gehd mer fers sischdbare
Universum vun ennere Greß vun 13,7 Millarde Lischdjohr aus, mit ennere gschädzde
Abwaischung vun 0,2 Millarde Lischdjohr. Es Lischdjohr is die Endfernung wu es
Lischd in em Johr zurichleschd, des sinn 9 460 730 472 580,8 km, also ca. 9,5
Billione Kilomeder. Iwwer evenduell unsischdbare Tele vum Universum, sin ke
wissenschafdlische Aussache meschlisch, wail vun allem was waider weg is als wu
Mensche odder ihr Werkzaisch, wie Saddelidde, hiekumme, die Mensche nur iwwer
Lischd beschaid wisse. Außern sischdbare Lischd meent Lischd in dem Zusammehang
alle messbare elekdromagnedische Welle.

Uffgrund vun de Rodverschiebung des Lischds vun Galaxie gehd ma devu aus, dass
sisch des Universum pro Sekund mit 72 Kilomeder pro Megaparsec ausdehnt. Pro
Megaparsec (e Million Parsec), edwa 3,261 Millione Lischdjohr werds All also pro
Sekund un 72 km greßer durch Ausdehnung. Die Ussischerhaid beträcht ugfär 5 km
pro Sekund un Megaparsec. Die vun unsere Milschschtroße aus gsehe
nächstgeleschene Radiogalaxie (NGC 5128 oder Centaurus A) isch von uns ungfär 3
Mpc entfernt. De Abschdand zu unsere Milschstroß nimmd also pro Sekund um ca.
216 km zu.

Uf Grund vun Messunge vun de Hellischkait vun Supernovaexplosione, de
Beschdimmung vun de Auswirkunge vun de Schwerkraft uf die Materie, wu die
kosmisch Hinnergrundstrahlung emmitiert hott, geht ma devu aus, dass 70% des
Universums aus dunkler Enerschie (3% Ungenauischkait), 25,6 aus dunkler Materie
(1% Ungenauischkait) un 4,4% aus gewehnlischer Materie, bestehd. Die
Beschaffenhaid vun de dunkle Materie is bisher nur durch astrophysikalische
Beobachdunge graifbar. Des Zaisch verschluckd zum Baischbiel en Deel vum Lischd
un soi Existenz is deshalb unner Wissenschafdler net mer umschdridde. Wail mer
des Zaisch awwer ned sehe kann, is soi Schdrukdur ubekannd. Die gewehnlisch
Materie beschdeht aus 73,4% Wasserschdoff, 24,9% Helium und nur zu 0,3% aus alle
annere schwerere Elemende zusamme. Fer die Abschädzung Wasserschdoff un Helium
gilt 3% gschädzdie Abwaischung fer die schwere Elemende 0,3%.

Die Urknallforschung basierd voa allem ufde Dailscheforschung im CERN un hod uns
bis uf winzisch Sekundebruchdääl onde Urknall erangebrung.

Õõfangs - un iwwa Joahunnade wech - hod die Kärsch ä eewnso dummi wie
klääglaiwischi Õngsch ghed vor de Forschungsärgebnisse, wailse gedengd hän,
dodemid kännd die Biiwl widalechd wärrn. Awwa die biiblisch Gschichd is ned
wärdlisch zu nämme, sunnan när sinnbildlisch un die Forschung wärd nie irschänd
äbbes iwwas Gehaimnis vunde Schöbfung saache känne: was voam Urknall waa un wonn
un wie 's End kimmd, des wärd kään Forscha je saache känne, wail all unsa
Forschung uf de Physik beruhd un uf derre iane Gsädze un wail die när in unsam
Universum Geldung hawwe misse - onnschdwo konns onnan gäwwe.

Fer Alder, Greß, Temperadur, Ausdehnung un Zusammesedzung: Jerry T. Bonell,
Robert J. Nemiroff: Das Weltall. Tag für Tag, Knesebeck Verlag, München 2006,
Saide 4-5, ISBN 978-3-89660-374-6



https://pfl.wikipedia.org/wiki/Achsem%C3%A4cht

Die Achsemächt (hochdt. Achsenmächte, engl. Axies) worn en Zusammeschluss vunn
oinische dikdadorische Staate im Zwodde Weltkrieg. Die Gründer worn Italie unn
Daitschland.

Schunn vorm Beginn vumm Zwodde Weltkrieg häwwe sich es naionalsozialisdische
Daitschland unner Adolf Hitler unn es faschistische Italie unner Benito
Mussolini zu ner Allianz. Italie wor durch de Beginn vunn em Krieg in Afrika
vumm Völkerbund geächtet worden. Ällo Daitschland wollt noch was mit ne zu duu
hou, unn so häwwe se en Freundschaftsvertrooch, bekannt als "Achse Berlin-Rom",
geschlosse. Des Bündnis wurd im Johr 1939 formell, als die zwoo Länner enn
zwodde Vertrooch de "Stahlpakt" schlosse. Im Lauf vom Krieg schlosse sich noch ä
poor annern Staate dem Pakt oo, unner annerm Rumänie, die Slowakei, Ungarn unn
Bulgarie. Des wichtichste Naimitglied wor jedoch des Kaiserreich Japan, mit dem
unn oinische annern Staate 1940 de "Kominternpakt" (geie de Kommunismus uff de
Welt) geschlosse wurd. In haitische Zeit versteiht me unner de Achsemächte vor
allem die Länner, die geie die Allierte unn fer Nazi-Daitschland kämpft häwwe.



https://pfl.wikipedia.org/wiki/1._FC_Kaiserslautern

De 1. FC Kaiserslautern (korz: 1. FCK orra FCK; Spitznåme: Di roode Daiwel, De
Betze) is e Spordveroi aus Lautre, wo voa allem dorch soi Fußballabdäälung in
Daitschlond bekånnd iss.

De FCK iss agduell uffm achde Platz in de ewisch Tabell vun de Bundeslicha. De
Veroi had momendåån mee wie 17000 Midglieder (Stånd Juli 2011). Näwer de
Fußballabdäälung unnahalld de 1. FC Kaiserslautern aa Abdäälunge fär ånre
Spordaade wie Basketball, Boxe, Håndball, Hoggey, Laichdadledig un Triadlonn.

Innanationale Erfolche vum Veroi waan unna ånrem es Äraiche vum Verdelfinale in
de Champions-League 1999 un di zwäämolisch Dailnååm åm UEFA-Pokal-Halbfinal.
Ämolisch iss, dass de FCK in de Säsong 1997/1998 as Uffstaier di daidsch
Mäschderschaft gewunn had. Es Stadion vum Veroi iss es Fritz-Walter-Stadion in
Lautre. Bennend iss es Stadion noom FCK-Spieler un Kabidän vun de
DFB-Nationalelf, wo 1954 de Weldmäschdertiddel gewunn had. Es Stadion laid im
Stadddääl Betzenberg. Uffgrund vun em ähmolische Stadionnåme "Stadion auf dem
Betzenberg" un soina Laach wern es Stadion un äwefalls de Veroi rechionaal
"Betze" genennd.

De FCK iss de änzisch Profiveroi aus de Palz. No de Mäschderschafd 1998 iss es
sellemols spordlich immer waider nunnagång, bis de FCK dånn 2006 in die zwädd
Bundeslicha abg'stie iss. Jezad, anno Mai 2010, hadder no vier Joor in de zwädde
Licha endlich werre de Uffstiech in di erschd Bundeslicha g'schaffd un spield in
de Säsong 2010/11 werre gää de Bazi, de Schwowe un die gånze Ruhrpottler.

Des iss de Veroi, in dämm de Fritz Walter, Kapitän vun de Weldmäschder 1954,
erschder Ehrespielfierer vunnde daidsch Nationalmånnschafd un ähnzischda
Ehrebircher vun Rhailand-Pallds, g'spield had. Domols hän finfe vum Betze in de
Daidsch Nationalelf g'spield. De FCK waa långe Zait es Fußball-Aushänge-Schild
vum Siedweschde.

De 1. FC Kaiserslautern (bis 1932 FV Phönix Kaiserslautern) iss åm 28. Mai 1929
ausm Zåmmeschluss vum SV Phönix 1910 Kaiserslautern unnem FV 1900 Kaiserslautern
ennstånn. De FV 1900 Kaiserslautern iss åm 1. März 1909 aus de Veroine FC 1900
Kaiserslautern, FC Palatia 1901 Kaiserslautern un FC Bavaria 1902 Kaiserslautern
ennstånn. De FC 1900 Kaiserslautern werrerum åm 2. Juni 1900 dorch de
Zåmmeschluss vum FC Germania 1896 Kaiserslautern un vun de FG 1899
Kaiserslautern.

Eric Gerets had denoo soi Štuhl fer de naie eschdraischiche Trainer Kurt Jara
misse roome, där widdarum de Klasseerhald geschaffd had. No na solide Säsong
2004/2005, in där jedoch de uubeliebde Träner Jara endloss worr is, had die
Månnschafd åm Enn de 12. Pladz beleed. In de Säsong 2005/2006 is uf de naie
junge Träner Michael Henke gesetzd worr, där awwa wennich speder Ufgrund vun
mångeldem Erfolch werre fer e naier Träner, de ehemalische FCK-Spieler Wolfgang
Wolf, had waiche misse. Doch aa mim Wolf kunnd mer ned de Abstiech vehinnre,
sodass de Betze in där Säsong zum zwädde Mol in soiner Veroingeschichd aus de
Bunneslicha abgestie is. Åm ledschde Spieldaa vun där Säsong had es 2:2 Remis
gee de diregde Konkurrend VfL Wolfsburch ned gelångd um die Klass se halle.



https://pfl.wikipedia.org/wiki/Wurfholz

Des Wurfholz is vermutlisch die älschd Waffe vun Wildbeuter. Außer bei Mensche
is ach bei Affe beobachd worre, das se vun Beem herab Stöck odder harde
Früschdee uf herannohende Raubdiere, z. B. Leoparde, gschmisse hen. Dehalb werd
angenumme, dass des Wurfholz noch älder is als de Speer (also en wenigschdens an
enere Said ongschärfde Stock).

De Wurfspeer mit soine durchbohrenden Wirkung ermeglischte dann ach greßeres
Wildes zu erlesche. Diese bsondere Verwendung isch wohl efach beim Werfen
entdeckt worre. Im Jungpaläolithikum ist die Wucht un Raischwaid vum Speere
dursch die Erfindung vun de Speerschlaider weider gsteigert worre.

Des nur in ennere vun de viele Sproche vun de Uroiwohner vun Auschdralie, de
Aborigines, verwendete Wort Bumerang bezaischnet dort des eifache Wurfholz fer
die Jachd (Jachdbumerang), net des zurickkehrende Wurfholz (Schportbumerang),
fer des nun in europäische Sproche des Word „Bumerang“ verwendt werd. Der konnt
bis 2 kg schwer un 1,30 m lang soi.

Geibte Werfer kennen en Jachdbumerang bis zu 100 m weit schmeisse. Diese
Jachdbumerangs, genannd Kylies,sin vun denne australische Uroiwohner ach als
Grabschdock oder Keule verwendt worre.

Die Friehform vum Buchstab P im Proto-Semidische Alphabet is meglicherweis des
Symbol fer en Wurfstock. Allerdings isch dieses Ausgangssymbol in de Literadur
nur zum Deel akzeptiert, mansche Quelle gewwen ken Ausgangssymbol on. Sischer
is, dass im Phönizische Alphabet en Buchstabe mit dem Name Pe (Mund)
exischdiert, der dem proto-semitische Wurfstock ähnelt un die Form vum ennre
noch links offene Schleif hot. De Laudwert vum Pe war bei de Phöniziern [p].



https://pfl.wikipedia.org/wiki/Wolfgang_Schulte

Dr. Wolfgang Schulte (* 30. September 1947 in Padaborn) ist en daitsche Bolitika
vun de SPD. Vun 1993 bis 2001 isser Owwabirschameeschda vun Ludwichshafe
gewesse.

Noch seim Abidua 1967 hot er Rschd unn Volkswerdschafd in Minschda unn Kiel
schdudiad. 1973 isser in die SPD eingetrede. Sein Abschluss hot er 1976 gemochd,
dodenooch hot er e Zait long an de Uni in Kiel gschaffd. 1978 hot er sain Dogder
gemochd.

Vun 1977 bis 1979 hot er en beim Inneminischderjum vun Schleswich-Hollschdää
geschaffg. Donoch isser als Refarend noch Bonn gange zu de SPD-Fragzjon im
Bunnesdaach. Vun 1981 bis 1985 war er doo als Midarwedda im Finanzminischderjum.
Vun do hot en die SPD vun Ludwichshafe zum Noochfolga vum Günther Janson als
Dezanend fer Sozjales und Juchnd gehold. 1991 isser Birschermeeschda geworre.
Zum 1. Juli 1993 isser donn noch em Riggdridd vum Werner Ludwig
Owwabirschameeschda vun Ludwichshafe geworre.

In sainre Amdszaid hot er versuchd, die Schdadt un soi Verwaldung zu
modernisiere. Dodebai hot er sisch awwer ned nur Fraind gemochd. Alle vora aus
seinre aischene Padai hotter viel Widerstond kriegt, net zuledschd dennewegge,
wail er net so gud mid de Pälzer umgehe konnd. Als Owwerbirschameeschda hot er
aa die ald Walzmiel in ä erfolgraisches Eikaafszendrum mit em diregde
S-Bahn-Aaschluss umbaue losse.



https://pfl.wikipedia.org/wiki/Wissembourg

Waißebursch ['vaisəbųrχ] , frz. Wissembourg [visɑ̃ˈbuʀ], elsässisch-pälzisch aa
Wissebursch (elsässisch-alemannisch Wisseburi ['visəbųri]) is ä Schdadt im
Elsaß, Frongraisch. Sie hot 7.978 Oiwuhner. Waißebursch is da Sitz vun da
Unnerpräfekdur Waißebursch un vum glaischnõmische Kanton.

Im 7. Johrhunnerd is Waißebursch aus ener Kloschderõõsiedlung entschdanne. Vun
1306 bis 1697 iss fraïï Raischsschdadt gwessd. 1522 is die Reformadsion
oigefihrd worre. Nochm Weschdfälische Friede is Waißebursch midd große Daile vum
Elsaß en Dääl vun Frongraisch worre. Am 4. April 1870 henn do praißische Drubbe
die Fronzose geschlaache. Vun 1871-1918 hot Waißebursch wies gonze
Elsaß-Lothringe zu Daitschlond kehrd, nochm erschde Weltkriech isses widda zu
Frongraisch kumme. Zwische 1940-45 hot es widda zum Daitsche Raisch kehrd, bises
1945 widda zu Frongraisch kumme isch.

Waidere Sehenswirdischkaide sinn des Salzhaus ausm 15. Johrhunnerd, des Maison
de l'ami Fritz (um 1550) unn des klassizisdische Radhaus, welles zwische 1741
unn 1752 erbaud worre is.



https://pfl.wikipedia.org/wiki/Weisenheim_am_Sand

Waisrem odder Waisemsand (zur Unnerscheidung vun Waisemberg) is ä Ordsgemää im
pälzische Londkrääs Derkem, hodd vierehalbdausend Oiwohner unn ä Fläsch vun
13,72 km². Waisrem is vun de Fläsch her die greeschd Gemää in de Verbondsgemää
Fränsem. De jetzische Birgamaischda is se Dieter Helt vun de CDU.

Waisrem liechd in de vorderpälzische Rhoiewene unn de Fuchsbach fließd dorsch de
Ord. Zum Ord g'herd es Naherholugsgebied Keschdebersch, aa "Luddwischshain"
genonnd.

Wege soina Laach in de Rhoiewene g'herd Waisrem zu eena vun de mildeschde Orde
in Daitschlond. Desweege konn mer do aach gud Woi unn Obschd õõbaue.

De greeschd Schbordvaroi is de SV Waisemsand. Donn gebbds noch de ASV, de
Tennisclub Luddwischshain unn die Schidzegild, de Raid- unn Fahrvaroi, de
Ferdervaroi vun de Fraiwillische Faierwehr, de Häämat- unn Museumsvaroi unn
mehrere Fasdnachdsgrubbe. Jeds Johr am Fasdnachdssunndaach find de
Rieslingsworm, de Umzuuch schdadd, weller ä paar 10.000 Lait õõziehd. Immer am
zwedde Wocheend im Auguschd faierd Waisrem soi Woikerwe.

De eestraischische Raidschbordla Hugo Simon unn de ehemolische Schiedsrischda
Werner Föckla wohne in Waisrem.



https://pfl.wikipedia.org/wiki/Wegelnburg

Die Wechelnburch, aa Wecheleburch genennt, is e Burchruin zwische Schenau un
Nothweiler in Rhoilond-Palz un die hechschd gelää Burchålach in de Palz.

Die Felseburch leit in 572 Meder Heh uffem Schlossberch direkt on de
deitsch-fronzesisch Grenz. Uffem selbe Berchrigge leie in unmiddelbarer
Nachbarschaft aa die Hoheburch im Elsass, die Burch Leeweschdä un die Burch
Fleckeschdä. Ma hat e schäner, weider Blick iwwer de Wasgau.

Die Wegelnburch is im 12. odder 13. Johrhunnerd als Reichsburch vun de Schdaufer
gebaut wor. 1272 isse es erschde mol urkundlich erwähnt wor, wie se vun
schdroßburcher Truppe zerschdert wor is, weil de kaiserliche Vocht
Londfriedensbruch begong gehatt hat. Bis 1330 isse vun de Familie vun
Wechelnburch widder hergeschdellt un ausgebaut wor. Die sin awwer ausgeschdorb.
Deno isse on's Haus Kurpalz verpänd wor. Vun 1417 bis 1793 hat'se de Herzech vun
Zwäbrigge gehert. Im Dreißischjährische Kriech war de Christoffel vun
Grimmelshause in de Burch gefong, was'er in soim "Simplicius Simplicissimus"
erwähnt. 1679 is die Burch vun fronzesische Truppe unner General Monclar wä'e'm
Friede vun Nimweche zerschdert un geschleift wor. Bei Renovierungsarbeide vun
1979 bis 1982 sin große Menge vun Schutt weggeschafft un die erhallene Däle
soniert wor.



https://pfl.wikipedia.org/wiki/Waisrem

Waisrem odder Waisemsand (zur Unnerscheidung vun Waisemberg) is ä Ordsgemää im
pälzische Londkrääs Derkem, hodd vierehalbdausend Oiwohner unn ä Fläsch vun
13,72 km². Waisrem is vun de Fläsch her die greeschd Gemää in de Verbondsgemää
Fränsem. De jetzische Birgamaischda is se Dieter Helt vun de CDU.

Waisrem liechd in de vorderpälzische Rhoiewene unn de Fuchsbach fließd dorsch de
Ord. Zum Ord g'herd es Naherholugsgebied Keschdebersch, aa "Luddwischshain"
genonnd.

Wege soina Laach in de Rhoiewene g'herd Waisrem zu eena vun de mildeschde Orde
in Daitschlond. Desweege konn mer do aach gud Woi unn Obschd õõbaue.

De greeschd Schbordvaroi is de SV Waisemsand. Donn gebbds noch de ASV, de
Tennisclub Luddwischshain unn die Schidzegild, de Raid- unn Fahrvaroi, de
Ferdervaroi vun de Fraiwillische Faierwehr, de Häämat- unn Museumsvaroi unn
mehrere Fasdnachdsgrubbe. Jeds Johr am Fasdnachdssunndaach find de
Rieslingsworm, de Umzuuch schdadd, weller ä paar 10.000 Lait õõziehd. Immer am
zwedde Wocheend im Auguschd faierd Waisrem soi Woikerwe.

De eestraischische Raidschbordla Hugo Simon unn de ehemolische Schiedsrischda
Werner Föckla wohne in Waisrem.



https://pfl.wikipedia.org/wiki/Wahrheit

Waahaid is ääna vunde wischdigschde philosophische Grundbegriffe. Die Frooch
noch de Waahaid ghert zu de zendrale Probleem vun de Philosophie un is vun de
verschiedenschde Laid unnaschiedlisch beantword worn.

Waahaid kimmd vum weschdgermanische wâra, wos wies ladainische verus zum
Indogermanisch uêro gherd. Uff grieschisch hääsds Aletheia, uff ladainisch
veritas.

Zudäm hod in viele Logikä ää jedi Aussach en Waahaidswead. In de zwääweadisch
Uasachelogik gebbds när die zwää Weade, zu dene ma iblischwais „woahr“ un
„falsch“ saachd. In moanche Logikä koan die Wohrhaid mehreri Werd hawe un net
bloos die zwee. Un va zammegsedzde Aussache koan doan die Wohrhaid noo foamale
Reschle aus de Waahaidwead vun de änzelne Däälaussache ermiddeld were. Awer es
gibd a Logikä zum Beischbiel die soogenoandi Begriffslogik, wu sisch net mid
änere Wohrhaid beschefdige dud.

In de Infomaadig gebts sogenannde Boolsche Variable. Dodebai hannelds sisch um
die äfachschd Ard vun Variable, alleweil die nur die Werde "0" unn "1" annehme
kenne. "0" mähnd in dem Sinn falsch unn "1" woahr.

Die wohl beriemdeschd Frooch noo de Waahaid schdehd in de Biewl: Noodäm daß
Jesus zum Piladus gsaad hod, ea wääa in dsie Weld kumme, fär daßa Zaischnis
ableche dääd fär die Waahaid un än jede, wu aus de Waahaid wäa, dääd ufn heere,
duudn de Piladus frooche, was donn Waahaid wäa Joh 18,38 EU. Die Andword schdeed
awwa schun waida vorn in Joh 14,6 EU, wu Jesus saad: "Isch bin de Weesch un die
Waahaid un es Leewe; känna kimmd zum Vadda als wie dorsch misch."



https://pfl.wikipedia.org/wiki/Steinfeld_(Pfalz)

Schdääfld isch ä Ordschafd im Landgreis Siedliche Woischdrooß im Siede vun
Rhoilond-Palz. Sie ghehrd zu de Verbandsgemää Berchzawre.

Schdääfld licht am Rand vum Bewald in de Neeh vun de franzeesische Gränz. De
Weschdwall vum Zwädde Weltkriech isch direkt durch de Ort gange. Reschde
dodefunn kammer noch sääne: ä Schdick Heckerlinie und de Panzergraawe. Die
Gechend in der Schdääfld zusamme mit de Nochberorde Schäädt, Kabbswaier und
Schwääghoffe licht, werd „fiehschtrich“ genennd. Nochberorde sinn - de Uhr nooch
- Nerrerodderbach, Follmersche, Wärd (dort wo'd Daimler isch, awwer aigendlich
isch de wärdder Ordsdääl Schääd gemäänd), Scheiwehart, Salmbach (üwwer de Grenz
im Elsass), Weiseburch (ach in Franggreich) und Kabswaier. Schdääfld und
Kabswaier sinn zammegwaxe.

2007 worn 67,6 vun Hunnerd vun de Oiwohner kadolisch un 17 vun Hunnerd
efangelisch. D reschdliche ghehrn ääner annere Relichion a oder worn ohne
Relichion.ref>KommWis, Stand: 30.11.2007</ref>

D Blasonierung vum Wabbe lauded: In Blau ein mit einem roten Schlüssel mit
abwärts gekehrtem Bart belegter goldener Schrägbalken, beseitet oben links von
einem quadratischen facettierten silbernen Stein, unten rechts von einem
schwebenden gleichschenkligen silbernen Kreuz.. Was in Pälzisch sofiel hääßt
wie: Im Blau ä mit ämme roode Schlissel mit ämme noch unne zeichende
Schlisselbard belechder goldener Schreechbalge, seidlich links owwe ä
quadradischer agschrechder Stää, seidlich rächts unne ä schwewendes
gleichschenkliches silwernes Kreiz.

S Wabbe isch 1983 vun de Bezirgsregierung Naischdadt genehmicht worre. De Schdää
geht uff ä Siechel ausm Johr 1754 zurigg. S Kreiz erinnerd ans Hochschdifd
Schbaya unn de Schlissel ans Kloschder Waiseburch.



https://pfl.wikipedia.org/wiki/Stadtbefestigung_(Speyer)

Die Schbaimara Schdaddmauwa (uff hochdaidsch Speyerer Stadtbefestigung odda
Speyerer Stadtmauer) isch haid s'Iwwablaibsl vunde ejemolisch B'feschdischung
zum Schudz vun Schbaija gesche Iwwafell unn miliderische Oagriff. Die
Schdaddmauwa gehd uff die Schbaijamara Bischeef zurigg, wu ab uugfea 948 midm
Bau oagfonge kabd hawen un wu schbeda vun de Birscha waida ausgbaud worre isch.

Die Mauwa isch erschdmol als miliderischa unn schbeda eja als bolizailischa
Schudz gbaud unn nochm Schdaddbrond ab 1700 widda uffgbaud worre. Innahalb vunde
Schdadd hodds wohl oande Schdaddmauwa enge Gasse kabd, wu Roandgrubbe glewb
hawen. Zum ände sinn inde Tiam a Keaga unn Foldakommare gwesed unn die
Schdaddwach unn Henga hawen doad ian Sidz kabd. Zum oannare hodde Schdaddraad
zum Baisbiel die Broschdiduzjon in Frauwahaisa fadie „Hübschlerinnen“ inde Neh
vunde Mauwa oam Fischmaagd- und Holzmaagd g'leschd.

De Bischof Reginald hodd inde Joa zwische 946 unn 950 än easchde Deel, die
ottonische Schdaddmauwa bauwe losse. Donn hoddma midde Zaid die Mauware
vaschdeagd unn oandie 71 Tiam, Schdadddoa, Pfoade unn bwessade Gräwe gbaud.
Schbeda um die Voaschdedd eawaidad und midde Zaid oagbaßd unn a Londwea midd
Gräwe, Well, Hegge unn Waade uffgbaud (gugschd a bai De Waardtuam). Die
Schdaddbfeschdischung isch doann im Lauf vunde Jaahunnad oan naije Waffe unn
Griegsteschnigge oagbaßd worre. Im 14. Jaahunnad hoddma wesche de Aambruschd unn
schbeda im 15. Jaahunnad weschde Schusswaffe die Schaddmauwa ausgbaud unn
vaschdeagd unn a Grawezwingamauware, Gschidzschdend unn Zwinga dzugfischd.
Gesche gleene Faijawaffe ischs gonge, awwa middm Uffkumme vun imma greesare
Faijawaffe, wiede Kanone hodd die Mauwa donn im Draisischjehrische Griesch nemme
wiaglisch än milliderische Schudz biede kenne. Oam End isch die Schdadd middiara
Schdaddbfeschdischung uffm Befehl vum Ludwig XIV. im Joa 1689 im Schbaimara
Schdaddbrond zaschdead worre. Easchd 11 Joa nochm Brond sinn die easchde Birscha
widda in die Schdadd zurigg'gonge unn hawen oagfonge se widda uffzubauwe. A die
Schaddbfeschdischung mit de Doare isch inde easchde 30 Joa noach 1700 widda
auffgbaud worre. De Zwegg isch awwa nemme ä miliderischi Vadaischung gwesd,
sondann än Schudz voa Raiwa, Diewe, Gsindl unn Iwwafell unn domidd die Ware, wu
in die Schdadd kumme sinn, iwwa die Schdadddoare hawen geje misse. Midde
bairische Vawaldung isch doann ab 1816 s'End vunde Schdaddmauwa kumme unnma hodd
oagfonge se abzuraise, wailma die Schdää oannawaidisch vawenne gwold hodd. Im
Joa 1819 isch doann de Abriß vunde innare Mauware ealauwbd worre, awwa die
Aussemauware hodd mol noch schdeje g'lossd. S'maischde isch doan schun 1826
wegg'gwesd, awwama hodd noch bis 1958 waidgmachd, wuma de Falgetuam agbrisse
hodd.

Bai de Tiam unn Dore komma unnaschaide zwische de Oad, wuse mol gwesd sinn. De
innare Ring hoddmol 26 Tiam un Dore kabd, inde Gilschevoschdadd sinns 27 Tiam un
Dore gwesd, inde Aldschbaimara Voaschdadd hodds 11 Tiam un Dore kabd, inde
Voaschdadd iwwam Hasepuhl sinns 10 Schdigg unn inde St.-Maagus-Voaschdadd a
nomol 10 Schdigg gwesd. Zomme hodds 84 Tiam unn Dore kabd. Moansche Tiam sinn fa
die domolisch Zaid hoch gwesd, wiema oam Aldpeadl haid noch seje konn. Noch 300
Joa nochm Bau hodde englisch Raiseschrifdschdella Coryate, wu vun London iwwa
Frongraisch noch Idalije uffde Riggrais vun Venedisch Schbaija bsuchd hodd,
driwwa gschriwwe „Es ist von starken Mauern umgeben mit Türmen, die so hoch wie
unsere Kirchtürme sind, die höchsten Türme in einer Mauer, die ich auf meiner
Reise sah.“[A 18] Die Noame sinn unnaschiedlisch g'weld worre. Im innere Ring
hoddmase nochde Zinfd b'nonnd unn inde Gilschevoschdadd eja noch Veschl odda vun
g'flischlde Wese. Midde Zaid sinnse awwa umbnonnd unn a vaballhoand worre. A
inde Lischde unn Schdaddbleen vunde vaschiedene Jaahunnad werrense
unnaschiedlisch bnonnd. Ä oihaidlischi Noamensgewung hodds awwa nedd, a gudes
Driddl isch noch b'nochbade Keäasche b'nonnd worre.

Said 1469 sinn die schdeagschde Tiam de Zinfd fa die Vadaidischung zugedeeld
worre. Ausm Waffe'inwenta vun 1611 weesma:

Ma nimm oa, dass fas Aldperdel (a „Altes Burgtor“) unn die iwwrische Tiam de
Schdaddhauwbmoan unn soi Seldna zuschdendisch g'wesd sinn.

De Reschd vunde ejemolische Schbaimara Schdaddmauwa isch haid ä gschizdi
Deng'gmolzon. Vunde iwwrischg'bliwwene Deel vunde ejemolische Schdaddmauwa sinn
oam bkondschde s'Aldpeadl, s'Haidedirml im Dummgaade unde Waardtuam. Donn hodds
de unnare Deel vum Schmiedtuam aom End vunde Zeppelinschdrooß unn die Iwwareschd
vunde Tiam Zum Drachen, Zur Taube unn Zum Bock inde Gilschvoaschdadd unde Reschd
vum Schwalbenturm middm Graawe. Im Hasepuhl hodds noch zwee reschdeggische
Mauwatiam Zum Bären unn Zum Löwen unn inde Nee de Reschd vunde Bochebrigg unn
Schberr, de Riegel, wude Nonnebach duaschfliese dud. Oannare Resch vunde ald
Schdaddmauwa hodds noch iwwarall, awwa nua die effendlische sinn a heag'rischd
worre, awwa onnare sinn innem schleschde Zuschdond. Die Reschd sinn inde
Schdrooße "Am Hannelturm 1", "Allerheiligenstraße 23, 24-31", "Bahnhofstraße/Am
Klipfelstor", "Bahnhofstraße/Adenauerpark", "Domgarten", "Domplatz 6",
"Farrenturmstraße 9-19", "Feuerbachstraße 1", "Fischergasse 11-29", "Große
Pfaffengasse 1-5", "Gutenbergstraße 1", "Hasenpfuhlstraße 37, 38",
"Hirschgraben", "Holzmarkt 4", "Karl-Leiling-Allee 5", "Lauergasse 2-7, 11-16,
21-37", "Mühlturmstraße 12-26", "Neufferstraße/Am Drachenturm", "Petschengasse
4, 6", "Pistoreigasse 1, 2, 8-14", "Rheintorstraße 6-9", "Roßmarktstraße 11-23,
26, 27, 35", "St-Markus-Straße 43", "Schiffergasse 22, 23", "Steingasse 17" unn
"Zeppelinstr. 1, 3, 5, 7, 9, 31, 33, 35, 37, 39"



https://pfl.wikipedia.org/wiki/Sonnenbr%C3%BCcke_(Speyer)

Die Sunnebrigg (gschriwwe Sonnenbrücke) isch die änzigschd iwwrischgbliwwene
middlaldalsiche Brigg iwwade Woochbach inde Schbaiamara Aldschdadd, wu unna
Denkmolschudz schdeje dud. Uffde Brigg hoddsä Niggolausfigua aus Broase vum
Kinschdla Wolf Spitzer, wu droa erinnare dud, dasse mol Niggolausbrigg keese
hodd. Im Oschde vunde Brigg hodds noch ä oagmauwadi Sidzbonkg'g ausde barogge
Zaid. Im weschdlische Deel ischse im 19. Jaahunnad midd Medalschdeeb vabraidad
worre.

Im Joa 1242 isch die Brigg schun als Niggolausbrigg (gschriwwe „Nikolausbrücke“)
eawehnd worre. Die Brigg isch domols nochm middlaldalsiche Niggolausveadl - haid
fiad die Brigg inde Hasepuhl - b'nond worre, vunwuma vunde Niggolausgass aus
iwwade Woochbach nuff zum Dumm g'kend hodd. De haidisch Noame kummd vamudlisch
aus 16. Jaahunnad, weeschede Heabeasch “Zur Sonne”, wus said uugfea 1574 s'doad
kabd hodd. Beim Schbaimara Schdaddbrond vun 1689 isch die Brigg a bschedischd,
awwa widda rebariad worre. A haid bschded die Brigg noch aus godische große
Schdääblegg unn schbond sisch in zwee Beesche iwwade Bach. Awwa nochm Brond
hoddma die Brigg a midd Baggschdää eanaijad.

Do, wu said 1930 s'Krischadeng'gmol, die Oandiggehall schdeje dud, hodds im 12.
Jaahunnad inde die Niggolauskabell kabd, wahschoinlisch wailde Niggolaus als de
Schudzpatron vunde Seelaid, Flussschiffa, Hondelschiffa unde Schiffsbauwa gelde
dud. Die Kabell isch beim Schdaddbrond zaschdead worre unn 1825 endgildisch
abgbroche worre. Die Zinfd vundenne Brufsschdänd sinn domols indem Veadl gwesd.
Do, wuma haid vunde Oandiggehall iwwa ä Drebb nunna iwwa die Niggolausgass zude
Sunnebrigg geje dud, hodd frija a mol owwe onde Drebb de Niggolausduam
gschdonne.



https://pfl.wikipedia.org/wiki/Siedelsbrunn

Sillsbrunn is e Dorf im Iwwerwald, wu heit zur Gemeinde Wald-Mischlbach im
hessische Kreis Bergschdrooß ghert. S hot 1.055 Oiwuhner (2010). Bis 2011 waa
Sillsbrunn en schdaadlisch åerkannder Lufdkurord.

Sillsbrunn ligt 3 km sidsidwestlisch vun Wald-Mischlbach, uff-em Heherigge vum
Hadberg. Di Gemaagung liggt zwisch-are Heh vun 380 m iwwerm Meeresschbiggl im
Eiderbachdal un 593 m uff-em Hadberg. Da Hadberg is da driddhegschde Berg im
Odewald. Di Gemakung hot e Fläsch vun 296 Hegdaa (2,96 km2). 111 davuu sin Wald
(1961). Di offene Landschafd beschdehd aus iwwerwiegend Wisse un nur wennisch
Ägger.

1443 is Sillsbrunn als Lehe an di Grafe vun Erbach kumme, 1509 an di Palzgrafe
un 1803 schließlisch an Hesse. Am 31.12.1971 is des Dorf zu Wald-Mischelbach
oigemeindt worre.

Noch em Dreißischjährische Krieg hot Sillsbrunn fascht kää Oiwuhner mehr ghatt.
1824 hot e Großfaier mehr wie di Hälft vun de Haiser zerschdert.

Di evangelisch Kärsch is 1963 gebaut worre. Im ehemolische Schulhaus is heit e
Kinnerschul. Wie jeder Ord in da Gemeinde Wamiba hot aa Sillsbrunn e
Dorfgemeinschafdshaus.

2010 is in da ehemolische Fachklinig am Hadberg s buddhischdische Kloschder Em
Buddha soin Weg ereffend worre. Des Kloschder is noch da fitnamesische
Thién-Tradizion vum Mensch Lin Chi ausgerischt. Zum Kloschder ghert e
Nadurheilbraxis mid Behandlunge noch da Dradizionelle Schinesische Medizin. Di
Fachklinik am Hadberg is 2008 noch Breiberg umgezoore.



https://pfl.wikipedia.org/wiki/Seeschln

Seeschln is die gschdaiad Foddbeweschung vunäräm Seeschbood oddanäräm
Seechlschiff dorsch Nudzung vum Wind.

Die Onglsaxe, die wu iwwa de Kanal noo Ängland gemachd hän, hän dodevoa
Longboode ghed. Des sin Boode minäram Länge-Braide-Vähäldnis vun daidlisch iwwa
finf. Die sin donn vunde Wikinga nuch waidaändwiggld un als vabässad worn -
sowaid, daßse iwwa zwonzisch Knode ärraischd hän. Dodemid sinse donn iwwa de
Adlandig gepeesd, sinde Rhoi huch bis Kölle, hens Middlmea uusischa gemachd un
die Daitsch-Reemische Kaisa (HRR) in Sizilie õõgegriffe un sin vun Oschdsee un
Schwazmea zuglaisch noo Rußland ingfalle, wuse se sogaa zaiwailisch de Zaa
gschdälld hän.

Korz denõõ hod mär uffm Kondinänd die Hanse-Kogge gebaad, digge, hoche un
draachfähisch Äämaschda mid ääm gruße Raaseschl - schbäda gabs donn aachemol
zwää un drai Maschde. Dodraus hän don die Pordugiese die Karawelle endwiggld,
die Ard vun Schiffe, midänne Kolumbus noo Amerika gong is. Soi Sanda Maria
hodemol grad so 23,60 m Lüa ("Läng üwwa alles") ghad, brääd waase 7,92 m, än
Diefgong hodse ghad vun 2,10 m un im Hägg waase heescha wie brääd. Zwää vun
ihrne drai Maschde waan raagedaagld, de Besan hodn Ladainseeschl gdraache, un
unnan Bugschbried hod mär aach nuch ä Raaseeschl hänge gekännd. Inde Mid waase
niedrisch un vorn wirra hooch.

Die Greenung vum Jachdseeschle isses Oihondseeschle, des hääßd, doß änna gonz
elloi on Boad is, där wu alles alläns känne un due muß. Ääna vunde zwää bishea
greeschde is de Erdmann, wu draimol die Ead umseeschld hod, zwäämol alläns,
äämol Osd-Wesd, äämol Wesd-Osd, unnän haufe mea schbegdagulära Faarde unnanumm
hod un draimol dän "Trans-Ooschnn-Prais" griehd hod. Doodorsch un dorsch soi
Bischa un Ardiggl inde "Yachd", ännärem Seeschlmagazin, issa wäldbekanng worn.
De onnan kännd mär när als Skippa Mischael, där hod iwwa finf Joa am Schdigg
gonz alläns ufnärräm klää Beedsche gelebd un is in därre Zaid aus de Biskaja
dorsch Ääamlkanal un Noadsee iwwa Rhoi, Mõõ, MDK un di Dunau ins Schwaz Mea un
waida dorsch de Bosborus, es Marmaramea, die Dardanälle un die Ägäis ins
Middlmea bis nõõm Hailsche Lond gemäschd un zurigg bis uff die Pelloponnes, wora
aus gsundhaidlische Grind hod unnabräsche gemißd. All des hodda alläns gschafd
midnärräm minimale Etaa un troznärre schweere Gehbehinnarung!

Än Seeschlbood fahd mid zwää Õõdriebsarde: mid Unna- un mid Iwwadrug: wann em
Wind en Seeschl im Weech schdehd, schdauda sich devoa un dehinna endschdehd
Unnadrug. Un wann de Wind anärem Seeschl vorbaischdraichd, un des hod es
rischdisch Profil, donn hoda außelong än waidare Weech als wie innelong. Des
hääsd, auße härrschd Unnadrug. Wann än 6,5 m Bood 25 m² Seeschlfläch hod un mid
7 m/sec plad voam Wind laafd (= 25,2 km/h) un de Wind hod 10 m/sec druff, un
wann ään m³ Lufd uugfäa 2,3 kg wiehd, donn is de Druck Krafd mal Fläsche, un die
Krafd is ½ m v², also uugfea (½ ((vWind – vBood) · 2,3 kg/ m³) · (vWind –
vBood)²) · 1 sec · 25 m² = (½ ((10 m/sec – 7 m/sec) · 2,3 kg/m³) · (10 m/sec – 7
m/sec)²) · 1 sec · 25 m² = (½ ((3 m/sec) · 2,3 kg/m³) · (3 m/sec)²) · 1 sec · 25
m² = (½ ((6,9 kg·m/m³sec) · (9 m²/sec²)) · 1 sec · 25 m² = (½ (62,1
kg·m·m²/m³sec·sec²)) · 1 sec · 25 m² = (½ (62,1 kg/sec³)) · 25 m²sec = 31,05
kg/sec³ · 25 m²sec = 777,25 kg·m²/sec².

Dodebai häma aach glai de wahre Wind bereschnd: des is dea Wind, den wo ma im
Bood schbüre duud. In dämdo Fall ääfach när vWind – vBood, wail Bood un Wind die
glaisch Rischdung hän. Wann de wahre Wind – un des is imma de äänzisch, wo
relewand is! – genau vunde Said kimmd (mär hääsdes „halbe Wind“), un es Seeschl
hod uugfea 45° zum Heck, donn fange när nuch 70% de Wind oi (sin45°), awwa
dodefär griehd mär bai äm guude Profil än enorme Soch voam Seeschl, so doß mär
uf waid iwwa 100% vun däm kumd, was de Wind vun achdärn bringd.

Wea ufm Rhoi fahre mäschd, där muß än Modor hawe, där wu schdarg genuch is, fär
doßas Bood bai Geeschewind geeschede Schdoom fahre konn. Noodfalls longsam, awwa
es muß forwärds geje: jedi Bhinnarung vunde gwärblisch Schiffahrd muß uubedingd
unnablaiwe - schun fär die aischn Sischahaid. Wann meeschlich solld mär sisch
außahalb vum Faawassa halde, awwa Obachd: Wassaschdond beachde - bai
Niedrischwassa is schnell zuu niedrisch.



https://pfl.wikipedia.org/wiki/Schuh

Schlabbe is e Begriff der aus Bärmesens kommt. Des is nämlich im Johr 1790 nochm
Dod vum Londgraf Ludwisch IX enstonn, als die Bärmesensa Garnison ufgeleest worr
is. Aus de Nod raus hon die ehmalische Grenadier aus Uniformreschde sogenonnte
Schlabbe gemach. Denne ihr Fraue sin in die gonz Welt gong um die Schlabbe donn
se verkaafe.

Mit de Zait is donn e großi Schuhinduschdrie in Bärmesens enstonn. Die maischde
Schuh derer Zait sin in de Schuhstad Bärmesens geferdischt wor. Die Stadt in de
Palz hat als die Schuhmetropole iwwahaupt gestonn. Ah hait gebts noch viele
Unnanähme die Schuh produziere.

Aus dere Geschicht raus, faiert de Bärmesensa hait noch es berühmte
Schlabbefligga-Feschd.

Ausademm konn ma sich ah schäh iwwa die Schuhinduschdrie infomiere, wonn ma se
baischbiel es Schuhmaschienemuseeum in Bärmesens odda es Schuhmuseeum in
Hääschde besucht.

Die alt Schuhfabrik Rhoiberscher dient hait zum Baischbiel als großes Zentrum
fer zB. Ärzd, es Dynamikum, Fitness Schdudio und Reschderohs.



https://pfl.wikipedia.org/wiki/Schifferstadt

Schiwwerschdadd (aa Schiffaschdad, daitsch Schifferstadt) is ä verbonddsfraii
Schdadt im Rhoi-Palz-Krais in de Vorderpalz mid ug'fähr 20.000 Aiwohner. In
Schiwwerstadt is de Goldene Hud g'funne worre.

Schiwwerschdadt liechd im Norde vum Owwerrhoigrawe unn kehrd zur Medropolregion
Rhoi-Negga. Schiwwerschdadt iss die äänzisch Schdadt im Rhoi-Palz-Krais unn iss
im Londesendwigglungsprogromm als Middlzendrum im Ergänzungsnedz ausgewiese. Die
Schdadt liechd 93 bis 103m i. NN unn dorsch Schiwwerschdadt fließd de Rehbach,
weller schbäder in de Rhoi minded.

Die Schdädt sinn all, im Uhrzaigasinn, im Weschde beginnend, Nachbarord- unn
Schdädt vun Schiwwerschdadt. Böhl-Iggelheem, Dannschdadt-Schauanheem,
Muddaschdadt, Limburgahof, Waldsee un Schbaya.

Schiwwerschdadt iss des erschdemol dorsch de Bau vunnem Käänichshof endschdanne
unn iss 868 als Sciffestad des erschdemol erwähnd worre.

Noch de Ufflesung vum alde VfK Schifferstadt, is de Veroi Aafang 2007 als VfK 07
Schiwwerschdadt nei gegrind worre.



https://pfl.wikipedia.org/wiki/Saks%C3%A4-Aahald

Saksä-Aahald is en Bunnäslond in de nordesdlische Midd vun Daitschlond. Ugfähr
2,2 Millione Lait wohne in dem Bunnäslond unn es hot ä Fläsch vun 20.446 km²
(2013). Dodraus ergebd sisch Bevelkerungsdischd vun 110 Oiwuhner/km². Die
Haubdschdadt iss Magdebursch unn de derzaidische Minischdapräsident is Reiner
Haseloff vun de CDU. Die greeschde Schdädt sinn Halle midd 232.963 Oiwuhner,
Magdebursch midd 229.924 Oiwuhner unn Dessau-Roßlau midd 84.606 Oiwuhner (2012).

Saksä-Aahald grenzd im Weschde an Nidasaksä, im Oschde an Brandebursch, im
Siedweschde an Tiiringä unn im Siedoschde an Saksä. De Norde von Saksä-Aahald
liechd im Norddaitsche Tieflond unn is deswege aa ziemlisch flach. In de Midd
liechd die flache Magdeburscha Börd, welle sehr fruchdbar is. Middlgebirsche
befinne sisch in dem Bunnäslond haubdsäschlisch im Siedoschde unn Weschde, wobai
sisch im Siedweschde de Harz befinded, mid dem Brogge, dem hekschde Bärsch in
Saksä-Aahald unn Norddaitschlond. Dorschflosse werd Saksä-Aahald vun de zwee
große Schdreem {{Elwe]] unn Saale, wobai die Elwe dorsch die Haubdschdadt
Magdebursch fließd, die Saale dorsch die greeschd Schdadt vun Saksä-Aahald,
Halle. In de Magdeburscher Börd minded donn die Saale in die Elwe. Waidere Fliss
sinn die Unschdrud unn Bode minde vun Weschde her in die Saale), die waiße
Elschda (minded vun Oschde in die Saale), die Mulde (minded vun Siede in die
Elwe) unn die Havel, welle korz es sakse-aahaldische Territorium dorschfließd
unn donn in Brandebursch in Elwe minded.

De Nããme Aldmark zaigd noch vun de Fungdsion als aldi Grenzmark bis ins 10. Jh.,
donn Erwaiderung vum Osdfrongeraisch rischdung Oschde. In dem Jh. hot aa de
Kaisa Oddo I. in Magdebursch, soiner Lieblingsresidenz, ä Benedigdinaabdai
gegrinded, er liegd hait im Magdeburscher Dum begraawe. In dem Jh. henn die
Mischionierunge im esdlische Dääl begonne, welle awwa 983 dorsch de
Slaweuffschdond zunischde gamachd worre sinn. Im 12. Jh. hot donn die
Oschdkolonisadsione in die Gebiede begonne, dorsch die viele daitsche Siedler in
des vun Slawe bewohnde Lond vorgedrunge sinn. Dorsch de Schdraid vun de Welfe
mid de Schdaufa iss des Lond in dem selwe Jh. gedrennd worre, wail de Hoinrisch
de Leeb dem Barbarossa Gebiede vun soim Herzochdum Saksä (zu dem aa des
haidische Saksä-Aahald g'herd hot) abdrede gemissd hot.

Õõfong vum 19.Jh. hot de Napoleon õõgfonge oiropäische Länner oizunemme. Proiße
hot 1806 ä Niederlaach bai Jena oischdegge misse unn uffm Friede vun Tilsit all
wesdelbische Gebied ans naigebebildede Keenigraisch Weschdfaale abtrete misse,
en fronzesische Sadellideschdaad, regierd vum Napoleon soin Bruder Jérome. De
Elweraum hot während de Befraiungskriege gege de Napoleon ä wischdischi Roll
gebschield, Magdebursch is awwa erschd 1814 zerickerowwert worre. Uffm Wiener
Kongress 1815 hot Praiße ä naii Provinz Saksä oigerischd. Do sinn aa die Gebiede
dezukumme, welle Praiße im Kriech valoore hot., awwa aa Gebiede vun Saksä sinn
zugeschlaache worre. Die Provinz Saksä is in drai Bezirge gedaild worre, wobai
de Bezirg Erfurd nedd uffm haidische Lannesgebied liechd. Die aahaldische
Ferschdedümer henn dorsch die Gschischd ihr uuabhängischkaid bahalde könne, ware
awwa said 1828 dorsch Zollainischunge vun Praiße abhängisch. 1863 sinn die
Ferschdedümer verainischd worre.

1944 iss die Provinz Saksä uffgelesd worre unn in de Provinze Magdebursch unn
Halle-Mersebursch uffgõnge. Nochm Zwädde Weltkriech is des Gebied vun de
Sowjetunion besedzd worre unn die Provinze sinn zamme mid Aahalt zur Provinz
Saksä verainisch worre, de Nååme is in dem selwe Johr uff Saksä-Aahalt geännert
worre. 1947 is Praiße uffgeleesd worre unn die Provinz hot sisch zu dem Lond
Saksä-Aahalt umbenonnd. Des Lond hot 1949 zamme mid de onnere Länner vun de
sowjetische Besadzungszon die DDR gegrinded. Des Lond is 1952 dorsch die
Vawaldungsreform in die baide Bezirge Halle unn Magdebursch uffgedaild worre.
Nach de Wiedaverainischung 1990 is des Lond mid ähnlische Grenzziehunge wie vor
1952 in saina haidische Gschdald wiedahergeschdelld worre. 1994 unn 2007 henn
Krääsreforme schdaddgefunne.



https://pfl.wikipedia.org/wiki/S%C3%A5ndhause

Såndhause is ä Gemäänd im Rhoi-Negger-Krais in Bade-Wirddeberg unn liechd in de
Kurpalz. Såndhause hot 14.476 Oiwuhner unn ä Fläsch vun 14,6 km², dodedraus
ergibd sisch ä Oiwuhnerdischd vun 995 Oiwuhner uf de km². Bekånnd is Såndhause
vor allem weeje em SV Såndhause. De jetzische Birgamaischda iss de Georg Kletti
vun de CDU.

Såndhause liechd in de Medropolregion Rhoi-Negga unn in de Owwerrhoiewene. De
Hardtbach, de Laimbach unn de Londgraawe fließe dorsch Såndhaiser Gemargung.
Såndhause grenzd im Norde an de Heidlberga Schdadtdail Kärsche, im Oschde an de
Lååma Schdadtdail Dilje (St. Ilge), im Siede ån Walldoaf, im Siedweschde ån ä
uubewohndi Exklav vun Lååme unn im Weschde on Ofderse. Außerm Ord Såndhause
gherd noch de Waila Bruchhause, es Ferschderhaus, es Wohngebied Induschdrie unn
die Wischdung Lochheem zur Gemäänd Såndhause.

In Såndhause gebbds ä 1909 arischdede Grundschul unn es alde Rodhaus vun 1742.
1757 is ä reformierdi Kärsch arischded worre, iss awwa irgendwonn zu klää worre
unn an die jiidisch Gemää vakaafd worre, welle se als Synagog vawend hawwe.
Dorsch Abwanderung vun de Judde is die Synagog donn als Abschdellraum vawend
worre unn dodorsch de Zerschderung vun de Nazis endgonge. Die evångelisch
Chrischduskärsch is 1866 aigewaihd worre. Es Longhaus vun de kadolisch
St.-Bartholomäus-Kärsch schdammd vun 1767, Kweerschiff unn Gloggeturm sinn 1896
dezukumme. Die kadolisch Haubdkärsch, die Draifaldischkaidskärsch, is 1968
arischded worre.

Im Siede vun de Gemaagung gibts gud erhaldene Sånddiene midare bsunnare
Vegetazion. Zu ihrm Schutz hot ma zwee Nadurschutzbebiede, Pferdtriebsdien un
Såndhaiser Dien, oigerischt.

Frieher is in Såndhause viel Hopfe åågebaud worre. Haid werd zamme midd
Plongschd es Såndhaiser Schbezialbier gebraud. Jedes Johr gebts zur Hopfeernd e
dradizionelles Feschd unnerm Moddo „Hopfe zopfe – Schdiel dråålosse, wers net
koo, solls bleiwelosse“. Vum duwakbroduzierende Gewerbe is Duwakååbau um
Bruchhause rum gebliwwe.



https://pfl.wikipedia.org/wiki/Reiner_Palzki

Harald Schneider (gebore 1962 in Schbaija) is en in Schiwwerschdadd lewender
Pälzer Schrifdschdeller vun Sadire, Krimikorzgschischde un zum Deel innerakdive
Krimmigschidde un vun Rädselkrimmis fer Kinna. Außerdem schreibt er e Pälzer
Regionalkrimiserie um en Schiwwersschdadder Kriminalhauptkommissar Reiner
Palzki, der in Mordfell ermiddelt.

Schneider schdelld soi Krimis fer Kinna, Jugendlische und Erwachsene gern in
Lesunge vor, die seid 2008 manschmol ach vum Muldiinstrumendalist und
Percussionist Pit Vogel beglaid wern, mid den er die Arwedsgemoinschafd Klang
und Mord begrind hod. Pit Vogel sedzd ach schun mol Tongfäße, verschiedene
Quietsch-Figure, e Metallspiral, Kaffeebohne un e klenes Xylophon fer die Klang-
un Geräuscherzoischung oi.

Schneider hot zunägschd ongfonge fer Schdudende-Zaidunge zu schraiwe. Donn hod
er fer Geld Gschischde un Korzkrimis fer die Reschebochepresse gschriwwe. Dursch
soi eischene vier Kinner angereschd, hot er begonne sisch indensiv mit
Kinner-Radekrimis un Detektivgschischde zu beschäfdische und solsche a zu
schraiwe. Die Figur des Kriminalhauptkommissar Reiner Palzki begonn ihr Lewwe
mit Krimikorzgschischde, die in de Zaidung Die Rheinpfalz erschiene sinn. Newe
ennere spannende Krimigschischde un viel Pälzer Lokalkolorid - in de naie
Tradition vun de deitsche Regionalkrimis - die soi Krimis als Zudade enthalde,
lebt Scheider in denne Krimis ach soi Luschd an Humor, Sadire und e bissel ach
an Parodie aus. Des fangt bei monsche Nome von Persone on (Dr. Metzger fer de
Seriearzt, oder witzisch-schene Name wie Steinbeißer un Tannenzapf), was
monschmol an des Comic Asterix erinnert, und geht waider bei soine efters
sadirische Personezaischnunge un ihre Konflikte. Immer widder kumme ach
vefremdete Nome von reale Persone vor.

Er ist Mitglied der Veroinischungung vun ca. 600 deitschsprochische Krimiaudore
Das Syndikat sowie im Friedrich-Bödecker-Kreis (FBK). Es Ziel vum
Friedrich-Bödecker-Kreis is die Leseferderung un die Literadurvermiddlung fer
Kinner un Juchendlische. 2012 hot er zur Leseferderung un um die Erwet vun de
iwwer 1000 Ehreamtlische in de 160 effentlische Kadolische Bischereie im
Bischdum Schabaya zu werdische, e Serie von siewe koschdelos Ufdridde mit em Pit
Vogel in so Bischereie ongebode. In denne liesda aus soim siebte Kriminalromen
"Pilgerspuren", bai dem es sich um Morde in kerschlische Milie dreht.



https://pfl.wikipedia.org/wiki/Reemab%C3%A4rsch

Reemabärsch {aa Reemabeasch) is a Einheits-Gemä in Rhoi-Palz-Krääs. Reemabärsch
sin drei Ordzdele nämlich Berchhause, Medersche un Hälchestä.

Reemabärsch lieschd uugfea zwää Kilomeder südlich von Schbaya in da Rhoiewene.
de Nochbargmände sin Lingefeld, Schweschenem, Hartause, Dudehofe un Schbaya

Der Gemärad von Reemabärsch hot 24 Mitglieder, bei der Kommunalwahl om 7. Juni
2009 wurd gewählt, der Bojamääschda is de Vorsitzende.

Die Beschraiwung des Wabbe is: Vun Gold un Blau gedailt, owwe ä schaftlose rodie
Armbrust, unne ä goldinie Wointraub mit zwä goldini Blädder, rechts vun de
Woitraub goldenes Rebmesser, links vun de Woitraub goldenes Pflugschar.

Mainvilliers is ah franzäsiche Ordsdääl vun Chartres (Pardnaschdadt vun Schbaya)
un lischt in de Näh vun Paris. Eckstedt is ä Gemä in Thüringe.

Erschtsmols erwähnt wurd medersche im johr 1035. De Erzbischof vun Mänz schenkte
„den brieder der kersch der hl. Maria zu Eußerthal“, domols en
Benediktinerkonvent, än Gut zu Medersche. Ca. 1100 wurd än Kloschder in
medersche gebaut. Im Johr 1148 iwwer namen Zisterzienser des Kloschder.

mindlich iwwerlifert soll Berchhause mit nem Viehhof ogfange hawwe un Burchhause
gehäst. Noch Urkunde sollen die Länderreie dem hohen bzw. höchsten Stand gehärt
un de Bewohner wohl Gesindel gewäst sinn, die ver de Besitzer gearweidet hän.

1190 wurd Hälschestä erschtmols in ner urkund erwänd worre mit dem nome“
Heiligensten“. Ab dem Johr 1225 häßt Hälschestä Heiligenstein. Hälschestä war
longe Zeit ver de Ware ver de Domkapitel Speyer verandwordlich, un hän die
Kärsch ver die annere Därfer ka.



https://pfl.wikipedia.org/wiki/Ramschd%C3%A4%C3%A4-Miesebach

Ramschdää-Miesebach (a Romschdää-Miesebach) iss ä Schdadt im Londkrääs Lautre in
Rhoilond-Palz unn iss Verwaldungssidz vun de glaischnamische Verbandsgemää. In
Ramschdää-Miesebach befinded sisch die Ramstein Air Base. De Ord hot 7.508
Oiwuhner uff ner Fläsch vun 43,03 km², dodraus erbibd sisch ä Bevelkerungsdischd
vun 174 Oiwuhner/km². Der jetzische Birgamaischda iss Klaus Layes vun de CDU.

Ramschdää Miesebach befinded sisch 20 km weschdlisch vun Lautre am Rond vum
Biosphärereservat Pälzer Wald. Siedlisch vun Ramschdää lieschd die
Weschdpälzische Moorniederung. Do iss im 19. Jh. Torf abgebaud worre. De
Mohrbach fließd dorsch Ramschdoi Miesebach.

1215 iss Ramschdää inner Urkund vum Kaiser Friedrich Barbarossa erwähnd worre.
1951 iss die ameriganische Ramstein Air Base gebaud worre. Die Airbase hot
urschbringlisch en Schdigg vun de Audobåån Saarbrigge-Monnem benudzd, wie die
Daitsche im Zwedde Weltkriech vorher. Uff de Airbase iss am 28.Auguschd 1988 bai
ännere Fluchschau vunde Ammis en färschdaliches Ugligg bassierd, bai dem 70
Mensche umkumme unn 345 verledzd worre sinn. Viel vunde Iwwaleewende sin haid
(2011) noch draumadisiad, onnan vär ia Leewe long ändschdälld.

De Schdadtrad vun Ramschdää-Miesebach bschdehd aus Radmidgliedern, die am 7.
Juni 2009 gewähld worre sinn. De Schdadtrad hot en Ehreamd Birgamaischda als
Vorsidz. Ergebniss vun de Wahle 2009:



https://pfl.wikipedia.org/wiki/Querschbach

Querschbach is e Ordsgemää im Londkrääs Lautre in de Palz. Sie kehrd de
Verbondsgemää Lautre õõ, unn iss en schdaadlisch onerkannde Lufdkurord.

Die Gemää lieschd 10km siedwesdlisch vun Lautre in enem nadierlische Wiesedaal
im Biosphärereservad Nadurpark Pälzer Wald. Knapp zwee Driddl vun de 1500 ha
umfassende Gemargung iss bewalded. Dorsch Querschbach fließd de glaischnamische
Bach, weller aa als Schdääalb bezaischned werd. Nachbargemainde sinn Lautre,
Bann, Weselberch unn Linde.

Querschbach iss des erschdemol im Johr 976 urkundlisch erwähnd worre, Kaiser
Otto II. hot do saim Vasalle Biso Lond am Quideresbach geschengd.

Quaidersbach lieschd an de in Nord-Sied-Rischdung vun Londschduul noch
Schdääalbe verlaafende Londschdrooß. Es liechd 5 Kilomeder wesdlisch vun de vun
Lautre noch Waldfischbach-Bojalwe verlaafende Bunnesschdrooß 270, 5 Kilomeder
vun de A62 unn 5 Kilomeder siedlisch vun de A6. Die nächsschd DB-Bahnheef
befinne sisch in Lautre unn Londschduul.

Said 1976 gebts im alde Schulhaus, wu hait aa Rothaus is, des Museum Sigginger
Häh, zur Gschischt vun de Region.

Di Querschbacher Kerwe wärd immer am dridde Ogdowerwocheend gfaiad. Im Auguschd
find e Dorffescht schdadd, s gebt e Fronlaischnomsfescht un im Advent en
Andoniusmarkt.



https://pfl.wikipedia.org/wiki/Pura_Besakih

Pura Besakih ischde bdaidnschde hinduischdische Tembl un Hailischdum uff Bali.
S'ischde „Muddatembl“ vun alle balinesische Tembl. De hailigschde vunde drai
grosse Temblbeziag ischde Pura Panataran Agung Besakih inde Midd, wude Godd
Sanghyang Widhi Wasa nochde indisch Nomensgewbung als Trimurti - des isch die
Hindu-Geddadraihaid Brahma - Shiva - Vishnu - vaehrd werd.

Emol im Joa gibbds do baim Vollmond ä großes Feschd, wu vunde balinesische
Glaiwische besuchd werd. Donn kummen die Rajas vun Bali un obfann fa ihre
Voafahre. Alle hunnad Joa werd nochm balinesische Mondkalenda s Eka Dasa Rudra
gfaijad midda große Obfazermonie, wuss Uniwersum simbolisch groinischd werd.

Weschede viele Turischde, wudes seje wollen, isch die Olaach haid awwa a'n Basa
wu die Oihaimische schun a uffdringlisch vasuchen alle meschlische Grimsgroms zu
vakaafe. Newem Oidridd, wuma bzahle muss, muss a nochn Fiera nemme, um iwwahaubd
die Tembl bsuche zu kenne.

Ma vamuud, dassa im achde Joahunnad g'grind worre isch. Er lischd uff 950 Meda
Heeh om Siedweschdhong vun Gunung Agung, em imma noch agdive Wulkon. Die gsomd
Olaach hodd iwwa 200 Gbaide, drunna oinische mehaschdufischi Tembltirm (meru),
Schroin (pelinggih), offene Pawilljongs (bale) un onare Gbaide.
Firschdegschleschda hawwenen aischene Beziag. Dorfgmoinschafde hawwen aischene
Temblberaisch odda Schroin, wu vunna Mauwa umgewe sinn.

Om 18. Februa 1963 ischde Gunung Agung wehrend'm ledsche Eka Dasa Rudra
ausgebroche un hodd viel vawieschded. Iwwa 1100 Laid sinn gschdorwe un 86.000
Laid sinn obdachlos worre. Eschdlisch vunde Temblolaach ischn heeßa
Schuddschdrom (Lahar) runna kumme un. Om 18. Mai im glaische Joa sinn donn die
maischde Gbaide dursche Eadbewe zaschdead worre, awwa dvoa sinn schunn Lapilli
uff die Olaach runna gonge.



https://pfl.wikipedia.org/wiki/Pf%C3%A4lzische_Sprachinsel_am_Niederrhein

E Pälzischi Schbroochinsl gibds oam Niedarhoi. Do werd saide Midd vum
18. Joahunad än Dialeggd vunde Migroande gbabbld, es Pälzersche, wu vum
Pälzische abschdomme dud. Vunde hischdorische Kurpalz sin frija mol Siedla
hiegonge un sin doad wesche irm brodeschdondische Glawe awa una sich bliwe un
hawen wenisch mide kadolische Oihoimische zu due hawe wolle. Bis haid hawen die
deswesche ia kulduareli Aischeschdändischkaid, ewe wie die Schbrooch bhalde.
Alladings dud de Dialeggd, wuma doad haid babble dud, sisch vude haidische pälsa
Dialegg unaschaide.

Die Schbroochinsle lieschn im äußerschde Weschde vun Daitschlond uff de linge
Said vum Niedarhoi zua niedaländische Grenz hie zwische de Schded Goch, Kalkar
un Kleve.

Wesche de schleschde Weadschafd, m'Griesch un relischjesi Grind hawen im Mai
1741 Laid vun de kuapälsische Owaämda Graiznach onde Nah un Simman im Hunsrigg
iwa Roddadom noch Pennsylvania auswondara wolle. Weschem Seegriesch zwische
Englond un Sponije hodmase awa ned iwa die Grens noch Hollond glosd. Deswesche
sinse doan on de Grens g'bliwe.

Oaschließend hawen sisch uugfea zwonsisch Familije mid uugfea 120 Laid
endschlosse doad zu blaiwe. Ia Bidd um Lond hodde braißisch Magischdrad und
Rischda vun Emmerich on Goch, Huissen un Kleve waida gewe. Die Schdad Goch hodn
doan 10.000 Moasche inde Gocha Haid gewe, wuse selwa 1458 vunem Arnold von
Egmond, Herzoch vun Geldan gkrischd gkabd hen. Dodmid sinse bloß uugfea 250
Kilomeda waid kumme gwesd. Wailse om Oafong Broblem mide chleschde Weadschafd
gkabd hen, hednse awa ima wida weggmisd. Mid äna Bidschrifd onde Kenisch
Friedrisch de Große ho dea doan awa om 30. April 1743 de Griesch- un Domänekomma
Kleve unem Magischdad Goch bschdimd, daß die Laid unaschdizd were misse.

S'Sidlungsg'bied inde Gocha Haide hesd said 1749 Palsdoaf. Nochde erschde
Eafolsch woldn die braisische Beherde waidere Laid doad oasiedle un's hawen
sisch doan bis 1771 Laid ausm Hunsrigg in de Gocha Haid niedag'lossd. Die Kinna
sin doan schbeda a wida abgwonnad un sin in die Bönningshaad bai Sonsbegg, die
Kenischshaad bai Owahause, die Asbahaid bai Goch un noch Oschdfrieslond (Pälza
Däafa bai Aurich) gonge.

De Friedrich Wilhelm III. hoddoan om 30. Sebdemba 1820 b'schdimmd, dass de Wald
vun Kalkar a bsiedld were derf. Die nai Siedlung hodma nooch de Kenischin Luise
doan Luisedoaf g'daafd. Do awa ned alle do Bladz gfunne hen, hod oam 31.
Dezember 1827 de Kenisch Friedrich Wilhelm a noch Nailuisedoaf ealauwbd, wu doan
om 4. Juni 1832 die erschde Laid hiegonge sin.

Im Palzdoaf hodma im Joa 1775 ä refoamierdi Keasch un oam 29. Ogdowa 1779 -
oanere meenen 23.1.1798 (Barbara Mott) oda 1.9.1799 (Erich Böhmer) - ä
ludarischi Keasch g'waid. Daon hodma a ä Braschameschdaomd g'baud, als de Oad in
de fronsesische Rewoludzion 1797 und 1798 b'sedzd g'wesd isch un bis 1815 zu
Frongraisch gkead hod. Om 11. Sebdemba 1811 hodma doan a ä kadolischi Keasch
oig'waid.

Midde G'biedsrefoam in Noardrhoi-Weschdfaale vum 1. Juli 1969 isch Palzdoaf än
Oadsdeel vun Goch worre un Luisedoaf gkead zum Deel vum Omd "Till", wuma noch
Bedburg-Hau oing'moinded hod.

Die brodeschdondische Pälsa hawen sich ned iwa Hairad midm kadolische Umlond
vamischd. Dodursch hawen se sisch ia Aischeschdendischkaid, z. B. s'Brauchdum un
tibisch pälsische Nome bis haid eahalda. Onarasaids hawense ned om Niedahoi
ieblischi Braisch wiede Kanewal oda die Schdeansinga om Dreikenischsdaach
iwanumme.



https://pfl.wikipedia.org/wiki/Pf%C3%A4lzer_Wald

De Pälzerwald, aach Pälzer Wald (oda aa Pelsa Wald), is's greescht zämmehängend
Waldgebiet in Daitschlond. Newwerm Woi is de Wald e wichdische Idendidädsfaktor
vun de Palz. Die gonz Palz is vull devunn – sowaid wie s Lond ned fer Wingerder
gebraucht werd orer fer Grummbeere orra Dabag zu plonze. De wichdigschde Dääl
devunn is de „Pälzerwald“, der wu aach mid mecher wie ⅓ vum Lond de gräschde
Äänzldääl vun de Palz un said 58 aach Naduurpaarg is.

Im Norde gehder nahdlos ins (Nord)Pälzer Bärschlond iwwer, im Siede ender onde
Grenz, im Oschde midde Haad – de Nadurpaarg gehd nuch weirer bis zor Woischdrooß
– un im Weschde meschder im Booche vun Londschduul iwwer Waldfischbach-Bojalwe
an Bärmärsens vurbai bis noo Schweix-Liieschid, wu die Grenz dorschgied.
Aischndlisch gehd de Pälzerwald jo nuch viel wärer bis waid in die Woogese, un
im Siede bis ins närdlisch Elsaß.

Dä gonze Oschdrand hääßd mer die „Haad“. Sie beginnd un end midde Woischdroß im
Noadde in Bockrem un im Siede in Schweische. De heegschde Bärsch is die 673 m
hohe Kalmid. Uff de Haad lije die wischdigsde Bursch un Schlesser wie es
Kloschder Limbursch, es „Hambacha Schloß“ un de Driefels.

Die ledschd - un als noch gildisch - Klaaschdellung därfd wohl vum Birgl
schdamme, där wo bai de Inwaihung vunde Woihschdrooß zunärrem Vawaldungsmensch
gsaad hen soll: "Die Haad is un bleibd die Haade, die Oschdflang vum Pälsawald.
Un die Woischdrooß laafd, wonnse die Haad ned beriehre duud, newenerre long
dorsch die Rhoiewene. Des griehna aach alles noch schrifdlisch, is alles schun
fäddisch."

De heegschde Bärsch is die Kalmid mid 673 m. Des is ään grooße Heejezuuch, wo
aach nuch de Äschkopp, de Kesslbärsch un de Waißbärsch umfaßd. De Schaafskopp
isch zamme midm Morschebärsch, Roodsolbärsch un de Steischerkopp/Schänzl ää
zommenhängndes Massiv mi verschiedne Heejebungde. 'Bärsch iwwer 600 m sin

Bursche un Schlässa hot s viel im Pälzer Wald, gucken dodezu ach in de Lischd
vunde Bursche un Schlässa im Pälzer Wald. Hiea ä kläni Auswahl:

De Pälza Wald is haid nuch nid su rischdisch färde Vakea ärschlosse. Mid 76
Inwohna uff de Quadradkilomeda issa när dinn bsiedld, su doß es zwa viel kläni,
schdimmungvoll Schdräßja hot, awwe kaum greßari Schdrooße: im Norde tangiad die
A6, die wu vun Värnm iwwa Laudre un Hombursch bis nóó Saabrigge gehd, vun wu se
in Frongraisch als A 320 un A4 waidafiad bis Paris (wie jedi fronzeesisch
Audobahn) un waida bis Le Mans, woo se sischgawwld nóó Nantes un Renne inde
Bredannje.

Zwische Därkm un Lautre gehd d B 37, wu hinnä Därkm in die A650 nóó Luuschhafe
iwwagehd. In Frongeschdäh zwaischd die B39 iwwä Lombräschd nóó Naischdadt un
waira nóó Schbaya bis Hockerem. Bai Huchchbaya wädie B37 vunde B48 gekraizd, die
wu vun Binge iwwa Kraiznach un Annwaila un Bärschzawere fiad. Donn sin nuch die
B10 vun Pärmasens nóó Landach un aira bis Schbaya, un die B427, wu in
Hinnawaidedahl vun de B10 abgehd un iwwa Dahn un Bärschzawere nóó Kannl mäschd –
un schließlisch die B427, die wu am Weschdrond vunde Nahe zwische Kern un
Ida-Owwaschdoi on Lautre voabai nóó Pärmasens fiad.

Außa dänne Schdrooße gäbds nuch ä grußi Aisebahnlinie: die vun Haidlbärsch iwwa
Naischdadt un Saabrigge nóó Paris.

Sea raisch gseschned is de Pälzawald awwe mid klää Schdräßja un viele, viele
guudgepfeschde Wandaweesche, die wu de Pälzawaldväoi unnahäld.

Iwwer die viele scheene un seldene Dierscher un Blimmlscher un aach iwwer die
Naduudengmälr kennener in de Aadiggele Naduurbaarg Pälzer Wald un
Biosphäärereeserwaad Pälzer Wald noolese.



https://pfl.wikipedia.org/wiki/Oschdere

An de Oschdere (im Regiolegd an Oschdan) dengge di Chrischde an di
Ufferschdehung vum Jesus Chrischdus. Noch em Neie Teschdamend hot er als Goddes
Sohn dodemit de Dod iwwerwunne un bsiigt. Noch em chrischdlische Glauwe hot
Jesus mim Dod am Kreiz freiwillisch di Sind un Schuld vun alle Mensche uf sisch
genumme. Erschder dursch de Dod un di Ufferschdehung werre de Mensche di Sinde
vergewwe, werre se ausem Dod gerett un erhalde ewisches Lewe. Di Oschdere sin
zamme mim Kafreidag s hegschde Feschd im chrischdlische Kerschejohr.

Vor de Oschdere kummt di Kawoch mim Griindunnerschdag, em Kafreidag un em
Kasamsdag. Da Oschdersunndag isch da Sunndag noch em erschde Friilingsvollmond.
Des kånn friieschdens da 22. Mätz un schbädeschdens da 25. Abril soi. In de
ordodoxe Kärsche, außer da Finnische un da Ostsyrische, kann da Oschdertermin
bis zu fimf Woche vun demm vun de weschtlische chrischtlische Kärsche abweische,
weil selle sisch bei da Bereschnung nochem Juljanische un net nochem
Gregorjanische Kalenner rischde. Noch da – di Sunndeg net mitgereschend -
väzisch Deg lange Faschdezeit fängt middem Oschdersunndag di eschdalische
Fraidezeit åå, wu fuchzisch Deg dauert. Di Pingschde ghere noch dazu un bilde de
Abschluß. In unserer Zeit werd dageje oft schun in da Faschdezeit eschderlisch
degoriert un glei noch de Oschderfeierdeg di Degorazion widder abgerååmt.

Da Brauch, Oschderbrunne zu schmigge, isch im schbäde nainzehnde odder im friie
zwanzigschde Jahunnert in da Fränggische Schweiz uffkumme. Vun dort hot er sisch
verbreit. Inzwische werre in viele Gegende vun Siddeitschland zu Oschdere
Dorfbrunne mit bunde Oschdereier un annarem degoriert.

E Gedischdl, wu ma beim Losklobbe vun da Rind fä e Weide- odder Hollerpeif
gschbroche odder gsunge hot:



https://pfl.wikipedia.org/wiki/Nordwestrussland

De Federadsionskrääs Nordweschdrusslond (russisch Северо-западный федеральный
округ, Sewero-sapadny federalny okrug) is ä adminisdradivi Äähaid
(Federadsionskrääs) im Nordweschde vun Russlond. Vawaldungssidz is Sångd
Pedasburg unn de Guvernär is de Wladimir Bulawin.

Nordweschdrusslond dudd on folgende Federadsionskrääs grenze: Ural im Oschde,
Wolga im Siedoschde unn Zendrålrusslond im Siedweschde. Es Haubdlond vum
Federadsionskrääs dudd außadem on Finlond im Nordweschde, Estlond, Lettlond unn
Waißrusslond im Siedweschde grenze. Im Norde vum Haubdlond liechd es
Nordpolarmeer unn es Waiße Meer, im Weschde die Oschdsee. Nordweschdrusslond hot
ä Exklav, die Oblast Kaliningrad, welles frieher de Norddääl vun Oschdpraiße
gewessd is. Die Oblast dudd im Norde on Litaue unn im Siede on Pole grenze, unn
hot im Weschde en Õõdääl an de Kischdelinie vun de Oschdsee. Die Inselgrubbe
Nowaja Semlja unn Franz-Joseph-Lond ghere außadem aa noch zu dem
Federadsionskrääs Nordweschdrusslond.



https://pfl.wikipedia.org/wiki/Neustadt

Naischdadt is e kraisfraiï Schdadt mit uugfäa 54.000 Oiwohner am Ausgang vum
Lombreschda Daal in die Rhoiewene, lichd also an de Haad un in de Mid vunde
Woischdrooß.

Daß Naischdadt vun de Naistadtern als die Haabdschdadt vun de Palz oogseje werd,
sien viele gaa ned so gärn und nuch meecher kennens ned orer ner falsch
verschdeje, wail ses nua bolidisch sien: Nadierlich schbield aach mid, daß do
iwwern halb Johrhunnerd die Bezärchsreschierung gseeß hod - unnerm Keensch isse
in Schbaya gwesd, haid isse äschdemol gons uffgeleesd - awwee vor allem laihd
Naischdadt ned ner in de Mid vun de (aal) Palz, sunnern aach in de Mid vun de
Woischdroß un is de dradizionelle Wahl- un Greenungsord vun ned ner de pälzer,
sunnern aach de daitsche Woikeenischin - ner fuchzeh mol hen onnrn Schdädt die
hochi Ehr khäd.

Naischdadt liehd geografisch so ziemlisch in de Mid vun de Palz direkt an de
Woischdroß (im Naischdadter Ortsdäl Diedesfeld is de Midlpunkt vunre markiad).
Naischdadt liehd am Haadrand, also am esdlische Rand vum Pälzerwald, do wu dann
die Roiewene oofangt.

Dorch Naischdadt fließ de Schbayabach, där dääld sisch dort uff in Schbayabach
un Rehbach. Auadäm is noch de Mußbach zu nenne, där dursch Gimmeldinge, Lobloch
und Mußbach fließe duud un dodenõõ in de Rehbach enoi.

Im Wesde g'head ä Schdiggl vum Pälzerwald zu Naischdadt un im Oste än Deel vum
Ordenswald. Die wischdigsde Bärsch vum naischdadta Dääl vum Pälzerwald sinn de
Nolle, de Keenichsbärsch, es Woibied u. de Schdawebärsch. Zwische de Ortsddääl
sin iwweral Wingad zu finne, und gesche Osde ach emol e glä bissl Agga.

Naischdadt beschded aus de aichendlische Schdadt (die "Inneschdadt"), mehrere
Stadtvärdl, die direkt aagebaut sin: die Hambacher Heh, es Afrigavärdl, es
Schändaal, Winzinge, es Böwisch unn die Osdschdadt. Dodezu kummen dann noch ä
paa Ordsdääl, wu ärschd 1969 oigemäänd worre sin: Diedesfeld, Duddwailer (erschd
1974), Goise, Gimmeldinge, Haad, Hambach, Keenischsbach, Lache-Schbaijadoaf un
Mußbach.

Naischdadt had noch ä guude Dääl aale Haiser un Fassade: in Winzinge kunn mer
zwische de Osdschul un em ejemaalsche Gaaskessl viel Neoklassizismus vun de
Grinnerzaid seje. In de Inneschdadt gebts ä paa Fachwäghaiser ausm 17. / 18.
Jh., die schenschde sin in de Hinnagass unn in de Zwärschgass zseje. Ansunschde
han se in de Fuchdscha zwaa viel zärschdeead, awwa die Schdifdskerch un de
Brunne sin im Zendrum stejegebliwwe und de naije Maagdbladz is faschd schun so
scheen wie uf de aale Biller vun sellemol, die wo de Kunschdmaler Adolf
Riedhammer gemoold hod, wie er am Schbayra Dum an de Renowierung gschaffd hod,
wie die Palz noch zum Keenichraisch Bayan keerd hod. Un es Hambacha Schloß is
inzwische faschd noch bekannder als wie de Saumaache.

Annerschdwo viel weenscha bekannd is die Wolfsbursch, wo 130 m iwwam
Lombreschder Daal uff 270 iwwer NN voam Ordsoigong laihd. Die is so ald wie
Naischdadt selberd.

Naischdadt is de hegschdfrequendierde Aisebahnknodepunkt vun de Palz. Die
Haubdschdreck vun Monnem noch Paris (iwwer Lautre) välaaft in Osd-Wesd-Rischdung
dorsch Naischdadt. Noo Siede gibts a Schdrägg noo Karlsruh bzw. Stroßbursch un
noo Norde Rischdung Därkem un Grieschdadt, wo die Audobohn Mannem - Paris
longgehd.

Am Fraidach vum ärschde Wucheänd wärd im Saalbau die pälzisch Woikeenschin
gewääld. Newadäm gibts in jedem Orstdel jedi Meng Kerwe, Woifeschde etc. iwwers
Johr verdählt. Außadäm ä paa Schborvaõõnschdaldunge vun iwweregionaler
Bedaidung, wie Triathlon u. Maundnbaik-Renne.

Die Oiwohner vun Naischdadt häßen "Naischdadter" un net "Naischdädter". Graadso
häßt 's donn aach Naischdadter Daal.



https://pfl.wikipedia.org/wiki/Monnem_Hauptbahnhof

Monnem Haubdbåhnhof iss da greeschde Båhnhof in dä Universidädsschdadt Monnem.
Es halde haupdsäschlisch Ziiche vun dä Deutsche Bahn AG. Jede Dag nutze óógfähr
100.000 Mensche dä Båhnhof. Es iss en Dorschgongsbåhnhof ann dä Pälzische
Ludwichsbåhn, Rhoidalbåhn, Rhoibåhn, Riedbåhn unn dä Schnellfaahschdregg
Monnem–Schdugadd.

Am Óófang im Joo 1840 war dä Båhnhof en Kopfbåhnhof in da Näh vum Tattersall.
Des hoidige Gebäude liecht óógfähr 400 m weider siedlisch unn iss zwische 1871
unn 1876 endschdande. 1927 iss es vergreßert worre, indem ma die Fassade nach
vorne verleechd had.

Am Monnemer Hauptbåhnhof fóóre rechelmeßisch ICE-Ziiche in Rischdung Balin,
Hamburch, Kölle, Basel unn Minche iwwer Schdugadd. Es gibt aach e
grenziwwerschreitende Verbindung nach Paris. Außadem wird dä Båhnhof vun dä
S-Båhn Rhoi-Negger (S1 Homburg - Oschderburge, S2 Kaiserslaudare - Mossbach, S3
un 4 Germasche - Kallsruh bezieungsweis Brusel) unn vun Regionalziiche óógfóóre.



https://pfl.wikipedia.org/wiki/Meckrem

Meckrem is ä Dorf in de Palz und khärt zum Londkrääs Derkem un zu de
Verbandsgemeind Deisem. Mit uugfähr 3387 Eiwohner unre Fläch vun 15,06 km² isses
a schunn reladiv groß.

Meckrem liechd am Rond vun de daitsche Woischdrooß unn iss en Dääl vun de
Medropolregion Rhoi-Negga.

Des fränfische Dorf iss wahrschains im 5. Johrhunnerd entschdanne. Ä Schengung
ans Kloschder Lorsch im Johr 768 iss beleschd. Im 12. Johrhunnerd iss die
Ägidiuskärsch erbaud worre. Im Johr 1287 iss Meckrem vum Palzgraf Ludwig II.
gekaaft worre. 1459/60 isses vun de Laininger niedabrånnd worre. Als die
Reformadsion in der Kurpalz oigefiehrt worre isch, iss aa Meckrem prodesdandisch
worre. Die ägidiuskärschiss 1580 widda uffgebaud worre. Im Dreeßischjährische
Kriech henn die Bewohna des Dorf verlasse. Die Meckremer Kärsch iss 1707 zu
Kadolike kumme. 1748/49 iss ä naii evangelisch Kärsch erbaud worre. 1816 iss
Meckrem, wie die resdlische Palz aa, zum Keenigraisch Baiern kumme. 1911 iss die
1890 ereffnede Logalbåån Ludwichshafe-Dannschdadt bis Meckrem waidagefiehrd
worre. 1913 hot Meckrem en Õõschluss an die Schdromlaidung bekumme, unn 1928 an
die Wassalaidung. 1946 iss die Palz unn dodemid aa Meckrem ans Bunnäslond
Rhoilond-Palz õõgegliederd worre. 1956 hot Meckrem Õõschluss an die Gaslaidung
erhalde unn 1964 an die Kanalisadsion.

Die Meckremer Woilaage kehre zum Woibaugebied Palz. Zu Meckrem kehre 3
Äänzllaache, Linsebusch, Naiberch unn Schbielberch, welle all zur Großlaach
Hofschdigg kehre.

In Meckrem gebbds 51 Woibaubedriewe, welle ä Fläsch vun 0,3 ha odda mehr henn.
Die dorschschniddlisch Rebfläsch vun eem Betrieb beträgd 4,8 ha. Die gesamde
Rebfläsch vun Mekrem beträgt 158 ha. 57% der Meckremer Woibaubetriewe produziere
Waißwoi, 43% Rodwoi.



https://pfl.wikipedia.org/wiki/Meckenheim

Meckrem is ä Dorf in de Palz und khärt zum Londkrääs Derkem un zu de
Verbandsgemeind Deisem. Mit uugfähr 3387 Eiwohner unre Fläch vun 15,06 km² isses
a schunn reladiv groß.

Meckrem liechd am Rond vun de daitsche Woischdrooß unn iss en Dääl vun de
Medropolregion Rhoi-Negga.

Des fränfische Dorf iss wahrschains im 5. Johrhunnerd entschdanne. Ä Schengung
ans Kloschder Lorsch im Johr 768 iss beleschd. Im 12. Johrhunnerd iss die
Ägidiuskärsch erbaud worre. Im Johr 1287 iss Meckrem vum Palzgraf Ludwig II.
gekaaft worre. 1459/60 isses vun de Laininger niedabrånnd worre. Als die
Reformadsion in der Kurpalz oigefiehrt worre isch, iss aa Meckrem prodesdandisch
worre. Die ägidiuskärschiss 1580 widda uffgebaud worre. Im Dreeßischjährische
Kriech henn die Bewohna des Dorf verlasse. Die Meckremer Kärsch iss 1707 zu
Kadolike kumme. 1748/49 iss ä naii evangelisch Kärsch erbaud worre. 1816 iss
Meckrem, wie die resdlische Palz aa, zum Keenigraisch Baiern kumme. 1911 iss die
1890 ereffnede Logalbåån Ludwichshafe-Dannschdadt bis Meckrem waidagefiehrd
worre. 1913 hot Meckrem en Õõschluss an die Schdromlaidung bekumme, unn 1928 an
die Wassalaidung. 1946 iss die Palz unn dodemid aa Meckrem ans Bunnäslond
Rhoilond-Palz õõgegliederd worre. 1956 hot Meckrem Õõschluss an die Gaslaidung
erhalde unn 1964 an die Kanalisadsion.

Die Meckremer Woilaage kehre zum Woibaugebied Palz. Zu Meckrem kehre 3
Äänzllaache, Linsebusch, Naiberch unn Schbielberch, welle all zur Großlaach
Hofschdigg kehre.

In Meckrem gebbds 51 Woibaubedriewe, welle ä Fläsch vun 0,3 ha odda mehr henn.
Die dorschschniddlisch Rebfläsch vun eem Betrieb beträgd 4,8 ha. Die gesamde
Rebfläsch vun Mekrem beträgt 158 ha. 57% der Meckremer Woibaubetriewe produziere
Waißwoi, 43% Rodwoi.



https://pfl.wikipedia.org/wiki/Maria_Roseberch

Maria Rosenberch ist e Wallfahrtsort in Waldfischbach-Boialwe mit em Alde- und
Pflechehoim, äm Haus vun de Kinder- un Juchendhilf sowie äm Bildungshaus fa
Exerzitie un Seminare. Gehert zu de Diezees Schbeyer.

Vun de Åfäng im 12. Johrhunnerd bis zum 18. Johrhunnerd hat de Ort Rodeberch
gehäß, donn Roseberch. Die erschd Kapell is wohl im 12. Johrhunnerd gebaut wor,
wahrschoinlich um 1150 vun Prämonschtratensermönche. 1430 werd de Ort als
Wallfahrtsort es erschde mol urkundlich erwähnt, als e eichenie Kaplonei gegrind
wor is.

1570 is es Gebiet on die Grafschaft Hånau-Lichteberch komm. De lutherisch
Londesherr hat die Wallfahrte verbott. Als 1684 die Kapell de Katholike zurick
gäbb wor is, hat's widder welle gäb. 1822 is die Wallfahrt vun de Regierung
verbott wor un es Heilichtum is bolizeilich geschloss wor. Es hat gehäß, bei
dänne Wallfahrte geb's Missschdeänd un die Kapell wer baufällich. Wonn näwedro
jemond uffem Friedhof beerdicht wor is, hat noch nät emol die Glock vun de
Kapell geleit werre derfe. Awwer die Leit honn weiterhin ihr Ådachte gehall,
nämlich im Freie vor de zugeschloss Kapelledier. 1844 hat de Bischof Nikolaus
vun Weis erreicht, dass die ma die Wallfahrt widder uffnemme gederft hat.

Im 19. Johrhunnerd hat sich um de Jörch (Georg) Helferich aus Clause e Art
Laie-Orde gebild. Bald hat ma ihn de „Bet-Jörch“ genennt, un de Orde die
Bruder-Jörch-Gesellschaft. Die hat de Bau vun äm Kloschder uff Maria Roseberch
ågeschdrebt. Ihr Mitglieder sinn zuerschd no Fronkreich, donn 1873 in die USA
ausgewonnert, um Geld zu vadiene, des ma fa de Bau gebraucht hat. 1902 hat die
Gesellschaft werklich 180 000 Mark beisomme gehat. Des Geld is on de Bischof
iwwergäb wor, um es Wallfahrtszentrum auszubaue. 1910 is de Grundschdä fa die
nei groß Wallfahrtskerch un e weitläuficher Gebäudekomplex drumerum geleet wor.
1912 is die Kerch ingeweiht wor.



https://pfl.wikipedia.org/wiki/Mannemer_Plonke

Die Mannemer Plonke sinn die Haubdoikaufsschdroß im Zentrum vunde Mannemer
Quadrate.

Urschbrünglisch hawwe sich die Plonke vum Paradeblatz bis zum Wall der
ehemolisch Friedrischburg gezoge, der die Schdadt vum Schloßbezirg getrentt hot.
Weil de Bode sandisch is, heßen se ach „Uffm Sand“. Sie zoch sich vun Schdadtor
zu Schdadtor, vum „Heidelbärscher Tor“ hie zum Rhoitor, während die sogenannde
„Breidi Schdroß“ vum Mannemer Schloß zum dritte Schdadtor, dem Neggator gführt
hot.

Vum Oschde falaufe die Plonke zwische de Quadrade O1 unn P1 bis O4/P4. Droh
óschließe duht sich die „Heidelbärscher Schdroß“, die diregd zum Wassaturm unn
zur Auguschda-Oalach laafe duht. Vum Wesde laafen die Plonke zwische de Quadrade
D1 bis D4 und E1 bis E4. Do duht sich dann die Rhoischdroß óhschließe, die früha
zum Rhoitor gführt hot. Haid führd ihr Falängarung üwwa die
Kurt-Schumacher-Brigg nach Ludwichshafe.

Zwische de Quadrade P2 unn P1 iss 2003 als Mahnmol vier die jüdische Opfa des
Nationalsozialismus aus Mannem än Glaswörffel midde um Fußwech gebaud worn. Uffm
Kubus sinn in Schbigglschrifd die Nome vun de amordete Mannemer óhgbracht. Der
Kubus iss selwa schräg uffgschdelld, damid sich ä Ax uff den Middelpunkd vum
Paradeblatz beziehe duht.



https://pfl.wikipedia.org/wiki/Londkr%C3%A4%C3%A4s_Siedweschdpalz

De Londkrääs Siedweschdpalz, Landkräs Siedwestpalz is a Kräs im Siede vun
Rhoilond-Palz un umschließd die kreisfreie Stadt Bärmesens, was a de
Verwaldungssitz is. Er is 953,76 km² groß un hot 99.605 Inwohner, vun denne
49247 männlisch unn 50651 waiblisch sinn. Landrat is de Hans Jörg Duppré vun de
CDU.

De Londkräs Siedweschdpalz liechd im Siedwesschde vun Rhoilond-Palz unn de Palz.
Im Oschde hot der Kräs Otail am Pälzer Wald, im Weschde an de
siedweschdpälzische Hochfläsch. Im Oschde liegd aa des Dahner Felselond, wo
Durismus betriwwe werd. In der Näh vun Bärmesens endschbringd de Lauderbach.

Die haidischen Grenze sinn 1968/72 dorsch ä derridorriale Verwaldungsrefoam
feschdgelechd worre. Der Londkräs Bärmesens hot im Johr 1969 ausm uffgelesden
Londkräs Bergzabern die Gemäände Darschtoi, Dimbach, Lug, Schwanem,
Schbergelbach unn Wilgartswiese uffgnumme. Die domols selbschdscdändische
Gemäände ausm Londkräs Bärmesens Erlebrunn, Fehrbach, Hengsberg unn Winzeln sinn
noch Bärmesens oigmäänded worre, ewweso de Ordsdail Niedasimde vun Simde. De
Londkräs Zweebrigge isch 1972 midd seene maischde Gemäände oigmäänded worre.



https://pfl.wikipedia.org/wiki/Landkreis_Sinsheim

De Låndgrais Sinse war en Låndgrais in Bade-Wirddeberg, wo bai de Graisreform am
1. Januar 1973 ufglseesd worre isch. S Audokennzaiche isch SNH gwessd.

S Gebied vom Låndgrais hot vor 1803 zum greeschde Dail zu de Kurpfalz gheerd,
awwer a raichsridderschadliche Deerfer sind debai gwessd. De Napoleon hot vor
allem di nerdliche Gebied vom spädere Låndgrais Bade zugschlage, Sinse selwer
und de südliche Dail isch zum Fürschdetum Leininge komme. Das Fürshcedtum isch
awwer 1806 ufgleesd worre und Bade hot von dere Uflösung aa profitiert. Im
Grosshezogtum Bade hod ma dann 1813 für e effektivere Verwaldung die
Bezirksämder åigführd und so isch 1813 s Bezirksåmd Sinse gegrindet worre.,
awwer a s Bezirksåmd Neggerbischese, wo im Johr 1864 wieder ufgleesd worre isch.
S Gebied vom Bezirksåmd Neggerbischese isch aa zu Sine komme. Im Johr 1924 hod
me in Bade s Bezirksåmd Ebbinge ufgleesd und au en Dail von dene Deerfer isch
ins Bezirksåmd Sinse eigegliedert worre. Im Johr 1939 sind dann alle
Bezirksämder in Bade in Låndgrais umgwandelt worre und so isch de Låndgrais
Sinse entschtanne. Nach em Krieg hod de Lånddgrais dann von 1945 bis 1952 zu
Wirddeberg-Bade gheerd und dann zum neu gegründete Bade-Wirddeberg, dorf als
Dail vom Regierungsbezirk Nordbade. Ab 1970 hod Bade-Wirddeberg e Gemeindereform
durchgfürd, wo in drei Fäll s Graisgebied von Sinse betroffe hot: Uf de 1.
September 1971 isch Landshaus zum Låndgrais Brusl komme, wails mit annere Derfer
und de Stadt Gochse zu de Stadt Kraichdal fusioniert hod, uf de 1. Januar 1972
isch das glaiche mit Aichlberg un Diefebach bassiert, wo beide an Eschtringe
åågschlosse worre sin. Uf de 1. Januar 1973 isch de Låndgrais Sinse dann
ufgleesd worre. De nerdlich Dail mit Sinse isch zum Rhoi-Negger-Grais komme, de
sidlich Dail zum greeschde Dail zum Låndgrais Hailbronn und e paar Derfer im
Side zum Låndgrais Kallsruh. Rechtsnochfolger vom Låndgrais Sinse isch de
Rhoi-Negger-Grais.

Bai de Grindung 1938 wawwe vier Städt un 48 Gmainde zum Låndgrais Sinse gheerd.
1945 isch dann noch Bad Wimpfe dazu komme, wo vorher zu Hesse gheerd hot. Awwa
1952 isch Bad Wimpfe uf Wunsch von de Bevölkerungzum Låndgrais Hailbronn komme.
Ab 1970 isch es dann zu de erschde Gmaindefusione komme, so dass de Låndgrai bai
de Uflösung e paar Gmainde weniger ghabd hod.



https://pfl.wikipedia.org/wiki/Landkreis_S%C3%BCdliche_Weinstra%C3%9Fe

De Londkrääs Siedlischi Woischdrooß iss en Londkrääs im Siede vun de Palz in
Rhoilond-Palz. De Londkrääs hot 108.752 Oiwuhner (2012) unn zu ihm kehre 75
Gemainde. Verwaldungssidz iss die vum Londkrääs umschlossene kraisfraii Schdadt
Landach. Die jetzische Londrädin iss Theresia Riedmaier vun de SPD.

Die Daitsche Woischdrooß, vun derre de Londkrääs soin Nååme hot, fiehrd vun Sied
noch Nord in de Londkrääs Derkem nai. De Londkrääs hot Otail an de
Owwerhainische Tiefewene im Oschde unn dem Pälzer Wald im Weschde. Õõgrenzende
Londkrääs sinn, im Uhrzaigersinn, im Weschde beginnend: Londkrääs
Siedweschdpalz, Londkrääs Derkem, Rhoi-Plaz-Krääs unn Londkrääs Germersche. Im
Norde grenzd de Krääs an die kraisfraie Schdadt Naischdadt unn im Siede ans
fronzesische Departement Bas-Rhin.

Des Gebied vum haidische Londkrääs hot frieher, uffgedaild in die Bezirge
Bergzabre unn Landach, zu Baiern kehrd. Nochm Zwedde Weltkriech sinn die baide
zu Londkrääs gweordene Bezirge zu Rhoilond-Palz kumme.

Induschdrieõõlage sinn selde. Im Oschde sinn Tail vum Londkrääs vum Woibau
geprägd, awwa de Tourismus gewinnd imma mehr an Bedaidung. 43% vum Londkrääs,
vor allem im Weschde, sinn bewalded, deswege iss die Forschdwerdschafd frieher
wischdisch gwessd, haid diene die Waldfläsche vor allem fer de Fremdevakea.



https://pfl.wikipedia.org/wiki/Landkreis_Bad_D%C3%BCrkheim

De Londkrääs Derkem (schrifddaitsch: Landkreis Bad Dürkheim) iss en Londgrääs im
Nordoschde vun de Palz im Bunnäslond Rhoilond-Palz unn lieschd in de
Medropolregion Rhoi-Negga. Benonnd is de Krääs noch de Kraisschdadt Derkem, die
aa de Verwaldungssidz iss. De Londkrääs hot 130.927 Oiwuhner (2012) unn zu ihm
kehre 48 Gemäände. Die jetzische Landrad iss Hans-Ulrich Ihlenfeld vun de CDU.

De Londkrääs liechd zwische Ludwichshafe im Oschde unn Lautre im Weschde. Im
Weschde hot de Londkrääs Otail am Pälzer Wald, de Oschde kehrd zur
owwerrhainische Tiefewene, die Midd kehrd zur Daitschen Woischdrooß.

Vun Nord noch Sied erschdreggd sisch de Londkrääs vun Boggene bis Daisem, vun
Weschde noch Oschde vun Frangeschdoi bis Ellerschdadt.

Nachbarkrääs sinn im Norde de Londkrääs Alzey-Worms, im Oschde die krässfraii
Schdadt Worms unn de Rhoi-Palz-Krääs, im Siede Naischdadt unn de Londkrääs
Siedlischi Woischdrooß, im Weschde de Londkrääs Lautre, de Dunnersbärschkrääs
unn Lautre.

De Krääsdach bschdehd aus 46 Midgliedern unn hot en Landrad alz Vorsidz.
Ergebnisse vun de Wahle 2014:

Tibbisch fer de Londkrääs iss de Woiobau uff ugfähr 7200 ha Rebfläsch, awwa es
werd aa Obschd unn Gmies ogebaud. Weege des milde Klimas könne aa Zidrone,
Orange, Faige unn Mandle wachse.

Newwe de Landwerdschafd iss de Tourismus ä wischdische Oinahmekwäll. Im
Nadurpark Pälzer Wald befind sisch de Kurpalz-Park in de näh vun Wachene unn bai
Haßloch de Holiday-Park.



https://pfl.wikipedia.org/wiki/Kurt_Sommerlatt

Kurt Sommerlatt (* 25. Dezember 1928 in Kallsruh) isch en ehemåliger daitscher
Fußballschpieler und Trainer. Er hod lang baim KSC gekickt und hod mit dem
Verain zwaimol de DFB- Pokal gwonne (1955 und 1956). Dann isch er zum FC Bayern
gwegsld und hod 1957 mit de Münchner aa de DFB-Pokal gwonne. Bis haid isch er de
oinzig daitsche Fußballer, der dreimol hinernanner de DFB-Pokal gwonne hod. De
Kurt Sommerlatt isch nach sainer Karriere als Spieler Trainer worre und war de
erschte Bundesliga-Trainer vom KSC. De Kurt Sommerlatt isch in Blångeloch
(Gemainde Schdudesee) ufgwagse, lebd hait noch dort, isch verhaiert und hot zwai
Kinner.

Ågfange zu kicke hod de Kurt Sommerlatt beim Verain von saim Haimatdorf, em SV
Blångeloch. Er war Middelfeldspieler und hod dann bis zu de Saison 1951/52 beim
Karlsruher FC Phönix gekickt. Der Verain hod in de 1. Amateurliga Nordbade
gschbield, de zwaidhöchste Spielklass in dere Zaid. Der Verain hod mit em VfB
Mühlburg fusioniert, der in de höchschte Liga, de Owwerliga Süd gekickt hod. Der
neue Verain hod Karlsruher Sport-Club ghaisse und haisst haid noch so.

Sai erschtes Länderspiel hod de Sommerlatt am 14. Mai 1952 beschdridde, in de
damals neu gegründede Amateurnationalmannschaft. Im Juli 1952 war er mit dere
Mannschafd bei de Olympische Spiel in Helsinki dabai und hod in alle vier Spiele
mitgschbield. Die Mannschaft, die vom Sepp Herberger betreud worre isch, hod bai
dem Turnier gege Ägypte, Brasilie, Jugoslawie und Schwede gschbield und isch zum
Schluss vom Turnier vierder worre.

Am 24. August 1952 hod de Kurt Sommerlatt dann mit em KSC das erschde Schbiel in
de Owwerliga Süd von de Saison 1952/53 ghabd. De KSC hod gege die TSG Ulm 46 7:1
gwonne und em Sommerlatt hod ma nochgsagt, er wär de „Athlet mit der Pferdelunge
und dem strammen Schuss“. Am 21. Mai 1955 hod de Sommerlatt oins von dene drai
Tor gschosse,die im KSC de DFB-Pokal beim 3:2-Sieg gege Schalke 04 gsichert
hawwe. In de Saison 1955/56 hod de KSC dann de Titel in de Owwerliga Süd ghold
und sie sind im Finale um die daitsch Maischderschaft gschtanne. Die
Maischderschaft hod de KSC ned gwonne, awwer am 5. Auguschd 1956 hod en 3:1-Sieg
gege de Hamburger SV die Titelverteidigung im DFB-Pokal gebrochd. De Kurt
Sommerlatt isch do iwwerall e wichdige Schtütze von sainer Mannschaft gwesst.

Nach dere Saison isch de Sommerlatt dann nach Münschen zum FC Bayern. Am 29.
Dezember 1957 hod er mit de Münchener mit eme 1:0-Sieg gege Fortuna Düsseldorf
zum dridde Mol hinnernanner de DFB-Pokl gwonne. Bis haid hod des koin annere
Fussballer in Daitschlond gschaffd. Nach de Saison 1958/59 hod de Sommerlatt
dann die Owwerliga Süd verlasse. Er hod in de Owwerliga zwische 1952 und 1959
für de KSC in 144 Sbiel 32 Gool gschosse und für de FC Bayern in 56 Sbiel 25
Gool.

Im Johr 1959 isch de Kurt Sommerlatt als Spielertrainer zum FC La Chaux-de-Fonds
in die Schwaiz und hod mit dem Verain im Johr 1961 de Schwaizer Pokal gwonne.

Im Februar 1965 isch er Trainer beim FK Bärmesens worre und hod in de Saison
1965/66 die Mäschderschafd von de Regionalliga Südwescht gwonne. D Bärmesenser
sind dann awwer in de Aufschdiegsrunde an de Disseldofer Fortuna gschaiderd. In
de Saison 1970/71 isch de Kurt Sommerlatt als Trainer von Borussia Neunkirchen
aa wieder Mäschder von de Regionalliga Südwescht worre. Awwa aa die
Neunkirchener sind in de Aufschdiegsrunde an Disseldorf gschaiderd.



https://pfl.wikipedia.org/wiki/Keschdegemies

Keschde sin die Frischd vum Keschdebaam, die Fronzoose hääßnse marrons un die
Daitsche Marone.

Die Soi schädze die Keschde als bsunnärschde Delikadess un des is kää Wunna,
wamma bedenkd, daßse aach die beschde Trifflsucha sin. Keschde sin die ideale
Bailache zu Wild, in Frongraisch un in unsa Palz gäbds se gereesch 'an jedi
Ägg', in Tirol wärnse gradso gschädzd wie uff Majőőka.

Ausde Oodküsin sinse nimmi wäschzudenge un flambiad uf Muudeschogolad zahlsch
logga draischdällisch Bedrääsch fär zwää Gawwle fär via Pärsoone. Die
raischaldichsde Rezebdesammlung awwa hod die Palz: Keschdepüree un
Keschdehonisch, Keschde geröschd un gekochd, gemahle un gegrilld, geroischad un
als Supp, als Kuche un als Flammkuche, in Dorde un als Pannekuche, sießsaua ora
mid Därflääsch, als Suppeoilaach ora als Gflijlfillung, Käschdebrod ora
Keschdenudle, Käschdeöl un Käschdeliköja - es därfd wohl ned viel gäwwe, wasn
Pälza ned aus ora mid Keschde mache konn. Als Keschdegemies kummese in jerem
Härbschd dausndfach uff Pälza Disch unes folschnde Rezebd is när ääns vun viele,
awwa aach ääns vun de belibdeschde.

S erschd missener in de Wald un Keschde sammle gehe. Awwer die richdiche, also
Esskaschdanie. Die Keschde dehäm dann mid emme schbize Messer kreizweis
oischneide un in Salzwasser 20 Minudde koche. Donoch kald abschregge un soford
schäle. Die Keschde donoch 10 Minudde in Budder schmore, 1/4 l Fläschbrieh un
0,1l mid äme Teeleffel Mäl gemischde Sáhne zugewwe un 10 Minudde leichd koche
losse, dodenoch mit Salz und Päffer abschmegge. Dodezu basst gud Wild odder End.
In de Palz macht mär aach Rodgraud un Brodworschd dezu.



https://pfl.wikipedia.org/wiki/Kerrbrich

Kerrbrich is e Sschdaddeel vun de saalänisch Graisschdad Humborch im
Saapalz-Grais med schdigga 3060 Inwohner. Bis Enn 1973 war es e aicheschdänichi
Gemän.

Kerrbrich laid am eschdliche Rand vum Saaland an de Grenz zu Rhainland-Palz.
Greßere Schdäd in de Umgechend sin newe Humborch (5 km) noch Zweebrigge (7 km)
sowie Saabrigge un Laudere (baide ca. 35 km). Kerrbrich werd vum Oschde no
Weschde vum Lambschbach dorchzo.

Beraids in de Schdainzaid had e Durchzuchs- und Hannelsschdroß dorch es
Lambschbachdal gefehrd. Es gebd a haid noch Schbure vun frihkeldische
Hejebefeschdichunge (1000–800 v. Chr.). Die salisch Merburch schaind noh em
Schdraid zwischem Kaiser Friedrich Babarossa un Simon vun Saabrigge ihr
Bedaidung velor zu hann, wail die wichdich Salzchdtroß von do an e anerer Roud
gefolchd is un nimi dorch es Lambschbachdal gang is. Noch haid nemmd jedoch die
Nordroud vum Pälzische Jakobswech denne Wech un velafd vun Schbaya her kommend
dorch Kerrbrich, wohl weche de Wallfahrdskerch Mariä Himmelfahrd, waider no
Hornbach.

De Ord is nom erschde Weldgrich bai de Palz geblieb un is erschd am 23. Abril
1949 em Saaland angegliederd wor. Es also ens vun de jingschde Deele vum
Saaland.

Im Rahme vun de saalänisch Gebiets- und Vewaldungsreform is zum 1. Januar. 1974
die bis dohin aicheschdänich Gemän Kerrbrich zu de Graisschdad Humborch
zugeordned und is saiddemm e Schdaddeel.



https://pfl.wikipedia.org/wiki/Karl_Gottfried_Nadler

Da Karl Christian Gottfried Nadler (* 19. Auguscht 1809 in Heidlberg; † 26.
Auguscht 1849 in Heidlberg) waa en Jurischt, Pälzer Mundaatdischder un
Fachaudor. Soi Gedischde un Gschischde sin uf Heidlberjerisch (Kurpälzisch) un
månschmol uf Schdandaddeitsch gschriwwe.

Da Kall Nadler is am 19. Auguscht 1809 in da Auguschdinergaß 7 in Heidlberg uf
di Welt kumme. Soin Vadder, da Karl Philipp Nadler, waa Organischt in da
Luderische Gemoinde. Di Mudder hot Elisabethe Wilhelmine, geboareni Barth,
gheeße. Soin Bruder, da Heinrich Friedrich Nadler, 1811 uf di Welt kumme, waa
bragdischer Azt in Bredde. 1848 iss-er noch Newark in de Veroinischde Schdaade
vun Amearika gflischt. Nochem friehe Dod vun soine Eldare, da Vadder 1813, di
Mudder 1821, hawwe sisch in Unggl un e Dånde um-en gekimmert. Er hot dånn in da
Zigglhaiser Låndschdrooß 21 gewuhnt, demm schbädare Waldhorn ob der Bruck
(Scheffelhaus), des 1965 abgerisse worre is.

Vun 1826 bis 1831 hod da Kall Nadler an da Heidlberjer Universidäd
Reschtswisseschafde schdudiert. Während-em Summersemeschder 1830 war-er
dazwische an da Uni Berlin. In Heidelberg warer erscht als Aktuar, des is en
Schreiwer, un dånn als Adfokat dädisch.

Im Johr 1834 hod-er di Luise Götzenberger gheiert. Des waa di Schwesder vum
Moler Jacob Götzenberger, wu 1844 di Drinkhall in Bade-Bade mit Bilder aus
Mäasche vum Schwazwald ausgemolt hot. Im selwe Johr is soin Sohn Heinrich uf di
Welt kumme. Der is schbäder Parrer worre. Schun im Johr druff is soi Fraa, di
Luis, gschdorwe. 1839 hod-er nochemol gheiert, di Elisabet Josephine, geboareni
Kempf aus Moinz. Aus derre Eh is e Dochder, di Marie, hervorgånge.

Zwische 1838 un 1845 hod er em Große Bärjerausschuß in Heidlberg åghert. Daß-er
währen-da Badische Refoluziun 1848 e Schbottlied uf de Hecker un äns uf de
Struve gschriwwe hot, hod-em nadierlisch net bloß Freinde oigebrocht.

Nochdem-er an da Lung erkrånggt is, waar-er vum 18. bis 24. Auguscht e paa Dag
in Bade-Bade in Kur. Nur zwee Dag noch soiner Rickkehr noch Heidelberg iss-er am
26. Auguscht 1849 mit erscht 40 Johr in soim Haus, demm Palais Boiserée am
Kallsblatz, an soiner Krånkheit gschdorwe. Daß Hegger-Åhänger vorher e Addetad
uff-en veribt hedde, wu-er nur knabb iwwerlebt hett, is e weit verbreidtes
Gerischt, wu net belegt un wahrschoints uuwohr is. Soi ledschdi Ruh hodd-er
uf-em Heidelberjer Bergfriedhof gfunne.

Ugfähr im Summer 1846 hots im Hutzelwald am Gaisberg in Heidelberg gebrennt. Des
hot en zu soim bekånndschde Gedischt „Der Brand im Hutzelwald“ verålaßt, e
långes Gedischt, wu in da Frählisch Palz enthalde is. Noch demm Gedischt hot
dånn da Max Barrack 1894 in Schwånk gschriwwe, mim selwe Nåme.

Im Johr 1897 hot ma in da Ålag in Heidlberg e Denkmol fä de Nadler uffgschdelld,
wu ma 1938 uf de Kråhneblatz versetzt hot, wus hait noch schdeht. Ihm zu Ehre
gibt-s in da Aldschdadt zwische da Ålag un da Bleck e Nodlerschdrooß. In da 1903
ferdischgschdellde, im Jugendschdil erbaude Heidlberjer Schdadthall is im
Vorraum groß als Bodemosaig der Schriftzug „Fröhlich Pfalz Gott erhalt's“
oigelosse un auße an da Schdadthall is-er newa annare fä Heidelberg bedeidende
Persenlischkeide daagschdellt. Nodlerschdroße gibts aa in Eppele, Månnem,
Mosbach, Nußloch un Schwetzinge. Uff soim Grab uffem Bergfriedhof in Heidlberg
schdeht e schdänernes Kraiz mi de Worde: „Isch-s e Grab noch Wunsch Dir, Du
Pälzer Dischder, worre? Gewiß ruht sisch-s leischd do howwe im sunnische Bäjg.
Gugg nuff uf di Hehe, die sinn voller Woi un Keschde, deil di Zweige vornenaus,
do liggt di frählisch Palz!“ Im Orginal isses uf Schdandaddeitsch verfaßd un
heeßt: "Ist ein Grab nach Wunsch Dir, du Pfälzer Dichter, geworden? Sicher, es
ruht sich leicht hier in dem sonnigen Berg. Schaue hinauf zu den Höhen, sie sind
voll Wein und Kastanien, teile die Zweige nach vorn, da liegt die fröhliche
Pfalz!".

Fä nasale Vokale schreibt-er de Vokal un e „n“ mit Zirkumflex (^) druf.
Beischbiele sin di Wärder an, dran, dovun, gedhan, keen, ein, mein. Obwohl-s des
jo im Kurpälzische net gibt, hod-er „ö“ un „ü“ ausgschriwwe. Am End vun soiner
Fröhlich Palz gibt er awwer e Åleidung zur Ausschbrooch, daß ma s „ö“ „hell,
beinahe wie ee, nur mit entferntem Beiklang von o“, un s „ü“ „hell, fast wie i“
ausschbrischt. S dient also zum leischdare ugewuhnde Lese vum Dialegd un zur
Unnerscheidung zu ånnare e- un i-Laude.



https://pfl.wikipedia.org/wiki/Kanton_Laud%C3%A4bursch

Es Kanton Laudäbursch is ä adminisdradivi Unneräähaid (Kanton) vum
Arrondissement Waißebursch im Département Bas-Rhin in de Reschion Elsaß in
Frongraisch. Haubdord is Laudäbursch. Es Kanton hot 5.179 Oiwuhner uff ennere
Fläsch vun 43,34 km², dodemid ergebbd sisch ä Bevelgerungsdischd vun 119
Oiwuhner pro km² (2011).

Im Norde dudds Kanton on Daitschlond, also on die Palz unn es Bunnäslond
Rhoilond-Palz unn do on de Londkrääs Germersche. Im Oschde grenzd es Kanton on
de Londkrääs Raschdadd im Bunnäslond Bade-Wirddebärsch. Im Siede dudd ons Kanton
Seltz grenze unn im Weschde ons Kanton Kanton Waißebursch.

im revoludsionäre Frongraisch sinn am 4. März 1790 Départements oigerischded
worre unn dodemid aa es Kanton Laudäbursch, welles zum Distrikt Waißebursch
kumme is. Am 17. Februar 1800 sinn die Arrondissements oigrischded worre unn es
Kanton Laudäbursch is nai zugeschnidde em Arrondissement Waißebursch
zugeschlaache worre. Vun 1871 bis 1919 is es Gebied vum Kanton Dääl vum Krääs
Waißebursch vum Raischslond Elsaß-Lothringe im Daitsche Kaisaraisch gewessd.
Saidem 28. Juni is es Kanton widda Dääl vum Arrondissement Waißebursch.

Im Kanton Laudäbursch werd dradidsionell Elsässisch-Pälzisch gebabbeld, welles
uffgrund de fronzeesische Schbrooch- unn Bildungsbolidi awwa mehr vum
Fronzeesische vadrängd werd.



https://pfl.wikipedia.org/wiki/Kannel

Kannel isch ä klänni Schdadt im Südoschte vunde Palz. In Kannel wohnen 8.379
Laid. Kannel lichd am nerdliche Rand vum Bääwald, umgfehr 12 Kilomeder vun de
franzeesische Grenz un edwa 10 Kilomeder vom Rhei weg. Die Poschtlaidzahl vun
Kannel ist 76870, die Telefonvorwahl 07275.

Frieher war Kannel ä Stroosedorf, wie ma se in de Siedpalz ganz ofd finne kann.
Inzwische isch die Schdadt awwer ach in die Brääd gewachse. Bis in die Midd vom
zwanzigdschde Johrhunner hot's nur die Schdadtdääle Owwerkannel (im Weschde),
Middelkannel (in de Midd) un Unnerkannel (im Oschde) gäwwe. Kurz vorrem zwädde
Weldkriech hänn se dann im Siede d' Siedlung als neie Schdadtdääl gebaud. Seid
de Kriech rum isch, sinn dann ä paar Neibaugebiede dezukumme. Näwer de
eischendliche Schdadt gäbt's noch die Ordsdääle Minnerschlache (uff hochdeitsch
Minderslachen) und Heefe (uff hochdeitsch Höfen). Said 1937 hot Kannel 's
Schdadtrechd. Burchemääschder isch said 2004 de Tielebörscher Gindher (uff
hochdeitsch Günter Tielebörger) vun de SPD.



https://pfl.wikipedia.org/wiki/Ivan_Glasenberg

De Ivan Glasenberg, (* Jannuar 1957 in Südafrika) isch en Manager und de CEO von
Glencore.

De Glasenberg isch in em Vorort von Johannesburg aufgwachse. Sai Mudda isch e
Südafrikanerin und sain Vadda en gebürdiga Litauer. Er hod an de University of
the Witwatersrand in Südafrika sain Bachelor-Abschluss gmacht und an de
University of Southern California sain Master of Business Administration. Im
Jahr 1984 hod er åågfange bei Glencore, em gröschde Rohschdoffhändler von de
Weld, zu schaffe und zwar im Kohle-Departement, zuerschd in Südafrika und dann
in Auschdralie. Von 1989 bis 1990 hod er das Büro von Glencore in Hong Kong und
in Peking glaided, bevor er 1991 d Laidung vom Kohle-Departement iwwernomme hod.
Im Johr 2002 isch er dann CEO von Glencore worre.

Di Zaidschrifd BusinessWeek hod im Johr 2005 gschriwwe, dass de Glasenberg e
Schlüsselfigur im gehaime Öl-Handel vom Marc Rich mit em Iran gwessd isch.
Schbäder hod en de US-Präsident Bill Clinton begnadigd. Im Sebdember 2011 hod s
Schwaizer Wirtschaftsmagazin Bilanz berichded, dass de Glasenberg e Vermöge von
uugfähr 5,3 Milliarde Franke hod. Am 16. April 2012 hod d BBC e Interview mit
ihm gsended, wo er die Vorwürf gege Glencore wäge Umweldverschmudzung und
Kinnererwed, zurückgwiese hod.



https://pfl.wikipedia.org/wiki/Hoffenheim

Hoffe isch e Dorf im Kraichgau und said em 1. Juli 1972 en Schdadddail von
Sinse. Bsonners bekand worre isch Hoffe wäge de TSG 1899, die said de Saison
2008/2009 in de 1. Bundesliga schbield.

Hoffe liegd im Elsenztal zwische Sinse und Zuzehause und gheerd zum Kraichgau.
Nach Haidlbärsch, des nordweschtlich von Hoffe liegt, sins ugfähr 26 Kilomeda.

Viellaich wail Hoffe an de im Middelalda wichdige Schdroos von Schbaya nach
Wimpfe liegd, isch de Ord schun im Johr 773 s erschte Mol schriftlich belegd und
zwar im Lorscher Codex. Dord wärd de Ort Hovaheim gnannd. Die Besitzverhäldnis
sinn im Middelalda komblizierd gwesst. De Ord hot zum Riddakandon Kraichgau
gheerd und im 13. un 14. Johrhunnerd tauche en Haufe Laid in Urkunde uf, die
sich nach dem Ord gnannd hawwe: 1262 Hildebrandus de Hoveheim, 1310 Cunradus de
Hoveheim, 1396 Diether von Hoffenheim. Vermudlich handeld sich's bai dene Männer
um Ortsadlegie. Au von de Gemminger, em Adelsgschlecht im Kraichgau, hawwe sich
manche „von Hoffenheim“ gnannd, weil si im Dorf Besitz ghabt hawwe.
Schbädeschdens ab em 14. Johrhunnerd hawwe d Habsburger und Katzenellenbogener
halwa-halwa s Dorf in ihrem Bsitz ghabd.



https://pfl.wikipedia.org/wiki/Hiwwe_wie_Driwwe

Hiwwe wie Driwwe is en Zaidung fer Pälzer in Ameriga. Mer häßd se aa
Pennsylvanisch-Deitsche. Die Zaidung erschaind said 1997 zweemol im Johr mid
enere Ufflach vun 2.000 Schdigg. Dod'vu weren nainzisch Brozend noch Ameriga
g'schigd, zwee Brozend noch Kanada un de Reschd blaibd in Daidschlond. Rausgewe
werd die Zaidung vum Briwadaschiv pennsilvanischdaidschi Lidaradua in Owarlm
unde Schrifdlaida is de Dr. Michael Werner.

Said 2002 hods a ä Indanedoag'bod fas Pennsylvanisch-Deitsche, wu im Dialeggd
g'schriwe werd un im Joa 2011 vun u'gfea 40.000 Laid oag'gligd worre isch. Do
hods unaonarem a'n Onlain Schbrochkuas. Vun de Laid, wu sisch des oaguggen,
kummen fuchzisch Brozend ausde USA un zwee Brozend aus Kanada. De Reschd vunde
B'sucha kumen iwawischend aus Daitschlond un ä paa a aus Eesdaraisch unde
Schwaiz.

Said 2011 valaid die pennsilvanisch-daidsch Zaidung z'soamme midde Kutztown
University unem Feadagrais Mundaaddaach Bockrem in jedem Joa im Okdoba in
Bockrem an de Woischdrooß baim Pelsische Mundaaddischdaweddschraid än Brais fade
beschde pennsilvanisch-daidsche Tegschd, wuma d'voa im Juli baim Kutztown
Foagfeschdiwel baide "Pennsylvania German Dialect Writers Presentation"
voagschdeld k'habd hod. Braisdrächa:

"Hiwwe wie Driwwe" ischä Midglied im Deutsch-Pennsylvanischen Arbeitskreis e.V.
unde Pennsylvania German Society in Pennsylvania. Die Zeidung isch schun vum
Lond Rhoilond-Pals unem Pennsylvania German Cultural Heritage Center in Kutztown
(PA) unaschdidzd worre.



https://pfl.wikipedia.org/wiki/Hausm%C3%BClldeponie_Nonnenberg

De Miellbeasch Schbaija isn Miellbeasch im Nordoschde vunde Schdadd Schbaija.
Frieja hodde Miellbeasch Hausmülldeponie Nonnenberg keese, en Nome, wu awwa bloß
inde Agde vawend worre isch.

De Miellbeasch isch inde 60er Johr odda schpeda vonde Miellendsoaschung Schbaija
g`baud woore. Monschmol siehd ma do ä paa Audo`s rumfahre. Die bringn e nämlisch
de Miell vunde Schdadd Schbaija dohi, un` schiddn des do druff. De Wesch kann
awwa ach als änn Fahrradwesch b`nuzd werre. Inde Näh vum Baawersch gibd`s awwa
ach än Fussballblats vum Ördl Waijahof, unä Kläranlach. Uffm Miellbeasch
schdingds ä bissl, wail unna ännem jo d´Miell rumlieschd. D'fia hodd ma jo awwa
de schää Bligg uffde Dumm unde Rhoi. Uffm Miellbeasch schdeed ach ä grossi
Fotowoltaikalach, wu "Grossanlach Müllberch Speyer" heese dud. Enagie wead do
awwa a vum Methongas gwunne, wu vum Beasch ausgaase dud.

De Miellbeasch komma vum Thomashof, iwwa die Glägaadealach "Ponderosa" bis hie
zum Binsfeld seje, un gugge komma bis ons hinnaschde End vun Schbaija. Mea zu de
Alach konschd uffde Said vun "Soltech" finne.



https://pfl.wikipedia.org/wiki/Hauenstein

Hääschde (a Häschde) is ä Schdädl inde Siedweschdpalz, im Waasgau. Es lichd 20
km vum Bärmesens un is Sidz vum Daitsche Schuhmuseum. Des ejemoliche Schuhdorf
esch heid än Lufdkuaord un Sidz vunde Värbondsgmää.

Hääschde lichd im siidliche Pälzerwald, im Wasgau, ca. fuchzeh Kilomeder
nerdlich von de deitsch-franzesische Grenz, zwische Bärmesens unn Landaach
direkt an de Bundesstrooß 10. Es Schdädl lichd iwwerwiechend in ämm Daal,
umgewwe vunn Wald unn de charagterisdische Sandstääfelse. In de Neeh, im
Stefansdaal, entspringt die Quääch, de längschde pälzische Fluß. Bekannd esch
äch es Felsedoor, e Felsdurchbruch, der die Ordsdääle „Siedlung“ und es
eichendliche Dorf minanner vebind.

De beriemdeschde Veräj vun Hääschde is de SC Hääschde, däm säi Kigger in de
1990er Johre gschafft henn, bis in die drett Liecha uffzusteiche. Zur Zeit
speelen se in de Owwerliga Südwest. De Veräj esch in alle Juchende gut besedsd
unn schbeeld meischdens in den houche Glasse.

Außerdem gäbts noch de TV Hääschde, mit um die 1000 Midglieder de grejschde
Verej. Die Boulefreunde hänn ledschd Joohr sogoor Bundeslicha gschbeeld. Äch die
Päddler sinn oorich riehrich. Iwwerrechional bekannd esch inzwische die
Bademanteltour, die die Päddler schon seit Joohre hechschdbroffessionell
ausrichden.

Vum Schuhmuseum in Hääschde verlääft de Pälzer Keschdewesch iwwer 50 km noch
Naischdadt.



https://pfl.wikipedia.org/wiki/Hambach

Hambach (aa Hambach an de Woischdrooß) is nadierlisch vor allem dujsch soi
Hambacha Schloß un des fä di Demogradie bedeidende Hambacha Feschd weidhie
bekånnt. Es is en Ord an de Woischdrooß, un seid 1969 de greeschde Ordsdeil vun
Neischdadt. Er hot 5570 Oiwuhner (2009).

De Ord is schun im Johr 865 s erschde Mol erwähnt worre, unnerm Nome Haganbach.
Di Urschbringlisch drei Ordsdeile Owwer-, Middel- un Unnerhambach sin schun vor
långem zammegewachse. Des Hambacha Feschd, di Freiheidskundgewung uf em Hambacha
Schloß, hot 1832 schdaddgfunne. 1969 is des bis dohie selbschdännischd Doaf zu
Naischdadt oigemaindt worre. E gonzi Zeid lång hawwe di Hambacher widder e
Selbschdännischkeid ågschdrebt.

Vun großer Bedeidung is in Hambach de Woibau. Di Lage traare di Nåme Feier,
Kaiserschduhl, Käjschbersch, Rämerbrunne un Schloßbersch. In de Berge wachse
viel Keschde, vun denne jo aa de Keschdebersch mid em Hambacha Schloß, de
Keschdeburg, soin Nome hot. Uf sellem Bersch beschdeht 80 Brozend vum Wald aus
Keschdebääm. Im milde Klima gedeihe awwer aa Mandle, Feige un Zidrusfrischde
gud. Hambach is en schdaadlisch åerkannder Erholungsord.



https://pfl.wikipedia.org/wiki/Haidlberjer_Schlo%C3%9Fkraitsche

Des Haidlberjer Schloßkraitsche (Cymbalaria muralis, frieher: Linaria
cymbalaria) is e Bliedeplånz wu gern in Mauerritze wachst. Grad uff-m
Haidlberjer Schloß ka-ma-s finne un doher hot-s aa soin Nåme.

Des Haidlberjer Schloßkraitsche is da änzische Verdreder aus da Gaddung vun de
Zymblkraider, wu in Daitschlånd wachst. Urschbringlisch schdammt-s awwer, wie
soi Verwåndte aus da selwe Gaddung aa, aus-m Middlmeergebiet. Vun Nadur aus
kummt-s in de Felse vun Gebirge in Nordidalje un da närdlische Adria vor. Ugfähr
im seschzähnde Johrhunnert hot ma-s als Zier- un Hailplånz in Middlairoba
oigfiehrt. Hait ka-ma-s weldwait in Felse un in Mauerritze finne.

Des Haidlberjer Schloßkraitsche mag Fels- un Mauerritze mid-are gewisse
Faischdischkait an warme, halbschaddische bis sunnische Schdåndorde. S kummt vun
da colline bis zur unnermontane Heheschduf vor. Noch-em Ellenberg is es e
Åzaijerplånz fä Halblischt, Wärme un mäßisch schdiggschdoffraische Schdåndorde
mit-are subozeånische Verbraidung.

Di Bliede werre vun Biene un Schwebfliege beschdaibt. Noch da Befruchdung hot
des Kraut gånz aijene un indressånde Aijeschafde: Wann da Fruchtschdiel
ausgewachse is, schbringe an jedare Fruchtkabsl drai Klabbe uf un di Såme werre
fraigestzt. Awwer net alle. Da ledschde blaibt noch fescht hogge. Dånn biegt
sisch di Fruchd vum Lischt fort un wachst dodemit, wann meglisch, in Fels- odder
Mauerritze noi. Denn Vorgång heeßt ma Phototropismus. Doduajsch kånn da Såme
glai ginschdische Bedingunge finne, an-eme geaignte Schdåndort zu kaime.



https://pfl.wikipedia.org/wiki/Haardtgebirge

De Pälzerwald, aach Pälzer Wald (oda aa Pelsa Wald), is's greescht zämmehängend
Waldgebiet in Daitschlond. Newwerm Woi is de Wald e wichdische Idendidädsfaktor
vun de Palz. Die gonz Palz is vull devunn – sowaid wie s Lond ned fer Wingerder
gebraucht werd orer fer Grummbeere orra Dabag zu plonze. De wichdigschde Dääl
devunn is de „Pälzerwald“, der wu aach mid mecher wie ⅓ vum Lond de gräschde
Äänzldääl vun de Palz un said 58 aach Naduurpaarg is.

Im Norde gehder nahdlos ins (Nord)Pälzer Bärschlond iwwer, im Siede ender onde
Grenz, im Oschde midde Haad – de Nadurpaarg gehd nuch weirer bis zor Woischdrooß
– un im Weschde meschder im Booche vun Londschduul iwwer Waldfischbach-Bojalwe
an Bärmärsens vurbai bis noo Schweix-Liieschid, wu die Grenz dorschgied.
Aischndlisch gehd de Pälzerwald jo nuch viel wärer bis waid in die Woogese, un
im Siede bis ins närdlisch Elsaß.

Dä gonze Oschdrand hääßd mer die „Haad“. Sie beginnd un end midde Woischdroß im
Noadde in Bockrem un im Siede in Schweische. De heegschde Bärsch is die 673 m
hohe Kalmid. Uff de Haad lije die wischdigsde Bursch un Schlesser wie es
Kloschder Limbursch, es „Hambacha Schloß“ un de Driefels.

Die ledschd - un als noch gildisch - Klaaschdellung därfd wohl vum Birgl
schdamme, där wo bai de Inwaihung vunde Woihschdrooß zunärrem Vawaldungsmensch
gsaad hen soll: "Die Haad is un bleibd die Haade, die Oschdflang vum Pälsawald.
Un die Woischdrooß laafd, wonnse die Haad ned beriehre duud, newenerre long
dorsch die Rhoiewene. Des griehna aach alles noch schrifdlisch, is alles schun
fäddisch."

De heegschde Bärsch is die Kalmid mid 673 m. Des is ään grooße Heejezuuch, wo
aach nuch de Äschkopp, de Kesslbärsch un de Waißbärsch umfaßd. De Schaafskopp
isch zamme midm Morschebärsch, Roodsolbärsch un de Steischerkopp/Schänzl ää
zommenhängndes Massiv mi verschiedne Heejebungde. 'Bärsch iwwer 600 m sin

Bursche un Schlässa hot s viel im Pälzer Wald, gucken dodezu ach in de Lischd
vunde Bursche un Schlässa im Pälzer Wald. Hiea ä kläni Auswahl:

De Pälza Wald is haid nuch nid su rischdisch färde Vakea ärschlosse. Mid 76
Inwohna uff de Quadradkilomeda issa när dinn bsiedld, su doß es zwa viel kläni,
schdimmungvoll Schdräßja hot, awwe kaum greßari Schdrooße: im Norde tangiad die
A6, die wu vun Värnm iwwa Laudre un Hombursch bis nóó Saabrigge gehd, vun wu se
in Frongraisch als A 320 un A4 waidafiad bis Paris (wie jedi fronzeesisch
Audobahn) un waida bis Le Mans, woo se sischgawwld nóó Nantes un Renne inde
Bredannje.

Zwische Därkm un Lautre gehd d B 37, wu hinnä Därkm in die A650 nóó Luuschhafe
iwwagehd. In Frongeschdäh zwaischd die B39 iwwä Lombräschd nóó Naischdadt un
waira nóó Schbaya bis Hockerem. Bai Huchchbaya wädie B37 vunde B48 gekraizd, die
wu vun Binge iwwa Kraiznach un Annwaila un Bärschzawere fiad. Donn sin nuch die
B10 vun Pärmasens nóó Landach un aira bis Schbaya, un die B427, wu in
Hinnawaidedahl vun de B10 abgehd un iwwa Dahn un Bärschzawere nóó Kannl mäschd –
un schließlisch die B427, die wu am Weschdrond vunde Nahe zwische Kern un
Ida-Owwaschdoi on Lautre voabai nóó Pärmasens fiad.

Außa dänne Schdrooße gäbds nuch ä grußi Aisebahnlinie: die vun Haidlbärsch iwwa
Naischdadt un Saabrigge nóó Paris.

Sea raisch gseschned is de Pälzawald awwe mid klää Schdräßja un viele, viele
guudgepfeschde Wandaweesche, die wu de Pälzawaldväoi unnahäld.

Iwwer die viele scheene un seldene Dierscher un Blimmlscher un aach iwwer die
Naduudengmälr kennener in de Aadiggele Naduurbaarg Pälzer Wald un
Biosphäärereeserwaad Pälzer Wald noolese.



https://pfl.wikipedia.org/wiki/Fle%C3%9Fer

Fleßer isn haid faschd ausgschdorbne Beruf, wu aa in de Palz e langi Tradition
kabd hod.

Schun 1403 hot Keenisch Ruprescht de Stadt Naischdadt e Privilesch zur Fleßerei
uffm Schbayabach ausgstellt. De Kaal Friedrisch Willem, Ferschd vun
Leinischinge-Hardenbursch, (1704-1807) hott die Grindung vun de Siedlunge
Waldleininge un Franckeeck gfäddad vor allem wesche de Fleßerei. 1790 kunnt ma
in enere Beschraiwung lese "daß jenes Holz, so den Winter hindurch gehauen
werde, den darauffolgenden Sommer an die Bach und den darauffolgenden Herbst
nach Mannheim gebracht werden könne, wodurch die Güte des Holzes beibehalten und
das Versporen verhindert werde."

Des Fleße war zunägschd schwierisch, awwer ab 1816 hodd de bairische Schtaad die
Bäsch systemadisch ausbaue losse. Die sinn verbreidert worre, Ufer ausgemauerd,
Klause und Stauwooge angeleschd. Die Brennholzfleßerei nennd ma Trift, wail märs
ääfach drifde geloßd hod.

Zaischnisse vun dere Zaid sind ufgelossene Wooge wie de Franzosewooch bei
Hochschpeyer odder die mit Sandsteequader ausgemauerde Bachbedde im Elmsteener
Dal. Im Storrbachdal hot ma e aldi Triftschdregg widder inschdand gsetzt, wo s
aa als emol Vorfiehrunge gibt.

En Drifd isch im Pelsawald im Summa wesche Wassamongl ned meschlsich oda vaboode
gwesd. Awa aa wonns Wassa kabd hod, hods meischd ned glongd uma hod deswesche
Glause gbaud un domid Schwallwassa eazaischd.



https://pfl.wikipedia.org/wiki/Ferna_Oschde_(Federadsionskr%C3%A4%C3%A4s)

De Federadsionskrääs Ferna Oschde (russisch Дальневосточный федеральный округ,
Dalnewostotschny federalny okrug) is ä adminischdradivi Äähaid im aißerschde
Oschde vun Russlond in dem soi asiadische Dääl. Lieje dudd de Federadsionskrääs
am Pazifigg. Vawaldungssidz is Chabarowsk unn de Guvernär is de Viktor Ishayev.
De Federadsionskrääs hot 6.463.000 Oiwuhner unn ä Fläsch vun 6.463.000 km² unn
is dodemid de greeschd Federadsionskrääs. Awwa midd ennere Bevelgarungsdischf
vun 1,04 Oiwuhner pro km² aa de dinschd bsiedelde. Grenze dudd de
Federadsionskrääs im Weschde on de Federadsionskrääs Sibirje, im Norde ans
Nordpolarmeer, im Oschde an de Pazifigg unn im Siede on Schina.

Noo de Oggdowarevoludsion unn de kommunisdische Machdaagraifung hot de russische
Birgerkriesch begonne, unn um en direggde Kriesch zwische Sowjetrusslond unn
Japan zu verhinnere, is die Fernesdlische Republik gegrinded worre, do die
Japaner unn Amerikaner die Waißgardischde unnerschdidzd hewwe.



https://pfl.wikipedia.org/wiki/Fassenachd

Fassenachd, aach Fasnacht, Faßnachd, Fasching, Karnewal, "die finfd Jåhreszaid"
- des is all es selwe, all es glaische: ausm Ladainische: carne vale ("Flääsch
ade!") is de Karnewal abglaid. Im Daidsche is des die Nachd voam Faschde, die
"Fastnachd". Gfaijad wärd iwwarall - un iwwarall onnaschda.

Die Sidzunge sin Bienedaabiedunge mid Schbrooch- un Gsangvoadrääsch, dääls
monschmal aach mid mea orra weenscha ardisdische Oilaache, die wo ia Wurzle inde
Turnvaoi hän. Die bekanndschde Sidzunge waan als die Määnza Prungsidzunge Määnz
blaibd Määnz un Määnz wie's singd un lachd, die wo ärschd im Radio un donn aach
im Fänseje iwwadrooche worrn sin. Wail awwa dodebai die Polidiga zuviel - noo
iane Määnung - ufde Dääz griehd hän, sin die Sidzunge fär die Iwwadraachung
ändschärfd worrn, was logischwais viel Zuschaua vagroild hod. Do hod mär se donn
zammeglehd zu Määnz blaibd Määnz wei's singd un lachd. Awwa des Niwoo vunde
Originaalsidzunge inde Vaoine is nie wirra ärraischd worrn, obwohl SWR un ZDF
gezwunge waan, wirra mea Polidig zuzlosse.

Die Wurzele vunde Määnza Fassenachd raische bis ins Middlalda zurigg, als die
Laid sich an Fassenachd hän iwwa "die do owwe" beklaache gedärfd (es
"Rügeräschd" an Fastnachd). Än onnare Impuls waan die Schdrooßetheada inde
napoleonisch Zaid, die wo - gschiggd vabaggd - all die Bodschafde unnas Volg
gebrung hän, wo voboode waan. Un noo äm Napolion isses donn rischdisch losgonge:
geje die "Reschdaurdzion", die Ärnaijarung vun de klääne Audokraade, geje Zensua
un Duodez"Schdaade", fär Ainischkaid un Räschd un Fraihaid sin die Laid uf die
Gaß gonge, sinse zur Maxbursch geplschad, sinse indi Bidd gschdiesche.

In Kölle rebräsendiad es "Draigschdärn": de Prinz härrschd iwwa soi närrisch
Volg, die Jecke, de Buur (Baua) schdehd fär Kambfkrafd un Fraihaid vunde
Schdadt, die Jungfraa symbolisiad die Schdadt selwad.

In Rio dé Schaneero duud sisch alles um die Sambaschule dreje: Drai Daach hänse
Zaid, drai Schdunn fär ä jedi, Aschamiddwoch wärddie Ranglischd bekanndgäwwe.

Dea Karneval in Room is ääns vunde Modiwe vum Dumas in soim Graf vun Monde
Grischdo gewäsd: Do hods minärre effndlische Hierischdung oogfang, donn hods
bundes Draiwe ufde Gasse gäwwe. Vum große Karnevals-Umzug (Corso) in de
vagangene Johrhunnade, wie-s da Charles Dickens un da Geethe beschriwwe hawwe,
is heitzedags nimmi viel iwwarisch.

Dea Karneval in Wänédisch is voa allem dorsch Casanowa bekannd un dorsch die
viele Filme un Bischa iwwaren orra minärrem Zammehang midäm. Haid beginnds mim
"Englsfluch": än Prominände "schwebd" anärem Schdahlsail vum Cambanile ufde
Maakusbladz.



https://pfl.wikipedia.org/wiki/Eschlbrunn

Eschlbrunn isch e Gmainde in de Kurpfalz im haidige Bade-Wirddeberg und ghörd
zum Rhoi-Negger-Krais. Des Dorf werd aa als "Schrainerdorf" bezaichned, wails
dord traditionell viele Möbel- und Schrainerbetrieb håt.

Eschlbrunn ligd im Schwarzachtal im nerdliche Graaichgau uugfähr 25 Kilomeda
südeschdlich von Heidlberg. Die Gemarkung umfassd e Gebied von 824 Hektar, die
zwische 150 und 265 Meda iwwerm Meer ligge. Von de Gemarkung werre 382 Hektar
landwerdschaftlich genutzd, 261 Hektar sin Wald, 171 Hektar bebaut un zehn
Hektar sin Wasserfläche.

Nåchbagmainde von Eschlbrunn sin Meckse, Lobach, Schbeeschbach, Epflbach,
Naideschdoi, Waibscht und Zuzehause.

Eschlbrunn isch zum erschde Mol in ere Urkund von 788/789 als Ascenbrunnen
erwehnd worre, und zwar in de Schengungsurkund von em Lehensherr Folkrich, die
sich im Lorscher Codex befindet. S Dorf werd in de middelalderliche Urkunde in
verschiedene Namensforme gnannd, so Esschelbrunne (1338), Eschelpruenne (1349),
Eschelbronnen (1388), Eschelbron (1496), Eschelbrunn (1539), Eschelpron (1550)
und said em 18. Jåhrhunnerd Eschelbronn. Eschlbrunnisch en Dail von de Meckser
Zent gwesst und d Ordsherrschafd hot efter gwechselt. Im schbäde 13. Jåhrhunnerd
isch Eschlbrunn zum Bischdum Schbaja komme, a d Hirschhorner, d Venniger unn
annere hawwe Bsitz in Eschlbrunn ghabd. 1330 isch s Hochgricht und damit d
Landesherrschafd an d Kurpfalz komme. Als im Jåhr 1803 die Kurpflaz ufgleesd
worre isch, isch Eschlbrunn zu Bade komme unn zwar ab 1813 zum Bezirkåmd Sinse
un schbeder zum Landgrais Sinse. Said de Graisreform (1973) gheerd Eschlbrunn
zum Rhoi-Negger-Krais.



https://pfl.wikipedia.org/wiki/Erbach_(Homburg)

Errbach is de greschde Schdaddeel vun Humborch un had so schdiga 13.000
Inwohner. Im große ganse kann ma san werd Errbach vun Humborch dorch die
Bahnlinje Humborch - Laudere gedrennd. Die ehnzich Ausnahm is die Hingelsbix,
die als ehnziches Ordsdeel rechds vun de Bahn leid.

De Labbedäsch leid zwische Errbach un Aldschdad un had 221 Inwohner (Schdand: 1.
Januar 2008). De Ordsdeel had e eichener Schbordverein. An de Zufahrdsschdroß
leid e Induschdrie- un Gewerbegebied med mehrere Fachmärgd. Dord is a de
Haubdingang vun de Boschwerge 1 un 2.

Gegrind wor is de Ord als Vesorchungshof far die Hoheburch vun em Graf La
Bretesche, der vun 1680 bis 1697 Gouveneir vun Humborch un Kommandand vun de
franzesische Trubbe in de Saabrovins war. De Name La Bretesche(s) Hof hat sich
im Lauf vun de Zeid in Labbedascher Hof omgewanneld.

Der zwische Humborch und Bruchhof an de Moorniederung Closebruch gelähne
Johannishof – omgangsschbrochlich a Hingelsbix genennd – leid als enzicher
Ordsdeel Errbachs sidlich vun de Bahnlinje Laudere–Humborch. Er is vun Errbach
aus nor iwwer e Radweg se erreiche, med em Audo muss ma endwedder iwwer Humborch
oder iwwer Bruchhof fahre. Do war e 1760 vum Herzoch Christian IV. vun
Palz-Zweebrigge erbaudie Fasanerie med eme 700 ha große Fasanerieparg im
englische Schdil. Herzoch Kal II. Auguschd had die Fasanerie schbäder med em
Schloss Amalieluschd, e eichenenes Refuchium far sei Fra Herzochin Maria Amalie
ergänzd. Die gesamd Anlach is wie es benachbade Schloss Kalsberch 1793 vun
franzesische Revolutionsdrubbe zerschdeerd wor un med de Zeid vollschdänich
abgedra wor. Zur Zeid werd an de Hingelsbix es neie Humborjer Schwimmbad gebaud.
Eröffnung soll voraussichdlich 2014 sinn.

De Ord is noh em gleichnamiche Bach, em Errbach benennd. De Name kommd in
Deitschland heificher vor. Die Herkunfd is awer ned gleich, sonern werd vum
Ewwer oder vun de Erl oder vun eme Bach med schdärgerer Erdmedfehrung hergeleid.
Far de Errbach is die ersschd Herleidung nohgewies, es haneld sich also om e
Bach, an demm „de Ewwer ufgefall is“. Schunn de Ewwersbach, e linger Zufluss vum
Erbach, gebd e Hinweis uf die Namensdeidung. In erer Urkun vun 1346 were die
Orde „Vochelbach“, „Ewwerbach“ un „Humborch“ medenanner genennd, so dass die
Herkunfd „Ewwerbach“ far „Errbach“ historisch beled is.



https://pfl.wikipedia.org/wiki/Eierbecher

Än Aiabescha is än Deel vum erwaiderde Dischgscherr. Er hot die Uffgab, doss des
gekochde Ai net devunrolle dut, wann mer des diregd aus sainre Schal essen will.
Haidzudaach is de Aiabescha än alldääschlische Bschdanddeel vumme
Frieschdiggsgscherr, is awwer fer longi Zaid än Luxusgescheschdand unn än
Ausdrugg vun g'howene Dischsidde gewesse.

Schun in de Reemazaid is die Egsischdenz vun Aiabeschre nochgwiese. Ä Mosaig vun
Andiochia ausm Johr 40 v. Chr. dut ä Mahlzaid mit Aire zaige, die in Aiabeschre
schdegge. In Pompeji henn se bai de Ausgrawunge än silwerne Aiabescha mid dodezu
bassende Aialeffl gfunne.

Zwischezaidlisch sinn die Aiabescha offebar in Vergessehaid grade, awwer im 16.
Johrhunnad kame se in de Kraise vun de Adlische Laid wida in Mod. Uff änre
Zaischnung vun dere Zaid werd än Aiabescha aus Idalje mid de Bezaischnung „per
ova“ (fers Ai) erglärd. Ä ähnlischi Abbildung duts aa in Daitschlond gewwe. In
denne Aiabescha wurd des Ai sengreschd, mit de Schbitz noch owwe, noigschdeggd.
Des war awwa net iwwerall so.

Uff äm Bild vum Georg Flegel ausm 17. Johrhunnad is ä Medallschälsche mid Fies
draa zu sehe, in dem des Ai quer liege dut. Driwwa sied mer än Schdraife Brot,
den se offebar an de Schdell vumme Leffl zum Ausdunge vum Ai gnomme hot.

1727 hot de Ludwig XV. vun Frongraisch sai Goldgscherr um uffwennisch
gferdischde Aiabescha ergänze. So werdvolle, vun Goldschmiede gferdischde
Aiabescha ware aa als Gschenge ieblisch.

Said de Erfinnung vum Porzellan wurde die Aiabescha aa aus dem Madrial
hergschdelld. Die Manufagdure vun Maisse, Frongedahl unn Hegschd henn said de
Mitt vum 18. Johrhunnad welsche hergschdelld, die se domols als „Mundzaig“
bezaichnnd hawwe.



https://pfl.wikipedia.org/wiki/Ehnedd

Ehnedd is e Schdaddeel vun de saalänisch Graisschdad Humborch im Saapalz-Grais.
Bis Enn 1973 war Ehnedd e aicheschdänichi Gemän. Zum Ord geheere noch die
Ordsdeele Ingwiller un Schwazeagger.

Ehnedd grenzd im Oschde an es Zweebrigger Schdadeel Ernschdwiller in
Rhoilond-Palz.

Sai erschdi urkundlich Erwähnung had de Ord am 3. Juni 1290 als Eynot gefunn. De
Ord war schunn wesendlich friejer besiedeld. Nah vun de Mindung vum Schwazbach
in die Blies is 1928 es Fundamend vun erer salierzaidlich Turmhichelburch
freigeled wor. Haid is dodevun nix meh se siehn. Glaichzaidich had ma als Spolie
vemauerde Bruchschdigger vun Reliefs, die eme remische Hailichdum zuseordne
sinn, gefunn. Dodruff daid wahschainlich ah die Ordsbezaichnung „alder
Haidebuchel“ im Johr 1554 dorch de Tilemann Stella hien.

Die Gemargung Ehnedds ist Deel vum Biosphärereservad Bliesgau. Im Reservad is
das in Ehnedd gelähne Pänderbachdal mit 45 Hegdar e Kernzon. Am 26. Mai 2009 is
de Bliesgau dorch die UNESCO als daidsches Biosphärereservad anerkannd wor.

Die Ehnedder Kerb find traditionell jedes Johr am dridde Wucheenn im Sepdember
schdadd. Die Bewohner werre ofd med em Schbidzname "Ehnedder Jochnächel"
bedengd. Desweh find alle zwee Johr im Juli e Dorffeschd, es Jochnachelfeschd,
schdadd.



https://pfl.wikipedia.org/wiki/Edsm

Edsm liehd drai Kilomeda siedlisch vun Edekowe un finf Kilomeda esdlisch vum
Waldrond vunde Haad midde inde Wingade. Es Ord is großziechisch ooglehd mid viel
Rebfläsch zwische de Haisa.

Doß Edsm 756 im Kloschda Lorsch ärwähnd worn is, is sischa, wahrschainds isses
awwa aach die „villa Auduino“, wu 714 vunde Waißeburscha Benedigdina ärwähnd
wärd. Die hän jerefalls 1179 än Härrehof un zwää Kärsche doo ghad. Die Drännung
in Owwa- un Unnadorf siehd mär haid nuch un mär headse aach onde unnaschiedlich
Schbrööch. Vun doohea kummd aach die Padronaasch vun Peda un Paul (aaches
Kloschda waa de Aposdlfärschde gwaihd) und de hailisch Pedrus mid Buch un
Schlissl im Ordswabbe - un nadierlisch aach die Woilaach „Ordnsguud“. Bis 1482
hän die vun Ogseschdoi Edsm als Waißeburscha Leje ghäd, donn isses noo Schbaya
kumm, ärschd on Dumkabiddl, donn ons Bischdum, des wu donn iwwa 300 Joa
wäldlisch un gaischdlich Owwahaubd waa.

Noha is Edsm - wie all lingsrhoinisch Gebied - ärschd vunde Fronzoose geklaud
worn, donn wuads on Bayan vaschängd un kam mid Bayan ins Daitsche Raisch, unnas
Nazireschiem un noo Drizonesie. Mid Rhoilond Palz isses schließlich in die BRD
kumme.

Bis die Bahn fäddisch waa, waa de Kiewlmaagd nuch ä wischdich Oinahmequelle,
haid isses - näwwam Woi - de Tourismus.

Es Schloß Edshm hän die Waißeburscha Benedigdina schun voa 756 errichd, donn
isses awwa 1594 dodal zäschdead worn, när die Wassaoolaache ausm 12. Joahunnad
waan iwwrich. nodäm daßs als uuwichdscha worn isl, hod mäes 1748 gaa gonz
abgeriß. ärschd im 19. Jh. hod mär oogfange, zaidgmäß nai ufzbaue. 2000 hänses
grundsaniad un ä Hodel enoigsedzd.

Es Schloß Kupperwolf is vum Franz Adam Baron von Holbach gebaud gän. Donn hods
ännärem eesdraichische General Kupperwolf ghead un däm soi Nome is
hängegebliwwe.



https://pfl.wikipedia.org/wiki/Carl_Philipp_Fohr

Da Carl Philipp Fohr (aa Karl Philipp Fohr, * 26. Nofember 1795 in Heidelberg, †
29. Juni 1818 in Rom) waa in Låndschaftsmoler in da deitsche Romåndik. Soi
Zeischnunge un Gemälde hod-a an da Bergschdrooß, im Odewald-Neggerdal, in
Bade-Bade, soiner Umgewung un em Schwazwald, in Tirol, Venedisch un in da
Umgewung vun Rom gschaffe.

Da Call Philipp Fohr schdammd aus-are Ladeberjer Bärjafamilje. Soin Vadder waa
da Jacob Fohr, ehemolischer Gadischd vum frånzesische Kenisch un
Schbroochlehrer, soi Mudder di Susanna Elisabeth. 1807 – 1810 hod-er soin äschde
Zeischenunnerischd beim Heidelberjer Universidedszeischenmeischda Friedrich
Rottmann erhalde, zåmme mid dem soim Såhn Carl un-em Ernst Fries. Schun da
Rottmånn hod-en ågeleidet, newa de iwwlische Schdudie aa noch da freie Nadur zu
zeischne. Wiera do 1810, als väzehjährischer, grad des Schdifd Neiburg in
Zigglhause gezeischend hot, hod-en da Daamschdädta Moler Georg Wilhelm Issel
zufällisch gsehe un beowachd. Er hod-em glei e pa Tips gewwe un soi nadirlische
Väålarung äkånnd. Dodrufhie hod-a-n noch Daamschdadt oigelade un-em 1811 Bildung
zukumme losse un e paa Uffdräg verschaffd.

1811 bis 1813 hod da Fohr in Daamschdadt un Heidelberg gelebt un in da
Låndschafd an da Bergschdrooß un im Odewälder Neggerdal gezeischend. Di meischde
Motive ware Låndschafde mi-da Åsischd vun-are Burg odder vun-are Schdadt. 1812
hot da Fohr de Hischdoariga un Pädagog Dogder Philipp Dieffenbach, Brinzäzieher
am Daamschdädter Hof, kennegelernt. Vor allem duajsch dii Bekånndschaft hod-er
sisch fä alddaitsche Saare un Kunschd indressiert. Im Summer 1814 war-a in
Bade-Bade un is, meischdens zamme mid-em Dieffebach, in da Umgewung vun da
Schdadt un im Schwazwald wåndare gånge. Nadirlisch hod-er vun denne Toure aa
viel Zeischnunge midgebrocht.

Da Dieffebach hot em Fohr di Bekånndschaft mi-da Erb- un Groußbrinzessin
Wilhelmine vun Hesse (geboarene vun Bade) vermiddeld, die wu dånn ab 1813 soi
Gennerin worre isch. Duajsch e Johresgehald vun vierhunnad Gulde, wu-se-m ab
1815 zugschdånne hot, hod-er 1815 – 1816 uff di Akademie in Minsche gehe
gekennt, wu-er Molerei schdudiert hot. Dort hod-er sisch mid-em Sigismund Ruhl
åågfreindet, wu sisch, wie er selwer, fär deitsche middelalderlische Saare
indressiert hot. Beide hawwe do drin Motive fä zum Mole gfunne.

Hessisches Låndesmuseum Daamschdadt (Rausgewwer): Carl Philipp Fohr, Romantik –
Landschaft und Historie, Ausschdellungskadalog, Kehrer Verlag Heidelberg, 1995,
ISBN 3980444430



https://pfl.wikipedia.org/wiki/Burg_Drachenfels

Die Ruin vun de Burch Drachefels is de Iwwerescht vun ennra Felseburch beim Dorf
Buseberch im Wasgau, em Sieddäl vum Pälzerwald.

Ungefähr siwwe Kilomeder nerdlich vun de fronzesisch Grenz leit die Burch
Drachefels uffem 150 Meder longe Bundsondschdä-Fels mit gleichem Nåme, der sich
in 368 Meder Heh uff äm Berchrigge erschdreckt. De owwerschde Däl vum Burchfelse
is zu äm Berchfried ausgebaut wor. Weil er heit so aussieht, nennt ma de
Turmreschd im Volksmund „Backezåh“. Er macht die Ruin zu ennrer vun de
uffälligschde Burche in Rhoilond-Palz.

Drumerum leie noch mä geschichtsträchtiche Burche: Nur so drei Kilomeder
siedeschdlich bzw. nordweschdlich leie die Burch Berwartschdä un die dreidälich
Dåhner Burchegrupp. Die Lindelbrunn leit 6 Kilomeder nordeschdlich, un die
Burche on de fronzesisch Grenz mit de Wegelnburch uff deitscher Seit un die
Hoheburch, de Leweschdä und de Fleckeschdä driwwe in Fronkreich leie aa nur 10
Kilomeder siedweschdlich.

Gähniwwer vun de Burch gäbt's e Felsmassiv uff'em 420 Meder hohe Heideberch,
nämlich de Buchkommerfels. Aus däm sin die Heidekommre rausgemäselt. Wonn die
entschdonn sinn, un fa was die gut ware, wäs ma nät. Vielleicht schdomme se
wärklich schun aus heidnischer Zeit. Odder sie sin doch jinger, odder
zuminnescht in jingerer Zeit erweidert wor. In jedem Fall konn's gut sinn, dass
do soinerzeit e Wachtposchde vum Drachefels schdationiert war.

Iwwer die Åfäng vun de Burch is nät viel bekonnt. Archäologisches Fundmatrial
vun de Burch Drachefels gäbt's aus de Mitte vum 13. Johrhunnert, awwer die Ålach
muss schunn im friehe 12. Johrhunnert entschdonn sinn. 1209 sin erschmols die
Brieder Konrad un Wilhelm vun Drachefels urkundlich erwähnt wor. De Hischdoriker
Johonn Lehmonn (1797 - 1876) hat vun äm Burkhard vum Drachefels gewisst, der in
staufische Dienschde geschdonn honn soll, awwer er hat kä Quelle vorgeleht. In
onnre Urkunde schdeht, dass e Schtreit zwische de Cousins Rudolf un Ånselm vun
Drachefels mit'em Wormser Bischof 1288 beigeleht wor is. Es ältschde erhaltne
Sichel vun dänne zwää zeicht e Drache in äm Spitzschild. Seit'em 14. Johrhunnert
is awwer e Hirschgeweih odder e Wildgåns im Wabbe. De erschde vun niederem Adel,
wo ohne Zweifel mit ennre Burch im Wasgau zu verbinne is, is 1245 Walter vum
Drachefels, denne se Waltherus de Drachenvels geschribb honn.

1314 honn die Herre vun Drachefels Ausgleichszahlunge zugeschproch kriet, weil
Schtroßburch gäe die Burch Berwartschdä gezo war un fälschlich aa de Drachefels
belachert un beschädicht hat. 1335 hat's Schtreit mit Schtroßburch gäb, die die
Herre vum Drachefels als Raubridder bezeichnet honn. So wäs es aa de Volksmund.
De Drachefels is widder belachert un zum Däl zerschdert wor. Die Burchherre hon
dodrufhie ab 1344 Däle vun de Burch verkaafe misse. E Burch wie domols de
Drachefels, die mehrere Leit odder Sippe gehert, nennt ma Ganerbeburch.

So is 1510 a de rebellisch Reichsridder Fronz vun Sickinge änner vun 24
Miteichentimer wor. No soiner Nierderlach gäe die verbindete Heere vun drei
Reichsfirschde honn die Siecher om 10. Mai 1523 im Råhme vun de "Sickinger Fehd"
die Burch endgildisch zerschdert, obwohl de Burchvogt, der mit nur acht Knechte
do war, die Burch kompflos iwwergäb gehatt hat. Die Siecher honn sogar verbott,
die Burch widder uffzubaue.

Was donn noch iwwrich war, is durch die Nutzung vun de Ruin als Schdäbruch
weiter zerschdert wor. E Nachomme vun de Eichner, de Freiherr Fronz Christoph
Eckbrecht vun Derkem hat sich 1778 midde in Buseberch mit Schdä vum Drachefels e
herrschaftliches Londhaus baue losse, wo heit „Schlessche“ häßt. A die
Busebercher Kärch is vun so Schdä gebaut wor.

Die bescheidene Reschde vun de Burch im eschdliche Bereich werre vum sogenonnte
Backezåh domieniert, em Burchfelse im Oschde. Do druff sin nur wenisch
urschpringlische Mauerziech erhal. Trotzdäm kriet ma beim Nuffschdeie durch die
zum Däl in de Fels geschlahne Uffgäng e Indruck, wie wehrhaft die Ålach war.
Uffem Plateau vum ehemalische Berchfried finnt ma Reschde vun ennrer Zischdern.
In de Fels geschlahne Kommre, Balkelecher un Abarweidunge om Sondschdäfelse
zeiche, dasser domols faschd gonz vun Fachwerk- odder Schdägebäude umgäb war.



https://pfl.wikipedia.org/wiki/Bundesrepublik_Deutschland

Daitschlond (amtlisch: Bundesrepublik Deutschland) is e Bundesschdaad in Europa
un e Mitglied vun de Europäische Union. Es laihd in Middleuropa un hod Grenze
mit Däänemark, Pole, Tschechie, Eestraisch, de Schwaiz, Frongraisch,
Lugsebursch, Belgje un de Niedalande. Die Haubdschdad is Balin, Rhoilond-Palz,
Hesse un Bade-Wäddeberg sin drai vunde Bunneslänna; in Rhoilond-Palz laihd die
Palz un in Bade-Wäddeberg un Hesse die Kurpalz. Mid 82 Millione Lait is
Daitschland es bevelkerungsraichschde Land vun de Europäische Union.

Im Norde vun Daitschlond liechd des Norddaitsche Tieflond, des, wie de Nååme
schun sechd, ä geringi Heh iwwerm Meeresschbiechl hot unn ziemlisch flach isch.
Des ziehd sisch vun de Adlandiggkischd vunde Niedalande im Weschde biss
Middlpole im Oschde. Im Siede werd es vun de Middlgebirsche begrenzd.
Endschdonne ischs in de ledschd Aiszaid. Die Middlgebirsche beginne edwa im
siedwesdlische Nordrhoiweschdfaale, im siedlische Niedasaggse, im wesdlische
Saggse-Õõhald unn im nerdlische Saggse. Die raische biss zur Donau im Siede unn
beginne ab ner Heh vun 200 Meder. De hechsd Bersch im Middlgebirschsgebied iss
de Feldberch im Schwazwald mid iwwer 1400 Meder Heh. Im Middlgebirschsgebied
lieche aa die Hiechllänner unn Tieflänner vun de Fliss, wie z.B. die Rhoiewene.
Siedlisch vun de Donau beginnd des Voralbelond mid ener geringerer Heh wies
Middlgebirschsgebied unn raischd bis zu de Albe im siedlische Baian. Die Albe
sinn ä Hochgebirch unn erraische midd de Zugschbidz ä Heh vun mehr wie 2900
Meder.

Die Óófäng lieje im Dunkle: "Daitsch" kimmd vum alde germanische "Thiusk" un
häßd "Volk". Schun unnär Hainrisch I un äm Gruße Oddo hod mär vunde "thiutsche"
un aach "diutsche lande" gebabbld, schbäda hod sich des uff alles ausgedehnd,
was unnär daitschi Schbrooche orrä Härrschafd waa. Des waa die Zaid, wu die Laid
s ärschd Móó gmärgd hän, doß do iwwäm aischne Schdamm nuch äbbes waa, wu doßse
aach dezu ghead hen. Do hods doan midem daitsche Nazionalgfiel óógfange. Schbäda
hod mär donn aach es Sacrum Romanum Imperium Nationis Germanicæ als Nachfolgä
vum Sacrum Romanum Imperium iwwasezd als Hailisch Reemisch Raisch vun de Daitsch
Nazion.

Awwee des ging vun Schleswisch-Holschoi im Norde bis waid unnä Rom im Siede un
vun Valenciennes, Lyon un Marsaille im Wescde bis nóó Krakau im Oschde un im
Nordoschde hod de Daitschriddäorde äs gonz schbäda Oschdpraiße inde Händ ghäd.
Do waan die Daitsche Lande nadierlisch när ä Dääl devun, won aach d greeschde.

Immahie waan die Kaisa aach all "Daitscha Keenisch" un als solsche hän se aach
ijan Noofolscha wähle geloßd (si!). Die Kuafärschde hän gewähld, die Kreenung
waa in Aache. Donn ärschd gings nõõ Room fär die Kaisagrohn zu grieje - es
mindschd oofangs, eeja daß sisch die Inschdellung zum Raisch gännad hod.

Äm Kaisaraiš is noom eršde Weltkriesch 1919 die Waimarer Republik gfolšd, de
eršde demokradiše daitše Nadsionalšdaad. Noom kuldurelle unn wärdšafdliše
Uffšwung 1918-1923 hots ä šdargi Infladsion gewwe, des Geld is noo ä paar Monad
sogar zum Haize vawend worre. Geleesd worre is des Problem dorš die Aifiirung
vun de Rendemarg. 1923 hot aa de Hitler zamme mim Ludedorff vasuchd zu pudše,
des is awwa šiefgånge. Die Nadsionalsoziališde henn - ned als äänzische - de
Versailla Vadraach nedd vadraache könne unn henn vasuchd, midd legale Wege die
Lait midd ihra Propaganda middzeraiße. Die NSDAP war in de Waimara Republik im
Balamend vadrede, awwa ner, wails noch kee Hürd gewwe hot, war also nuch ä
šwachi Baddai. 1929 war de šwaddse Fraidaach, die Börs in Niu Yorg is
zammekrachd unn des hot ä Wärdšafdskriis uff de gonze Weld midd sisch gebrochd.
In Daitšlond hots viele Arwaidslose gewwe unn mer hot sisch eena gewinšd, wu des
gonze Problem beheewe konn, des hot aa dezu gfiird, dass die NSDAP šdärga worre
is.

Aus de Šwäddse (šwadds) vun de Knešdšaft dorš bludiche (rod) Schlachde ons
goldene (gold) Lišd vun de Fraihaid. - orra, wie mär inde Palz säähd: "Aus
schwaadza Knäschdschafd dorsch roodes Blud zua goldne Fraihaid!"

Daitschlond is middem BIP vun 2,4 Billione Euro die greeschd Wärdschafdsmachd in
Oiropa unn die verdgreeschd uff de Weld. In Daitschlond werd 2,4% vun de
Wärdschafdslaischdung in de Londwerdschafd, 24,4% in de Induschdrie unn 73,5% im
Dienschdlaisdungseggdor abrachd. Daitschlond is en rohschdoffarmes Lond,
verfiechd awwa iwwer en paar, wie Silwa, Aise, Zinn, Induschdrieminerale,
Edelsalze unn Bauschdoffe. Kohle werd hait in grooße Menge noch im Ruhrgebied,
in Saksä unn im Saarlond abgebaud. In monsche Induschdriegebiede is Daitschlond
führend, wie z.B. Audomobil-, Nudzfahrzaisch, elekdronische, Maschinebau unn
Schemieinduschdrie. Schdarge Konkurrenz kummt awwa vun Schina: Dorschs
Expordiere vun Induschdriegiida hot Daitschlond 1957 es Verainischde
Keenichraisch als Ekspordweldmaischda iwwerhold, inzwische werd devuu ausgonge,
dass die VR Schina Daitschlond iwwerhold hot. Daitschlond hot awwa noch en
grooßes Wärdschafdswaggsdum, es hot 2006 bai 2,8% glesche. Monsche
Wärdschafdswissenschafdla määne, Daitschlond wär aa weeche soim grooße
Ekspordõõdail bessa aus de Wärdschafdskriis 2008 kumme als onnere Schdaade.



https://pfl.wikipedia.org/wiki/Br%C3%BChl_(Baden)

Brihl (daitsch: Brühl) is e Gemää mit vierzäh tausend Aiwohna im
Rhoi-Negga-Grais in Bade-Wirddeberg‎. S is ä Teil vun dea Metropolregion
Rhoi-Negga.

Brihl liegt im Nordweschte vun Baade-Wiʳddebærsch diregt unna Mannem, dea
Schdadd wo ah die maischd Laid vun Brihl schaffe gehjè. Öschtlich néwa Brihl
ligt Schwetzinge und im Siide liggd Ketsch. Links newa Brihl fließt der Rhoi
lang un bei Brihl fließt ah di Leimbach in der Rhoi nai. Brihl köhrt äns vun de
wäänische Gbiede links vum Rhoi vun Bade-Wirddeberg‎: die Kollerinsel. Brihl
hodd zwee Orddsdail: Brihl unn Rohrhoof

Brihl hieß nädd schun imma Brihl, des hat sich gewandelt vun Bruowele üwa Bruwel
zu Bruel dann zu Priel un schließlich zu Briel un dähm Mittelhochdäitschem
Brühl. Brühl määnt im Mittelhochdaitsche ä am Wassa geleegini Wies un kummt vum
Keltische.

Brihl wurd erschtmals elfhunnärdsiebenefufzig inna Urkund erwähnt, damals
natihrlisch näd als Briehl sunnern als Bruowele. Brihl hat frihja ofd die
Landäshärre gwekschäld un wurd in Kriege oft verwüschdäd. So zum Baischpihl im
Draisischjährische Krihg (1618-1648), im Holländische Krihg (1672–1679) un im
Pälzsche Ärbfolgekrihg (1688–1697). Achzähhunnerddrei hadd dea Naboleon die Palz
besetze lasse un während de Naboleonische Kriege in seim allgemeine
Däitschlandnaiordne dih rechtsrhaische Gbihde vun dea Kurpalz an Bade gäwwe und
damit natihrlisch ahh Brihl. Achzähhunnertachdesibzisch wurdä Brihl unn Rohrhof
dann nach langm Dischbudiere zammegschlosse.



https://pfl.wikipedia.org/wiki/Bohnenkr%C3%A4uter

Unner Bohnekraut verschded de Pälzer zwe Arde vun Werzkreider, Satureja
hortensis, des ejärische Bohnekraut, ach Gardebohnekraut, bzw. Summerbohnekraut
genannt, un Satureja montana des mehrjärische Berschbohnekraut, ach
Winderbohnekraut, genannt. Urspringlisch war Bohnekraut im estlische
Middelmeerraum behoimat.

Beide Arde ghere zur Gattung der Bohnekreider ladeinsch Satureja aus de
Planzefamile de Lippeblieher, ladeinisch Lamiaceae. Zur Gaddung der Bohnekreider
gheren 38 Arde vun denne 12 in Europa vorkumme.

Die Franzose setzen es ach zum Werze vun Zieschekäs und Essisch oi. Bohnekraut
gilt als gut passend zu Hilsefrischd, Sauce, Salade, Suppe, Oitepf, Marinade,
Flesch un Wild, Fillunge, Paschdede, Gemies un Saladdressings.

Die Remer hen mit Bohnekraut Sauce un Essich gewerzt und geglabt es wer en
Aphrodisiakum. Daher de ladeinische Name Satueira der ment "Satyrs"planz.
Ablehnend hot Ovid des Kraut in soim Werk "Ars amatoria (Liebeskunst)" III, 413
f gsehe:

Bohnekraut war eni vun de Planze die Karl de Große in soiner Landgüterverordnung
Capitulare de villis vel curtis imperii in deren 70. Abschnitt zum Anbaue in
soine Landgüter (Palze) vorgschriwwe hot. Da die Landgüterverordnung
höchschwahrscheinlisch vun 812 datiert, is mit Sischerhaid devu auszugehe, dass
Bohnekraut (wanns net schun die Remer mitgebrocht hen) seit dere Zait in de Palz
ogebaud un genutzd werd.

Jacobus Theodurus Tabernaemontanus hot im Middelelalder des Folgende iwwer des
Bohnenkraut un soi Wirkung gschriwwe: „Es schreibet Tragus, dass die Satureyen
gar nutzlich und wol von dem gemeinen Maß / zu und mit anderer Speiß gekochet
werden / sonderlich bey jungem Fleisch und bei den Fischen / und bey der armen
Leuth ... Gewürtz ... und reitzen zu ehelichen Werken.“

Zur Verwendung in de Kisch schraibt er: Etliche Leut hacken sie unter die Wurst
/ [die dürre Saterey werden also anmuthiger und gesünder zu essen] man kocht sie
auch mit Erbsen (Bonen / Linsen / ) welche nicht übel daran thun / dann sie
nehmen die Blähung.

Gemäß dem Quarks-Script hat Bohnekraut ach nachgewiesenermaße e
verdauungsförderndi Wirkung. Danewe wirkt Bohnekraut beruhischend ufs
Nervesystem un hot e keimabtötendi Wirkung. Wesche letzderem werd es als
Wundmittel bei Verletzunge un Geschwüre sowie bei Halsentzündunge oigsetzt.

Der Andeel vun ätherische Ölen schwankt zwische 0,3 und 4,0%; die Heh is
abhängisch vun de Erndezait; zu Beginn vun de Bliede is er am högschde. Vorhande
sin: Carvacrol, Camphen, Cymol, Dipenten, Pinen, Phenol sowie Gerbstoffe.

Gemäß Gernot Katzer enthalt Bohnekraut ätherisches El in wech­selnde Men­ge; e
gudi Qualität sollte zwische 1 und 2% lische. Annersch als de ähnlisch
rieschende Thymian enthalt Bohnekraut nur geringe Menge an Thymol, sondern als
Haupt­komponent des stellungs­isomere Carvacrol (30 bis 45%). Weiters sinn
p-Cymen (max. 30%), γ-Terpinen, α-Pinen (8%), Dipenten, Borneol, 1-Linalool,
Terpineol und 1-Carvon identifiziert worre.

Satureja hortensis is e ehjährisches Kraud mit kleene, schmale Bleddle und
wächst 20-40 cm hoch.

Vermehrt werd durch Aussaat im Friehjohr. Ausgsäd werd er in de Palz im März bis
Mai. De Saame isch sehr foi. E Gramm enthald 3.000 Kerner. Bei sorgsamer Aussaat
keimt de Saame noch 15 bis 20 Daach. Empfohle werd en Reiheabschdand vun 20 cm.

Vermehrt werd durch Aussaat im Friehjohr oder im Schpädsummer dursch Steckling
oder halbreife Saideschprosse. Ausgsäd werd er in de Palz im März odder April in
Planzkäschde odder -tepf. Uffgehe tun die Same nach 14-18 Dach. Die Sämling
wern, wenn se kräfdisch sinn, an en sunnische Platz mit humosem Bode
ausgeplanzt. Im Winder kamm ma en Steckling in em Topf im Haus in em temperierde
Zimmer halde, wann des iwwer es sunnisches Fenschder verfischt.

Die Gattung Satureja werd innerhalb vun de Familie Lippebliedler in die
Unnerfamilie Nepetoideae, Tribus Mentheae un Subtribus Menthinae gschdelld. Die
Gattung besteht aus rund 38 Arde, vun denne 12 in Europa vorkumme. In
Mitteleuropa ist keni heimisch.

 Commons: ejährisches Bohnekraut, Gardebohnekraut, Summerbohnekraut — Waitere
Mulitimediadataie zum Artikel

 Commons: mehrjährisches Bohnekraut, Berschbohnekraut, Winterbohnekraut —
Waitere Mulitimediadataie zum Artikel



https://pfl.wikipedia.org/wiki/Bl%C3%BCmchenkaffee

Blimcheskaffee, (aach Blimles- orra Blimlchäskaffee), bezaichned scherzhafd e
arich dinn uffgebrihder Bohnekaffee orer ah Malzkaffee/Ersadzkaffee. De Ausdrugg
schdammd urschbringlich aus em Sächsische (Blimchekaffee).

Die Bezaichnung ist uff das bis haid vewende Dekor Geschdraide Blimcher vun de
Maißner Porzellanmanufagdur zeriggsefehre. Es Modiv is om 1815 endschdann un war
in de Biedermaierzaid besonerschd beliebd. Uff em Porzellanservice sin rund om e
laichd vegreßerdie Middelblum veschiedene Blumearde angeordned – zum Baispiel
Rose, Vegissmainedd, Kornblume, Vailcher – die de Porzellanmoler noh em
Zufallsprinzibb aus drai Dudzend Modive auswähld.

De Kal May had em Blimcheskaffee e liderarisches Denkmal gesedzd: Kara Ben Nemsi
had eme sich fa ganz außerordendlich gebild halende terkische Richder gechaiwwer
"de berihmde Kaffee, der Kahwe tschitschetschykün [10) Blimcheskaffee] heeßd,",
erwähnd, uff den der im Folchende Geschbräch "voll inschdaihd".

De Ausdrugg werd in de bircherlich Gesellschafd awwer ah abwerdend als Zaiche
vun Gaiz gebrauchd, da e Missvehäldnis zwische em besonerschd daire Porzellan
(im Besidz vum Gaschdgewwer) und em sparsam vewende Kaffeepulver (fa de Gaschd)
daidlich werd.

E metaphorischie Schdaicherungsschduf zu Blimcheskaffee is de Schwerderkaffee.
Tasse aus Maißner Porzellan zaije uff der Unnersaid auße es Makezaiche in Form
vun zwee gekraizde Schwerder. De Schwerderkaffee ist demnoh dermaße dinn, dass
angeblich segar die Tasseunnersaid sichdbar is. Baim Dobbelblimcheskaffee is
dann beraids es Blimche uff de Unnertass sichdbar, baim Dobbelschwerderkaffee
endschbrechend die Schwerder uff de Unersaid vun de Unnertass.

Insbesondere in Eschderaisch werd e veglaichswais dinner Kaffee scherzhafd
Bodenseer oder a Bodenseekaffee (Bodensehkaffee) genennd, in Anlehnung an de
Boddemsee. De Ausdrugg beziehd sai Wordwidz aus de Laudähnlichkeed vun See und
Sehen. In soeme Kaffee kann ma also de Boddem vun de Tass siehn.



https://pfl.wikipedia.org/wiki/Bl%C3%A5ngeloch

Blångeloch isch en Schdaddail von Schdudesee im badische Låndgrais Kallsruh und
isch bis zum 31. Dezember 1974 e eischene Gmaind gwesst. Zu Blångeloch gheert a
Biichig un es Schloss Schdudesee, vun däm wo daß di Gemainde ian Name krigd hod.
Blångeloch hot haid meh wie 10.000 Oiwohner und hot gude Verkehrsverbindunge noo
Kallsruh. Es gibt e Schtrooßebåhn und a en Båhhof, von dem aus ma aa diregd nach
Mannem fahre kann.

Blångeloch daucht zum erschte Mol im Johr 1337 inänärre Uakund uf. S Dorf gheert
weder schbroochlich noch polidisch zu de Kurpalz und hod aa nie dezu gheerd. De
Dialegd, den ma in Blångeloch schwätzt, gheert zum Sidfränkische und bolitisch
hod Blångeloch zu de Markgrafschaft Bade gheert. Awwer schon de Nachbarort
Wengerte isch vor de Gründung vom Großherzogtum Bade en Dail vunde Kurpalz
gwesst. Ufde Gemaagung vun Blångeloch hod ma noowaise kenne, dass d Reemer und
au d Frange in dere Gegend gsiedeld hawwe. Die erschte Kerch isch für s Johr
1392 noochgwiese. Blångeloch isch ofd durch Kriech ganz oda dailwais zerschdörd
worre, so aach 1689 vun de Franzose, wo när die Kerch und des Kerns-Max-Haus
schdeh gebliwwe sin.

De badische Markgraf hod uf de Gemarkung von Blångeloch in de Johr 1749/50 es
Schloss Schdudesee baue gelossd, wo haid de Nååmen gebd fär die gonz Schdad
Schdudesee. Um's Johr 1830 hod im Dorf die Induschtrialisierung Fuss gfasst und
auf de Kleinbauernbetrieb sind Induschtriebauern worre. Die Entwigglung isch
sogar vom W.J. Lenin im Johr 1901 in einem Aufsatz erwähnt worre. Said 1936
gheerd s Dorf Biichig zu Blångeloch und 1975 isch des Dorf, noo närrem longe
Kampf fär ned Schdaddail von Kallsruh zu werre, zamme mit Friidrichsdaal,
Schpeck und Schtafford zu de Gemainde Schdudesee zusammegschlosse worre, die
haid e Grosse Kraisschdad isch.



https://pfl.wikipedia.org/wiki/Biosph%C3%A4renhaus

Es Biosphärehaus in de pälzisch Ortsgemä Fischbach bei Dòhn is e
Nadurerlebniszentrum und stellt e regionaler Tourismusfaktor dar.

Fischbach leit im Sieddäl vum Pfälzerwald, em Wasgau, in de Neh vun de
deitsch-fronzesisch Grenz un midde im grenziwwerschreidende Biosphärereservat
Pälzerwald-Vosges du Nord. Es Biosphärehaus mit allem drumerum leit om Ostrond
vun de Gemä, in de Daalaue vum Saarbach, gonz in de neh vum Keenischsbruch.

Zuerscht, also ab März 2000, hat es Biosphärehaus allä dogeschdonn, mit nur äm
Schtockwerk als Informationszentrum fa's Biosphärereservat. E wichtiger
Beschdonddäl dodefu is e Multimedia-Ausschdellung.

Zwä Johr schbeder, also 2002, is es Nadurerlebniszentrum dezu komm. Do gäbt's e
Veròschtaltungsraum un Iwwernachtungsmechlichkeite sowie e Gaschtschdätt.
Außerdäm e interaktiver Rundwäg. Do komma uf onerthalb Kilometer on 14 Statione
alles mechliche Interessonte iwwer die Rechion lerne, sogar womma mit'm
Kinnerwaa odder Rollstuhl unnerwächs is. Schulklasse gehn do gern hie.

Im Juni 2003 war donn de Bòmwipfelpad ferdisch. Ma konn 270 m durch die Bòmkrone
vum Pälzerwald laafe, zum Beischbiel iwwer e Hänge- un e Dellerbrick.
Schließlich kommt ma zum "Adlerhorschd", aus dem ma vun 35 m Heh weit iwwer es
Biosphärereservat gugge konn. Om Schluss rutscht ma 45 m long zurick uff de
Bodde. Allä in de erschde drei johr sin 467.000 Leit iwwer dänne Pad geloff. Wer
mudisch is, konn a iwwer Säälbrigge balanciere un schunschd e bissel rumturne,
alles gonz gefahrlos. Sogar Rollstuhlfahrer känne Dääle vum Pad befahre.

De Wasser-Erlebnis-Wäg is 2006 uffgemach wor. Uff zwä Kilometer gäbbt's nochemol
14 Statione, wo ma viele Aschbekte zum Wasser präsentiert kriet, z.B.
Wasserkraft, Wasserläbewese un Wasserqualität. Im selbe Johr is de zwätte Stock
vun de Ausstellung uffgemach wor, in der e interaktivi Geschicht zum Thema
"Gewässer un Bachdäler" präsentiert werd.



https://pfl.wikipedia.org/wiki/Biosph%C3%A4rehaus

Es Biosphärehaus in de pälzisch Ortsgemä Fischbach bei Dòhn is e
Nadurerlebniszentrum und stellt e regionaler Tourismusfaktor dar.

Fischbach leit im Sieddäl vum Pfälzerwald, em Wasgau, in de Neh vun de
deitsch-fronzesisch Grenz un midde im grenziwwerschreidende Biosphärereservat
Pälzerwald-Vosges du Nord. Es Biosphärehaus mit allem drumerum leit om Ostrond
vun de Gemä, in de Daalaue vum Saarbach, gonz in de neh vum Keenischsbruch.

Zuerscht, also ab März 2000, hat es Biosphärehaus allä dogeschdonn, mit nur äm
Schtockwerk als Informationszentrum fa's Biosphärereservat. E wichtiger
Beschdonddäl dodefu is e Multimedia-Ausschdellung.

Zwä Johr schbeder, also 2002, is es Nadurerlebniszentrum dezu komm. Do gäbt's e
Veròschtaltungsraum un Iwwernachtungsmechlichkeite sowie e Gaschtschdätt.
Außerdäm e interaktiver Rundwäg. Do komma uf onerthalb Kilometer on 14 Statione
alles mechliche Interessonte iwwer die Rechion lerne, sogar womma mit'm
Kinnerwaa odder Rollstuhl unnerwächs is. Schulklasse gehn do gern hie.

Im Juni 2003 war donn de Bòmwipfelpad ferdisch. Ma konn 270 m durch die Bòmkrone
vum Pälzerwald laafe, zum Beischbiel iwwer e Hänge- un e Dellerbrick.
Schließlich kommt ma zum "Adlerhorschd", aus dem ma vun 35 m Heh weit iwwer es
Biosphärereservat gugge konn. Om Schluss rutscht ma 45 m long zurick uff de
Bodde. Allä in de erschde drei johr sin 467.000 Leit iwwer dänne Pad geloff. Wer
mudisch is, konn a iwwer Säälbrigge balanciere un schunschd e bissel rumturne,
alles gonz gefahrlos. Sogar Rollstuhlfahrer känne Dääle vum Pad befahre.

De Wasser-Erlebnis-Wäg is 2006 uffgemach wor. Uff zwä Kilometer gäbbt's nochemol
14 Statione, wo ma viele Aschbekte zum Wasser präsentiert kriet, z.B.
Wasserkraft, Wasserläbewese un Wasserqualität. Im selbe Johr is de zwätte Stock
vun de Ausstellung uffgemach wor, in der e interaktivi Geschicht zum Thema
"Gewässer un Bachdäler" präsentiert werd.



https://pfl.wikipedia.org/wiki/Bernhard_Weller

Spitz & Stumpf sin zwe Kaberedischde, wu hautberuflisch pälzisches Kabaret
mache. In de heidische hauptberuflische Besetzung is de Spitz, de Bernhard
Weller, un de Stumpf, de Götz Valter. Wie se noch neweberuflisch dädisch waren
wurd die Roll vom Stumpf vum Günter Bretz gspielt.

Die zwe douren dursch die Palz und die Kurpalz un kummen uf ca. 120
Live-Uftritte im Johr.

Mehrere Johr hän se awwer ach e feschdi Spielschdädde, die Scheier newe de alde
Aumihl (Zur Aumühle) in Haßloch gfiert. Said Ofong 2012 sin se in de Labsaal
noch Schbaya umgezoche, es ehemalische Kadolische Vereinsheim, in de Herdtstroß
5.

Regelmäßisch wern ach vum Radio Bichelbersch interrsande Tiere wies "Woimickel"
vorgstellt und meischd präsendiere di zwe ach in jedem Programm e oder zwe neie
Lieder uf pälzisch.

Bernhard Weller is geborener Schtuttgarter, is awwer mit elf Johr in die Pfalz
kumme, als sisch sein Vadder, der vor allem Maschinebaufirme vertrede hot, in
Schpeier-Nord niedergeloßt hot. Soi kömodianatisches und kridisches Talent hot
sisch schun während soine Erwet in de Juchend St. Konrad in Schpeier als
Gruppeleider und Juchendleider gezeischdt. Unner anerem hot er mit Super-8 zwe
Kriminalparodie von Spielfilmlänge mit de Juschendlische gedreht, wu er ganz
alle gschriewe, einstudiert, gedreht, Reschie gemacht und gschnitte hot,
nämlisch "Der Kommisar" un "Der Kommisar 2". De Humor schwankt zwische
Slapstick, Sprochwitz und des ganze war arisch absurd so e bissel wie Helge
Scheider. Die Filme sin awwer vun mehrere hunnert Zuschauer geguckt worre, die
trotz absurder Handlung arisch iwwer die Gags gelacht hen. De Haupdarsteller vun
denne Filme de Kommisar Günter Bretz, mit dem ischer dann ach schpeter als Spitz
und Stumpf ufgetrete, während er noch in Mannem so Zeisch wie Germanistik un
Bolitik schtudiert hot. Irgensch wonn wold dann de Günter ne mer.



https://pfl.wikipedia.org/wiki/Badisch-P%C3%A4lzisch

Kurpälzisch (aach Badisch-Pälzisch) iss e Unnagrubb vun de vordapälzische
Dialekte, ä rhoifrängischi Dialektgrubb, unn die ähnzisch reschdsrhoinisch
Dialektgrubb vum Pälzisch. Lexikografisch erfassd unn beawaid werre di
kurpälzische Dialekte vum Badische un vum Siedhessische Wärdabuch.

S Kurpälzisch is des Pälzisch wu ma reschts vum Rhoi babbelt. Di Abgrenzung zu
alle iwwarische Pälzische Variande is also da Rhoi. Des Schbroochgebiet vum
Kurpälzische deckt sisch im Große un Gånze mid-em reschtsrhoinische Deil vun da
hischdoarische Kurpalz. Dodemit gehts weit iwwa-s Gebiet vun da haidische Regiõn
Kurpalz in Bade naus.

Di Außegrenze losse sisch net schaaf feschdleje. Des is äfach e Dialegdkondinuum
mid allmählische Iwwergäng zu de Nochbadialegd.

Di Unnerschied zwischem Kurpälzische un em Siedhessische sinn net gräßer wie
innerhalb vum badisch kurpälzische Gebiet. Di Bezaischnung als Hessisch un
Kurpälzisch odder gaa Badisch rischt sisch änzisch noch de haidische
Ländergrenze un hot mit da Schbroochgeografie nix zu du. Im hessische Ried, des
is di Rhoiewene, an da Bergschdrooß un im Odewald schwetzt ma pragdisch di selb
Schbrooch wie in da badisch Kurpalz. Vawunnere dud des oim net, hot doch des
gsamde Gebied zum Fliggedebbisch ghert, wu (vor allem) unner de Färschdetimer
vun Kurmoinz, Worms un Kurpalz uffgedaild waa. Di Schbrooch ännert sisch gõnz
allmehlisch. Noch Norde hie naigt ma tendenziell mehr zu helle Vokale, noch
Siede zu dunggle. S-gibt wennisch Unnerschied im Wortschadz. Zum Baischbiel
deggd ma sisch im hessische Orewald mid-eme Kolder zu, im badische Odewald mit
eme Debbisch. De selwe Unnerschied gibt-s iwwarischens aa innerhalb vum
lingsrhoinische pälzische Schbroochgebiet. Des Kurpälzisch-Siedhessische setzt
sisch noch bis ins bayrische Unnerfrõngge iwwer de Main weg fort un erschdreggd
sisch noch ugfähr uf de Londkrais Mildeberg.

Noch Siede hawwe di Schbroochforscher schemadisch di Linje zwische p un pf als
Grenz vum Kurpälzische zum Siedrhoifränggische feschdgelegt. Des gilt
glaischzaidisch als Grenz zwischem Middldaitsche un em Owwerdaitsche. Awwer so
äfach is des net. Erschdens emol hot sisch di Linje im Lauf vun da Zaid immer
waider uffgschbalde un is fä vaschiedene Wärder gãnz unnerschiedlisch. Zweddns
hawwe sisch selle Linje noch Nordweschde verschowe. Des hot dodezu gfiehrt, daß
ma hait in da Gejend um die ald Haubschdadt vun da Kurpalz, Haidlberg, noch da
lingwischdische Definizion gar nimmi kurpälzisch babble ded(!). Dabei ännert
sisch zwische da Regiõn närdlisch un e gãnzes Schdick Siedlisch vun Haidlberg
net allzuviel an da Schbrooch.

Beim Lambdazismus, noch em grieschische Buschdawe Lambda benãnnd, wärd in
Konsonand zu-eme l. Des hot-s frieher in verschiedene Orde in da Gejend vun
Månnem bis Ewwerbach gewwe wie Aldrib (direkt iwwam Rhoi driwwe), Neggarau,
Kefferdal, Faidene (wu di Oiwuhner selwer Failne nenne), Wallstadt, Seggene,
Friedrischsfeld, Heddese (des heßt dort Hellese), Schriese, Dossene, Aldebach,
Låmbehãã, Hilsehãã, Wilhelmsfeld, Hailischkraizschdåånisch, Aiderbach,
Altnaidorf, Schänau, Heddesbach, Långedal, Schääbrunn, Moosbrunn, Ewwerbach.
Hait hert ma des wohl bloß noch in e paa Orde bai Månnem un nerdlisch vun
Haidlberg.



https://pfl.wikipedia.org/wiki/Badai_fir_Aabaid,_R%C3%A4schds%27schdaad,_Tiaschutz,_Elid%C3%A4f%C3%B6ddarung_unn_basisdemokratischa_Initsiatiw%C3%A4

Badai fir Aabaid, Räschds'schdaad, Tiaschutz, Elidäföddarung unn
basisdemokratischa Initsiatiwä (kozz dii "PARTEI" (hochdaitsch füa Badai)) is
Badai, wo 2004 gegründet worre is unn satirisch 's Wahlsisdäm vun Daitschland
parodierd. Voasitzenda unn Midgrindda is de Martin Sonneborn. Die
Bolidigwissäschafda määne die Badai wär ä Spaßbadai . Des losse die Leid vun de
PARTEI awwa ned gelde, und betoone, dass se sich vun Spaßbadaie wie der FDP
abgrenze wöddä.

Fer die Kurpalz duts än Reschjonalvaband Rhoi-Neggar-Odewald gewwe, do is de
Peter Mendelsohn vun Monnem de Voasitznde.

Die Badai spield mid iirm Naamä uff Badaie in Staadä wo ma nua ä Badai wähle
därf õ. In solsche Staade wo's nur ä Badai gibbd sachd ma deshalb offd ned de
Nõme vun da Staadspartei sunnan schlicht 'die Badai'. Außadem will die Badai mit
ihrm Nõme zaige wie sinnlos unn ausdauschbar die Abkörzunge fiir Badaie sinn.

Desshalb will die Badai aa die Bärlina Maua widda uffbauä, weil Sonneborn meend,
dass er damid die paa wenigä Laid dii sisch dii Maua zrikk winschä füa die Badai
gwinne kennd. Alladings bedoond a, dass mit ihnä an da naie Maua ken Schießbfehl
zu mache wäar. 'S Gbiid, wo frija die DDR gwese is, soll nachm künftische
Mauabau in ä Sonderbewäddschafdungszone (SBZ) verwandelt wärre. Die Abkäzung SBZ
spield dabai uff dään Ausdruck Sowjetische Besadsungzone (sowjetisch besatztes
Gebied, wie es vor der Gründung vun der DDR wa) õõ. Ansonschde noch will die
Badai



https://pfl.wikipedia.org/wiki/Affolderbach

Affolderbach is e Dorf im Iwwerwald, wu heit zur Gemeinde Wald-Mischlbach im
hessische Kreis Bergschdrooß ghert. Di Gemaakung vun Affolderbach liggt im
Ulfebachdal, zwische 352 un 410 m Heh i. NN. Da geologische Unnergrund beschdeht
aus Buntsandschdåå.

Zum erschdemol erwähnt worre iss-es im Johr 1353 im kurpälzische Kopialbuch als
Affolderbach. Affolter is des alde Wort fär Abblbååm. Da Ortsnåme muß vun da
Bach kumme, wu siedlisch am Owwerdorf entlång fließt. Die heeßt hait Abblbach.
Da Ort waa als Schdroßedorf ågelegt.

Im Zug vun da Gemeindereform is 1970 des Dorf Kocherbach zu Affolderbach
oigemaindt worre. Nur zwee Johr schbäder hot ma Affolderbach, gege massive
Prodeschde un entgege alle demogradische Regle zu Wald-Mischlbach
zåwngsoigemeindt.

Vun de 1.278 Oiwuhner im Johr 2003 ware 656 efangelisch, 318 kadolisch un 304
schunschdische. 115 ware Auslänner, vor allem aus da Tirkei.

Di vum Arschidekt Friedrich Pützer im Jugendschdil endworfene efangelische
Guschdaf-Adolf-Kärsch is 1906-07 erbaut worre. In de Johre 1995/96 hot ma se
auße un 2001 inne widderhergerischt.



https://pfl.wikipedia.org/wiki/Zuzehause

Zuzehause isch e Gmainde in de Kurpalz im haidige Bade-Wirddeberg und ghörd zum
Rhoi-Negger-Krais.

Zuzehause liegd im Elsenztal im nerdliche Kraichgau. Bis nach Sinse sins uugfähr
8 km. Haid isch Zuzehaus uf baide Saide von de Elsenz, awwer frieher isch s Dorf
und aa d Burg eschdlich von de Elsenz gwessd. Newem Dorf gheert zu de Gmaind
Zuzehause aa s Gehöft Schloss. Die Gemarkung umfassd 1164 Hektar. 24,6 % sind
von Wald bewachse, 60,2 % landwirdschafdlich genutzt und 13,4 % sind
Siedlungsfläche und Verkehrsfläche.

Zuzehause isch als Zozenhusen zum erschde Mol in ere Urkund von 769 ufgetaucht.
S Dorf hod damals de Gleschder Lorsch un Hirsau gheerd. Zamme mit de Meckser
Zent isch Zuzehause 1330 an d Kurpfalz komme, wobei d Grundherrschaft beim
Bistum Schbaja gwest isch, wo s de Herre von Venninge als Lehe gewwe hawwe. De
Venninger hod said em 14. Johrhunnerd en Dail vom Dorf gheert, ab 1637 de ganze
Ord. Bai de Uflösung von de Kurpfalz im Johr 1803 isch Zuzehause zu Bade komme,
wo's erschd zum Bezirksåmd Neggergmünd un ab 1813 zum Bezirkåmd Sinse un
schbeder zum Landgrais Sinse gheerd hot. Said de Graisreform (1973) gheerd
Zuzenhause zum Rhoi-Negger-Krais.



https://pfl.wikipedia.org/wiki/Weihnachten

Woihnachde is es grisdlisch Feschd vun de Geburd vun Jesus Grisdus, un doodemid
– noom grisdliche Glauwe – vunde Menschwäadung vun Godd. Haabdfaijadaach is de
25. 12., därwu om Voaoowend mim hailische Oowend unde Grisdnachd beginne duud.

S'friehschde Vorkumme vum Word „Weihnachten“ schdommd ausde Bredischdsommlung
Speculum ecclesiae vun 1170.

Haid wärd allwail gsaad, es wahre Geburdsdadum wißd mär ned, die Kärch häd im
Middlalda es Julfeschd, die Midwindawend ausgeguggd fär ausänäm haidnische Fesd
än grisdliches zu mache. Alla guud, warum aach ned. När – so gonz baßd des ned.
So is die Windasonnewend ned am 25. sunnan om 21. 'Awwa mär häd eh frieja kään
Gebordsdaach gfaijad.' Jo, sicha, sicha. Awwa irschnd äbbes muß mär wohl ghad
hä, sunschd häd mär ned noo 12 Joa die Baa-Mißwah faian gekännd, die Uffnohm in
die Gmää. Mär wääß, daß es Maria noch long gelebd hod, viellaichd bis korz voa
die Joahunnadwend. Was liehd doo neja, als daß mol wea gfrood hod: „Saa mol, wan
hoschde dän donn aischndlich geboore?“ un es Maria hod viellaichd gsaad: „Ach,
des waa laichd zu märge: inde dridd Nachd noo de Windasunnewend.“ Meechlich.
Sicha is när ääns: Schun voa em Joa 221 hodde Julius Africanus de 25. 3. sowohl
als als Õõfang vunde Passion wie aach als Daach vun de Maria iara Empängnis
oogäwwe – un des hääßd Geburd om 25. 12. ...

Schun long hän die Kinna zu Sangd Nigglas äbbes gschängd griehd. De Ludda hod
don 1535 die Idee ghad, mär solld ned on Sangd Nigglas die Kinna bschenke,
sunnan on Woihnachde – un so geschiehds saiddäm. Niß hods gäwwe un ä bißje
Backwärg, Äppl un Orõõsche. Äbbes Sießes un äbbes Seldenes. Wonns Geld dezu doo
waa. Faschd imma Kläädung: Was die Äldere ausgedraae ghad hän, is uf die Jingere
kumme un ausm Vadda soim alde Rogg, där wu aach schun zwää mol gewänd worn waa,
hod mär als noch ä Mändlsche fär de Buu mache gekännd – wonns när waam waa.
Schbielzaich hän die Kinna griehd, aus klääne Holzschdigglchä gschnidzd, wommas
Geld ghad hod fär Faawe. Wichdicha als wie es was is als es daß geweßd – es
Gscheng is als när es Symbol gewäßd mid däm wo daß mär gezaichd hod, wieviel
Liewe mär äm onnan schenge will.

När baide Raiche, do gings aach drum, zu zaiche, was mär schänge konn – un do
schdand ned es Gschäng im Voadagrund, sunnan soin Weerd.



https://pfl.wikipedia.org/wiki/Wald-Mischlbach

Wald-Mischlbach odder Wamiba is vun da Fläsch her di gräscht Gemeinde vum Kreis
Bergschdrooß in Hesse.

Wamiba is 1238 zum erschdemol erwähnt worre, in-are Urkund vum Pabscht Gregor
IV., unnerm Nåme Michilnbach. Bei da Zentdeilung 1264 is en Deil vun de Orde, wu
heit zu Wamiba ghere kurpälzisch worre, in annerer Deil Kurmäänzisch. Da Ort
Wamiba selwer waa kurpälzisch. 1803 is-es an Hesse kumme. 1970 bis 1972 sin nein
Derfer zur Gemeinde Waldmischlbach dazukumme.

Des Iwwerwälder Oihaus is in Nochbau vumne tibische hischdorische Ourewälder
Wuhn- un Schdallhaus. Da Iwwerwälder Museums- un Kuldurveroi hot s 2005 in
ehreåmdlischer Ärwet gebaut. Dabei sin e Backhaus un Brunne. Imne Lapidarium
kenne hischdorische Schdää betracht werre, newa Grenzschdää sin des Schdää vun
hischdorische Geräde wie Keldare, Abblquetsche, Mihle un Brinne.

Des Iwwerwälder Heimatmuseum is im Zentrothaus vun 1594 unnergebrocht. Zu sehe
sin dort Gejeschdänd ausem Håndwerk un da Låndwertschaft un di gräscht
Klederbigglsåmmlung vun Deitschlånd. Weiders gibts e Bergbauabdeilung un e
Karrillon-Zimmer, des an de Azt un Heimatdischder erinnert.

Im Johr 2002 hot s Stoewer-Museum uffgemacht mit Oldtimer un Fahrädder, awwer aa
Nähmaschine, Schreibmaschine un weiderem aus da Brodukzion vun Stoewer.

S Bsucherbergwerk „Grube Ludwig“ im Wetzel, is vum Iwwerwälder Museums- un
Kuldurveroi in mihevoller Ärwet widder hergerischt worre un gibt en Oibligg in
de Manganerz-Abbau un in di Bergbaugschischt im Iwwerwald.

Di Museumsdruggerei im Wetzkeil (ehemolischer HEAG-Turm) zeigt di Ärwet vun are
Druggerei vum End vum nainzehnde Johrhunnerd bis ins zwånzischde Johrhunnerd.

Am erschde Wocheend im Juli gibts jedesjohr e Heimatfescht. Di Kerwe is immer am
zwedde Sunndag im Auguscht.

Des Wabbe vun Wamiba zeigt in gold uf schwazem Grund de Rooschd, uf demm da
heilische Laurenzius im Johr 258 in Rõm zu Tod gereeschd worre is. Da Laurenzius
is da Schutzheilische vun da Wamibaer kadolische Kärschegemeinde.



https://pfl.wikipedia.org/wiki/W%C3%ADnge

Wínge (franzesisch Wingen, daitsch Wingen) isch e franzesische Gmäänd im
Département Bas-Rhin (Unnaelsass) in de Region Elsass.

Wínge ligt im Nadurpark Nordvogese. In großer Deil vun de Gemajkung, 76%, sin
Wald. Im Norde grenzt di Gemajkung an Daitschlånd. Zu Wínge gheat s umiddelbaa
benochbade Neidärfel (frz. Petit Wingen)

De Biachamääschta vun Wínge isch de Jean Weisbecker (Amtszeit 2008 - 2014).
Wínge gheat zum Kommunalvaband CC Sauer-Pechelbronn.

Im Wald findt ma de Russelkessel, en Sandschdå mid are kesselfermische
Aushehlung. Ågeblisch soll er keldisch soi, was sisch awwer kaum nochweise loßt.
In de Näh liggt de Keldeschdall mid Reschde vun Droggemauere, iwwer die ma awwer
nix genaues weeß, weder wie ald se sin noch was es waa.

Di Baddlskäjsch (Eglise Saint-Barthélémy), e Simuldankäjsch fä beide
Konfessione, is 1821 - 1823 erbaut worre. Am End vum nainzehnde Johrhunnert hot
ma se im neoklassische Schdil verännert. 1984 is e umfangreische Renovierung
durschgfihrt worre.

In de Kaawoch sin di Ratscher im Dorf unnerwegs un iwwernemme mit ihre
Holzratsche di Uffgab vun de Käjscheglogge, weil die in derre Zeit des Angelus
net laide du.

Immer am dridde Sebdemberwocheend findt di Kirwe schdadd. Do wärd en Kirwewawe
aus Tånnezweije gebaut, wu mit Babierblumme verziert wärd.



https://pfl.wikipedia.org/wiki/Unter-Sch%C3%B6nmattenwag

Unner-Schimmeldewoog is e Dorf im Iwwerwald, wu heit zur Gemeinde
Wald-Mischelbach im hessische Kreis Bergschdrooß ghert. S hot 1.180 Oiwuhner
(2010).

Unner-Schimmeldewoog ligt 5 km sidsideschdlisch vun Wald-Mischelbach im
Ulfebachdal im Hinnare Ourewald. Umiddelba daluffwärts ligt
Owwer-Schimmeldewoog. Di Gemakung hot e Fläsch vun 2.141 Hegda (21,41 km2).
1.786 davuu, des heeßt faschd alles außerm Dalgrund, sin Wald (1961). Da
Ordskern liggt uf 220 m Heh.

Da Name is 1012 s erschdemol erwähnt worre, un zwaa uff Ladeinisch als Spumosum
Stagnum. Des heeßt uf deitsch Schaumischi Woog (e Woog is e gschdaudes
Gewässer). Di nägschde Erwähnunge, un di erschde uf Deitsch, kumme erschd 1345,
do heeßts: Niederschemmechtenwage un Schumechtenwage. Weidare Iwwerlifferunge
vum Name sin: Nydern Schumehtenwag (1364), Schimentenwage (1393), Schimeltewog
(1404; wie heit noch), Schumethtenwag (1424), Schemttenwog (1434), Nyddern
Schymmentwage (1437), Schemptenwage (1461), Schiemettwage (1472),
Schönmattenwog, under (1623), Schimmeltewag (17. Jahrhundert),
Unterschönmattenwaag (1837). Schaumicht, schumicht, schumechtig etc. waa
soinerzeit e gängischi Form vun schaumisch. Da heitische hochdeitsche Name
Ober-Schönmattenwag, seid 1623 bekannd, is wohl e falsche Ableidung vum
Rheifränggische ins Hochdeitsche. Da heidische ourewällerische Name daucht so
schun 1424 in-are Urkund uff.

Im Johr 795 is waaschoints s erschdemol e Siedlung uf da Gemaagung vun
Unner-Schimmeldewoog erwähnt worre, des Dorf Frankonodal. S is awwer net
sischer, ob des tatsäschlisch uf da Gemaagung geleje is, an da Schdell, wu heit
Frånkel hääßd. 1250 is Unner-Schimmeldewoog an di Herre vun Härschhorn kumme.
Mid denne ihrm Ausschderwe is es an Kur-Mainz gfalle. 1803 is-es hessisch worre.
Am 31.12.1971 is da Ort zu Wald-Mischelbach oigemeindt worre.
Owwer-Schimmeldewoog, umiddelbaa newedråå, hot vor 1803 zu ganz annare
Herrschafdsgebiede geghert.

Unner-Schimmeldewoog is da änzischde Ordsdeil vun Wald-Mischelbach, wu noch e
Grundschul hot. Die heeßt, aa offiziell uff Hochdeitsch Grundschule
Schimmeldewog.

Di Pakärsch Sangd Johannes (da Daifer), 1775–1780 gebaud, is di einzischt
Baroggkärsch im Iwwerwald. An da selwe Schdell is schun e godischi Kabell
gschdanne, di Liebfrauekabell, wu zwische 1406 un 1434 gebaud worre soi muß. Di
heidisch Sagrischdai is da ehemolische Chorraum vun derre Kabell. Im Gewelbe un
an da Wand vun sellem Chorraum hot ma bei da Renovierung 1993 schbädgodische
Molereie aus-em ledschde Driddel vum 15. Johrhunnerd endeggt un freigelegt.



https://pfl.wikipedia.org/wiki/Solanum_tuberosum

Grumbeere (Palz) (zum Wort), Grumbiere (Kurpalz, Siedweschtpalz) (Solanum
tuberosum) sin e Kulturplanz aus Sidamerika un aa zu iare unner der Erd
wachsende Knolle sescht ma so. Die gehert zu de Nachtschaddegewegse, wie zum
Beischbiel a die Tomade orre die Babriga orre de Duwack . Die Grumbeerknolle sin
essbar un werre vielseidisch verwendt. Wie bei annere Nachtsschaddegewegse is in
de griene Dääle, wo iwwerm Borm wachse, des gifdiche Alkaloid Solanin drin, wo a
em Mensch gefehrlich werre kann.

Newa de weit verbreide Nåme Grumbeere un Grumbiere gibts aa regionale Variande:
Grumbere (mid korzem e, Vordapalz), Grombeere (Saaland), Grambeere (um Kusl rum,
Siedweschtpalz), Grambiere (siedweschdlische Palz). De Nåme „Grumbeer“ is
vergleichbar mit em selde verwendte Lokalhochdeitschausdruck „Grundbirne“. Vun
de im nainzehnde Johrhunnerd ausgewanderde Pälzer is da Nome Grumbier aa in di
Siedslawische Schbrooche iwwernumme worre un heeßt dort Krumpir.

Die Grummbeer schdammt aus de Ande in Siedameriga. Schäzungsweis waggst se dort
schun seit uugefehr 13.000 Johr. Iwwer die Kanarische Insle is die Knoll dann um
1560 rum no Eiroba komm. Ausgebreit hat se sich do am Oofang als Blumm, also als
scheenes Plänzel fär de Gaade. In Deitschland is die Grummbeer seerschd 1589 vum
Dogder un Bodaniger Carolus Clusius aageplanzt wor.

Die Wildform vun de Grumbeer is die sidperuanisch Art Solanum bukasovii, die
Serte in Chile sin awwer wahrscheinlich mit de Art Solanum tarijense vermischt,
bei alle annere is die reine Abstammung vun de Solanum bukasovii nogewiss wor.
Obwohl die Grumbeer vun Peru is, lien die meischtproduzierende Länder heit ganz
wo annerschd.

Grumbeere sin ajg vielseidisch verwendbaa. Mer kann aus Grumbeere Gequellde orre
Gebrädelde machen, mer kann awwer a Grumbeerbrei nemme orre den vielleicht e
bissje uffbereidn unn baggn, wie e Pannekuche, dann gebts Bagges (aa
Grumbeerpanneküchelcher genannt). Weiders kann mer en Grumbeersalad zubereide
orre Grumbeersupp (mit orre ohne Quetschekuche), orre Schupfnudle, un do gebts
noch viel mehr Beischbiele. Es gebt a Ferdichsache wie Pommes orre Chips.



https://pfl.wikipedia.org/wiki/Schwetzinge

Schwetzinge is ä Schdadt im kurpälzische Londkrääs Rhoi-Negger-Krais im
Nordweschde vun Bade-Wirddebärsch. Die näggschde Großschdädt sinn es 10
Kilomeder endfernde Mannem unn es 15 Kilomeder endfernde Hailbärsch. Bekånnd is
Schwetzinge vor allem weeje saim Schloss unnem Schlossgadde. Schwetzinge bild en
Middlzendrum in de Umgeewung.

Schwetzinge liechd in de Medropolregion Rhoi-Negga in de OwwerRhoiewene, zwische
em Rhoi im Weschde unnem Odewald im Oschde. Dorsch die Schdadt dudd di Laimbach
fließe, welle bai Brihl in de Rhoi minde dudd. Vun de Schwetzinga Fläsch sinn
33,3% Siedlungs- unn Vakeasfläsch, 27,7% Londwärdschafdsfläsch unn 35,7%
bewalded.

Schwetzinge dudd im Uhrzaigasinn unn im Norde beginnend an folgende Orde grenze:
Monnem, Plångschd, Ofderse, Hoggene, Ketsch unn [[Brühl|Brihl. Äägedääld is
Schwetzinge in die siwwe Schdadtgebiede, Kernschdadt, Siedschdadt, Oschdschdadt,
Nordschdadt, Härschagger, Kläänes Feld unn Schälzig.

Schwetzinge isches erschdemol am 21. Dezember 766 als Suezzingen im Lorscher
Codex erwähnd worre. Siedlungsschbure konn mer awwa bis in die Jungschdääzaid
vafolge, darunner e bedaidendes Gräwerfeld aus de Linjebåndkeramik. Vor 7000
Johr sinn nämmlisch die erschde Aggabau bedraiwene Siedla im haidische
Schwetzinga Schdadtgebied õõkumme. Schbäda lasse sisch Schbure vun de Kelde,
ausde Reemerzaid unn vun de germånische Neggarsuewe nochwaise. 803 werd
Schwetzinge „Suezzingen Superiore“ (Owwerschwetzinge) genennd. Urschbringlisch
hots nämmlisch die zwee Siedlunge Owwer- unn Unnerschwetzinge gewwe. Es
Schwetzinga Schloss is wahrschains im 13. Johrhunnerd zwische de zwee Derfer
endschdonne. Es erschdemol erwähnd worre isses Schwetzinga Schloss, als es noch
en Wassaschloss unner de Erligheimer gewessd is. Domols hot die Elsbeth vun
Schonenberg em Palzgrafe Ruppreschd en schdändisches Wohnreschd aigerååmd.
Schbäda isses Schloss gonz on die Kurpalz kumme unn die Kurferschde hawwe es als
Jachdschloss fer die wildraische Wälda (v.a. Hardtwald) genudzd.



https://pfl.wikipedia.org/wiki/Schleddebach

S' erschde Mol wurd die Kerch in ännere Urkund (De Codex Edelini)   in
Slettenbach (Schleddebach).[1][2] uffgschriwwe. Des war im Johr 1068. E alter
Schdää wu am 13. Mai 1068 geweiht worre isch, isch im alde Chor eigemauert. E
römischer Schdää vun de Göttin „Diana“ ausm 2. orrer 3. Johrhunnert isch im
Oschde in de Turm eigemauert.(na)

Än Kilometer im Weschde vun Schleddebach steht die godisch St. Anna-Kabell,
erbaut um 1400. Jedes Johr find do e Wallfahrt statt am Samstag noochem 26.
Juli. In dääre Kabell lichen die Iwwerreschde vum Hans Trapp, dem Ridder vun de
Burg Berwartstein († 1503).

2012 warn 67,6 Prozent vun de Leit katholisch und 16,2 Prozent evangelisch. Die
annere gherten enere annere Relichion aa orrer ach nit. Die Katholische khern
zum Bistum Speyer, die Evangelische zu de Protestantische Landeskerch Palz.

Im Gemäänderat in Schleddebach sin acht Leit, die bei de Kommunalwahl am 25. Mai
2014 gewählt worre sin. De ehreamtliche Ortsbürgermeister isch de Vorsitzende.
2009 wars noch ä personalisiertie Verhältniswahl gewesst, jetz awwer ä
Mehrheitswahl.

De Öffentliche Nahverkehr khert zum Verkehrsverbund Rhein-Neckar (VRN). Die
SiedwestBus-Linie 548 isch die Verbinnung zu de nächschde Schdädt (Dahn un Bad
Berchzawwere) un noch Weißeburch.

Vier Kilometer im nord-weschde isch de nächschde Bahhof Bundahl-Rumbach an de
Wieslauterbahn. Do fahrn nur am Sonndaach un an Feierdaache Ziech. Ä annerer
Bahhof isch der in Weißeburch, 13 Kilometer im Siedoschde. Vun do fahrn die
Pälzisch Maximiliansbah noch Neustadt un die SNCF noch Strooßburch.

Schleddebach liecht fünf Kilometer siedlich vun de Bundesstrooß 427 Dahn-Bad
Berchzawwere



https://pfl.wikipedia.org/wiki/Schiwwerschdadd

Schiwwerschdadd (aa Schiffaschdad, daitsch Schifferstadt) is ä verbonddsfraii
Schdadt im Rhoi-Palz-Krais in de Vorderpalz mid ug'fähr 20.000 Aiwohner. In
Schiwwerstadt is de Goldene Hud g'funne worre.

Schiwwerschdadt liechd im Norde vum Owwerrhoigrawe unn kehrd zur Medropolregion
Rhoi-Negga. Schiwwerschdadt iss die äänzisch Schdadt im Rhoi-Palz-Krais unn iss
im Londesendwigglungsprogromm als Middlzendrum im Ergänzungsnedz ausgewiese. Die
Schdadt liechd 93 bis 103m i. NN unn dorsch Schiwwerschdadt fließd de Rehbach,
weller schbäder in de Rhoi minded.

Die Schdädt sinn all, im Uhrzaigasinn, im Weschde beginnend, Nachbarord- unn
Schdädt vun Schiwwerschdadt. Böhl-Iggelheem, Dannschdadt-Schauanheem,
Muddaschdadt, Limburgahof, Waldsee un Schbaya.

Schiwwerschdadt iss des erschdemol dorsch de Bau vunnem Käänichshof endschdanne
unn iss 868 als Sciffestad des erschdemol erwähnd worre.

Noch de Ufflesung vum alde VfK Schifferstadt, is de Veroi Aafang 2007 als VfK 07
Schiwwerschdadt nei gegrind worre.



https://pfl.wikipedia.org/wiki/Schd%C3%A4%C3%A4bach

Schdääbach, ach Schdääbach am Glan, wenns no de Landkart geht, is ä Dorf met 890
Innwohner.

Schdääbach is gut 30 Kilometer vun Lautre weg, im Kräs Kusel. In nem Saidedal
vum Glan laihts ganns am Enn uff ungefähr 300 Meter. De Name kommd wohl vun im
Bach laihende Stää.

Es Dorf is 1355 es erschde mol in ner Urkund uffgeschrieb wor. Frieja war in
Schdääbach ä drittel vun de Lait jiddisch. Domols hats ach noch die
Diamandeschlaifer un die Kohlegrub gebb. Die Grub war die letschd, wu noch in
ganz Rhoilond-Palz uff war, bis 1959. Haisschedachs dun die Lait wannere in de
schänne Wald, un gucke sich in de wunnerscheen Weschdpalz um. Im Wald zwische
Schdääbach un Beerschborn is ä Naturfreundehaus. Es gebt aah noch meh
Wannerwesche, wie der ins Horebachdahl. Dort is ä wunnerschä Plätzje, met Waiher
und Buchewäldscher. Ach Käschdele gebts dert. Die nähschd Audobahnufffahrt is in
Minschwiller, des wu gud 5 km weg is. Veel Lait wo in Schdääbach wohne schaffe
in Lautre odder in Humborch.



https://pfl.wikipedia.org/wiki/Satureja_hortensis

Unner Bohnekraut verschded de Pälzer zwe Arde vun Werzkreider, Satureja
hortensis, des ejärische Bohnekraut, ach Gardebohnekraut, bzw. Summerbohnekraut
genannt, un Satureja montana des mehrjärische Berschbohnekraut, ach
Winderbohnekraut, genannt. Urspringlisch war Bohnekraut im estlische
Middelmeerraum behoimat.

Beide Arde ghere zur Gattung der Bohnekreider ladeinsch Satureja aus de
Planzefamile de Lippeblieher, ladeinisch Lamiaceae. Zur Gaddung der Bohnekreider
gheren 38 Arde vun denne 12 in Europa vorkumme.

Die Franzose setzen es ach zum Werze vun Zieschekäs und Essisch oi. Bohnekraut
gilt als gut passend zu Hilsefrischd, Sauce, Salade, Suppe, Oitepf, Marinade,
Flesch un Wild, Fillunge, Paschdede, Gemies un Saladdressings.

Die Remer hen mit Bohnekraut Sauce un Essich gewerzt und geglabt es wer en
Aphrodisiakum. Daher de ladeinische Name Satueira der ment "Satyrs"planz.
Ablehnend hot Ovid des Kraut in soim Werk "Ars amatoria (Liebeskunst)" III, 413
f gsehe:

Bohnekraut war eni vun de Planze die Karl de Große in soiner Landgüterverordnung
Capitulare de villis vel curtis imperii in deren 70. Abschnitt zum Anbaue in
soine Landgüter (Palze) vorgschriwwe hot. Da die Landgüterverordnung
höchschwahrscheinlisch vun 812 datiert, is mit Sischerhaid devu auszugehe, dass
Bohnekraut (wanns net schun die Remer mitgebrocht hen) seit dere Zait in de Palz
ogebaud un genutzd werd.

Jacobus Theodurus Tabernaemontanus hot im Middelelalder des Folgende iwwer des
Bohnenkraut un soi Wirkung gschriwwe: „Es schreibet Tragus, dass die Satureyen
gar nutzlich und wol von dem gemeinen Maß / zu und mit anderer Speiß gekochet
werden / sonderlich bey jungem Fleisch und bei den Fischen / und bey der armen
Leuth ... Gewürtz ... und reitzen zu ehelichen Werken.“

Zur Verwendung in de Kisch schraibt er: Etliche Leut hacken sie unter die Wurst
/ [die dürre Saterey werden also anmuthiger und gesünder zu essen] man kocht sie
auch mit Erbsen (Bonen / Linsen / ) welche nicht übel daran thun / dann sie
nehmen die Blähung.

Gemäß dem Quarks-Script hat Bohnekraut ach nachgewiesenermaße e
verdauungsförderndi Wirkung. Danewe wirkt Bohnekraut beruhischend ufs
Nervesystem un hot e keimabtötendi Wirkung. Wesche letzderem werd es als
Wundmittel bei Verletzunge un Geschwüre sowie bei Halsentzündunge oigsetzt.

Der Andeel vun ätherische Ölen schwankt zwische 0,3 und 4,0%; die Heh is
abhängisch vun de Erndezait; zu Beginn vun de Bliede is er am högschde. Vorhande
sin: Carvacrol, Camphen, Cymol, Dipenten, Pinen, Phenol sowie Gerbstoffe.

Gemäß Gernot Katzer enthalt Bohnekraut ätherisches El in wech­selnde Men­ge; e
gudi Qualität sollte zwische 1 und 2% lische. Annersch als de ähnlisch
rieschende Thymian enthalt Bohnekraut nur geringe Menge an Thymol, sondern als
Haupt­komponent des stellungs­isomere Carvacrol (30 bis 45%). Weiters sinn
p-Cymen (max. 30%), γ-Terpinen, α-Pinen (8%), Dipenten, Borneol, 1-Linalool,
Terpineol und 1-Carvon identifiziert worre.

Satureja hortensis is e ehjährisches Kraud mit kleene, schmale Bleddle und
wächst 20-40 cm hoch.

Vermehrt werd durch Aussaat im Friehjohr. Ausgsäd werd er in de Palz im März bis
Mai. De Saame isch sehr foi. E Gramm enthald 3.000 Kerner. Bei sorgsamer Aussaat
keimt de Saame noch 15 bis 20 Daach. Empfohle werd en Reiheabschdand vun 20 cm.

Vermehrt werd durch Aussaat im Friehjohr oder im Schpädsummer dursch Steckling
oder halbreife Saideschprosse. Ausgsäd werd er in de Palz im März odder April in
Planzkäschde odder -tepf. Uffgehe tun die Same nach 14-18 Dach. Die Sämling
wern, wenn se kräfdisch sinn, an en sunnische Platz mit humosem Bode
ausgeplanzt. Im Winder kamm ma en Steckling in em Topf im Haus in em temperierde
Zimmer halde, wann des iwwer es sunnisches Fenschder verfischt.

Die Gattung Satureja werd innerhalb vun de Familie Lippebliedler in die
Unnerfamilie Nepetoideae, Tribus Mentheae un Subtribus Menthinae gschdelld. Die
Gattung besteht aus rund 38 Arde, vun denne 12 in Europa vorkumme. In
Mitteleuropa ist keni heimisch.

 Commons: ejährisches Bohnekraut, Gardebohnekraut, Summerbohnekraut — Waitere
Mulitimediadataie zum Artikel

 Commons: mehrjährisches Bohnekraut, Berschbohnekraut, Winterbohnekraut —
Waitere Mulitimediadataie zum Artikel



https://pfl.wikipedia.org/wiki/Rilze

Rilze isch 744 s ärschd mol ärwäähnd worre. Im Middlalda ischs baim Bischdum
Schbaya gewest, hod awwa äm Daitsche Riddaorde gheead. Dorsch die fronzeesische
Raubgriesche isch Rilze noch Frongraqisch kumme, wos die närdlischsd
Grenzsiedlung vum Elsaß wa. Anno 1815 isses donn wierra zur Rhoipalz gezähld
worre un sou noch Bayan kumme. Nochem zwäddee Weldgriesch hod die Agrargmää
(Tabak un Zuggariewe) aach Induschdrie griechd.

De Ort lischt im siedpfalzische deil von de Oberrheinischen Tiefebene, im
Dreieck zwischen Germersheim, Wörth am Rhein und Landau in de Pfalz. Im Süde
streift der kurz zuvor aufgestaute Rottenbach das Ortsgebiet. Im Südwesten wird
Rülzheim von einem ausgedehnten Wald begrenzt. Im Norden der Gemarkung befindet
sich eine große landwirtschaftlich genutzte Ebene, die sich in nordwestlicher
Richtung bis nach Landau erstreckt. Durch Rülzheim fließt der aus dem Pfälzer
Wald kommende Klingbach, der über den Michelsbach in den nahe
gelegenen Rhein mündet.



https://pfl.wikipedia.org/wiki/Rhoizawere

Rhoinzawere (a Rhoizaware) isch ä Ortsgmää im siedpälzer Londkrääs Germersche in
de Palz (Daitschlond).

Die Gmainde lischd zwischem Bienwald unde Rhoinaue. Rhoinzawere gheerd zu de
Verbandsgmää Jockgrim, die dort ach ihrn Verwaldungssitz hot. Dursch de Ort
fließt de Erlebach, der sisch in Lämersche mit dem Odderbach zum Michelsbach
verainischd.

Jockgrim isch ca. 2 km in sied-estlischer Rischdung, im Nordoschde lischd
Naipotz ungfehr 3 km wait wäg. De Ort Hatzebehl lischd ca. 2 km im Siedweschde,
Rilze isch ca. 5 km entfernt in nerdlischer Richtung zu erraische unn Kannel
lischd ca. 6 km entfernt im Siede.

Gegrindet worre isch der Ort unnerm Name Tabernae rhenanae als Raschdschdädde an
de reemische Fernstroß vunn Italie iwwer Basel nooch Määnz. Rhoizawere hot im
Johr 2004 sai 1950-jährisches Jubiläum gfaierd unn isch die älteschde Gmainde in
de Palz.

In de reemische Zait sinn hier vor allem Tonware hergschdelld worre. Tabernae
rhenanae hot als bedaidendschde Tepfersiedlung des Reemerraischs nerdlisch vun
de Alpe gegolde. Bsonners beriehmt isch des Terra Sigillata Gscherr, des
europawait exportierd worre isch. Noch hait kammer die antike Brenneefe
bsischtische. Reemische Baukeramik isch do unner annerem fiers Kastell
Mogontiacum a'gferdischd worre. Interdisziplinäre Forschung hot die
Lokalisierung vunn Zischle aus Rhoizawere meeschlisch gmachd, die de
Zischelschtembel vunde Legio XXII Primigenia trache.

Mehr als 1000 Johr hot der Ort zum Hochschdifd Speyer gheert. Als Wohrzaische
aus däre Zait gilt de Turm vunn de Pfarrkeersch Sankt Michael.

2007 waren 64,5 Prozent vunn de Onwohner katholisch unn 17,4 Prozent
evangelisch. Die annere hänn e anneri Relischion odder waren konfessionslos.

Die Blasonierung vum Wabben lauted: In Gold ä durschbrochenes, an de owwere
Schbitz mit äm Kraiz bsetztes schwarzes Draieck, durch des ä rodi Schnur in
Windungen gezoche isch.

S'isch 1955 vumm Maänzer Inneminischderium genehmischd worre unn geht uff ä
Gerichtssiegel ausem Johr 1755 zurick.

Des Dorf hot'n ländlische Charakter unn war e langi Zait landwirtschafdlisch
geprägt. Hait stellt sisch Rhoizawere als Wohngmainde in de Nochbarschafd vunn
de große Wirdschaftsräum Rhoi-Neckar unn Karlsruh dar. In de Gemarkung vunn
Rhoizawere gibds ausser vunn de iwwlische Feldfricht ach Obschd, Gmies, Duwak
unn waißer Sparschel. De Ort isch ach schunn als pferdefreundlichi Gmainde
ausgezaichned worre. Rhoizawere verfiegt iwwer ä solidi Infrastruktur mit viele
Handwerks- unn landwirtschaftlische Betriebe.

Mit de Bahn iwwer die Bahnstrecke Schifferstadt–Wörth. Seit Dezember 2010 ist
die Streck zwischen Werth unn Germersche elektrifiziert unn ans Karlsruher
Stadtbahnnetz a'gschlossen. In Rhoizawere sollen außerm Bahnhof zwä waitere
Haltepunkte entschdehe: am Wohngebiet "An den Tongruben" un an de Rabbegass. Es
gelde die Tarife vumm Karlsruher Verkehrsverbund unn vumm Verkehrsverbund
Rhein-Neckar.



https://pfl.wikipedia.org/wiki/Rhoi-Palz-Kr%C3%A4%C3%A4s

De Rhoi-Palz-Krais iss en Londkrais im Oschde vun de Vorderpalz in Rhoilond-Palz
unn kehrd zur Medropolregion Rhoi-Neggar. Er hot 148.079 Oiwohner unn mit re
Bevelkerungsdischd vun 486 Oiwohner je km² (Dez. 2012) isser de dischdeschd
bsiedelde Londkrais in de Palz. Zu dem kehren 25 Gemääne unn de Verwaldungssidz
iss Ludwigshafe. De jetzische Londrad is de Clemens Körner vun de CDU. S
KFZ-Kennzeiche is seid em 27. Juli 2005 RP. Vorher waas LU.

De Rhoi-Palz-Krais liegd in de Owwerrhoinisch Diefewene. De Krais umschließd
halwa die kraisfraie Schdädt Frongedahl, Ludwigshafe unn Schpayer. Benachbarde
Krais unn kraisfraie Schdädt sinn, im Uhrzaigersinn, im Norde beginnend: Worms,
de Krais Bergschdrooß in Hesse, Monnem, de Rhoi-Neckaa-Krais unn de Londkrais
Kallsruh in Bade-Wirrdebärg unn die Londkrais Germersche, Siedlischi Woischdrooß
unn Derkem.

Seid de Gebiedsreform vum 1. Juli 2014 hot de Rhoi-Palz-Krääs finf Verbandsfreie
Gemeinde un Städt un finf Verbandsgemeinde (mid zwanzich Gemeinde drin).



https://pfl.wikipedia.org/wiki/Rheinzabern

Rhoinzawere (a Rhoizaware) isch ä Ortsgmää im siedpälzer Londkrääs Germersche in
de Palz (Daitschlond).

Die Gmainde lischd zwischem Bienwald unde Rhoinaue. Rhoinzawere gheerd zu de
Verbandsgmää Jockgrim, die dort ach ihrn Verwaldungssitz hot. Dursch de Ort
fließt de Erlebach, der sisch in Lämersche mit dem Odderbach zum Michelsbach
verainischd.

Jockgrim isch ca. 2 km in sied-estlischer Rischdung, im Nordoschde lischd
Naipotz ungfehr 3 km wait wäg. De Ort Hatzebehl lischd ca. 2 km im Siedweschde,
Rilze isch ca. 5 km entfernt in nerdlischer Richtung zu erraische unn Kannel
lischd ca. 6 km entfernt im Siede.

Gegrindet worre isch der Ort unnerm Name Tabernae rhenanae als Raschdschdädde an
de reemische Fernstroß vunn Italie iwwer Basel nooch Määnz. Rhoizawere hot im
Johr 2004 sai 1950-jährisches Jubiläum gfaierd unn isch die älteschde Gmainde in
de Palz.

In de reemische Zait sinn hier vor allem Tonware hergschdelld worre. Tabernae
rhenanae hot als bedaidendschde Tepfersiedlung des Reemerraischs nerdlisch vun
de Alpe gegolde. Bsonners beriehmt isch des Terra Sigillata Gscherr, des
europawait exportierd worre isch. Noch hait kammer die antike Brenneefe
bsischtische. Reemische Baukeramik isch do unner annerem fiers Kastell
Mogontiacum a'gferdischd worre. Interdisziplinäre Forschung hot die
Lokalisierung vunn Zischle aus Rhoizawere meeschlisch gmachd, die de
Zischelschtembel vunde Legio XXII Primigenia trache.

Mehr als 1000 Johr hot der Ort zum Hochschdifd Speyer gheert. Als Wohrzaische
aus däre Zait gilt de Turm vunn de Pfarrkeersch Sankt Michael.

2007 waren 64,5 Prozent vunn de Onwohner katholisch unn 17,4 Prozent
evangelisch. Die annere hänn e anneri Relischion odder waren konfessionslos.

Die Blasonierung vum Wabben lauted: In Gold ä durschbrochenes, an de owwere
Schbitz mit äm Kraiz bsetztes schwarzes Draieck, durch des ä rodi Schnur in
Windungen gezoche isch.

S'isch 1955 vumm Maänzer Inneminischderium genehmischd worre unn geht uff ä
Gerichtssiegel ausem Johr 1755 zurick.

Des Dorf hot'n ländlische Charakter unn war e langi Zait landwirtschafdlisch
geprägt. Hait stellt sisch Rhoizawere als Wohngmainde in de Nochbarschafd vunn
de große Wirdschaftsräum Rhoi-Neckar unn Karlsruh dar. In de Gemarkung vunn
Rhoizawere gibds ausser vunn de iwwlische Feldfricht ach Obschd, Gmies, Duwak
unn waißer Sparschel. De Ort isch ach schunn als pferdefreundlichi Gmainde
ausgezaichned worre. Rhoizawere verfiegt iwwer ä solidi Infrastruktur mit viele
Handwerks- unn landwirtschaftlische Betriebe.

Mit de Bahn iwwer die Bahnstrecke Schifferstadt–Wörth. Seit Dezember 2010 ist
die Streck zwischen Werth unn Germersche elektrifiziert unn ans Karlsruher
Stadtbahnnetz a'gschlossen. In Rhoizawere sollen außerm Bahnhof zwä waitere
Haltepunkte entschdehe: am Wohngebiet "An den Tongruben" un an de Rabbegass. Es
gelde die Tarife vumm Karlsruher Verkehrsverbund unn vumm Verkehrsverbund
Rhein-Neckar.



https://pfl.wikipedia.org/wiki/Rheinau_(Mannheim)

Rhainau is en Schdadtbezärk unn Schdadtdääl vun Mannem. De Ord hot 24.249
Oiwuhner unn ä Fläsch vun 15,37 km²

Rhainau liechd is wie gonz Monnem in de Rhoiewene unn im Weschde fließd de Rhoi
direggd am Ord vorbai. Rhainau dudd an folgende Schdadtbezärk vun Mannem grenze
grenze: Im Nordweschde an Neggara, Norde an Seggene unn im Osche an
Mannem-Friedrischsfeld. Im Siede dudd Rhainau an de Brihler Schdadtdääl Rohrhof
grenze.

1750 is im haidische Zendrum vun Rhainau ä Relaischdadsion arischded worre, um
die frisch õõglehde Chaussee vun de Kurpälzer Summerresidenz in Schwetzinge zum
Mannemer Schloss midd ausgruhde Perde zu vasorge. 1817 is Karl Friedrich Drais
midd soim erschde Fahrrad vun Mannem zum Relaishaus unn zerick gfahre.

1860 is die Ziegelai gegrinded worre unn dodemid hot die Induschdrialisierung
oigsedzd, 1870 hot die Båånlinie Mannem-Kallsruh rischdisch Schwung in die Sach
gebrochd. De Nååme "Rhainau" hot de Ord vun de erschde erschde Firma Chemische
Fabrik Rhainau. Bis zum Ende vum 19. Johrhunnerd sinn vier schemische Fabrigge
endschdonne. 1898 hot die privade Hafebaugsellschdafd de Aldrhoiarm zum
Hafebegge ausgebaud. Zwää Johr schbäda hot mers zää Meder hohe Pegelhaissche an
de Beggerond gebaud.



https://pfl.wikipedia.org/wiki/Rhainau_(Mannem)

Rhainau is en Schdadtbezärk unn Schdadtdääl vun Mannem. De Ord hot 24.249
Oiwuhner unn ä Fläsch vun 15,37 km²

Rhainau liechd is wie gonz Monnem in de Rhoiewene unn im Weschde fließd de Rhoi
direggd am Ord vorbai. Rhainau dudd an folgende Schdadtbezärk vun Mannem grenze
grenze: Im Nordweschde an Neggara, Norde an Seggene unn im Osche an
Mannem-Friedrischsfeld. Im Siede dudd Rhainau an de Brihler Schdadtdääl Rohrhof
grenze.

1750 is im haidische Zendrum vun Rhainau ä Relaischdadsion arischded worre, um
die frisch õõglehde Chaussee vun de Kurpälzer Summerresidenz in Schwetzinge zum
Mannemer Schloss midd ausgruhde Perde zu vasorge. 1817 is Karl Friedrich Drais
midd soim erschde Fahrrad vun Mannem zum Relaishaus unn zerick gfahre.

1860 is die Ziegelai gegrinded worre unn dodemid hot die Induschdrialisierung
oigsedzd, 1870 hot die Båånlinie Mannem-Kallsruh rischdisch Schwung in die Sach
gebrochd. De Nååme "Rhainau" hot de Ord vun de erschde erschde Firma Chemische
Fabrik Rhainau. Bis zum Ende vum 19. Johrhunnerd sinn vier schemische Fabrigge
endschdonne. 1898 hot die privade Hafebaugsellschdafd de Aldrhoiarm zum
Hafebegge ausgebaud. Zwää Johr schbäda hot mers zää Meder hohe Pegelhaissche an
de Beggerond gebaud.



https://pfl.wikipedia.org/wiki/Ramstein-Miesenbach

Ramschdää-Miesebach (a Romschdää-Miesebach) iss ä Schdadt im Londkrääs Lautre in
Rhoilond-Palz unn iss Verwaldungssidz vun de glaischnamische Verbandsgemää. In
Ramschdää-Miesebach befinded sisch die Ramstein Air Base. De Ord hot 7.508
Oiwuhner uff ner Fläsch vun 43,03 km², dodraus erbibd sisch ä Bevelkerungsdischd
vun 174 Oiwuhner/km². Der jetzische Birgamaischda iss Klaus Layes vun de CDU.

Ramschdää Miesebach befinded sisch 20 km weschdlisch vun Lautre am Rond vum
Biosphärereservat Pälzer Wald. Siedlisch vun Ramschdää lieschd die
Weschdpälzische Moorniederung. Do iss im 19. Jh. Torf abgebaud worre. De
Mohrbach fließd dorsch Ramschdoi Miesebach.

1215 iss Ramschdää inner Urkund vum Kaiser Friedrich Barbarossa erwähnd worre.
1951 iss die ameriganische Ramstein Air Base gebaud worre. Die Airbase hot
urschbringlisch en Schdigg vun de Audobåån Saarbrigge-Monnem benudzd, wie die
Daitsche im Zwedde Weltkriech vorher. Uff de Airbase iss am 28.Auguschd 1988 bai
ännere Fluchschau vunde Ammis en färschdaliches Ugligg bassierd, bai dem 70
Mensche umkumme unn 345 verledzd worre sinn. Viel vunde Iwwaleewende sin haid
(2011) noch draumadisiad, onnan vär ia Leewe long ändschdälld.

De Schdadtrad vun Ramschdää-Miesebach bschdehd aus Radmidgliedern, die am 7.
Juni 2009 gewähld worre sinn. De Schdadtrad hot en Ehreamd Birgamaischda als
Vorsidz. Ergebniss vun de Wahle 2009:



https://pfl.wikipedia.org/wiki/R%C3%BClzheim

Rilze isch 744 s ärschd mol ärwäähnd worre. Im Middlalda ischs baim Bischdum
Schbaya gewest, hod awwa äm Daitsche Riddaorde gheead. Dorsch die fronzeesische
Raubgriesche isch Rilze noch Frongraqisch kumme, wos die närdlischsd
Grenzsiedlung vum Elsaß wa. Anno 1815 isses donn wierra zur Rhoipalz gezähld
worre un sou noch Bayan kumme. Nochem zwäddee Weldgriesch hod die Agrargmää
(Tabak un Zuggariewe) aach Induschdrie griechd.

De Ort lischt im siedpfalzische deil von de Oberrheinischen Tiefebene, im
Dreieck zwischen Germersheim, Wörth am Rhein und Landau in de Pfalz. Im Süde
streift der kurz zuvor aufgestaute Rottenbach das Ortsgebiet. Im Südwesten wird
Rülzheim von einem ausgedehnten Wald begrenzt. Im Norden der Gemarkung befindet
sich eine große landwirtschaftlich genutzte Ebene, die sich in nordwestlicher
Richtung bis nach Landau erstreckt. Durch Rülzheim fließt der aus dem Pfälzer
Wald kommende Klingbach, der über den Michelsbach in den nahe
gelegenen Rhein mündet.



https://pfl.wikipedia.org/wiki/R%C3%B6merberg

Reemabärsch {aa Reemabeasch) is a Einheits-Gemä in Rhoi-Palz-Krääs. Reemabärsch
sin drei Ordzdele nämlich Berchhause, Medersche un Hälchestä.

Reemabärsch lieschd uugfea zwää Kilomeder südlich von Schbaya in da Rhoiewene.
de Nochbargmände sin Lingefeld, Schweschenem, Hartause, Dudehofe un Schbaya

Der Gemärad von Reemabärsch hot 24 Mitglieder, bei der Kommunalwahl om 7. Juni
2009 wurd gewählt, der Bojamääschda is de Vorsitzende.

Die Beschraiwung des Wabbe is: Vun Gold un Blau gedailt, owwe ä schaftlose rodie
Armbrust, unne ä goldinie Wointraub mit zwä goldini Blädder, rechts vun de
Woitraub goldenes Rebmesser, links vun de Woitraub goldenes Pflugschar.

Mainvilliers is ah franzäsiche Ordsdääl vun Chartres (Pardnaschdadt vun Schbaya)
un lischt in de Näh vun Paris. Eckstedt is ä Gemä in Thüringe.

Erschtsmols erwähnt wurd medersche im johr 1035. De Erzbischof vun Mänz schenkte
„den brieder der kersch der hl. Maria zu Eußerthal“, domols en
Benediktinerkonvent, än Gut zu Medersche. Ca. 1100 wurd än Kloschder in
medersche gebaut. Im Johr 1148 iwwer namen Zisterzienser des Kloschder.

mindlich iwwerlifert soll Berchhause mit nem Viehhof ogfange hawwe un Burchhause
gehäst. Noch Urkunde sollen die Länderreie dem hohen bzw. höchsten Stand gehärt
un de Bewohner wohl Gesindel gewäst sinn, die ver de Besitzer gearweidet hän.

1190 wurd Hälschestä erschtmols in ner urkund erwänd worre mit dem nome“
Heiligensten“. Ab dem Johr 1225 häßt Hälschestä Heiligenstein. Hälschestä war
longe Zeit ver de Ware ver de Domkapitel Speyer verandwordlich, un hän die
Kärsch ver die annere Därfer ka.



https://pfl.wikipedia.org/wiki/Pit_Vogel

Harald Schneider (gebore 1962 in Schbaija) is en in Schiwwerschdadd lewender
Pälzer Schrifdschdeller vun Sadire, Krimikorzgschischde un zum Deel innerakdive
Krimmigschidde un vun Rädselkrimmis fer Kinna. Außerdem schreibt er e Pälzer
Regionalkrimiserie um en Schiwwersschdadder Kriminalhauptkommissar Reiner
Palzki, der in Mordfell ermiddelt.

Schneider schdelld soi Krimis fer Kinna, Jugendlische und Erwachsene gern in
Lesunge vor, die seid 2008 manschmol ach vum Muldiinstrumendalist und
Percussionist Pit Vogel beglaid wern, mid den er die Arwedsgemoinschafd Klang
und Mord begrind hod. Pit Vogel sedzd ach schun mol Tongfäße, verschiedene
Quietsch-Figure, e Metallspiral, Kaffeebohne un e klenes Xylophon fer die Klang-
un Geräuscherzoischung oi.

Schneider hot zunägschd ongfonge fer Schdudende-Zaidunge zu schraiwe. Donn hod
er fer Geld Gschischde un Korzkrimis fer die Reschebochepresse gschriwwe. Dursch
soi eischene vier Kinner angereschd, hot er begonne sisch indensiv mit
Kinner-Radekrimis un Detektivgschischde zu beschäfdische und solsche a zu
schraiwe. Die Figur des Kriminalhauptkommissar Reiner Palzki begonn ihr Lewwe
mit Krimikorzgschischde, die in de Zaidung Die Rheinpfalz erschiene sinn. Newe
ennere spannende Krimigschischde un viel Pälzer Lokalkolorid - in de naie
Tradition vun de deitsche Regionalkrimis - die soi Krimis als Zudade enthalde,
lebt Scheider in denne Krimis ach soi Luschd an Humor, Sadire und e bissel ach
an Parodie aus. Des fangt bei monsche Nome von Persone on (Dr. Metzger fer de
Seriearzt, oder witzisch-schene Name wie Steinbeißer un Tannenzapf), was
monschmol an des Comic Asterix erinnert, und geht waider bei soine efters
sadirische Personezaischnunge un ihre Konflikte. Immer widder kumme ach
vefremdete Nome von reale Persone vor.

Er ist Mitglied der Veroinischungung vun ca. 600 deitschsprochische Krimiaudore
Das Syndikat sowie im Friedrich-Bödecker-Kreis (FBK). Es Ziel vum
Friedrich-Bödecker-Kreis is die Leseferderung un die Literadurvermiddlung fer
Kinner un Juchendlische. 2012 hot er zur Leseferderung un um die Erwet vun de
iwwer 1000 Ehreamtlische in de 160 effentlische Kadolische Bischereie im
Bischdum Schabaya zu werdische, e Serie von siewe koschdelos Ufdridde mit em Pit
Vogel in so Bischereie ongebode. In denne liesda aus soim siebte Kriminalromen
"Pilgerspuren", bai dem es sich um Morde in kerschlische Milie dreht.



https://pfl.wikipedia.org/wiki/Pirminius

Pirminius, urschpringlisch: Primenius odder Priminius, (* um 670; † 3. November
753 im Kloschder Hornbach) war e Kloschdergrinder unn Heilischer. Er is de
Patron vun de Palz, vum Elsass, vun de Insel Reichenau unn Schdadtpatron vun
Innsbruck. De Nome vun Bärmesens un die Familienome "Pirmann" un "Pfirrmann"
komme vun ihm.

Ma wäs net, wo'rer her kòm iss. Die Hischdoriger männe, er kennt aus Irlond,
Siedweschd-Gallie odder aus Paris geschdommt honn. De hailische Pirminius gilt
als der Glauwensbot vum siedweschdaitsche Raum un vum Elsass. Er war enner vun
de Wonnermönche, wo im fränkische Raich de chrischtlische Glawe gepreddicht honn
un es kärchliche Läwe nai organisiert honn. No de Velkerwonnerungszait hat's
nämlich unner de Fronke noch viel Lait gäb, wo Òhänger vun vorchrischdliche
Relischiòne ware. De Pirminius hat im Ufftrach vun de Karolinger gehonneld,
schbeziell vun denne ihrm Hausmaier Kall Matell.

Ennie vun soine wischtigschde Tätischkaite war die Grindung vun Kleschder, denne
er die Ordensreschel vum Hailische Benedikt vun Nursia gäbb hat und wo vun
zentraler Bedaitung fa die Glauwensverkindischung in de jewailisch Geschend wor
sin. Pirminius kommer als Vorlaifer vum Reformabt Benedikt vun Ariane vaschdehe,
der wo 817 alle Kleschder im fränkische Raich enner benediktinische Uffsischd
unnerschdellt hat.

724 hat er es Kloschder Mittelzell uff de Bodenseainsel Raischenau uffgebaut,
donn noch mehrere Kleschder zwische Schwarzwald un Vogese, wie Gengebach,
Murbach, Waißenburch, Maursmünschder un Naiwailer. Um 730 hatter die erscht
Kerch bai Murrhardt errischdet. Er hat es Kloschder Schuttern ernaiert.
Zuletscht hatter 742 donn es Kloschder Hornbach bai Zweebrigge uffgebaut, wo'rer
donn 753 a geschdorb un begrab wor is. Soi Reliquie sin no de Ufhebbung vum
Kloschder Hornbach während de Reformazion zuerscht 1573 no Schbaya und 1588 no
Innsbruck gebrung wor. Nodemm ma 1953 soi Grab widder entdeckt hat, sin e Däl
vun de Reliquie zurickgäb wor. Sie sin hait in Hornbach, Schbeyer un Bärmesens.

Hait häse es Schdudiehoim St. Pirmin, e Buwe-Internat in Dòhn un de katholische
Kollech St. Pirmin in Sasbach, awwer a Parraie un Kärche in Godromschdä un in
Bärmesens soi nome.



https://pfl.wikipedia.org/wiki/Pfalzgrafschaft_bei_Rhein

Kurpalz heeßd mär haid es ehmolisch räschdsrhoinisch-kuapälzisch Gebied um
Monnem un Haidlbärsch, des wu vum Napoleon vun de gsamd ehemolisch Kurpalz
abgschnidde woore un zu Båden gewwe worre is. Die gonz Kurpalz is awwa um än
Vielfaches greeßa gewäßd: vun Simmere im Hundsbuggl bis dief inde Elsass un vun
Lodringe bis tief inde Orewald hods kurpälza Gebied ghad.

Die Palzgrafe ware im Hailisch Reemisch Raisch vun de Daitsch Nadzion schun bal
su hochgschdälld wie die Härzeesch. När ääna waa all de annan waid voraus: dea
vum ("bai") Rhoi im Zendrum vum Raisch. Desdewesche wara aach glai vun Óófang óó
bai de Kurfärschde middebai: die Färschdärzbischöf vun Kölle, Tria un Määnz mid
ihrne Ärzschdifde un die Palzgrafschafd bai Rhoi hen de gonze Middlweschde
inneghad, de Härzoch vun Sagse, de Maggraf vun Brandebursch un de Keenisch vun
Beeme de Oschde vum Raisch - desdewesche sin die siwwene Kurfärschde worn. Un
dodemid die Palzgrafschafd bai Rhoi ä Kurpalzgrafschafd.

Dass de Pälza, wie märn ball ghäße hod, Ärzdruchsess waa (äm Kaisa soi
färschdlische Owerkellnär, sozusache), waarä huchi Eea, dassr „Raischswikaa“ fär
all Gebied mid frängischm un schwäbschm Räschd un alle Rhoilande waa, waa
wischdscha: dodemid wara dord Schdellverdrehta vum Kaisa un sozusache soi
Gschäfdsfiera un owwärschdä Rischda, Pärsonalchef un Haupdkassiee. Un er waa
nadierlisch de regierende Färschd vun soinäre Kurpalz.

De ärsch Palzgraf bai Rhoi waa 1085 Heinrich II vun Laach. Anno 1214 is de
Ludwisch de Kelemer als ärschda vunde Widdlsbacha än pälzisch Kurfärsch worrn -
un die Widddlsbacha hän die Machd dann aach feschdghalde. Aischndlisch kennd mär
se haubdsächlisch als Herscha vun Bayan, awwee des toischt: die hen aach Holland
inde Händ ghad un halba Belschje un aach sunsch nuch viel. Bayan un die Palz
hense awwee guud feschdghalde, aach wanse sichsch dodebai uffgschbliddad hen in
vaschiedne Linie - wann ää hie waa, isses Ärbe wiera an die annern zuriggfalle.

So hod die Palz zugenumme an Machd un Oifluss un 1400 is de Kurfärschd Rupräschd
III sogar als Rupräschd I reemisch-daitscha Keenisch worn. Däm soi Ärwe hän donn
awwee die Owwapalz, Zweebrigge/Simmern und Mossbach gedäähld.

Des waa zwar ä gewaldisch Schwächung, wann die ned zammeghalde henn, awwees is
alles nuchemol guudgonge bis zur Reformation, wu Haidlbärsch ä calvinistisch
Zendrum worrn is un Friedrisch V hod aach nuch beemischa Keenisch wärn wolle -
des waa donn ääna vun de Auslesa vum Draißschjährische Griesch. Dodenóch waa die
Palz öde un leea. Es waa soo schlimm, doss die Laid sogaa die Ärlaubnis gried
hen, zwää orra drai Fraue zu haian, wails zu wenisch Männa gäwwe hod un aach
wail mär dringend Nachwugs gebraachd hod.

Im weschdfählische Friede hen mär zwaa die Unnapalz wirra zammegriehd und aach ä
Kurwürd, awwee des waa ä nai, achdi, un dodemid nimmi de ärschde Pladz, sunnan
de ledschde. Zumindsch, bis's don nuch ä naindi fär Hannova gäbbe hod.

Gewinna waan vor allem Schwede un Frongraisch. In "Meyers Konversationslexikon"
vun 1889 hodds desweje aa gheeße:

1685 ging die Kurpalz an die kadholisch Newelinie Palz-Neubursch, die wu
zunägschemol vun Disseldoff aus regiad hod.

Awwee schun drai Joa schbäda isses unnerm Lui XIV, em "Sunnekeenisch" funn
Frongarisch, donn fer uns gonz schlimm worn. Der hod im Naame funn seinere Fraa,
de Liselotte vun der Palz, die uugligglisch em Hof in Versailles middem Keenisch
sein Bruder verhaierd gwesd isch, Ooschbrisch uff die Palz oogemeld. Dem soi
Grieschsminischder Luvois hod uns mid „brûlez le Palatinat!“, dt.: „Brennt die
Pfalz nieder!“, „Duud die Palz abfaggle!“ dän Mordbränna Mélac gschigd. Dea hod
1688 midde Rhoiamee Baade un uns uhne Grieschsärglärung iwwafalle un unsa eh
schun kabudnes Lond bis 1697 nuch meena väwieschd - des is aach därjeeenisch,
wus Haidelberscha Schloss hod schbrenge gelossd.

Die is donn nóóde Befraiungsgriesche aach nóó Bayan kumme un 1946 ins naie
Rhoilond-Palz - uhne die Saapalz, die is haid es Saalond. Un uhne "Kur", wail
die jo zamme mim HRR hopsgonge waa.

Des sin när ä paa "Grenzorde", wamma den Nome bai däm Fliggeteppisch iwwahaupt
gbraache därf:



https://pfl.wikipedia.org/wiki/Pf%C3%A4lzischer_Bauernkrieg

De pälzisch Baurekriech isch Dääl vum allgmääne daitsche Baurekriech am Mittel-
un Owerrhai gwest. De Ufstand im pälzische Kurfirschtetum un sainer Umgewung hot
vun April bis Juni 1525 stattgfunne.

De Aafang vum daitsche Baurekriech in de linksrhainische Palz werd durch d
Bildung vum Nußdorfer Haufe bai Landach am 23. April 1525 markiert. D Pälzer hän
e baar Kleschter (dodrunner d Johanniter-Komturei Heimbach bai Zääskem un s
Auguschtinerkloschter Herdt) in de Gechend un Schlesser ausgraabt, bevor sie am
6. Mai d Stadt Naistadt ohne Kampf aignumme hän. D Programm vun de Baurehaufe
hot d Zwelf Artikel als Grundlach ghat. E zwätte Haufe hot sich bai Bockenem
bildet ghat. De pälzisch Kurferscht Ludwig V. het sich zu Verhandlunge mit em
Geilweiler un em Bockener Haufe zwunge gsehn, wo am 10. Mai in Forscht aagfange
hän. D Klache hätte auf eme Landdach solle verhannelt were. Als annere Ferschte
in Wertteberch un im Elsass d Aufstänn niedergschlache hän, isch de Kurfgerscht
schließlich ab em 23. Mai militärisch geche d Baurehaufe vorgange mit de
Unnerstitznug durch Druppe vum Trierer Erzbischof. In dr Schlacht bei Peddersche
sin di pälzische Baurehaufe am 23./24. Juni schließlich endgiltich gschlache
worre. 8000 Buure solle dodebai de Dood gfunne hawe.



https://pfl.wikipedia.org/wiki/Oberrhein

D Rhoiewene isch der im Sproochgebrauch iwliche Name für de Owwerrhoigrawe. Sie
fängt in Basel åå und geht ugfähr bis Määnz. Manche Lait sage a Rhoidal, was
awwer ned stimmt, wail d Rhoiewene koi Dal isch.

D Rhoiewene isch durch en Grawebruch entschtanne. D Erdkruschte zwische de
haidige Vogese und em Pälzerwald uf de oine Said und em Schwazwald und em
Odewald uf de annere Said, hot sich ufgwelbt, bis sie in de Midde während dem
Terziär un em Quartär oigebroche isch. Es isch zwische dene Middelgebirge en 40
Kilomeder braider un 300 Kilomeder longer Grawe entschtanne, wu sich mid
Sedimend gfillt hod. Di gräschde Mäschdischkeit, wie ma in da Geologie sescht,
hawwe di Sedimende mid um di 3500 Meder bei Monnem. A hait sin di Verwerfunge am
Grawerond noch in Bewegung. Vor allem seidlische Verschiewunge losse sisch
feschdschdelle un månschmol sin dorursch aa kläne Erdbewe zu schbiare. Vom
vulkånische Kaiserstuhl abgeshe isch de Grawebruch ziemlich ewe. De Rhoi, der
vorher durch die Burgundisch Pfort Richtung Middelmeer gflosse isch, fliesst
seidher durch die Rhoiewene und hot ere ihre Name gewwe.

In de Rhoiewene hods, wie die Funde zaische, schun frieh die ärschde Siedlunge
gäwwe. Haid sin die Medropolreschione Rhoi-Mõõ midde Schdedt Binge - Määnz -
Frongford - Offebach - Damschdadt un Rhoi-Negga mid Naischdadt -
Monnem-Ludwichshafe - Schbaya - Worms - Haidlbärsch un Brusel prächnd un mea
siedlich vum Pälza Schbroochgebied die Drinadzional Medropolreschion Owwarhoi
mid Kallsruh und Strõõßburg, Fraiburch im Breisgau, Miehlhause (im Elsass) un
Basel. Di greeschte Städt in de Rhoiewene sin Freiburg im Breisgau, Strooßburg,
Kallsruh, Monnem und Ludwichshafe.

Die ginsdiche Vakeasbedingunge hän schun said de frieheschde Voazaid aach de
Hondl gfärdad - haid is Frongford es Bongge- un Bängschdazendrum, Ciba - Anilin
- Merck - Heegschd sin bekannde Schemie- un Pharmaziefirme. Ändlong vum Rhoi
wärd inde aal Mäanda Kies un Sand gebuddld, in Päschlbronn is die äldschd
Eel­quell, im Ried hänse die Färderung inde 70er oigschdelld un in Landach 2008
õõgfange.

Mid Rhoihesse, Palz un Baade lieje die drai greeschd Woi­baugebiede im
Rhoigrawe, denewwa is do es Haubdõõbaugebied vun Tabag, Zuggariewe un Schbaarchl
un die Osdhäng - Schwaz- un Orewald - sin bekannd fär iane Obschdwässale un
Obschdwoi.



https://pfl.wikipedia.org/wiki/Ober-Sch%C3%B6nmattenwag

49.5373611111118.8628333333333237Koordinaten: 49° 32′ N, 8° 52′ O
Owwer-Schimmeldewoog is e Dorf im Iwwerwald, wu heit zur Gemeinde
Wald-Mischlbach im hessische Kreis Bergschdrooß ghert. S hot 590 Oiwuhner
(2010).

Owwer-Schimmeldewoog ligt 4 km sidsideschdlisch vun Wald-Mischlbach im
Ulfebachdal im Hinnare Ourewald. Umiddelba dalabwärts ligt Unner-Schimmeldewoog.
Di Gemakung hot e Fläsch vun 698 Hegdaa (6,98 km2). 525 davuu, des heeßt faschd
alles außerm Dalgrund, sin Wald (1961).

Da Name is 1012 s erschdemol erwähnt worre, un zwaa uff Ladeinisch als Spumosum
Stagnum. Des heeßt uf deitsch Schaumischi Woog (e Woog is e gschdaudes
Gewässer). Di nägschde Erwähnunge, un di erschde uf Deitsch, kumme erschd 1346,
do heeßts: Schemmechtinwage un Schymechtinwage. Weidare Iwwerlifferunge vum Name
sin: Schumechtinwage / Schumechtwage (1365), Obbern Schymmentwag (1437),
Obernschiemetwage (1472), Schymmechtenwage (1488), Schiemettenwagh (1496),
Schimmertewog / Schimmentenwag (1509), Oberschimodawag (1671). Schaumicht,
schumicht, schumechtig etc. waa soinerzeit e gängischi Form vun schaumisch. Da
heitische hochdeitsche Name Schönmattenwag, seid 1623 bekannd, is wohl e falsche
Ableidung vum Rheifränggische ins Hochdeitsche.

Bis 1232 hot Owwer-Schimmeldewoog zum Gloschder Losch geghert. Danooch waas bis
1803 kurpälzisch un is dann an Hesse-Dammstadt, 1806 ans Großherzogtum Hesse
kumme. Am 31.12.1971 is es zu Wald-Mischlbach oigemeindt worre.



https://pfl.wikipedia.org/wiki/Nikola_Tesla

Nikola Tesla (uf serbisch Kyrillisch : Никола Тесла), gebohre àm 10. Julli 1856
ìn Smiljan ìm Kaisertum Eschterreich (hitzedàs Kroatie) un gschtorwe àm 7. Jäner
1943 ìn New York, ìsch e àmerikànischer Erfìnder un Ingenieur gewänn. Er hàt
hauptsächlich uf'm Strohmgebiet gschàft, ìsch àwer a Ingenieur fer Mechanik un
Physik gewänn.

Tesla hàt zercht ìn de Telefonie un Elektrotechnik gschàft, eb às er 1884 ìn
d'Verainichte Stààte üssgewàdert ìsch, um mìt'm Thomas Edison ze schàffe, un no
mìt'm George Westinghouse , wu viel vòn sine Patente hàt losse Registriere. Er
wìrd àls ener vòn de greschte Wìsseschàftler ìn de Gschìscht vòn de Technologie
betràchtet, wie 'ner fer gànzi 125 Erfìndunge um die 300 Patente hàt losse
ìnschriwe (wu oft zu Unrecht em Edisson zugschriwe wäre) un wie 'ner neui
verfàhre zur « Energieumwandlung» bschriwe hàt. Er selwer sieht sich meh wie e
Entdecker.

Nikola Tesla entschprengt àm 10 Julli 1856, ìn Smiljan, àls vorletschter vun
fenf Kìn ìn ere serbisch orthodoxe Fàmilie. Siner Vàter, Milutin Tesla, ìsch de
orthodox Prieschter vun Smiljan. Sini Màme, Đuka Mandić, ìsch 's Maide vum e
orthodoxe Prieschter üs Lika un Banija un vurher üs'm Kosovo. Sìe ìsch fer's
bäschle vun Werkzeig gschìckt gewän un hàt kenne serbischi Gedichter üswändig
lehre obwohl se nìt hàt kenne lääse.

Schun àls Kìnd zeit de Nikola groosi intellektuelli Fähigkeite, mìt ere
üssergewehnliche fotogràfische Gedächtnìs, Erfìndergeischt, un e
Visualisìerungsgàb wu Zeichnunge un Modelle unnetig màche. Noh'rer  glänzigi
Grund- un Realschulüsbìldung, màcht er sich mìt 17 àls autodidàktischer Erfìnder
selbstständich. Sinner Vàter, wu ger e Prìester üs'm gmàcht het, gìbt ìhm
d'Erlaubnìss widersch ze studìere, um Ingerieur ze were.

Dezember 1878, verlost Tesla, nemt ken Kontàkt meh zu sinnere Fàmili uf un zejt
noh Marburg wu er àls Unteringenieur e Johr làng ìngstellt werd. Spehter
iwerzejt ne sinner Vàter ìm summer 1880 uf d'Prager Karl Universität ze gehn. Do
werd er vum Ernst Mach beinflusst. Àwer, wie sinner Vàter sterbt, hert er no 'me
Semeschter wìder uf.

Nikola Tesla fàngt 1881, ìn Budapest, àls Ingenieur in de Telegràfzentràlstell
vum hungàrnische Stààt, wu er ìnger Tivadar Puskás schàft. Do treft er e junger
serbischer Erfìnger, Nebojša Petrović, mìt dem er àm e Pojekt vun doppelter
Kràftànlàch wu Glichstrom herstelle zàmmeschàft Catégorie:Article à référence
nécessaire .



https://pfl.wikipedia.org/wiki/Niedal%C3%A4nnisch

Niedalännisch is e Schbrooch, wu zum westliche Zwaig vun de germanische
Schbrooche geheert. Sie is eng mid-der Daitsche Schbrooch verwandt. Di Schbrooch
werd zum Niedafrenggische Schbroochraum gezählt. Des Niedalännisch werd vun mehr
wie 20 Milliune Mensche geredd. Niedalännisch redd ma in de Schdaade Niedalande,
Flämisch-Belgje un in alde Koloniee vun de Niedalande wie Suriname, wie aach uf
de Antille im Karibische Meer. Di Schbrooch basiert haubdsäschlisch uf de
Hollännische (westlische) Dialegde. Im Oste vun de Niedalande werd Pladdaitsch
geredd, was eng mid-em Pladdaitsche in Norddaitschland verwandt is.

Schbroochgschichtlisch werd di Niedalännische Schbrooch aigedailt in:
Altniedalännisch (500-1150), Middelniedalännisch (1200-1500) unn
Neiniedalännisch (seit 1500). Di Schdaadebiwel vun 1620 (uf Niedalännisch:
statenbijbel), waa di erschde Schrift in de Niedalännische Schdandardschbooch.
In de ledschde hunnert Johr hot des Niedalännische viel Endwigglunge
durschgemachd, vor allem in de Buschtawierung, zum Beischbiel: Des
Niedalännische Wort mens, is vor 1947 mensch gschriwwe worre.



https://pfl.wikipedia.org/wiki/Metz

Meds (fronzeesisch: [mɛs] bzw. [mɛːs], ald un daitsch: [mɛts]) ìsch e Schdadt im
Nordosde vun Frongraisch, un Haubdschdadt vum Département Moselle und Haubdord
vunde Region Lodhringe. Zum Arrondissement Metz-Ville im Département Moselle
gheren de Kanton Metz Ville-1, Metz Ville-2, Metz Ville-3 un Metz Ville-4.

Des gonz Egg is said iwwa 5000 Joa besiedeld, Cäsaa hode Kelde des Schädl
abgenumm un wails on äänäre wischdich Graizung gleje hod, isses ää vunde
greeschd Schdädt vun Gallie worrn. Mid schlabbe 40 000 Inwohna hods im zwädde
Jh. sogaa die schbäda Haubdschdad,´sellemols Ludezia gehäße, logga iwwarund.
Genennd hod mär dän sellemols "Geddabärch" gehäßene Ord jezad "Mediomatricum"
noo däm Käldeschdamm - im hoe Middlalda "Mettis". Haid isses Meds odda Metz.

Meddis waa de Schdammsidz vunde Karolinga - viel vunde Vawande - aach ängari -
vum Scharlemanje waan un sinn dord begrawe. Bai de Raichsdailunge is Meddis donn
ärschd 843 zum Lotharii Regnum un 870 zum Oschdfrongeraisch kumme. 1189 hod
sisch die Schdadt vun iam Bischof uuabhängisch gemächd. Es Bischdum blieb
uuvaännad baim Ärzbischdum Dria un Meddis is ä fraii Raichsschdadt worrn. Es hod
sich sogaa die gonz Umgewung oivalaiwd als Pays Messin un des hods aach geje die
ldhringsche Heazeesch halde gekennd. Ärschd wie im Vertrag von Chambord -
rischdicha: im Verrad von Chambord - die brodesdandisch Färschde um de Moriz vun
Saxe räschds- un gsädzwidrisch inärem hoch- un londesvaräderische Agd fär viel
Geld äm fronzeesische Keenisch Hainrisch II. es Raichsvikariad iwwa via
lodhringsche Schdädte zugsichad hän, is Meds zu Frongraisch kumme.

Vorhea waa Meds ä Schdadt vun Kleeschda un Handl, denoo när nuch ä Garnison un
Feschdung unde Dreh- un Angelpungd fär all die viele fronzeesische Raubziech in
die Palz. - Nadierlisch waa es Raichsvikariad kään Besidztiddl, awwa die hoe
Härrn hen jo imma ia Gründe, Ausrädde, iwwa die än jede Dorfbolizisd lachje
dääd, awwa bai däm hochherrschafdliche Diwesgsindel schdehd än jeda Aff
schdramm. Un nadialisch is där Raub im Wesdfählische Friede bschdädichd worrn.
De Vauban hod Meds donn befesdichd un als Fesdung ausgebaud.

De Biachamääschta vun Metz isch seid 2008 de Dominique Gros. Metz gheat zum
Kommunalvaband Metz Métropole.



https://pfl.wikipedia.org/wiki/Masseauswannerung_vunn_de_P%C3%A4lzer_(1709)

Masseauswannerung vunn de Pälzer kamma die erscht groß Auswannerungswell aus
Deidschland in dess Keenichreich Großbriddannie unn in die briddische Koloniee
in Nordamerika im Johr 1709 nenne. Es war far die briddisch Regierung e großi
Erausforderung far die mee wie 11.000 verelendte Aankemmlinge zu vesoie unn
aanzesiedele unn dess hadd e innepolidischie Debatt unn Regierungskries
angeschdoos.

Die Kurpälzer Unnerdane warn vunn denne lang andauernde Krieche belaschd unn aa
midd hohe Steiere. Vornehme Leit in England hann ihne bedeit gehadd, dass se in
England besser versoit wern kennde, wenn se dorthien unn vunn dort weider an
gewisse Plätz, wo se dann gesaat grien dääde, komme wollde. Des Aangebood hadd
sich dann in Siedweschd-Deitschland durch gedruggde Biechelcher midd dem Bild
vunn de Keenichin Anne unn vunn Mund zu Mund vebreid, so dass im Friehjohr 1709
am nerdliche Owwerrhein es Auswannererfiewer umgang iss. Die Auswannerer sinn in
Grubbe de Rhein enunner gefahr unn vunn Rotterdam noo London iwwergesetzt, weil
se gemennt hann, dort e besseres Auskomme zu finne. Schunn no korzer Zeid hann
sich dausende uff englischem Bodde inngefunn. Im mai 1709 sinn in London schunn
an die 6520 Mensche gezählt worr. Es hadd zuersch de Plan gebb, farr se all
middnanner in de Provinz Kent unnerzubringe unn far denne Zweck de große
Tiergaarde unn Wald vunn Coloham (wohl Chatham) aus em Besitz vumm me adeliche
Joseph Williamson zu kaafe, awwer der Plan is net ausgefiert worr. Middlerweile
hann die arme Leid bei London gelej. Vunn Woch zu Woch sinn als mee komm, bis ma
in Deidschland mit allem Noodruck bekannd gemachd hadd, dass kenner meh angenomm
werre däät. E paar hunnerd Kaddoligge sinn mit Reisegeld vesiehn widder zurick
geschickt worr, weil ma se no denne Landesgesetze nedd hadd annemme kenne. Far
die Iwwerische hadd ma Nootdirfdische Hidde uffgerischd unn aa e paar Wohnplätz
in Hampshire aangewies.

Inzwische hann die Auswannerer ihr Baargeld uffgebraucht gehadd unn hann
Middelloos unn Handlungsunfehisch feschtgesess. Uff englischer Seid hadd nimmand
midd erer so große Zahl vunn Ankemmlinge gerechent gehadd. Es warn wohl iwwer
11.000, die Inwohnerzahl vunn erer Provinz. Far se unnerzubringe unn zu versoie
sinn 100 Kommissare vunn alle Schdend unn wirde ernennd worr, doodrunner warn
Herzeech, Marggraafe, Graafe, Bischeef unn Ridder. Auserdem iss e Kollegd im
ganze Keenichreich erlaabt worr, wo e großie Summ Geld ingebrung hadd. In dere
Zeid hadd die Keenichin Anne jede daa ann die 800 Reichsdaaler an se ausdeele
losse, unn dezu ann die 1000 Hochdeitsche Biebele. Die wo hann schaffe kenne
solle uff dess Keenichreich vedeeld wern, unn wer immer Leid gebraucht hat, hadd
se kenne abhoole. Je lenger der Aufendhald gedauert hat, umso schlechder iss die
ganz Schdimmung worr. Es hadd jetzd Schdreid um Arwedsgeleschenheide gebb
zwische denne Pälzer odder Palatines, wie die Auswannerer jetzd iwweraal gehees
hann, unn de arme Leid vunn London. Des word Palatines iss ganz allgemein
ieblich worr unn hadd im englische Sproochgebrauch bis ans end vunn dere
Kolonialzeid alle hochdeitsche Auswannerer bezeichent.

Uff Gaerrsey (wohl Jersey) hadd ma e Leinwand-Bleech angeleed far e paar leit
dort zu beschefdische. Irland hadd e Pardie angefordert farr ungebaude Gieder
anzubaue. Dorthien sinn soford 500 Familie odder an die 3000 Seele iwwerloss
worr. Die sinn gud uffgenomm worr unn geferdert, zum Beischbiel hadd der
Erzbischof vunn Dublin Kerchegebeede, Lieder unnsoweider uff Hochdeidsch drucke
unn die Ankemmlinge dodemit beschenke losse. 100 Familie odder 650 seele hadd
Christoph von Graffenried 1710 midd noo Carolina genomm, 850 Familie odder 3000
Seele sinn 1710 noo New York abgeferdicht worr. Ma wees ned, wieviel geschdorb
sinn, bevor se vedeelt worr sinn.

Inn erer Schdadisdik vunn 1711 sinn folchende Herkunftsgebiede vunn denne
Auswannerer genennd: Aus de Kurpalz 8589. Aus em Darmstädtische 2334. Aus Hanau,
Ysenburg unn drummerumm unn aus de Wetterau 1113. Aus em Frankeland 653. Aus em
Mainzische 63. Aus em Trierische 58. Aus em Wormsische, Speyerische unn
Graffschaftliche 490. Aus em Kasselische 81. Aus em Zweebriggische 125. Aus em
Nassauische 203. Aus em Elsass 413. Aus em Badische 320. Aus annere territorie
unn lediche handwerksgeselle 871. Zusamme 15.313 Persone. Es selwe Biechelche
redd dann vunn 8213 Aangenommene unn 6994 Zerickgeschickde, zusamme 15.207
Persone, mit noch 17.261 in London Geschdorbne wärn dess 32.468 Aankemmlinge.
Awwer die Zahle scheine e paarmo gezählt zu sinn unn deswee zu hoch.

Schunn domols sinn als Ursache far die Auswannerungswell genennd worr: Im
Heimatland der aarisch kalte unn harrde Winnder 1708/09, far Middel-, Oschd- unn
Siedoschd-europa enner vunn de käldeschde Winnder im ganze Johrdausend. Weil die
Winndersaad, die Weinschdeck unn Obstbeem vefroor sinn, hadd ma misse midd
Deierung unn Hungerschnood rechne. England unn Irland hadd der Winnder nedd so
betroff gehadd. Dann die Krieche am Mittelrhein, wo hann nedd uffheere wolle,
dess war der Spanische Erbfolchekriech, wo dauernd Truppe in de Siedpalz gestann
hann unn bei de Bauere requiriert hann, also die hohe Abgawe. Im Zielland die
Innbircherung vunn alle Prodeschdannde, wo seit März 1709 meechlisch war, dodezu
großziechische Veschbreschunge vunn denne Grundherre farr Siedler aanzuwerbe,
nämlich 100 Acres, dess sinn 200 Moie, Land pro Kobb, egal ob Mann, Fraa odder
Kind, dezu 10 Johr Steierfreiheed, unn am Schluss noch, last, but not least, die
Relichiöse Tollerranz farr die Prodeschdandische Nonkonformischde, wo die druff
gehoffd hann. Wie soviel Leid ankomm sinn, hadd dess e innepolidischie Debatt
iwwer Voor- unn Noodeele vunn dere Innwannerung angeschdoos. Die Keenichin Anne
hadd sich far e Ansiedelung vunn denne Pälzer in England ausgeschbroch, annere
hann se wolle inschdrumendalisiere far de Prodeschdandismus in Irland zu
schderke, far die briddische Marine zu schaffe, odder farr die Franzose
abzuweere, mitt denne wo des Keenichreich noch im kriech gelee hadd. Wie e
berichd vunn demm Parlament im Aprill 1711 die uffgewendete Bedreech midd
135.775 Pfund Sterling bezifferd hadd, iss des Innbircherungsgesetz glei widder
uffgehob worr.

Graad so weenich wie die briddisch Regierung ware die Ankemmlinge uff die
Siduazzion vorbereid. Aus eischener Kraft ohne Vewande, Geld, Sproochkenntnis
odder Kondagde hadd kaum jemmand Fus fasse kenne. Wer vunn Land, Haus, Vieh unn
Steierfreiheed getreemd hadd, war angeschmierd. Auser denne Kaddoligge, wo
gedrengt worr sinn far Heem zu fahre, sinn e paarmo Auswannerer, wo hann wolle
zurick geen, in Rotterdamm aankomm. Namendlische Lischde vunn denne Rickkehrer
fiere 508 Familie odder 2150 Persone im Johr 1709 uff, 482 Familie midd 1617
persone im johr 1710, 168 Familie odder 620 persone im Johr 1711. Zusamme gebbd
des e Zahl vunn 1158 Familie beziehungsweis 4387 Persone.

No Irland sinn im September 1709 anstatt denne 500 Familie wo die
Ansiedlungskommission vorgeschlaa hadd 821 Familie midd zusamme 3073 Persone
komm. Die hann zunegschd in Dublin beim Bau vumme Arsenal unn iwwers Land
vedeeld im Daalohn geschaffd. Ball hann die Meischde Irland uff eischenie
Fauschd widder veloss, am Schluss warn im februar 1710 noch 507 familie midd
2051 persone in Irland, im Juli 1711 noch 314 familie midd 1231 persone. Die wo
hann Bleiwe wolle sinn zum deel als Pechder uff em Land vunn demm Adeliche
Thomas Southwell in de Grafschaft Limerick in Siedweschd-Irland angesiedelt
worr. Sie hann Siedlunge bei Rathkeale (Courtmatrass, Castlematrass, Killeheen
unn Ballingarane) errischd. 1715 sinn per Gesetz 213 namendlich genennde
Haushaldsvorstänn inngebircherd worr. Die Irlandpälzer hann sich – aa wee demm
konfessionelle Geejesatz – noch lang vunn ihrm irisch-kaddolische Umfeld
unnerschied.

100 Familie midd 650 persone sinn vunn Christoph von Graffenried iwwernomm worr,
e iwwerschuldeder Berner Patrizier, wo in Carolina Silwermine ausbeide wolld.
Sie sinn im Januar 1710 midd em designierde Gouvernehr vunn Carolina, Edward
Hyde, unn demm Landvemesser John Lawson mit zwee Schiffe vunn London abgefahr.
Graffenried selwer unn sei Compagnon Franz Ludwig Michel sinn im Summer 1710 mit
erer kleene Grubb Berner nookomm. Die Ankemmlinge, dere ihr Zahl durch Dod und
Abgang bis juley 1711 uff 300 zerickgang iss, hann die Siedlung New Bern im
heidische North Carolina errichd. Awwer schunn 1711 iss dess ganze
Kolonisationsunnernehme ann denne polidisch inschdabile Vehältnisse vunn dere
Provinz gescheiderd. Die Tuscarora, uff dere ihrm Land New Bern erricht war,
hann die Siedlung niedergebrennd, die Ansiedler hann Hunger gelidd. Lawson unn
Michel sinn umkomm. Graffenried hadd sich schlieslich abgesetzd unnn iss 1713
iwwer London noo Bern zurick komm. Sei Rechtferdischung schilderd des ganze
Unnernehme umständlich unn iss far vieles, was doo bassierd iss, die eensich
Quell.

850 Familie midd 3000 persone sinn um Weinachde 1709 erumm ingeschiffd worr unn
1710 uff zeh Schiffe mit Gouvernehr Robert Hunter unn em evangelische Parrer
Josua Harrsch odder Kocherthal noo New York gefahr, wo se im Summer 1710 aankomm
sinn. Es Projekt vumm Hunter, wo die Regierung gebillischd gehadd hadd, hadd
vorgesiehn, dass die Deitsche vunn denne dortische kiefere Pech und Teer far die
Magazine vunn der briddische Marine hädde heerschdelle solle. E paar vunn denne
Auswannerer sinn in New York City zurick geblibb, far die annere sinn
Barackelaacher am middlere Hudson erricht worr, die West Camps (Elizabeth Town,
George Town, New Town) bei Saugerties uff keenichlischem Land am Weschdufer unn
die East Camps (Hunterstown, Queensbury, Annsbury, Haysbury), heid Germantown,
am Oschdufer uff demm Besitz vunn demm Adeliche Robert Livingston, wo ann denne
Zahlunge vunn de Regierung far de Unnerhald vunn denne Auswannerer gud vediend
hann soll. Die Pech- unn Teerproduktion iss nie in Gang komm, vleisch weil die
Bääm nedd die rischdich Sort ware, es kann awwer aa annere Ursache gehadd hann.
Im september 1712 hadd die Regierung die Zahlunge ann die Aansiedler inngestellt
unn die ihrm Schicksal iwwerloss. Noo me Hungerwinnder 1712/13 sinn viel Familie
auss denne Camps eischemächdich fortgezoo. Viel hann sich ohne Werkzeich unn
Vieh unner elende Bedingunge im Schoharietal, wo nedd aarich weit weg war,
angesiedeld. Weil ihne dord die Besitztittel streitich gemach worr sinn, hann
100 Familie 1723 mit Zuschdimmung vunn demm Gouvernehr im Stone Arabia Patent
unn Burnetsfield Patent Land vunn de Mohawk im middlere Mohawktal kaaf. 15
Familie sinn im selwe Johr imme große Treck no Pennsilfaani gezoo, wo se
inzwische far besser far e Ansiedlung aangesiehn hann unn hann dort die Siedlung
Dolbehock errichd.

Ob, wie als emoo behaupd werd, Auswannerer uff die Scilly-Insele, Jamaika oder
Barbados komm sinn odder am End sich denne Piraade uff Nassau uff de Bahamas
aangeschloss hann, bleibt offe.



https://pfl.wikipedia.org/wiki/Mannheimer_Morgen

De Mannemer Morge iss ä regionali Dageszaidung im reschdsrhainische
Rhai-Negga-Draiegg. Die Zaidung hot e Ufflag vun 80.727 Exemplare, die
Dochderzaidung Schwetzinger Zaidung e Ufflag vun 11.452 Exemplare. In de
Haubdausgab vum Mannemer Morje werd iwwer Monnem, Ludwichshafe unn Haidlbärsch
berischd. Die Zaidung gehörd momenton der Mediengruppe Dr. Haas GmbH. Der
Mannemer Morge wurd im Johr 1946 vun Eitel Freiherr von Schilling unn Oskar
Hörrle als Der Morgen gegründet, mussde awwa wege Urhewwerreschdsverledzunge
umbenannd werre.

1951 hot mer es said 1949 widda aschainende Haidelbejer Dachbladd iwwernumme, um
es Vabraidungsgebied auszudehne. 1953 is donn ä Reschionalausgab fer
Ludwichshafe endschdånne. Wennisch schbäda hot mer aa Kooberadsionsvadrääch midd
klääne Zaidunge aus Nordbade gschlosse, unner annerem midd de Frängische
Noorischde, em Werdhääma Daachbladd, de Bad Mergendhäämer Zaidung, de
Schwetzinger Zaidung, de Hoggemer Daachzaidung, de Woinemer Noorischde unn de
Odewälder Zaidung. 1967 hot mer die sozialdemokradisch AZ iwwernumme, ä
õõgschdrebdi Fusion midd de lingsrhoinisch Rhoipalz is awwa gschaidad.



https://pfl.wikipedia.org/wiki/Mannheim_Hbf

Monnem Haubdbåhnhof iss da greeschde Båhnhof in dä Universidädsschdadt Monnem.
Es halde haupdsäschlisch Ziiche vun dä Deutsche Bahn AG. Jede Dag nutze óógfähr
100.000 Mensche dä Båhnhof. Es iss en Dorschgongsbåhnhof ann dä Pälzische
Ludwichsbåhn, Rhoidalbåhn, Rhoibåhn, Riedbåhn unn dä Schnellfaahschdregg
Monnem–Schdugadd.

Am Óófang im Joo 1840 war dä Båhnhof en Kopfbåhnhof in da Näh vum Tattersall.
Des hoidige Gebäude liecht óógfähr 400 m weider siedlisch unn iss zwische 1871
unn 1876 endschdande. 1927 iss es vergreßert worre, indem ma die Fassade nach
vorne verleechd had.

Am Monnemer Hauptbåhnhof fóóre rechelmeßisch ICE-Ziiche in Rischdung Balin,
Hamburch, Kölle, Basel unn Minche iwwer Schdugadd. Es gibt aach e
grenziwwerschreitende Verbindung nach Paris. Außadem wird dä Båhnhof vun dä
S-Båhn Rhoi-Negger (S1 Homburg - Oschderburge, S2 Kaiserslaudare - Mossbach, S3
un 4 Germasche - Kallsruh bezieungsweis Brusel) unn vun Regionalziiche óógfóóre.



https://pfl.wikipedia.org/wiki/M%C3%A4%C3%A4nz

Määnz odder Meenz (je nochdemm, aus wellem Deil vun de Stadt me kummt) is die åm
Rhoi gelehne Haubdschdadd un mid ehre ugefähr 202.000 Inwohna aa die greeschd
Schdadd vun Rhoilånd-Palz. Sie is de Sidz vun de Johannes Gutenberg-Uniwersidäd,
vum reemisch-kaddolische Bischdum Määnz un vun mährere Färnseh- un
Radjoõschdallde, wie vum SiedWeschdRundfung un em Zwädde Daidsche Färnseh. Määnz
dud sisch as e Hochbuasch vun de Fassenachd vestehe un is Zendrum vunde
polidisch-liderarisch Fassenachd. Die greeschd Nochberschdadd is die hessisch
Lånneshaupdschdadd Wissbade. E bissje waida weg sinn de Großschdaddraim mid
Frånkfuad åm Main, Daamschdadd, Ludwichshafe åm Rhoi unn Månnem.

Die Schadd Määnz laid ån de Mindung vum Main wu a in de Rhoi enoimechd. Sie is
änz vun de finf Owwazendre vum Lånd Rhoilånd-Palz un dud mid de hessisch
Låndeshaubdschdadd Wissbade e lännaiwwagraifendes Dobblzendrum bilde. Die
Inwohnazahl vun de Schadd is im erschde Joorzehnd vum 20. Joorhunnad greeßa wie
100.000 wor, was Määnz zu na Großschdadd gemach hot.



https://pfl.wikipedia.org/wiki/Luitpoldturm

De Luitpoldturm (aa Luitpoldsturm) is 1909 uffem Giwwel vun äm vun de heschde
Berche vum Pälzerwald, nämlich em 610 m hohe Weißeberch, im Wesentliche aus
Buntsondschdä als Aussichtsturm gebaut wor.

Die Idee zum Bau vum Turm is am 29. Mai 1895 uff de Generalversommlung vum
„Gräfenschdäner Verschenerungsvaroi“ gebor wor, wo Forschdassessor Auguschd
Zwisser aus Läme im Johr 1893 gegrind hat. Ma hat do beschloss, uffem Weißeberch
e Aussichtsturm zu errichte, fa dem soi Herschdellung 8.000 bis 10.000 Goldmark
vaoschlacht wor sin. Des Geld sollt es Varoinsmitglied Maddin Jächer inwerbe, e
Hoimatdichter, wo aa unnerm Pseudonym Fritz Claus bekonnt wor is. Vielleicht war
die Idee fa de Turm aa vun ihm selwer. Er hat sich mächtich ins Zeich geleet un
schließlich de Pälzerwaldvaroi (PWV) fa soi Ålieche gewinne kenne, der 1902 in
Ludwichshafe gegrind wor is. Die Fiehrung vum PWV hat die Koordination vun däm
Projekt iwwernumm, hat die Plän vum Architekt Ludwich Ullmonn ausarweide losse
un hat es notwendiche Geld hauptsächlich aus Mitgliederbeiträch zusomme kriet.
De Nome hat de Kall Albrecht vun Ridder vorgeschlaa, wo domols de Vorsitzende
vum PWV war. Nomensgeber war de Prinz Luitpold vun Bayern, der sich on de
Baukoschde maßgeblich beteilicht hat. On de Siedfassad sieht ma donn aa es
Raudewabbe vun de Widdelsbacher näwer em Wabbe mit'em Kurpälzische Leeb.

1908 is donn de Bau ågefong wor, un om 26. September 1909 isser ingeweiht wor.
Die Koschde honn sich uf schdigger 23.000 Mark beloff. Wommer ne erschd 2000
gebaut hett, hedder immerhie 256.000 Euro gekoscht De Pälzerwaldvaroi war schun
1911 in de Laach, de Bau gonz abzuzahle.

Der aus behaunem Sondschdä gebaute viereckische Luitpoldturm hat e Freitrepp un
e Åbau näwer'm eichentliche Aussichtsturm. Es Bauwerk is insgesamt 34,6 Meter
hoch, wobei die Aussichtsplattform 28,5 Meter iwwer Grund leit un uff ihr noch e
Treppetirmche mit Dier un Schieferdach druffsitzt.

Es Gebäude schdeht seit 1993 unner Denkmalschutz un is vun 2000 bis 2001
grundlechend soniert wor. Ma hat die Statik vum Turm vabessre misse un deshalb
in de Aussichtsplattform e Schdahlbedondeck ingezo. A die eisern Wendeltrepp un
es Dach honn nei gemacht werre misse. Des hat 230.000 Euro gekoscht, also no
heitischem Geld fascht nochemol so viel, wie de urschbringlich Turm gekoscht
hat. So gesieh, kommer sich fro'e, was e Neibau no heidische Vorschrifte
wärklich koschde det. Nodäm alles ferdisch war, is de Turm om 28. Auguschd 2001
in äm Feschdakt widder de Effentlichkeit iwwergäb wor.

Damit in Zukunft die Erhaltung vum Turm sichergeschdellt is, hat sich 2007 de
Luitpoldvaroi gegrind. Soi Ziele sin, de „bauliche Zusschdond vum Turm zu
erhalte un gegebenefalls zu verbessere“, „jederzeit freier Zugong zum Turm sowie
die ungehinnert Fernsicht fa jedermonn zu gewährleischde“ un „die Wertschätzung
vum Turms un soim Fernsichterlebnis in de Öffentlichkeit lebendig zu erhalle.“

De Turm schdeht uff de Fläche vun de Gemää Merzalwe midde im Pälzerwald owwe
uffem Weißeberch. Vum Hermersbergerhof is de Turm 1,4 Kilomeder entfernt un in
10 bis 20 Gehminudde zu erreiche. Bei gutem Wetter losse sich vun do aus 457
namentlich bekannte Ziele in de Palz, in Bade-Württemberch, em Elsass un em
Saarlond identifiziere, wobei die auf de Aussichtsplattform ågebrachte 12
Zielplakette die Orientierung erleichtre kenne. Zu siehe sind bei entsprechende
Sichtverhältnisse zum Beispiel de Dunnersberch (42 km Entfernung, Sichtchance
ca. 42 %), Kalmit (20 km, Sichtchance ca. 82 %,), Donon (96 km, Sichtchance ca.
8 %) un Hornisgrinde (77 km, Sichtchance ca. 14 %). Besonners gut sieht ma die
Bursch Gräfeschdää.



https://pfl.wikipedia.org/wiki/Londkr%C3%A4%C3%A4s_Siedlischi_Woischdroo%C3%9F

De Londkrääs Siedlischi Woischdrooß iss en Londkrääs im Siede vun de Palz in
Rhoilond-Palz. De Londkrääs hot 108.752 Oiwuhner (2012) unn zu ihm kehre 75
Gemainde. Verwaldungssidz iss die vum Londkrääs umschlossene kraisfraii Schdadt
Landach. Die jetzische Londrädin iss Theresia Riedmaier vun de SPD.

Die Daitsche Woischdrooß, vun derre de Londkrääs soin Nååme hot, fiehrd vun Sied
noch Nord in de Londkrääs Derkem nai. De Londkrääs hot Otail an de
Owwerhainische Tiefewene im Oschde unn dem Pälzer Wald im Weschde. Õõgrenzende
Londkrääs sinn, im Uhrzaigersinn, im Weschde beginnend: Londkrääs
Siedweschdpalz, Londkrääs Derkem, Rhoi-Plaz-Krääs unn Londkrääs Germersche. Im
Norde grenzd de Krääs an die kraisfraie Schdadt Naischdadt unn im Siede ans
fronzesische Departement Bas-Rhin.

Des Gebied vum haidische Londkrääs hot frieher, uffgedaild in die Bezirge
Bergzabre unn Landach, zu Baiern kehrd. Nochm Zwedde Weltkriech sinn die baide
zu Londkrääs gweordene Bezirge zu Rhoilond-Palz kumme.

Induschdrieõõlage sinn selde. Im Oschde sinn Tail vum Londkrääs vum Woibau
geprägd, awwa de Tourismus gewinnd imma mehr an Bedaidung. 43% vum Londkrääs,
vor allem im Weschde, sinn bewalded, deswege iss die Forschdwerdschafd frieher
wischdisch gwessd, haid diene die Waldfläsche vor allem fer de Fremdevakea.



https://pfl.wikipedia.org/wiki/Lemberg_(Pfalz)

Lemberch is e Ortsgemä vun de Verbondsgemä Bärmesens-Lond im Londkräs
Siedwestpalz in Rhoilond-Palz (Daitschlond). Es grenzt direkt siedestlich on die
Schdadt Bärmesens. 11 km siedlich vun Lemberch is die Londesgrenz zu
Frongraisch. Vun de Òfäng vun de londgräflich Residenz domols 1763 in Bärmesens
is Lemberch de wichtigschde Ort in de Geeschend gewässt. Hait hat Lemberch
ungefähr 3.900 Inwohner.

Lemberch lait uf e paar Hichel. Um de eher klänne Ortskern laie e paar
Naibaugebiete. Om Ortsrond lait die Burchruin Lemberch, die 1230 als „Castrum
Lewenberc“ zum erschte mol in ennre Urkunde erwähnt wor is - aus „Leweberch“
laitet sich a de Ortsnome ab. Die Rodalb entschpringt bai Lemberch, ma hat se im
Ortsgebiet zu'me Waiher uffgeschtaut.

Fascht 90% vun de Gemarkung, des sinn 5100 ha, sinn mit Wald beschdonn. Es
Gelände is typisch fa de Pälzerwald, mit arme, sondischem Bodde, viele klänne
Wasserlaif un waldische Hichel, die in de Rechel vun Buntsondschdäfelse gekrent
sinn. Die bekonndeschde sinn Maiblumme-, Rawe- und Rubbertsfelse und de
Rodeberch. Mit 58,3 km² is Lemberch änni vun de greschde Gemarkunge in
Rhoilond-Palz. Die Wasserschäd zwische Rhoi un Mosel zieht sich vunn Nordoscht
no Siedwescht quer dorch die Gemarkung.

Nachbarorte vun Lemberch sin, vun Norde ausgehend im Uhrzaichersinn: Bärmesens,
Rubberschwiller, Dòhn, Fischbach, Ludwichswinkel, Ebbebrunn un Owwersimte.

Die Verkehrsòbindung vun Lemberch beschdeht nur aus Schrdroße. Die B10, die zum
Däl vierschburisch ausgebaut is, geht in schdicks 5 km Entfernung om Ord vorbai.
No Weschde geht se bai Bärmesens ball in die A8 iwwer, no Oschte erraicht se,
nochdäm se de Pälzerwald hinner sich geloss hat, no 37 Kilometer bai Londau die
A65. Im Norde sinn's ungefähr 40 km iwwer die B270 no Lautre. No Siede gäbt's kä
direkti iwwerrechionali Schtroß: Uff baide Saide vun de daitsch-fronzesisch
Grenz gäbbt's nur klännere Ortschafte und schmale Schtroße.

De Johresniederschlach sinn 899 mm. Des lait im owwere Vertel vun Daitschlond,
bai 77% vun de Messschtazione vum Daitsche Wetterdienst sin's wennicher. De
druckenschde Monat is de Abril, om maischte Niederschlach fallt im Mai, nämlich
1,4 mol mehr. Die Niederschläch variiere kaum un sinn gonz glaichmäßich iwwer's
Johr verdält. On nur 9% der Messschdazione gäbbt's noch wännnischer
johreszaitliche Schwankunge.

Die ältschde Zaichnisse vun Besiedlunge schtomme vun änner keltische Siedlung,
un uff'em Burchberch owwerhalb vum Dorf hat's im 4. Johrhundert noh Chrischdus e
römischi Fliehburch gäb. Ungefähr do wo jetzt die B10 is hat's schunn bai de
Römer e Oscht-Wescht-Verbindung durch de Pälzerwald gäb. Domols war der noch
mehr oder wännicher Urwald, und a bis ins schbede Mittelalder hat do fascht
känner gewohnt oder e Nutze devu gehatt. Nur gonz wännisch honn ihr Vieh im Wald
uf die Wäd gefiehrt oder als Kehler geschafft. E intensivi Londwärtschaft hat
sich wäe'm arme Bodde nie gelohnt und gäbbt's a hait kaum.

Bis zum 12. Johrhunnert hat es Gebiet em Kloschder Hornbach gehert. 1198 hatt
donn de Graf Hainrich I. vun Zweebrigge e Felse zum Bau vun ennre Burch gäe
onnere Länderaie ingedauscht. Nodäm die Zwääbrigger Grafe donn ausgeschdorb
ware, kam Lemberch on die Grafschaft Hònau-Lichtenberch un in dere ihrer
Erbfolche bis 1793 on Hesse-Darmschtadt. Die Burch is 1637 im Draißischjährische
Kriesch zum Däl un 1689 im Pälzische Erbfolchekriech endgültisch zerschdert wor,
die Ruine hat ma dann als Schdäbruch genutzt.

No de Fronzesisch Revolution (Koalitionskrieche) un in napolionischer Zait war
die Palz un Lemberch zaitwailisch in fronzesischer Hond und e Däl vum Départment
Dunnersberch (Mont Tonnere). Denoh is des Gebiet durch Beschluss vum Wiener
Kongress domols 1816 zu Bayern komm, wail die in dere Zait vum frieher
kurpälzische Haus der Wittelsbacher beherrscht wor is. Lemberch is als Gemää im
Londkommisariat Bärmesens gefiehrt wor, des war schbeder de Londkräs Bärmesens,
der donn 1997 in Londkräs Siedwestpalz umbenennt wor is.

De bayrische Rhoikräs, schbeder Rhoipalz, war noch'em Erschde Weltkriech bis
1930 widder fronzesisch besetzt, und dann nochemol no'm Zwätte Weltkriech. Sait
1947 gehert Lemberch zum domols nai gegrindete Bundeslond Rhoilond-Palz.

Lembersch war no'm Draißichjährische Kriech fascht gonz valoss un vafall. Die
Lait wo denoh baigezoh sin, ware maischdens evangelisch. Haid gäbt's im Ort a e
katholischi Kärch, wail sait Mitte vum 20. Johrhunnert doch eunische Katholike
zugezoh sinn.

Die Blasonierung vum Wabbe is: In gedäldem Schild owwe in Gold drai rode Hònauer
Schbarre, unne in Silwer e blaues Hufaise. Die Schbarre schdomme vum Wabbe vun
Hònau-Lichteberch. Die Fòhn is Rod-Gelb-Rod gedäld, im Vahältnis 1:3:1.

Im gonze Wald drumerum gäbbt's viel Wääge, die unnerschiedlich long un schdail
sinn. De Pälzerwald-Vareu margiert Fern- un a Rundwonnerwäche. Rund um Lemberch
gäbt's etlische Felse, wie zum Baischbiel de Maiblummefelse. Vum Laabbrunne in
de Neh vum Schbortplatz aus kom'ma uff'em Lembe'er Felsepaad e Rund laafe. Bis
jetzt sieht ma nix devu, dass de Tourismus mol e besonneri wirtschaftlichi
Bedaitung krie det. Awwer immerhi is Lemberch e òerkonnder Erholungsord.

Die wichdigscht Zaidung is Die Rhoipalz in ihrer Bärmesenser Ausgab. Es werd
abber a die Bärmesenser Zaidung geläs. Omdliche Mitdälunge schdehe im Omdsblad
vun de Verbondsgemää. De Londkräs Siedwestpalz hat noch de „Offene Kanal“, des
is e rechionaler Kabelsender, wo die Laid wo do wohne selber mitmache kenne. De
Siedwestrundfunk hat dann noch de Sender Kettrischhof.



https://pfl.wikipedia.org/wiki/Leimbach

Di Laimbach is e kurpälzischi Bach, welli dorsch de Rhoi-Negger-Krais fließe
dudd. Ihr Gsamdläng is 38 Kilomeder unn se hot ä Oizuchsfläsch vun 140 km², wo
157.000 Lait wohne. Zufliss sinn vor allem di Gauångelbach unn di Waldångelbach.
Endhubbse dudd di Laimbach bai Balzfeld uff ennere Heh vun 204 m i. NN, in de
Gemää Diele, minde dudd se donn bai Brihl in de Owwerrhoi uff ennere Heh vun 94
m i. NN. De zerickgelehde Heheunnerschied sinn also 110 Meder.

Wie aa di Kraischbach fließt di Laimbach noch em Ausdritt in di Rhoiewene, bai
Wissloch, im Grawe am Rand zwische de Ewene un em Kraischgau diregd noch Norde.
Bai Nußloch biegt se dann Rischdung Rhoi um. Zwee Endlaschdungskanäl kenne
Wasser vun de Laimbach uffnemme: De Landgrawe zwische Nußloch un Ofderse un di
Hardtbach zwische Walldorf un em Induschdiegebiet Dalhaus bai Hoggene.

Di Laimbach hot frieher schun die Schwetzinger Burchõõlaach umflosse, bai de
Naigschdaldung vum Schloss (ab 1657) is Laach unn Foam vaännerd worre, sodass
ihr haidischi Gschdald endschdanne is. De See unn annere Gewässa im Schlossgadde
sinn vun zwee Wassawerge gschbaisd worre, welle di Laimbach dorsch zwee
Mihlräder õõgedriwwe hot.



https://pfl.wikipedia.org/wiki/Lee%C3%9F

Leeß is e äolisches Sediment, des heeßt e vum Wind transbordierdes un
abgelarertes Matrial. Es is im Pleistozän in bschdimmde Landschafde aageweht
worre. Soi Faab is hellgeel.

In de Kaltzeide vum Pleistozän war di Vegetation wenischer discht un hot zum
Deil ganz gfehlt. Di Rhåiaue ware zum Beischbiel weitgehend frei vun-are
Vegetationsdeck. Da Wind hot dort aus em vum Fluß aagschwemmde Matrial des mit
geringere Korngreeße rausgebloße. Weil schun domols da Wind aus Weschde
vorgherrscht hot, is des Matrial iwwerwiegend in eschdlischer Rischdung
transbordierd worre. Da Sand is noch in da Rhoiewene abgelaarert worre, wo ma
hait noch Sanddiene sehe kann. In kläner Deil vum Sand un des noch feunere
Matrial, da Schluff, wie ma s in da Geologie nennt, is weider transbordierd
worre.

Leeß kummt außer in da Antaakdis uf alle Kondinende vor. Vor allem in Schina
gibt s weide Landschafte mit Leeß. Im Deitschland sins vor allem di
Higellandschafte, di sogenannde Gai (Gäue uf deitsch), wu sisch viel Leeß
abgelaarert hot. Im rhåifränggische Gebied gibt s im Kraischgau un in Rhoihesse
große Leeßflesche. Selle Landschafde ghere zu denne wo bsunders fruchtbar sin un
schun frieh reschd discht besiedeld ware. Di Leeßdegge vum Kraischgau sin mit
bis zu 30 m di diggschde vun Deitschland.

Leeß beschdeht vor allem aus Schluff, des is e Madrial mit Korngreeße zwische
Ton un feunem Sand. Danewe enthält-er in geringe Andeil Ton un feunen Sand.
Dursch de Transbord mit em Wind sin di oinzelne Kerner kandisch zugschlaare.
Dodursch bleiwe se gut ufenanner hogge un gewwe dem Leeß e gudi
Schdandfeschdischkeit. So kummts, daß bei viel benutzte Wege, wu sisch schun
tief eugegrawe hawwe, faschd senkreschde Wänd schdehebleiwe kenne. So Wege nennt
ma Hohle.

Im Leeß ka ma oft gut erhaldene Schneggehaisle finne. Vor allem di drei Arde
Helix hispida, Pupa muscorum un Succinea oblonga sin wischdische Vertreder vun
da tybische Fauna.

Die Schdell, wu da Leeß zum erschde mol wisseschafdlisch beschriwwe worre is,
also da Lokus typicus, is e Leeßwand hinnerm Haarlaß am Negger uf da Gemarkung
vun Zigglhause, Rischdung Neiene, heit im Schdadtgebiet vun Heidlberg. Es war da
Heidlberjer Mineralog Karl Cäsar von Leonhard (1779 – 1862), wo des Matrial dort
im Johr 1824 beschriwwe un benannt hot. „Leeß“ is di Bezeischnung, wo ma in da
Region fä des Matrial hot. Denn Begriff hot da Leonhard ins Hochdeitsche
iwwertrare un als „Löß“ in di Wisseschaft eugfierht. In mansche deitsche Regione
un vor allem in da Wisseschaft wärd des Wort eher verkehrt, nämlisch mit korzem
„ö“ ausgschbroche. Noch der deitsche Reschdschreibreform gibt s doher
kurioserweis zwee Schreibweise, „Löß“ odder „Löss“, je nochdem wie ma s
schwetzt. Aa in de meischde annere Schbrooche hot ma denn Begriff „Löss“
iwwernumme.

Volker Schweizer, unner Mitarweit vum Reinhart Kraatz: Kraichgau und südlicher
Odenwald, Sammlung geologischer Führer, Band 72, Borntraeger, Stuttgart 1970,
ISBN 978-3-443-15031-0



https://pfl.wikipedia.org/wiki/Landkreis_S%C3%BCdwestpfalz

De Londkrääs Siedweschdpalz, Landkräs Siedwestpalz is a Kräs im Siede vun
Rhoilond-Palz un umschließd die kreisfreie Stadt Bärmesens, was a de
Verwaldungssitz is. Er is 953,76 km² groß un hot 99.605 Inwohner, vun denne
49247 männlisch unn 50651 waiblisch sinn. Landrat is de Hans Jörg Duppré vun de
CDU.

De Londkräs Siedweschdpalz liechd im Siedwesschde vun Rhoilond-Palz unn de Palz.
Im Oschde hot der Kräs Otail am Pälzer Wald, im Weschde an de
siedweschdpälzische Hochfläsch. Im Oschde liegd aa des Dahner Felselond, wo
Durismus betriwwe werd. In der Näh vun Bärmesens endschbringd de Lauderbach.

Die haidischen Grenze sinn 1968/72 dorsch ä derridorriale Verwaldungsrefoam
feschdgelechd worre. Der Londkräs Bärmesens hot im Johr 1969 ausm uffgelesden
Londkräs Bergzabern die Gemäände Darschtoi, Dimbach, Lug, Schwanem,
Schbergelbach unn Wilgartswiese uffgnumme. Die domols selbschdscdändische
Gemäände ausm Londkräs Bärmesens Erlebrunn, Fehrbach, Hengsberg unn Winzeln sinn
noch Bärmesens oigmäänded worre, ewweso de Ordsdail Niedasimde vun Simde. De
Londkräs Zweebrigge isch 1972 midd seene maischde Gemäände oigmäänded worre.



https://pfl.wikipedia.org/wiki/Lambsheim

Lomsem is ä vebondsfreihi Gemää im Rhoi-Palz-Krääs un leit u'gfähr 10 Kilomeder
vun Ludwichshafe. Ausserum leien (mid de Uhr) : Gerolsm, Hessem, Frongedahl,
(Oggerschum un Ruchem), Maxdorf, Birgeheide un Weisrem om Sond.

Zum erschdemol urkundlisch äwähnt worre is Lomsem im Johr 768, un zwar im
Lorscher Codex. Mer nimmt awwer oo, dasses schun ä paar Johr vorher exischtdiert
hot. Sellemols hot Lomsem äm Kloschter Weisseburg g'härd, un des widderum hots
als Lehe on die Grafe vun Loininge gewe. Abm 13. Jahhunnerd is Lomsem dursch
Ridder verwalded worre, die wu a im Dorf selbscht gewohnt hän, un zwar dort wu
mer heid noch es Lomsemer Schloss sehe konn (in de Junkergass 1). Im Johr 1323
hot Lomsem es Schdadrecht krieht, mid Schulthees un allem drum un droo. 1389 hän
die Palzgrafe es Kommondo iwwernumme, 1410 waren donn die Herzegg vun Zwääbrigge
neie Lehensherre.

Im Johr 2007 waren schtadistisch g'sehe 44,2 Prozent vun de Oiwohner
proteschdandisch, 27,8 Prozent kaddolisch, des Rest glaabt entweder ebbes
onneres oder garnix.

De Ausbau in die heidisch Form middem fers Lomsemer Dorfbild typische
Schpitzhelm hänse von 1860 bis 1861 vorgenumme. Im Turm drin sinn Grabstää vun
hiesische Adelsfamilie, die wu in de alde Kärch beerdischt ware. De Turm is mit
69 Meter Häh de vierthägschde in de Vorderpalz, nur die Gedächtniskärch (100m)
un die Josephskärch (91m) vun Schbaya sowie die Schlosskärch in Derkem (70m)
sinn häher.



https://pfl.wikipedia.org/wiki/Kuckucksb%C3%A4hnel

Es Kuckucksbähnel is e Museumsbahn, die im Elmschdener Dal uf ennere ca. 12,9 km
lange Schtreck zwische em Bahnhof Lambrecht un em Bahnhof Elmschtee verkehrt.
Des Teelschdik zwischem Bahnhof Lambrecht un de Papierfabrik Julius Glatz in
Frankeeck werd a noch fer Frachtronsporde genutzt.

Gebaut worre is die Schdreck, um es Holz aus em Elmschdener Taal besser
abtronspordiere zu kenne, nochdem die Trift vun Brennholz iwwer de im Daal
verlafende Spaierbach oigschdelt worre is. 1904 noch langem Onlaaf vum bayrische
Landdach genemischd, is die Bahn 1909 ereffnet worre. Obwohl fer Holztransport
gebaut, sin vun denne zunägschd drei, schpäder vier Zuchpaare am Werkdach, ach
bis zum Johr 1960 Persone mitgenumme worre. Noch de Oischdellung vum
Personeverkehr is 1977 ach de zuledschd schporadische Giederverkehr oigschdellt
worre.

Said 1984, als die Bahn als Museumsbahn widderereffnet worre is, bis 2014, also
in 30 Johr hot de Betreiwer die Kuckusbähnel GmbH insgsamt 1,84 Mio. Euro in die
Infrastruktur investiert. Die Fahrgaschdzahle schwanke pro Johr je noch
Widderung und Onzahl von Sonderzisch zwische 16.000 un 40.000 Mensche.



https://pfl.wikipedia.org/wiki/Kreidach

49.5644444444448.8005555555556312Koordinaten: 49° 34′ N, 8° 48′ O Kreirisch
(außerhalb vum Iwwerwald Kreidach genennt) is e Dorf im Iwwerwald (Ourewald), wu
heit zur Gemeinde Wald-Mischlbach (Wamiba) im hessische Kreis Bergschdrooß
ghert. Kreirisch hot 490 Oiwuhner (2010). Di Poschdleizahl is 69483, di Vorwahl
06207.

Da Ort is 1287 als Crutehe s erschdemol erwähnt worre. Weidere iwwerlifferde
Nåme sin: Crudehe (1304), Crudeg bei Michelbach (1366), Crudech (1369), Krudich
(1398-1400, 1469, 1488), Krudig (1420), Krudach (1420), Krude (1420), Crudach
(1480, 1493), Kreudach (1568). 1613 heeßt-s zum erschde mol Kreidach. Wu da Nåme
herkummt, is ugeklärt. Schun um 1500 gibts e Owwer- un e Unnerdorf. Kreirisch
hot ersdchder zur Parrei Merlebach geghehrt, seit 1613 zur Parrei
Wald-Mischlbach. 1803 is Kreirisch hessisch worre. Im Zug vun da hessische
Gemeindereform is da Ort 1970 zu Wamiba oigemeindt worre. Wie jedes Dorf in da
Gemeinde Wamiba hot aa Kreirisch e Haus fä di Dorfgemeinschaft, des 1975
oigeweihde Mehrzwegghaus, wu aa di kummunal Kinnerschul un di Feierwehr drin
sin.

Vun da Kreirischer Häih fihrt seid 2009 en Kunschdweg uf di Drumm. Do schdehne
Schkulbdure aus Bundsandschdåå un Holz ausem Ourewald, Glas un Stahl.



https://pfl.wikipedia.org/wiki/Kastanie

In Keschdebååm (Castanea sativa) is en Bååm, wu eßbare Frischde, di Keschde,
träscht un in Deitschlånd vor allem zwische m Odewald un da Mosl vorkummt. Ach
de gonze Bååm werd monschmol nur als Keschde bezaischnet.

Di Keschdebääm sin laababwerfende Bääm, wu bis zu 25, in seldene Fäll aa 35
Meder hoch werre kënne. E hoches Alder kënne se erreische, oft bis zu 600 Johr,
månschmol sogaa 1000 Johr. In Middeleuropa werre se normalerweis kaum älder wie
200. S gibt mitunner stattlische Exemplare mit eme enorme Ståmmunfång. Di Bääm
hawwe e weit ausgebreidede Kron. Äldere Bääm sin in viele Fäll hohl.

Di Kätzsche genånnde, geele Bliedeständ sin schmal un 20 bis 25 Zendimeder lang,
ähnlisch wie Peifebutzer sehe se aus. Ende Juni Aafang Juli erscheine se. Um die
Zeit sin dann viele Häng uf beide Seide vun da Rhoiewene, vor allem in eme
bschdimmde Hehebereisch, vun de Keschdebliede geel gfärbt.

Alle Bliedeschdänd wachse uf de neie, eujährische Trieb. Di Keschdebääm sin
monözoisch, des heeßd, di männlische un di weiblische Bliede sin getrennt, hogge
awwer uf m selwe Bååm. S gibt Bliedeständ wu nur männlische Bliede hawwe. Die
wachse aus Blattachsle im mittlere Deil vum Trieb. Di zweegschleschtlische
Bliedeständ hogge an de Spitze vun de Trieb. Selle Bliedeständ beschdehe am
Grund aus weiblische un weider owwe aus männlische Bliede. Damit sisch en Baam
net selwer beschdeibt, bliehe se nochenånner, verschiedene Bääm bliehe awwer
versetzt zuenånner.

Intressand is, daß di Keschdebliede sowohl vum Wind, als aa vun Insekde
beschdeibt werre kënne. Des weist druf hie, daß di Keschdebääm grad dabei sin,
sisch vun are insekde- zu are windbesteibde Art zu entwickle. Bei druggenem
Wedder ïwwerwiegt die Beschdeiwung dursch de Wind. Bei feischde
Widderungsverhältnisse werre di Polle klebrischer un kënne besser vun Insekde
ïwwertrare werre.

Di nägschde Verwåndte unner de euheimische Bääm sin di Eische, wu zur selwe
Unnerfamilie ghere. Di Kaschdanjebääm sin net mit de Keschdebääm verwåndt, aa we
ma des vun de hochdeitsche Nåme un vum Aussehe vun de Frischde her denke kënnt.
Selle ghere zu are gånz ånnere Ordnung.

Schun uf da Stadtååsischd vun Heidlbäjg vum Sebastian Münster vun ugfähr 1553 is
am Hång vum Gaisbäjg owwerhalb vun da Stadt e Schdell mit de Worde „Castaneae
Kestenbaüm“ bezeischend. Zu derre Zeit misse also dort schun viel Keschdebääm
gsdånne soi. Äänzelne Keschdebääm ware so bedeidend, daß se ihre Schbure bis
heit in Flurnåme hinnerlosse hawwe, wie zum Beisbiel da Hohle Keschdebååm am
Saddel zwischem Kënischschduhl un em Auerhåhnekopf siedëschdlisch vun Heidlbäjg.
Des Hambacher Schloß wärd aa Keschdeburg genånnt. Des Dorf Keschdeholz
(Châtenois) im Elsaß hot soin Nåme vun de Keschdebääm un hot äner als Wabbe.

Äänzelne Keschdebääm kënne e hoches Alder un in enorme Schdåmmumfang erreische.
Da äldschde Keschdebååm vun Deitschland, da „Dicke Keschdebaam“, steht in
Dannefels (Dunnersbäjgkreis) im Ort mit eme Ståmmumfang vun 8,60 Meder. Soi
Alder ligt gschätzt zwische 600 un 650 Johr.

Da Pälzer Keschdewesch is en Wanderwesch, wu vun Hääschde noch Naistadt 50 km
weit durschs Keschegebiet fiehrt.



https://pfl.wikipedia.org/wiki/Karotte

Gelleriewe (aa Gelweriiwe), Ääzahl: Gellerieb (zum Wort) (Daucus carota subsp.
sativus), sin ä bsunnerschd werdvolles Gemies un keren zude Deldebliedla
(Apiaceae).

Karotte kummd vum Ladoinische carota un Möhre hodd die grieschisch Bzaischnung
fa Worzel. S'Woad hodd sich iwwa die ald- und middlhochdaidsche Nome Mokra,
Morke un More enwiggeld.

S'Woad Gelleriewe kummd vunde Bzaischnung Gelbe Rübe, wuma im Saalendische unnem
Pälsische, awwa a im Badische, Schwebische un Bairische saache dud.

S’Woad fa die Bflonz awwa a fa die Rieb unnaschaid sisch a inde Regjone. In
Noad- un Oschdaidschlond sachdma Möhre un in neadlische un siedlische Deel vun
Daidschlond fa junge Riewe saachdma Karotte. Inde Umgewung vun Niedasaggse
heesds donn Wurzel, im Niedalendische isches wortel un im Saterfriesischen donn
Wuttel. Doad sachdma Räiwe eja fa Aade wie z. B. fade Acka-Reddisch (Räiwe /
Wüülde Räiwe) odda die Schdeggriewe (Räiwe / Stäkräiwe). In Esdaraisch un
Sieddaidschlond saachdma Karotte un inde Schwaiz isch Rüebli (longi geeli Aad)
un Feldrüebli (Geeli Rieb) ieblisch.

Im Friejohr gsähd kann mer se vum Friesummer bis in de Härbschd ärnde. Die
määnschde Sorde sin lang un schmaal, es gibd awwer aach Runde. Die junge hän
noch rischdisch viel Zugger, all hän Providamin A un Folsaire. Roh helfe se
sogaa geje Salmonelle, sunschd geje Dorschfall un Värschdobbung. Mär solld se
als mid e bissel Fedd esse, wail des es Providamin A lese duud, sunschd kann de
menschlische Kerper des Vidamin net verwerde . Die ganz junge kann mer mid de
Schaal esse, die nägschde kann mer mid growwem Salz abriwwle, die äldere duud
mmer besser schäle.

Fär än ääfache Salad duuschd ä paar Gelleriewe fai riwwle, gibsch ä glää bisssel
Zugger un Zidronesafd däzu unn 'en Schuß Sahne odder Kondensmilsch - fäddisch.

Fär Gemies duuschd Gelerieweschaibe mid Zwiwwle aadinschde, mid Brieh uffgiese
un koche, bisse gaar sin.



https://pfl.wikipedia.org/wiki/Karneval

Fassenachd, aach Fasnacht, Faßnachd, Fasching, Karnewal, "die finfd Jåhreszaid"
- des is all es selwe, all es glaische: ausm Ladainische: carne vale ("Flääsch
ade!") is de Karnewal abglaid. Im Daidsche is des die Nachd voam Faschde, die
"Fastnachd". Gfaijad wärd iwwarall - un iwwarall onnaschda.

Die Sidzunge sin Bienedaabiedunge mid Schbrooch- un Gsangvoadrääsch, dääls
monschmal aach mid mea orra weenscha ardisdische Oilaache, die wo ia Wurzle inde
Turnvaoi hän. Die bekanndschde Sidzunge waan als die Määnza Prungsidzunge Määnz
blaibd Määnz un Määnz wie's singd un lachd, die wo ärschd im Radio un donn aach
im Fänseje iwwadrooche worrn sin. Wail awwa dodebai die Polidiga zuviel - noo
iane Määnung - ufde Dääz griehd hän, sin die Sidzunge fär die Iwwadraachung
ändschärfd worrn, was logischwais viel Zuschaua vagroild hod. Do hod mär se donn
zammeglehd zu Määnz blaibd Määnz wei's singd un lachd. Awwa des Niwoo vunde
Originaalsidzunge inde Vaoine is nie wirra ärraischd worrn, obwohl SWR un ZDF
gezwunge waan, wirra mea Polidig zuzlosse.

Die Wurzele vunde Määnza Fassenachd raische bis ins Middlalda zurigg, als die
Laid sich an Fassenachd hän iwwa "die do owwe" beklaache gedärfd (es
"Rügeräschd" an Fastnachd). Än onnare Impuls waan die Schdrooßetheada inde
napoleonisch Zaid, die wo - gschiggd vabaggd - all die Bodschafde unnas Volg
gebrung hän, wo voboode waan. Un noo äm Napolion isses donn rischdisch losgonge:
geje die "Reschdaurdzion", die Ärnaijarung vun de klääne Audokraade, geje Zensua
un Duodez"Schdaade", fär Ainischkaid un Räschd un Fraihaid sin die Laid uf die
Gaß gonge, sinse zur Maxbursch geplschad, sinse indi Bidd gschdiesche.

In Kölle rebräsendiad es "Draigschdärn": de Prinz härrschd iwwa soi närrisch
Volg, die Jecke, de Buur (Baua) schdehd fär Kambfkrafd un Fraihaid vunde
Schdadt, die Jungfraa symbolisiad die Schdadt selwad.

In Rio dé Schaneero duud sisch alles um die Sambaschule dreje: Drai Daach hänse
Zaid, drai Schdunn fär ä jedi, Aschamiddwoch wärddie Ranglischd bekanndgäwwe.

Dea Karneval in Room is ääns vunde Modiwe vum Dumas in soim Graf vun Monde
Grischdo gewäsd: Do hods minärre effndlische Hierischdung oogfang, donn hods
bundes Draiwe ufde Gasse gäwwe. Vum große Karnevals-Umzug (Corso) in de
vagangene Johrhunnade, wie-s da Charles Dickens un da Geethe beschriwwe hawwe,
is heitzedags nimmi viel iwwarisch.

Dea Karneval in Wänédisch is voa allem dorsch Casanowa bekannd un dorsch die
viele Filme un Bischa iwwaren orra minärrem Zammehang midäm. Haid beginnds mim
"Englsfluch": än Prominände "schwebd" anärem Schdahlsail vum Cambanile ufde
Maakusbladz.



https://pfl.wikipedia.org/wiki/K%C3%B6tze

E Käiz, Keez, Kiez odder Koz (Pl. Käize, Keeze, Kieze, Koze) isch en Korb, wu
ufem Buggl gedraare werd. In da Siedwescht- un Nordweschtpalz sescht ma aa Hott
dezu. Des kummt ausem Frånzesische (la hotte). In da Nordpalz heeßts deils Huck
odder Huckelkorb. In månsche Orde sescht ma aa Kracks, Kracksel odder Kräcks. E
Käiz hot en viereggische odder D-färmische Bode un isch aus Weide, Hassel odder
Holzschbää gflochde. Zwee Bänder gehe iwwer di Schuldare. Ofd isch di vorder
Korbwand, am Kärwer, verlängert. Mit Käize hot ma gsammeldes Holz, Reisisch,
Laab, Hai, Fudder, Mischd odder Erd dransbordiert, awwer aa Obschd un Gmies,
landwärdschafdlische Brodugde wie Gfliggl un Eier, Wasch un håndwärglische
Brodugde. S hot aa Käiz gewwe, wu man in Schdååbrisch di Schdää mit gedraare
hot. Dodevu hawwe di Lååmer mid ihre Kalkschdååbrisch, un di Dossemer, am Rand
vum Odewald, wus Porphyrschdååbrisch hot, ihrn Uunåme, Schdååkäizlin, erhalde.
De Dossemer ihr Nochban, di Schriesemer, dageje uzt ma Mischtkäize. Frieher hot
ma aa di Hendsemer, umiddelbaa siedlisch vun Dossene, Käize ghaaße. Di
Fahrebacher hawwe de Uunåme Käizehogger, weil se ihr Kinner in de Käize getraare
hawwe solle. Zu de Lohrbacher, in Nochbaort vun Fahrebach, beide nerdlisch vun
Mosbach, sescht ma Käizesitzer. Im siedlische Odewald sescht ma aa zu eme
grouße, runde, aus ugschälde Weide gflochdene Korb mit zwee Henggel Käiz (vgl.
Manne).

Aa in Oschtfrångge isch des Wort, mid verschiedene Vokalkombinazione, bekannd,
un im Rhoilånd un im Moslfränggische als Kötze odder Kiez. Siedlisch vum
pälzische Schbroochraum isch der Begriff, minnischens heit, ubekånnt. Di
Herkunfd vum Wort isch uklaa. Klaa isch nur, daß sisch di verschiedene
Mundaatforme uf e urschbringlisches middelhochdaitsches Wort *kœzze zuriggfihre
losse.



https://pfl.wikipedia.org/wiki/K%C3%A4iz

E Käiz, Keez, Kiez odder Koz (Pl. Käize, Keeze, Kieze, Koze) isch en Korb, wu
ufem Buggl gedraare werd. In da Siedwescht- un Nordweschtpalz sescht ma aa Hott
dezu. Des kummt ausem Frånzesische (la hotte). In da Nordpalz heeßts deils Huck
odder Huckelkorb. In månsche Orde sescht ma aa Kracks, Kracksel odder Kräcks. E
Käiz hot en viereggische odder D-färmische Bode un isch aus Weide, Hassel odder
Holzschbää gflochde. Zwee Bänder gehe iwwer di Schuldare. Ofd isch di vorder
Korbwand, am Kärwer, verlängert. Mit Käize hot ma gsammeldes Holz, Reisisch,
Laab, Hai, Fudder, Mischd odder Erd dransbordiert, awwer aa Obschd un Gmies,
landwärdschafdlische Brodugde wie Gfliggl un Eier, Wasch un håndwärglische
Brodugde. S hot aa Käiz gewwe, wu man in Schdååbrisch di Schdää mit gedraare
hot. Dodevu hawwe di Lååmer mid ihre Kalkschdååbrisch, un di Dossemer, am Rand
vum Odewald, wus Porphyrschdååbrisch hot, ihrn Uunåme, Schdååkäizlin, erhalde.
De Dossemer ihr Nochban, di Schriesemer, dageje uzt ma Mischtkäize. Frieher hot
ma aa di Hendsemer, umiddelbaa siedlisch vun Dossene, Käize ghaaße. Di
Fahrebacher hawwe de Uunåme Käizehogger, weil se ihr Kinner in de Käize getraare
hawwe solle. Zu de Lohrbacher, in Nochbaort vun Fahrebach, beide nerdlisch vun
Mosbach, sescht ma Käizesitzer. Im siedlische Odewald sescht ma aa zu eme
grouße, runde, aus ugschälde Weide gflochdene Korb mit zwee Henggel Käiz (vgl.
Manne).

Aa in Oschtfrångge isch des Wort, mid verschiedene Vokalkombinazione, bekannd,
un im Rhoilånd un im Moslfränggische als Kötze odder Kiez. Siedlisch vum
pälzische Schbroochraum isch der Begriff, minnischens heit, ubekånnt. Di
Herkunfd vum Wort isch uklaa. Klaa isch nur, daß sisch di verschiedene
Mundaatforme uf e urschbringlisches middelhochdaitsches Wort *kœzze zuriggfihre
losse.



https://pfl.wikipedia.org/wiki/Ingwiller

Ingwiller ist de klenschde Ordsdeel vun Ehnedd, das widderom e Schdaddeel vun
Humborch is. Es had schdigga 173 Inwohner.

Ingwiller laid zwische Ehnedd, Werschwiller un Bierbach unmiddelba an de Blies
un is maischdens de erschde Ord im Saaland wo bai Hochwasser die Ordsdorchfahd
geschberrd werre muss. Midde dorch de Ord velaafd die Audobahn A 8 unn uff de
Gemagung Ingwiller iss a die Anschlußschdell Ehnedd. In Ingwiller hads friejer
mol e wichdiches Glaisdraiegg gebb, wo sich die Bahnlinje vun Humborch ins
Bliesdal un vun Humborch no Zweebrigge gedrennd hann. Haid iss dord alles
schdillgelehd awwer die Zweebigger däde gere die Schdregg in ehr Schdad widder
reagdiwiere om an es Schnellbahnnedz Rhain Negga angeschloß se werre.

Es is erschdmols 1180 in erer Schengungsurkun vum Gloschder Werschwiller
urkundlich erwähnd wor. Bis 1603 had Ingwiller zu de Grafschafd Nassau-Saabrigge
geherd . Dorch e Tauschvedrach in dem Johr is Ingwiller zum Herzochdum
Palz-Zweebrigge, zu dem a Ehnedd geherd had, komm.



https://pfl.wikipedia.org/wiki/Holler

Holunder, ach Holler oder Hollerbusch genannt, mehnt in die Palz Sambucus nigra,
also hochdeitsch Schwarzer Holunder, en weit verbraidede Schdrauch, der bis 7
Meder hoch wachst. Holunder ghert zur Gattung Holunder, e Grupp von sumergriene
Schdraicher, selten kleene Beem.

Die aromadische, kaliumraische Bliede und die Vitamin B2- und Vitamin C-raische
runde, schwarze, glänzende Beere wern zum Koche, zum Genieße un fer Hailzwecke
oigsedzt. Mehrere gsunde Inhaltsstoffe und einische positive Wirkunge bai
Kronkhaide sinn nochgewiese. De Holunder war bzw. is traditionell e wischdischi
Hailplanz und ist mit allerhond Mythe, Volksbreich und ach Awwerglauwe verbunne.

Die Zweische sin jung griie, schpäder braun bis hellgrau un zaischen
ufffäälische Rindepoore (Lenticellen). Die Lenticellen diene dem Gasaustausch.
Alädere dicke Äscht zaischen e dicki, zerklüfdi Bork. Typisch der Holunder is in
junge Zwaische des weiße Mark.

In Deitschland sin folschende weidere Name fer Holunder je noch Geschend
volksdimlisch: Allhorn, Dolder, Ellhorn, Eller, Flieder, Holer, Holder,
Hollerbaum, Hitschel, Quebeke, Schibike

Der biologische Name Sambucus laid sisch vom griechische Wort Sambuke ab, des
Word meent Fleed. In de Antike hott mer nemlisch aus de hohle Äschdle vum Holler
Fleede gschnidzd.

Geographisch fin er sisch außer im hohe Norde in ganz Europa und in weite Deele
Asiens.

Die Bliedeknospe kennen im April un Mai geerndt, abgekochdt und sauer oder
salzisch oigeleschd werre.

Holunderbliede enthalde ätherische Öle, en hohe Andeel freie Fettsäure,
besonders bemerkenswert 4-9 Prozent Kaliumsalze un bis 3,5 Prozent Flavonoide
(vor allem Rutin).

Medizinisch werd de Tee oigsedzt. Die Bliede enthalde schweißtreibende
Glykoside. Dem ätherische Eel wern schweißtreibende, harn- und milchtreibende
Wirkung zugerechnet.

Holunderbeere enthalde Ätherische Öle, Flavonoide, Atnhocyane, ca. 7,5 Prozent
Zucker un Fruchdsäure. In 100 Gramm Beere sin 65 mg Vitamin B2, 18 mg Vitamin C
und 17 mg Folsäure. Da die Beere des uverträgliche Sambunigrin enthalde, des
Macheprobleme verursacht, sollten greßere Menge gekocht werre, wodurch des
Sambunigrin abgebaud werd.

Typischerweis schneid ma bei de Ernd die gsamte Fruchtdolde ab, sobald sisch
alle Frischd blauschwarz verferbt hen, un entfernt onnschließend enzelne
verdorwene odder noch unrefe Beere. Dann zoppeld ma die Beere ab odder lest se
mit ennere Gawwel als „Kamm“ ab. E Aldernadvie is die Berre samt Dolde
einzufriere und im gfrorene Zuschdand dann enfach abzuschittle.

Jacob Grimm berischd in soim Buch Deutsche Mythologie, dass Holunder
(althochdeitsch holantar) ausgezaichnede Verehrung genoss. Vun Niedersachse, wu
de Holunder Ellorn odder Ellhorn heßt, zitiert er: "Arnkiel erzählt 1, 179
unverdächtig: 'also haben unsere vorfahren den ellhorn auch heilig gehalten, wo
sie aber denselben unterhauen (die äste stutzen) musten, haben sie vorher
pflegen dis gebet zu thun: "frau Ellhorn, gib mir was von deinem holz, dann will
ich dir von meinem auch was geben, wann es wächst im walde".



https://pfl.wikipedia.org/wiki/Hohlweg

Hohle bilde sisch im Leeß, awwer aa in verwittertem Bundsandschdåå, wånn in
uubefeschdischder Weg Jazehnde odder Jahunnerde lång benutzt wärd. Im Leeß kënne
mehrere Meder hohe senkreschde Wänd schdehebleiwe. Schdeile Bëschunge heißt ma
Resche. Tibische Gebiede mit Hohle im Leeß sin s Woiverdel in Niederëschdreisch
un da Kaiserschduhl in Siedbade. Im Rhoifränggische Gebied find ma se vor allem
im weschdlische Kraischgau, an da Bergschdrooß (zum Beischbiel in Laidershause
un di „Weiß Hohl“ bei Nußloch) un in Rhoihesse. Bei de rhoihessische Derfer
Alsem un Mettenem exischdiert des greeschde Hohlesyschdem vun Daitschlånd. In
Alsem sin 11,5 Kilomeder erhalde.

Di Hoch Schdrooß, in alder Fernweg wu vun Heidlberg aus quer dursch de gånze
Odewald gfiehrt hot, is zum Deil noch als Hohl im Bundsandschdåå zu sehe. In
bschdimmde Bereische vum Bundsandschdåå im Pälzer- un Odewald sin kärzere odder
längere Abschnidde vum Hohle net selde.

Di Wänd in Leeßhohle diene verschiedene Tiere als Lebensraum. Insekde wie
verschiedene Aade vun wilde Biene, Erdhummle un Wefze, awwer aa Vëggl wie
Bienefresser un Mauersegler baue ihre Brutrëhre in di Leeßwänd.

Reinhard Wolf un Dieter Hassler (Rausgewwer): Hohlwege – Entstehung, Geschichte
und Ökologie der Hohlwege im westlichen Kraichgau, Verlag Regionalkultur, 1993,
ISBN 3-929366-02-9



https://pfl.wikipedia.org/wiki/Hoffe

Hoffe isch e Dorf im Kraichgau und said em 1. Juli 1972 en Schdadddail von
Sinse. Bsonners bekand worre isch Hoffe wäge de TSG 1899, die said de Saison
2008/2009 in de 1. Bundesliga schbield.

Hoffe liegd im Elsenztal zwische Sinse und Zuzehause und gheerd zum Kraichgau.
Nach Haidlbärsch, des nordweschtlich von Hoffe liegt, sins ugfähr 26 Kilomeda.

Viellaich wail Hoffe an de im Middelalda wichdige Schdroos von Schbaya nach
Wimpfe liegd, isch de Ord schun im Johr 773 s erschte Mol schriftlich belegd und
zwar im Lorscher Codex. Dord wärd de Ort Hovaheim gnannd. Die Besitzverhäldnis
sinn im Middelalda komblizierd gwesst. De Ord hot zum Riddakandon Kraichgau
gheerd und im 13. un 14. Johrhunnerd tauche en Haufe Laid in Urkunde uf, die
sich nach dem Ord gnannd hawwe: 1262 Hildebrandus de Hoveheim, 1310 Cunradus de
Hoveheim, 1396 Diether von Hoffenheim. Vermudlich handeld sich's bai dene Männer
um Ortsadlegie. Au von de Gemminger, em Adelsgschlecht im Kraichgau, hawwe sich
manche „von Hoffenheim“ gnannd, weil si im Dorf Besitz ghabt hawwe.
Schbädeschdens ab em 14. Johrhunnerd hawwe d Habsburger und Katzenellenbogener
halwa-halwa s Dorf in ihrem Bsitz ghabd.



https://pfl.wikipedia.org/wiki/Heiner_Flassbeck

Heiner Flassbeck (* 12.Dezember 1950 in Birkefeld) is en daitsche
Wärdschafdswisseschafdla. Er is Schefekonom bai de UNCTAD gwessd unn said 2005
issa Professor onde Universidäd Hamburch.

1976 bis 1980 iss de Heiner Flassbeck en Midarwaider im Schdab vum
Sachverschdändischerad fer die Begudachdung vun de gsåmdwärdschafdlische
Endwigglung in Wissbade gwessd. Vun 1980 bis 1986 hodda donn fers
Bunneswärdschafdsminischderium gschaffd, 1986 bis 1990 hodda donn
wisseschafdlisch fers Daitsche Inschdidud fer Wärdschafdsforschung (DIW) in
Balin gschaffd. Im Juli 1987 hodda soi Promodsion zum Dr. rer. pol. an de Fraie
Universidäd Balin gemeschd, mim Thema Preise, Zins und Wechselkurs. Zur Theorie
der offenen Volkswirtschaft bei flexiblen Wechselkursen gemechd.

1990 bis 1998 iss de Heiner Flassbeck Laider vun de Abdäälung Konjungdur im DIW
gwessd. 1998 unn 1999 wara donn Schdaadsseggredär im Bunnesminischderium fer
Wärdschafd mim Schwerpungd Innernadsionale Finonz- unn Währungsfrooche unn
Oiropabolidig. Vun 2005 bis 2012 wara bei de UNCTAD als Senior Economist unn
Schefekonom beschäfdischd. Im März 2005 issa zum Honorarprofessor ande
Universidäd Hamburch ernånnd worre.



https://pfl.wikipedia.org/wiki/Heh%C3%A4schwiller

Hehäschwiller is e Ortsgemänd im Londkres Siedweschtpalz in de Palz. Sie gehert
de Verbondsgemend Daleschwiller-Frösche o.

Hehäschwiller lait uf de Sickinger Heh. Im Weschde befind sich Ninschwiller, im
Nordoschde Petersbersch (Palz).

De Ort is vun Daleschwiller her bsiedelt. Die Ortsherrschaft hodde die Grafe vun
Zweebricke. 1385 wurd Hehäschwiller on die Kurpalz verkaf. No de Londestailung
is der Ort zu Palz-Zweebrigge gelongt.

Der Gemainderat in Hehäschwiller besteht aus zwelf Ratsmitglieder, wu bai de
Kommunalwahl am 7. Juni 2009 in äner Mehrhaitswahl gewählt worr is, und dem
ehreamtliche Ortsbirjermeeschder als Vorsitzende.

Die Blasonierung vum Wabbe lautet: „Vun Schwarz un Gold gedailt, drin uf grienem
Draiberg en rotbewehrter un -bezungter vun Gold un Rot gedailter Leb“.

Dee Leb schdammt sowohl ausem Wabbe vun de Wittelsbacher als aa vun de Grafe vun
Zweebrigge. Die wechselnde Farb symbolisiert die Zugherischkait zur Kurpalz un
zu Zeebriggn. De Draiberg verwaist uf die Hehelag vum Ort.



https://pfl.wikipedia.org/wiki/Glashitt

Di Glashitt odder Pedersdal is e Dorf im siedweschdlische Odewald. Said 1936
gherts zu Zigglhause un said 1975 aa zur Schdadt Heidelberg.

Di Glashitt liggt im Schdååbachdal un is gånz vun bewaldede Hehe vum Odewald
umgewwe. Nur noch Siede is des Dal offe. Dort is di Glashitt hait midd-em
Nochbaord Zigghause zåmmegewachse. Da närdlische Nochbaord Wilhelmsfeld is iwwa
e Gebirgsschdrooß mit Hoornodlskurve un iwwa de 495 m hoche Paß vum Långe
Kärschebååm zu erraische.

Da geologische Unnergrund vun da gånze Gemaagung is aus Bundsåndschdåå (aus da
Triaszait).

Da Johann Peter Wenzel hot 1710 im owware Schdååbachdal e Glashitt gegrindt, um
de Kurfärschdlische Hof un di Bevelgerung mit Glas zu versorge. 1719 is noch e
Glashitt dazukumme un e paa Familje sin hergezoore. Zu demm Dorf, wu dodraus
entschdånne is, sescht ma bis hait noch Glashitt (uf da Glashitt, isch geh uf di
Glashitt). Ofiziell heeßts, noch-em Ortsgrinder Johann Peter Wenzel, Pedersdal.

Im Wabbe vun da Glashitt is da Schutzhailische, Petrus, mid-em Schlissl
daagschdellt. Di Faawe vun da Flagg sin bloo un weiß.

Gejeniwwer Wilhelmsfeld gibts greeßare Unnerschied im Dialegd. Do pausd sisch di
ald Grenz zwische da kurpälzische Kellarei Waldegg (Wilhelmsfeld) un da ewefalls
kurpälzische Schriesemer Zent (Glashitt) dursch. Ma sescht – jeweils in
Wilhelmsfeld / uf da Glashitt: Froo / Fraa, Samsdoog / Samsdaag, Moond / Muund,
Boone / Buune, Floosch, Flaisch / Fleesch, heern / hääre, di gäin / di geene,
bäis / bees, schläischt / schlescht.



https://pfl.wikipedia.org/wiki/Garagenfirma

Ä Garaasch (uff hochdaitsch Garage) isch ä iwwadachdi, ofd a mit feschde Maure
un midäm abschliesbari Door um was abzustelle. Maischdens werds fa Faazeische
wie zum Baischbiel Audoos, Faareda oda Modorreda benuzd. Viel Laid benuzen des
awwa a um Wergzeisch zu lagere un Sache rebariere zu kenne.

Die Vorläufer vun de Garasche sinn Remise, die zum Unnerbringe vun
Perdefuhrwerke gebaud worre sinn. Die erschd Garaasch, wu exdra fer e Audo
gebaud worre iss, iss 1910 in de Kurpalz in Ladeberg vum Carl Benz errischdet
worre.

In de Palz reschelt die Landesverordnung über den Bau und Betrieb von Garagen
(Garagenverordnung - GarVO -) vum 13. Juli 1990 des Baue vun Garaasche.

Iwwerm Rhoi in de Kurpalz gilt die GaVO - Garagenverordnung; Verordnung des
Ministeriums für Verkehr und Infrastruktur über Garagen und Stellplätze -
Baden-Württemberg - vom 7. Juli 1997

Immer widder wern, wonn Laid onfonge e Firma zu grinde, awweer noch ke Kapidal
fer e Firmegebeide henn un ke Geld fer was zu miede, Garaasche fer ersche
kommerzielle Akdividäde genutzt. Berihmt isch vor allem die Garaasch worre, in
dere Bill Hewlett un Dave Packard 1938 mit 538 Dollar ihr Firma Hewlett-Packard
gegründet hen. Aus dem was die zwee in Packards Garaasch in Palo Alto ongfonge
hen, is heit en Weltkonzern mid em Umsatz vun (2011) 127 Milliarde US-Dollar
worre.



https://pfl.wikipedia.org/wiki/Edesheim

Edsm liehd drai Kilomeda siedlisch vun Edekowe un finf Kilomeda esdlisch vum
Waldrond vunde Haad midde inde Wingade. Es Ord is großziechisch ooglehd mid viel
Rebfläsch zwische de Haisa.

Doß Edsm 756 im Kloschda Lorsch ärwähnd worn is, is sischa, wahrschainds isses
awwa aach die „villa Auduino“, wu 714 vunde Waißeburscha Benedigdina ärwähnd
wärd. Die hän jerefalls 1179 än Härrehof un zwää Kärsche doo ghad. Die Drännung
in Owwa- un Unnadorf siehd mär haid nuch un mär headse aach onde unnaschiedlich
Schbrööch. Vun doohea kummd aach die Padronaasch vun Peda un Paul (aaches
Kloschda waa de Aposdlfärschde gwaihd) und de hailisch Pedrus mid Buch un
Schlissl im Ordswabbe - un nadierlisch aach die Woilaach „Ordnsguud“. Bis 1482
hän die vun Ogseschdoi Edsm als Waißeburscha Leje ghäd, donn isses noo Schbaya
kumm, ärschd on Dumkabiddl, donn ons Bischdum, des wu donn iwwa 300 Joa
wäldlisch un gaischdlich Owwahaubd waa.

Noha is Edsm - wie all lingsrhoinisch Gebied - ärschd vunde Fronzoose geklaud
worn, donn wuads on Bayan vaschängd un kam mid Bayan ins Daitsche Raisch, unnas
Nazireschiem un noo Drizonesie. Mid Rhoilond Palz isses schließlich in die BRD
kumme.

Bis die Bahn fäddisch waa, waa de Kiewlmaagd nuch ä wischdich Oinahmequelle,
haid isses - näwwam Woi - de Tourismus.

Es Schloß Edshm hän die Waißeburscha Benedigdina schun voa 756 errichd, donn
isses awwa 1594 dodal zäschdead worn, när die Wassaoolaache ausm 12. Joahunnad
waan iwwrich. nodäm daßs als uuwichdscha worn isl, hod mäes 1748 gaa gonz
abgeriß. ärschd im 19. Jh. hod mär oogfange, zaidgmäß nai ufzbaue. 2000 hänses
grundsaniad un ä Hodel enoigsedzd.

Es Schloß Kupperwolf is vum Franz Adam Baron von Holbach gebaud gän. Donn hods
ännärem eesdraichische General Kupperwolf ghead un däm soi Nome is
hängegebliwwe.



https://pfl.wikipedia.org/wiki/Dirmstein

Dermschdä is en Ort in de 1972 gebild Verbandsgemää Grienschdadd-Land im
Londkrääs Derkem in de Palz. Es hott 3086 Oiwohner.

Dermschdää liechd in de Owwerrhoiewene, 108 m i. NN. Zwelf Kilomeder Lufdlinie
esdlisch fließd de Rhoi, nain Kilomeder wesdlisch beginnd de Pälzerwald unn zwwe
Kilomeder nerdlisch beginnd Rhoihesse. Nachbarord sinn, im Uhrzaigersinn, im
Norde beginnend: Offschdää, Worms-Heppenheem, Haichelheem, Gerolsm, Laumersheem
unn Owwersülze.

De Ord iss im 8.Johrhunnerd des erschdemol erwähnd worre. Obwohl er nie de Grafe
vun Laininge kehrd hot, zähld mer ihn hait zum Laininger Lond. De hischdorische
unn gud restaurierde Ordskern iss als Dengmalzon oigeschdufd. Die barogge Kärsch
ausm 18.Johrhunnerd zähld aa zu de Dengmalgeschidzde Objegde. Bis zum Ende des
18. Johrhunnerds soll Dermschdää die Schdadtreschd besesse hawwe.

Nochm Zwedde Weltkriech hot sisch Dermschdää vun em agrarisch geprägde Ord
endwiggeld, wo Londwärdschafd unn Dienschdlaischdung glaischbereschdigd
newweenonner schdehe. Hait befinne sisch 200 Bedriewe in Dermschdää, die all
middlschdännisch sinn, Großkonzerne gebbds do nedd. Desweche pendle viele
Dermschdäer in umliechende Orde. Said de 60-er Johr effned sisch Dermschdää dem
Tourismus.

En wischdische Dääl vun de Londwärdschafd nimmd de Woiõõbau ää. De Woi iss schun
in de Reemerzaid in de palz õõgebaud worre unn de Därmschdääer Woibau iss im
Johr 1141 des erschdemol erwähnd worre. Vun 14,67km² Ordsfläsch werre 2,5 fer de
Woibau benudzd.

Außer Woirebe werre aa Äppel, Mandle, Faige, Schbargl, Getraide unn Grumbeere
õõgebaud.



https://pfl.wikipedia.org/wiki/Deutsche_Weinstra%C3%9Fe

Die Daitsch Woischdrooß is e Turischdeschdrooß, wu an de B 271 un de B 38 anne
fiehrt. Am „Haus der Deutschen Weinstraße“ in Bockrem fangt se im Norde a un
zied sich endlong vun de Haad dorsch die Wingäd zum "Woidoa" hinner Schweige im
Siede, wuse nooch rund 85 km vor de franzeesisch Grenz uffheerd. Die Daitsch
Woischdrooß gebts seit 1935 unnes is dodemit die äldscht Woischdroos in
Daitschland.

Oogfange hods zwischem erschde de Zwede Weldgriesch. Bis 1930 hen mer den Huddl
ghad midde fronzeesisch Bsadzung und dene Reschdrigzione vum Versaijer Vadroch:
Die Franzoose hen unsern Woi ned gewelld un ins freii Raichgebied hen mer ned
verkaafe gederfd. Do hen se donn 1935 die großaadisch Idee mid unserne
Woischdrooß ghed. Mid derre ihr Oirischdung hod mer ohne daßs daia geworn wäa,
mea Durischde ologge un mea Woi vakaafe gekennd. Mer hod ääfach ner die Schdroße
midde mehrschde Woiderfer endlong vun de Haad zammegfaßd un umbenennd. Om 10.
10. 1935 hen se donn Besichdischung gemeschd un glai diregd augebessad, wu di
Schdroß schlechd waa (doch, des gaabs wäglisch!) un om 19. 10 hod donn de
Gaulaida Birgl (Josef Bürckel) die Woischdroß ine'rm Feschdagd in Derkm
faialisch eröffnet:

Die vorderpälzisch Higgllandschafd, in weller die Woischdroß longgehd, liehd
zwische de Rhoiewene im Oschde un de Haad im Weschde. Am südliche End funn de
„Deitsch Woischdroos“ schdehd an de Grenz zum Elsass seid 1936 dess „Daitsche
Woitor“, am Nordend zu Rhoihesse hie seid 1995 das „Haus funn de Deitsch
Woischdroos“.

On de Woischdrooß häasch ä gonz schbezielles „Migroglima“, wie mers sunsch
närschndwo uff de Weld find, mit iwwä 1800 Schdund Sunneschoi simmä schun faschd
am Middlmeea! Ned ner, doßmer ausgedehnde Käschdewälla an de Haad hen, an de
Woischdrooß wagse aach Moandlbääm, Feische, Kiwis, Pinie, Zybressen, Palme un
Bananen im Fraie - und unsern Mandlbliehd (die Bääm schdeen am Schdrooßerand)
schun im Fäbrua / Mäaz is wäglisch ä gonz besunnärschdes Äraischnis un wäd in
Gimmldinge mid när'm grooße Mandlbliehdefeschd gfaiad.

Feschde wärns gonze Joar iwwa gfaiad. Do konn des när ä klää un
uuvollschdännisch lischd soi. Mescha un agduella finnenas



https://pfl.wikipedia.org/wiki/Der_gro%C3%9Fe_Diktator

Der groß Diggdador (im original uff Englisch: The Great Dictator) isn
amriganischa Film vum Charles Chaplin, wo sisch sadirisch iwwa de Adolf Hitler,
de Nadsionalsozialismus unn de Milidarismus lusdisch mache duud. S erschd'mo zu
sehe war'a am 15. Oggdooba 1940. Chaplin hodd bai dääm Film faschd alles
selbschd organisierd, s' Drehbuch gschriwwe, Reschii gfiihrd, unn alles
meeglische. Wäʳddschaffdlisch gsehe war der Film fir Chaplin ääna saina
greeschde Erfolge.

Änn jiidischa Frisea kämpfd im 1. Weltkrieg fir Tomania (Daitschlond). Er hilft
ämm Piloode der um Hilf ruufe duud in soin Flugzaisch unn retted dääm domid 's
Lééwɛ. Als dess Flugzaisch mim Pilod unn 'm jiidische Frisöa abstözzd, hodd 's
daitsche Raisch schun kapiduliert. Der jiidische Frisöa awa hodd sisch baim
Abstozz derardisch de Schädel ɔ̃ˑgrennd, dassa nimmi weeß wer dass er iss unn
wo. Er kummt deshalb in ä Hailɔ̃ˑschdald.

Uff ä'mo erfährd Hynkel, dass'a kenn Geld mehr fir die Uffrischdung hodd unn
damid sain Traum Austerlich (Ees'draisch) zu nischde gemachd wädd. Der äänzische
der ihm noch Geld laie konn is n raischa Juud nɔ̃ˑmens Eppstein. Damidd dea ihm
froindlisch gsinnd is, bfiehld Hynkel, dass 'es Piesacke vun de Juude voʳärschd
oigschdelld wärdd. Als Eppstein sisch awa trotzdääm waigart, wädd da Hynkel zum
Gifdniggl unn bfiehld die Widda'ufnahm vun da Juudevafolgung. Der General der
des ɔ̃ˑstelle soll iss alladings Schultz, wo sisch waigadd, wail'a de jiidische
Frisea nedd gfährde will. Dodruffhi wädd'a vum Hynkel ins KZ gschiggt. Schulz
konn alladings fliehe unn flischded ins Juudeghetto zum Frisea unn dem soi
Freunde.

Um soim Traum Austerlich zu erobern näher zu kumme schließd Hynkel midd'm
Benzino Napoloni (Benito Mussolini, dem faschisdische Fihra vun Bacteria
(Idaljɛ)) änn Pakt ab, damidd der sai Truppe vun da Grenz von Austerlich
abzieht.



https://pfl.wikipedia.org/wiki/Castanea_sativa

In Keschdebååm (Castanea sativa) is en Bååm, wu eßbare Frischde, di Keschde,
träscht un in Deitschlånd vor allem zwische m Odewald un da Mosl vorkummt. Ach
de gonze Bååm werd monschmol nur als Keschde bezaischnet.

Di Keschdebääm sin laababwerfende Bääm, wu bis zu 25, in seldene Fäll aa 35
Meder hoch werre kënne. E hoches Alder kënne se erreische, oft bis zu 600 Johr,
månschmol sogaa 1000 Johr. In Middeleuropa werre se normalerweis kaum älder wie
200. S gibt mitunner stattlische Exemplare mit eme enorme Ståmmunfång. Di Bääm
hawwe e weit ausgebreidede Kron. Äldere Bääm sin in viele Fäll hohl.

Di Kätzsche genånnde, geele Bliedeständ sin schmal un 20 bis 25 Zendimeder lang,
ähnlisch wie Peifebutzer sehe se aus. Ende Juni Aafang Juli erscheine se. Um die
Zeit sin dann viele Häng uf beide Seide vun da Rhoiewene, vor allem in eme
bschdimmde Hehebereisch, vun de Keschdebliede geel gfärbt.

Alle Bliedeschdänd wachse uf de neie, eujährische Trieb. Di Keschdebääm sin
monözoisch, des heeßd, di männlische un di weiblische Bliede sin getrennt, hogge
awwer uf m selwe Bååm. S gibt Bliedeständ wu nur männlische Bliede hawwe. Die
wachse aus Blattachsle im mittlere Deil vum Trieb. Di zweegschleschtlische
Bliedeständ hogge an de Spitze vun de Trieb. Selle Bliedeständ beschdehe am
Grund aus weiblische un weider owwe aus männlische Bliede. Damit sisch en Baam
net selwer beschdeibt, bliehe se nochenånner, verschiedene Bääm bliehe awwer
versetzt zuenånner.

Intressand is, daß di Keschdebliede sowohl vum Wind, als aa vun Insekde
beschdeibt werre kënne. Des weist druf hie, daß di Keschdebääm grad dabei sin,
sisch vun are insekde- zu are windbesteibde Art zu entwickle. Bei druggenem
Wedder ïwwerwiegt die Beschdeiwung dursch de Wind. Bei feischde
Widderungsverhältnisse werre di Polle klebrischer un kënne besser vun Insekde
ïwwertrare werre.

Di nägschde Verwåndte unner de euheimische Bääm sin di Eische, wu zur selwe
Unnerfamilie ghere. Di Kaschdanjebääm sin net mit de Keschdebääm verwåndt, aa we
ma des vun de hochdeitsche Nåme un vum Aussehe vun de Frischde her denke kënnt.
Selle ghere zu are gånz ånnere Ordnung.

Schun uf da Stadtååsischd vun Heidlbäjg vum Sebastian Münster vun ugfähr 1553 is
am Hång vum Gaisbäjg owwerhalb vun da Stadt e Schdell mit de Worde „Castaneae
Kestenbaüm“ bezeischend. Zu derre Zeit misse also dort schun viel Keschdebääm
gsdånne soi. Äänzelne Keschdebääm ware so bedeidend, daß se ihre Schbure bis
heit in Flurnåme hinnerlosse hawwe, wie zum Beisbiel da Hohle Keschdebååm am
Saddel zwischem Kënischschduhl un em Auerhåhnekopf siedëschdlisch vun Heidlbäjg.
Des Hambacher Schloß wärd aa Keschdeburg genånnt. Des Dorf Keschdeholz
(Châtenois) im Elsaß hot soin Nåme vun de Keschdebääm un hot äner als Wabbe.

Äänzelne Keschdebääm kënne e hoches Alder un in enorme Schdåmmumfang erreische.
Da äldschde Keschdebååm vun Deitschland, da „Dicke Keschdebaam“, steht in
Dannefels (Dunnersbäjgkreis) im Ort mit eme Ståmmumfang vun 8,60 Meder. Soi
Alder ligt gschätzt zwische 600 un 650 Johr.

Da Pälzer Keschdewesch is en Wanderwesch, wu vun Hääschde noch Naistadt 50 km
weit durschs Keschegebiet fiehrt.



